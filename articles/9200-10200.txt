Кездесу барысында Мемлекет басшысы саясаткерлер, бизнесмендер және ғылым қайраткерлері арасында жоғары деңгейдегі диалог үшін маңызды іс-шара болып саналатын Боао Азия форумына Қазақстанның белсене қатысып келе жатқанын айтты.
Нұрсұлтан Назарбаев Боао Азия форумының ұйымдастыру комитеті мен Астана экономикалық форумы арасындағы өзара іс-қимылды нығайтудың маңыздылығын атап өтті.
Сондай-ақ, Қазақстан Президенті өзінің Жапонияға сапары аясындағы кездесулердің жемісті болғанын жеткізді.
– Мен Премьер-Министр Абэмен келіссөз жүргізіп, Жапония парламентінде сөз сөйледім, сонымен бірге елдеріңіздің іскер топтар өкілдерімен кездестім, – деді Елбасы.
Я.Фукуда Нұрсұлтан Назарбаевтың Жапония парламентінде сөйлеген сөзі тыңдаушылар тарапынан өте жоғары бағаға ие болып, Премьер-Министрмен жүргізілген келіссөздерде нақты уағдаластықтарға қол жеткізілгенін айтты.
– Бұл елдеріміздің арасында ынтымақтастық орнатуға лайық зор кеңістік бар екенін тағы да дәлелдей түседі, – деді Боао Азия форумы басқармасының төрағасы.

///Көршілес мемлекеттердің Президенттері көп жоспарлы қазақ-түрікмен ынтымақтастығын дамыту перспективалары, екі ел арасындағы достық қатынастар мен стратегиялық серіктестікті нығайту жайында жан-жақты пікір алмасты.
Қасым-Жомарт Тоқаев бауырлас екі ел халықтарының мүддесі үшін Қазақстан Түрікменстанмен көпжақты байланыстарды одан әрі дамытуға дайын екенін мәлімдеді.
Гурбангулы Бердімұхамедовтің пікірінше, Қазақстан Түрікменстанның Орталық Азиядағы негізгі серіктесі.
Президенттер өзара сауда көлемін арттыру, өнеркәсіп, ауыл шаруашылығы, энергетика, көлік және логистика салаларындағы жобаларды жүзеге асыру мақсатымен Қазақстан мен Түрікменстанның күш біріктіруге дайын екенін растады.
Тараптар екі ел арасындағы ынтымақтастыққа қосымша қарқын беру үшін биыл Үкіметаралық комиссия отырысын өткізуге келісті.
Қазақстан Президенті ортақ келісім болған жағдайда, кезекті Орталық Азия елдері басшыларының консультативтік  кездесуін Түрікменстан астанасында өткізуді қолдайтынын жеткізді. Бұдан бөлек Қасым-Жомарт Тоқаев түрікмен елінің басшысына Қазақстанның Түркітілдес мемлекеттердің ынтымақтастығы кеңесінде көтерген бастамаларын қолдағаны, сондай-ақ, Түрікменстанның Азиядағы өзара іс-қимыл және сенім шаралары кеңесіне бақылаушы ретінде кіргені үшін ризашылығын білдірді.
Гурбангулы Бердімұхамедов Қасым-Жомарт Тоқаевты екіжақты ынтымақтастықтың өзекті мәселелерін талқылап, маңызды келісімдерге қол қою үшін Түрікменстанға сапармен келуге шақырды.
Қазақстан Президенті түрікменстандық әріптесіне әкесінің қайтыс болуына байланысты көңіл айтты.
///Мемлекет басшысы жетекші жапон компаниялары өкілдерімен кездесу өз сапары аясындағы аса маңызды іс-шараның бірі екенін атап өтті.  
– Осы сапардың қорытындылары біздің елдеріміз арасындағы стратегиялық әріптестікті жаңа сапалық деңгейге көтеруде шешуші рөл атқаратынына сенімдімін, – деді Нұрсұлтан Назарбаев.
Қазақстан Президенті екі ел түрлі бағыттағы, соның ішінде мұнай-газ, металлургия, қаржы салалары, тау-кен өндірісі бойынша ынтымақтастық орнатып отырғанын атап өтті. Республикамызда 50-ден астам жапон кәсіпорындары жұмыс жүргізуде.
– Сонымен бірге біздің қатынастарымыздың әлеуеті толық пайдаланылып отырған жоқ. Сондықтан бүгінгі кездесуіміз сауда-экономикалық өзара іс-қимылымызды жандандыруға арналады, – деді Нұрсұлтан Назарбаев.
Мемлекет басшысы елімізде бизнеспен шұғылданудың жағдайын жақсарту үшін жүйелі шаралар қабылданып жатқанын, Дүниежүзілік банктің «Бизнес жүргізу жеңілдігі» рейтингінде Қазақстан 35-орынға шыққанын атап өтті.
Қазақстан Президенті іскерлік ахуалды одан ары жетілдіру және ел экономикасының құрылымын өзгерту үшін атқарылып жатқан жұмысқа назар аударды.
– Шикізатқа тәуелділіктен арылу үшін мемлекеттік индустриалық-инновациялық даму бағдарламасы жүзеге асырылып жатыр. Онда экономиканың басымдығы бар бірнеше бағыты айқындалды. Олар – мұнай өңдеу, мұнай-газ химиясы, агрохимия, қара және түсті металлургия, тамақ өнеркәсібі, көлік өндірісі және электротехникалық машина жасау салалары. Басымдығы бар салаларда инвесторлар корпоративті табыс салығы мен жер салығын төлеуден 10 жылға, мүлік салығынан 8 жылға босатылды, – деді Нұрсұлтан Назарбаев.
Мемлекет басшысы тәуелсіздік жылдарында бір ғана Жапониядан келген инвестицияның жалпы көлемі 10 млрд долларға жеткенін атап өтті.
– Бізде либералды салық режімі және салықты әкімшілендіру де оңтайландырылған, небәрі 13 салық қана бар. Жұмыспен қамту саласындағы салық мөлшерлемелеріне қатысты заңнаманың тұрақтылығына кепілдік берілген. 2015 жылы біз әлемдегі 35 елдің азаматы үшін визасыз режім қолданылатын тізім құрамын ұлғайттық, келесі жылы ол 56 мемлекетке дейін көбейтіледі. Жапон инвесторлары Қазақстанға еркін келе алады, – деді Қазақстан Президенті.
Нұрсұлтан Назарбаев сондай-ақ елде жалпы құны 10 млрд доллар мөлшеріндегі 800-ге жуық кәсіпорынды қамтитын жаппай жекешелендіру бағдарламасының жүзеге асырылуына байланысты пайда болған мүмкіндіктерге де назар аударды.
Бұған қоса, Қазақстан Президенті республикада жеңілдіктер жиынтығы көзделген және рұқсат беру рәсімдері жеңілдетілген арнайы экономикалық аймақтар, сонымен қатар қатысушыларға қажетті инфрақұрылым мемлекет тарапынан қамтамасыз етілетін индустриялық аймақтар жұмыс істеп жатқаны туралы хабарлады.
– Біз жапон компанияларына өз жобаларын іске асыру үшін арнаулы және индустриялық аймақтардан орын бөлуге әзірміз. Тіпті ондай аймақтарды жапон компанияларының басқаруына да беруге болады, – деді Нұрсұлтан Назарбаев.
Елбасы «Астана» халықаралық қаржы орталығын құру жобасын іске асыру үшін Токио тәжірибесінің маңызды екеніне тоқталып, орталықтың бұл саладағы әлемдік үздік тәжірибелерді игеріп, қазір Жапонияның бағалы қағаздар жөніндегі диллерлері қауымдастығымен ынтымақтастық орната бастағанын атап өтті.
Қазақстан Президенті жапон компанияларын халықаралық «ЭКСПО-2017» мамандандырылған көрмесіне қатысуға шақырып, «Аралас смарт-технологиялар – тәжірибе мен сын-қатерлер» атты Жапония павильонының ауқымды әрі мазмұнды болады деп болжанып отырғанын жеткізді.
Нұрсұлтан Назарбаев Қазақстанның ірі экономикалық бастамалары Жапония бизнесінің қызығушылығын тудыратынына сенім білдірді.
– Жапония үкіметімен арада қол жеткізген уағдаластықтарды іскер топтар іске асыратындықтан, біздің бүгінгі кездесуіміз аса маңызды. Сіздермен қарым-қатынасымыздың аясын кеңейтіп, сауда мен тауар айналымын ұлғайтуға ниеттіміз, – деді Мемлекет басшысы.
Сондай-ақ, Қазақстан Президенті еліміздің жаңа Жібек жолы жобасына белсене қатысып, көлік инфрақұрылымын белсенді түрде жандандырып жатқанына назар аударды. Бұл логистика мәселелерін шешіп, екі ел бизнесінің өзара іс-қимылы үшін жаңа мүмкіндіктерге жол ашатын болады.


///Қазақстан Президенті университетті аралау барысында күннен қуат алатын «Токай челленджер» автокөлігін көріп, «Болашақ» бағдарламасы бойынша осында оқып жатқан қазақстандық студенттермен әңгімелесті.
Елбасы оқу орнының ұжымы алдында сөйлеген сөзінде «Токай» университеті мен Назарбаев Университеті арасында қалыптасқан серіктестік қарым-қатынасқа назар аударды.
– Бүгінде Астана Еуразияның ірі ғылыми және білім беру орталығының біріне айналды. Біз қазір жастарды білім алу үшін өзіміздің университетімізге тартудамыз. Онда жапон жастары да оқитын болады деп үміттенеміз, – деді Нұрсұлтан Назарбаев.
Мемлекет басшысы республикамызда ғылымды қамтитын экономика қалыптастыру үшін екі зияткерлік-инновациялық кластер – Назарбаев Университетінің «Астана бизнес кампусы» хайтек-паркі және Алматы қаласында «Алатау» технопаркі ашылғанын айтты.
– «Токай» университетін осы ғылыми-инновациялық орталықтармен белсене ынтымақтасуға шақырамын, – деді Қазақстан Президенті.
Соңында Нұрсұлтан Назарбаев жиналғандарды «Токай» университетінің алдағы 2017 жылы атап өтілетін 75 жылдығымен құттықтап, Қазақстан мен Жапония қарым-қатынасы барлық бағытта одан әрі нығая түсетініне сенім білдірді.
Елбасыға Жапонияның жетекші білім беретін және ғылыми-зерттеу орталығы болып саналатын «Токай» университетінің Инженерлік ғылымдар құрметті докторы дәрежесі берілді.
«Токай» университетінің ректоры Ямада Киеси Нұрсұлтан Назарбаевқа Құрметті доктор дәрежесінің дипломы мен медалі тәуелсіздік кезеңінде Қазақстанды өркендетуге, сондай-ақ ғылым және білім беру саласын халықаралық стандарттарға сай дамытуға қосқан үлесі үшін берілгенін атап өтті.
– Сіз білім мен ғылымды, әсіресе жаратылыстану ғылымдары мен техникалық пәндерді жетілдіру, жаңғырту және жаһандандыру қажеттілігін сезініп, бұл бағытта көптеген маңызды саяси шешімдер қабылдадыңыз, – деді Я.Киеси.



///
	 

	Кездесу барысында өңірдің дамуының өзекті мәселелері талқыланды. Олардың қатарында Үдемелі индустриялық-инновациялық даму бағдарламасы аясындағы жобаларды іске асыру барысы және облысты әлеуметтік жаңғырту келешегі сөз болды.

	Б.Ізмұхамбетов Қазақстан Президентіне өңірге жасаған сапарының қорытындылары және әр аудан мен облыс орталығы бойынша өзекті проблемаларды шешу жөнінде тұрғындардың ұсыныстарын ескере отырып, тиісті іс-шаралар жоспарын әзірлеу туралы баяндады.

	Мемлекет басшысы кездесудің қорытындысы бойынша әлеуметтік-экономикалық одан әрі даму, сондай-ақ бюджет қаражатын тиімді және мақсатты пайдалану жөнінде нақты тапсырма берді.      
///Қасым-Жомарт Тоқаев пен Александр Лукашенко Қазақстан мен Беларусь арасындағы ынтымақтастықты нығайтудың перспективаларын талқылады.
Мемлекет басшылары пандемиядан кейінгі кезеңде екіжақты экономикалық байланыстардың жоғары қарқынын сақтаудың маңыздылығын, сондай-ақ, бірлескен жаңа жобалар мен бастамаларды жүзеге асыру қажет екенін айтты.
Осыған байланысты өзара сауда-саттық көлемін ұлғайту, экспортталатын тауар түрлерін әртараптандыру, екі елдің бизнесі мен өңірлері арасындағы тікелей қатынастарды жолға қою үшін үкіметтердің ықпалдастығын жандандыруға дайындық мәселесі нақтыланды.
Ынтымақтастық жөніндегі үкіметаралық комиссияның кезекті отырысын жуық арада өткізу туралы уағдаластыққа қол жеткізілді.
Тараптар COVID-19 пандемиясымен күресу үшін қабылданып жатқан шаралар, соның ішінде, екі ел азаматтарын вакциналауға қатысты іс-қимылдар жайында ақпараттармен алмасты.
Жоғары еуразиялық экономикалық кеңестің биылғы мамырда өтетін отырысын ескере отырып, Қасым-Жомарт Тоқаев пен Александр Лукашенко күн тәртібіндегі негізгі интеграциялық мәселелерді тағы да бір мәрте пысықтады.
Екі елдің көшбасшылары бір-бірін алдағы келе жатқан мамыр мерекелерімен құттықтап, Қазақстан мен Беларусь халықтарының берекелері артып, өсіп-өркендей беруіне шынайы тілектестік білдірді.
///Мемлекет басшысы барша православ христиандарын Рождество мерекесімен құттықтады.
– Бүгін бүкіл Қазақстан, барлық конфессиялар мен этностардың өкілдері осы мейрамды атап өтіп жатыр. Бұл мереке мейірімділік пен бақ-берекенің символы саналады. Осы күні ескі өкпе-реніштер ұмытылып, мұқтаж жандарға көмек көрсетіліп, дұға оқылады, – деді Қазақстан Президенті.
Елбасы тәуелсіздіктің алғашқы жылдарынан бастап мемлекетіміздің этносаралық және конфессияаралық келісімді нығайту жөніндегі жұмыстарды жүргізіп жатқанына тоқталды.
– Біз бірлігіміздің арқасында экономикада және халқымыздың әл-ауқатын арттыру ісінде зор жетістікке жеттік. Мен егемендік жылдары ішінде православ христиандарының қолдауын сезіндім, сол үшін сіздерге ризашылық білдіремін, – деді Мемлекет басшысы.
Сондай-ақ, Нұрсұлтан Назарбаев еліміздің жер бетіндегі бейбітшілік пен тыныштықты сақтауға бағытталған жаһандық дінаралық диалогты дамыту ісіндегі рөлін атап өтті.
– Бұл күндері барлық православ қауымы Жаратушыдан жақындарына денсаулық пен амандық, елімізге тыныштық, бейбіт өмір мен келісім тілейді. Осы дұға-тілектердің бәрі қабыл болсын! Баршаңызды Рождество мерекесімен тағы да құттықтап, сіздерге зор денсаулық пен бақ-береке тілеймін! – деді Қазақстан Президенті.
Мемлекет басшысы Қазақстанның бірлік пен бейбітшіліктің арқасында ғана жаңа табыстарға қол жеткізетінін айтты.
– Біз достық пен өзара түсіністікті, бір-бірімізге деген сенімді нығайтуға бағытталған саясатымызды жалғастыратын боламыз. Осындай бастамамамен ғана алға ілгерілеп, болашақ ұрпақтың жайлы өмір сүруіне қолайлы жағдай жасай аламыз, – деді Нұрсұлтан Назарбаев.
Соңында Қазақстан Президенті Православ Шіркеуі Рухани-мәдени орталығының дін жолында құрбан болғандар мен дін таратушылар музейінің экспозициясын аралап көрді.







/// 
Жеделхатта көп адамның қаза тапқаны және жарақат алғаны туралы хабарды Мемлекет басшысының зор күйзеліспен қабылдағаны атап өтілген.
Нұрсұлтан Назарбаев жеке өзінің және Қазақстан халқының атынан қаза болғандардың туыс-туғандары мен жақындарына көңіл айтты.
///
	 

	Қырымбек Елеуұлы Көшербаев Қазақстан Республикасы Премьер-Министрінің орынбасары қызметінен;

	Дархан Қамзабекұлы Мыңбай Қазақстан Республикасының Мәдениет және ақпарат министрі қызметінен босатылды.

	 
///Елбасы компания қызметімен танысып, шығарған өнімдерін көрді. Сондай-ақ Нұрсұлтан Назарбаев телекөпір арқылы Қазақстандағы болат бұйымдар шығаратын «Токио Роуп Алматы» зауытын салтанатты түрде іске қосу шарасына қатысты.
Алматы қаласында орналасқан бұл кәсіпорын металдан жасалатын түрлі өнім, соның ішінде төтенше жағдайлардың алдын алу және оның салдарын жою үшін пайдаланылатын габион жүйесін (торкөз қалқаншалар) жасау үшін аса берік торлар шығарады.
Зауыттың бірінші кезеңдегі жобалық қуаты 5 тонна металл бұйымын шығаруға жетеді, оның мүмкіндігі алдағы уақытта ұлғайтылмақ. Кәсіпорын өнімі Қазақстанда ғана емес, сонымен бірге таяу және алыс шетелге де сатылады деп жоспарланып отыр.
Tokyo Rope компаниясы – жоғары технологиялы болат арқандар, көпір кермесін, автошиналардың металл өзектерін, күн энергетикасын өткізуге арналған сымдар және басқа да металл бұйымдарын шығаратын әлемдегі көшбасшы кәсіпорынның бірі.





///
	 

	Кеңеске Премьер-Министр С.Ахметов, Президент Әкімшілігінің Басшысы К.Мәсімов, «Самұрық-Қазына» ҰӘҚ» АҚ басқарма төрағасы Ө.Шөкеев, Президент Әкімшілігі Басшысының орынбасары Ғ.Әбдірахымов, Бас прокурор А.Дауылбаев, Астана қаласының әкімі И.Тасмағамбетов, Ақмола облысының әкімі Қ.Айтмұхаметов қатысты.   

	Нұрсұлтан Назарбаев жақында «Астанабасжоспар» ҒЗӨИ» ЖШС-ны аралау барысында елорданы дамыту мәселесі қаралғанын атап өтті.

	– Қала тұрғындары көбейіп, 900 мыңға жетті, ал біз бұл көрсеткішке 2020-2030 жылдары жетеміз деп жоспарлағанбыз. Осыған байланысты қала құрылысы халықтың қарқынды өсуіне ілесе алмай отыр, соның салдарынан түрлі қиыншылық туындауда. Әрине, біз еліміздегі барлық қаланың дамуы үшін жұмыс жасаймыз, бірақ елордаға ерекше назар аударылуға тиіс. Биылғы көктемде мен кеңес өткізіп, бірқатар тапсырмалар бердім. Мен олардың іске асырылу барысымен таныстым, алайда алдымызға тиісті шешімдер қабылдау қажет болатын жаңа міндеттер қойылып отыр, – деді Қазақстан Президенті.            

	Мемлекет басшысы қала бойынша аумағы 7000 гектар 188 жер телімі мемлекет меншігіне қайтарылғанын мәлімдеді.

	–   Бас прокуратураның мәліметі бойынша, 11 мың гектар жер әлі күнге дейін игерілмеген және қайтарылмаған. Құрылыс үшін 711 жер телімі берілген, бірақ ол жұмыс жүріп жатқан жоқ. Бұл жерлер не себепті қайтарылмай отыр? Көп сылтау айтылады. Қала әкімдігі 2008 жылдың өзінде жерді оны бастапқы құны бойынша мемлекетке беруге дайын пайдаланушылармен ниет шарттарын жасасқан. Бір кездері жер телімдері арзан бағамен сатып алынған, ал құрылыс салу уақыты келгенде ол жер телімдері үшін жоғары баға талап етіп, мемлекетке тиесілі жерден көп ақша жасап отыр. Мұндай бассыздықты тоқтату керек. Бұл адал жолмен келген ақша емес. Жер иелеріне бір кездері жұмсаған қаражатының заң бойынша қайтарылуы басқа мәселе. Ал мемлекет мұқтаждығы туралы мәселе қойылғанда, жер қайтарылуға тиіс. Бізде барлық заңнамалық мүмкіндік бар, – деді Нұрсұлтан Назарбаев.          

	Қазақстан Президенті бұл мәселе Алматыға да қатысты екендігін атап өтіп,  жұмысты аяғына дейін жеткізу үшін оны жалғастыруды тапсырды. 

	Мемлекет басшысы елордаға іргелес аудандарда жер мәселелеріне қатысты тәртіп жоқтығын, соның салдарынан аумақты өз бетімен басып алудың кездесіп жататынын атап өтті.

	– Астана маңындағы жерлерді игеру жүйесіз жүргізілуде. Адам саны қазірдің өзінде 2015 жылға болжанған межеден асып барады. Бүгінде онда 156 мың адам тұрып жатыр, ал жер телімдерін алу кезегінде 175 мың адам тұр. Азаматтарға 10 сотық жер тиесілі екендігін пайдаланып, адамдар өтініш беруде. Бірақ ол жерлерді коммуникация жүргізілген жерлерден ғана беруге болады. Егер жерлер дайын болмаса, онда ол пайдалануға берілмеуге тиіс. Бұл тұста тәртіп орнату қажет. Сондықтан мен Астана айналасындағы 30 шақырымдық аймақтан жер телімдерін беруге мораторий жариялаймын, – деді Нұрсұлтан Назарбаев.     

	Бұған қоса, Қазақстан Президенті Ақмола облысының әкіміне елорданың маңында орналасқан барлық елді мекеннің бас жоспарына түзету енгізуді, ал Бас прокурорға – Астанадағы қылмыстық ахуалға талдау жасап, құқық бұзушылықтың алдын алуды күшейтуді тапсырды.

	Мемлекет басшысы өзіне ұсынылған есепте елордадағы тұрғын үй бағасына жасалған талдауға да назар аударды.

	– Орташа алғанда, бір шаршы метрдің бағасы өз құнынан 2-3 есе артық. Мысалы, өзіндік құны 1000 доллар болатын «Еуропа Палас» тұрғын үй кешенінде пәтердің шаршы метрі 3,5 мың долларға сатылуда. «Хайвилл» тұрғын үй кешенінде өзіндік құн 1,5 мың доллар, ал баға қазір 4-5 мың долларға жеткен. Өзіндік құн 1300 доллар болатын «Париж кварталында» пәтерлер 5 мың доллардан сатылуда. Бұл – тым шарықтап кеткен баға. Бірақ «Еуропа Палас» тұрғын үй кешенін салған компания бар болғаны 1,6 миллион теңге салық төлеген, – деді Нұрсұлтан Назарбаев.

	Қазақстан Президенті бұл мәселені шешуге кешенді түрде келген жөн екеніне тоқталды.

	– Бұл салада бағаны көтерген цемент өндіретін кәсіпорындардың арасында ымыраластық бар. Бәсекелестікті қорғау агенттігі бұған неге қарамайды? Табыс та болуы тиіс, бірақ 5-6 есе емес қой. Ешкім мониторинг жүргізбейді. Бұл мәселені Астана ғана емес, еліміздің өзге де өңірлері бойынша қарау керек. Тиісті мемлекеттік органдар осымен айналысуға тиіс, – деді Мемлекет басшысы.

	Нұрсұлтан Назарбаев қала құрылысы қарқынды жүргізілген алғашқы жылдары көптеген ғимараттың сапасыз материалдармен қапталғанын атап өтті. Осыған байланысты Қазақстан Президенті елорданың эстетикалық безендірілуі мәселелеріне назар аударуды тапсырды.

	Сондай-ақ, Астанада көлік санының көбеюі проблемасы артып келеді. Мемлекет басшысы француздық компаниялармен елордада жеңіл рельсті көлікті іске қосуға қатысты келіссөздер жүргізілгенін айтты.

	– Олардың тарапынан тым жоғары баға, 300 млрд.-тан астам теңгеге ұсыныс болды, ол біздің көңілімізден шыққан жоқ. Сондықтан қала әкімдігі жоғары жылдамдықтағы автобус бағыттарына арналған жолақтар бөлу түріндегі балама нұсқаны қарастыруды ұсынып отыр. Бұл жобаның бірінші кезегі әлдеқайда аз шығынды қажет етеді, сондықтан оны енгізумен айналысу жөнінде шешім қабылданды, – деді Нұрсұлтан Назарбаев.

	Кеңес барысында Астана қаласының әкімі И.Тасмағамбетов интеллектуалды көлік жүйесінің әзірленуі туралы хабардар етті. Ол 2016 жылы енгізіледі және қаладағы барлық көлік ағынын автоматты режімде реттеуге мүмкіндік беретін болады. Сондай-ақ, Астана қаласының әкімі 1-Жылу-энергия орталығын қайта жөндеуден өткізу және 2-Жылу-энергия орталығы құрылысының  барысы туралы баяндады.

	Сонымен қатар, Ақмола облысының әкімі Қ.Айтмұхаметов Астананың айналасында «азық-түлік белдеуін» қалыптастыру жұмыстары туралы хабардар етті.

	Кеңес қорытындысында Мемлекет басшысы елорданы одан әрі дамытуға, қаланы абаттандыруға және жылу беру маусымын ойдағыдай өткізуге қатысты бірқатар нақты тапсырмалар берді.      


/// 
Іс-шараны ашқан Нұрсұлтан Назарбаев жапон тарапымен шағын және кеңейтілген құрамда жүргізілген келіссөздердің жемісті болғанына тоқталды. Екі елдің қарым-қатынасына қатысты барлық мәселелер, өңірлік және халықаралық проблемалар талқыланды.
Мемлекет басшысы Жапонияның жоғары технологиялар державасы болып саналатынын да атап өтті.  
Жапония әлемде ішкі жалпы өнім көлемі жөнінен үшінші орын, экспорт жөнінен төртінші және адам капиталын дамыту индексі бойынша оныншы орын алады. Қазақстан мен Жапония – стратегиялық серіктестер, біз өте жоғары деңгейде экономикалық байланыс орнаттық. Елдеріміздің арасындағы тауар айналымы соңғы 7 жылда шамамен 10 миллиард доллар болды. Қазақстанда бүгінде жапон капиталының қатысуымен 50-ге жуық кәсіпорын жұмыс істейді, олардың қатарында «Toyota», «Marubeni» және басқа компаниялар бар, – деді  Нұрсұлтан Назарбаев.
Қазақстан Президенті қазіргі уақытта құны шамамен 72 миллион доллар болатын перспективалы инвестициялық жобалар жөнінде келіссөздер қызу жүргізіліп жатқанына да назар аударды.
Солардың қатарында этанол өндірісі, онкологиялық аурулар диагностикасы орталығын құру, «Тойотаның» жаңартылған моделін шығару, терминал құрылысы және басқалары бар. Біз сіздердің серіктестік пен өзара инвестицияны жалғастыруға деген ықыластарыңызды жоғары бағалаймыз. Әлбетте, атом энергетикасы біздің ынтымақтастығымыздың маңызды бағыты болып қала береді. Біз әлемдік нарыққа, соның ішінде Жапония нарығына мейлінше жете өңделген уран өнімдерін жеткізуге мүдделіміз, – деді Мемлекет басшысы.
Бүгінгі іс-шара аясында екі ел компаниялары арасында 10-нан аса коммерциялық құжатқа қол қойылатыны атап өтілді. Қазақстан Президенті осы құжаттарды жүзеге асыру ынтымақтастыққа жаңа серпін беріп, экономикамызды әртараптандыру ісіне өз үлесін қосады деп үміттенетінін жеткізді.
Нұрсұлтан Назарбаев жапон компанияларының индустрияландыру және инфрақұрылымдық даму бағдарламаларына, Астанадағы «ЭКСПО-2017» халықаралық көрмесіне, «Астана» халықаралық қаржы орталығының жұмысына, сондай-ақ экономиканың негізгі активтерін кең ауқымды жекешелендіру ісіне атсалысу перспективаларына қатысты мәселелерге де арнайы тоқталды.
Сөзінің соңында Мемлекет басшысы осындай іскерлік кездесулер мен бизнес форумдары екі ел кәсіпорындары арасында жаңа келісімшарттар жасау үшін жақсы мүмкіндіктерге жол ашатынына сенім білдірді.
Жапония Премьер-министрі өз сөзінде  форумға қатысушыларды іс-шараның ашылуымен құттықтады. С.Абэ Қазақстан жүргізіп жатқан экономиканы әртараптандыру, шағын және орта бизнесті дамыту, қолайлы инвестициялық ахуал қалыптастыру ісі екіжақты серіктестікті өрістету үшін берік негіз болатынын атап өтті. Жапония компанияларының шет елдерде өндірістер құру жөнінен жеткілікті тәжірибесі бар, сол арқылы жұмыс орындарык көбейту және білікті кадр даярлау ісіне үлес қосып келеді. 


///
	 

	Кездесу барысында Қазақстан мен БҰҰ ынтымақтастығының негізгі бағыттары талқыланды. Атап айтқанда, өңірдегі қауіпсіздікті қамтамасыз етудің тетіктері, сондай-ақ Ауғанстан экономикасын қалпына келтіру мәселесі қаралды.

	Мемлекет басшысы елдің дамуына, соның ішінде ауған студенттерін оқытуға бағытталған түрлі жобаларды іске асыру арқылы Ауғанстанға Қазақстанның көмек көрсетуді жалғастыруға дайын екенін атап өтті.

	Я.Кубиш Нұрсұлтан Назарбаевты келесі жылғы сәуірде өтуге тиіс президенттік сайлауға Ауғанстанның дайындығы барысы туралы хабардар етті, сондай-ақ БҰҰ-ның елдегі ахуалды тұрақтандыру бағытында күш-жігер жұмсап отырғаны туралы да айтты.   


///Мемлекет басшысы Нұрсұлтан Назарбаев Никол Пашинянды Армения Республикасының Премьер-Министрі болып тағайындалуымен құттықтады.
«Достық пен түсіністікке негізделген Астана мен Ереван арасындағы өзара тиімді қарым-қатынастар халықтарымыздың игілігі жолында одан әрі нығая түседі деп сенемін.
Сізге зор денсаулық пен күш-қайрат, жауапты қызметіңізге мол табыс, ал барша достас Армения халқына бейбіт өмір мен береке тілеймін», – делінген жеделхатта.
/// 
Жеделхатта көп адамның қайтыс болғаны және бірқатар азаматтардың ауыр жарақат алғаны суыт хабарды Мемлекет басшысы зор күйзеліспен қабылдағаны айтылған.
Нұрсұлтан Назарбаев көлік апаты салдарынан қаза болғандардың отбасылары мен туған-туыстарына Қазақстан халқының және жеке өзінің атынан көңіл айтты. 
///
	 

	Е.Досаев министрліктің биылғы 10 айдағы қызметі қорытындылары және Мемлекет басшысының Үкіметтің кеңейтілген отырысында берген тапсырмаларының орындалу барысы туралы баяндады. Ол аталған кезеңде еліміздің жалпы ішкі өнімінің өсімі 5,8 % болғанын, ал жыл қорытындысында болжамды 6 %-дық көрсеткішке қол жеткізу күтіліп отырғанын атап өтті.

	Қазақстан Президенті ел экономикасын одан әрі дамытуды қамтамасыз ету, әлеуметтік жаңғырту жүргізу, сондай-ақ шағын және орта бизнеске қолдау көрсету қажеттігін атап көрсетті.

	Министр мемлекеттік және салалалық бағдарламаларға, олардың қайталануын жоюға және тиімділігін арттыруға бағытталған тексерісті аяқтау қорытындылары жөнінде ведомство жоспарлаған шаралар туралы да айтты.

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.


/// 
Кездесу барысында Нұрсұлтан Назарбаев С.Абэні Премьер-министр лауазымына қайта сайлануымен құттықтап, әлемдік экономикадағы күрделі ахуал кезеңінде қызметінің табысты болуына тілектестік білдірді.
Мемлекет басшысы Қазақстан мен Жапонияны көп нәрсе байланыстыратынын атап өтті.
Біздің елдеріміз ядролық қаруды сынақтан өткізу мен қолданудың қасіретті зардабын басынан өткерді. Сол себепті мен жаһандық антиядролық қозғалыс жөнінде бастама көтердім және осыған орай Сіздің бастамаларыңызды біз толық қолдаймыз, – деді Нұрсұлтан Назарбаев.  
Елбасы Астана құрылысы жапон архитекторы К.Куракаваның бас жоспары бойынша, ал елордадағы жаңа халықаралық университетті дамыту Жапония өкілі – ректор Ш.Катсудың басшылығымен жүзеге асырылып келе жатқанын айтты.
Сонымен қатар, Нұрсұлтан Назарбаев қазақ-жапон қарым-қатынастарын дамыту мәселелеріне де тоқталды.
Біздің елдеріміз арасында экономикалық тұрғыдан да, саясат саласында да келіспеушілік жоқ. Қазақстан Сіздің елмен барлық бағыт бойынша ынтымақтасуға ниетті. Сіздің Орталық Азия елдеріне сапарыңыз маңызды әрі дер кезінде жасалып отыр. Біз өзара іс-қимылдың «Жапония – Орталық Азия» форматын қолдаймыз және оны қажет деп санаймыз, – деді Қазақстан Президенті.
Мемлекет басшысы Жапония Премьер-министрінің бұл сапары екі елдің ынтымақтастығына жаңа серпін береді деп үміттенетінін жеткізді.
С.Абэ қонақжайлық пен ілтипатты қабылдау үшін Қазақстан тарапына алғыс айтты.
Менің бұл сапарым Жапония Премьер-министрлерінің соңғы 9 жылдағы бірінші сапары болып отыр. Бұрын біз түрлі халықаралық шараларда үш рет кездестік, бұл – біздің төртінші кездесуіміз. Осындай тығыз байланыстар арқылы қарым-қатынастарымызды белсенді түрде дамытып отырғанымыз мені аса қуантады, – деді С.Абэ.
Жапония Премьер-министрі Қазақстанға іскер топтар өкілдерінен тұратын кең ауқымдағы делегациямен бірге келгенін және нақты нәтижелерге үміт артатынын атап өтті.  




///Кездесу барысында «Рухани жаңғыру» бағдарламасын іске асырудың өзекті мәселелері талқыланды.
М.Жолдасбеков Мемлекет басшысының «Ұлы даланың жеті қыры» атты бағдарламалық мақаласында көрсетілген басты бағыттар аясында атқарылып жатқан жұмыстар жөнінде айтты.

///
	 

	Мәдениет күндерінің аясында Вьетнам Социалистік Республикасының жетекші өнер шеберлерінің қатысуымен гала-концерт өтті және «Шексіз сұлу - Вьетнам» атты фотокөрме ұйымдастырылды.

	Концерттік бағдарламада ЮНЕСКО шешімімен адамзаттың материалдық емес мәдени мұрасы болып танылған Куан Хоның әндері шырқалып, билері орындалды.

	Фотокөрмеге қойылған жүзден астам суреттер топтамасында Вьетнамның мәдениеті мен бай ұлттық салт-дәстүрі көрініс тапқан.

	Вьетнам Социалистік Республикасының мәдениеті күндерінің Қазақстан Республикасында өткізілуі мәні зор оқиға және екі елдің мәдени байланыстарын дамытудағы маңызды кезең  болып саналады.
///
	 

	Авторлар өз хатында бұдан 67 жыл бұрын атом бомбасы өздерінің қаласын қиратқанын және бір сәтте он мыңдаған жазықсыз адамдардың өмірін қиғанын атап өтеді.

	«Хиросима қаласының жастары ретінде біз Жер болашағына бұрынғысынша 20 мыңға жуық ядролық заряд қауіп төндіріп отырғанына қатты алаңдаймыз. Біз Сізге және басқа да көшбасшыларға осы қауіпті жоюға көмектесу туралы өтінішімізді білдіреміз. Біз әрқайсысы ядролық қару әлемінен еркін, тыныш үшін әлем үшін дұға болып саналатын қолдан жасалған 1000 қағаз тырнаны өз хатымызға сыйлық ретінде қоса жолдап отырмыз» делінген хатта.

	Хат иелері ядролық сынақтарға жаhандық тыйым салу жұмысы үшін барлық әлемдегі адамдарды рухтандыру мақсатындағы науқанды іске асыру аясында Мемлекет басшыларының үндеуін жариялау жөніндегі жоспарлары туралы айтқан.

	«Егер үкімет пен азаматтар әлемді осы жойқын қарудан құтқару үшін жұмыстар жүргізбесе, онда біз тап болған жағдайға бір күні басқа қала да тап болуы мүмкін деп қауіптенеміз. Әлем жастарының елшісі ретінде біз осындай қатерлі оқиғаның қайталанбауы үшін қолымыздан келетіннің бәрін жасауға тиістіміз - сол себептен біз Сіздің қолдауыңызға мұқтажбыз» деп атап өтілген хатта.

	Қазақстан Президенті жауап хатында 1945 жылғы 6 тамыз атомдық бомбылаудан жапа шеккен жапон халқының қаралы күні ретінде адамзат тарихына мәңгілік енгенін атап өткен.

	«Қазақстан халқы, бізге жақын жапон халқы сияқты, ядролық қарудың жан-түршігерлік сұмдықтарын басынан өткерді және басқаларға қарағанда ядролық сынақтардың алапат салдарлары туралы біледі. Менің Семей ядролық сынақ полигонын жабу туралы Жарлыққа қол қойғаныма 21 жыл өтті. Осы біздің халқымыздың еркі бойынша жасалған тарихи акт аса өркениетті маңызға ие. Қазақстан ядролық үрейді өзінен ығыстырып шығарды және ядролық арсеналмен сес көрсетудің барлық қорқынышынан құтылды» делінген хатта.

	Мемлекет басшысы ядролық сынақтардың қайғылы салдарлары туралы,  оларға түпкілікті және үзілді-кесілді тыйым салу жөнінде анағұрлым батыл іс-қимыл жасауға жаhандық жұртшылықты жұмылдыру үшін бүгін тағы да бір рет әлемге ескерту жасауға мүмкіндік бар екендігін атап көрсеткен.

	«Дәл осы мақсатта мен биыл 29 тамызда Астанада өткен «Ядролық сынақтарға тыйым салудан - ядролық қарусыз әлемге» атты халықаралық конференцияда Қазақстан тарапынан «АТОМ» халықаралық жобасын іске қосатынымыз туралы жария еттім. Жобаның атауы ағылшын тіліндегі:  «Abolish Testing. Our Mission» төрт бас әріптен құралған. Яғни, «Сынақты Болдырмау – Біздің Миссиямыз» деген мағынаны білдіреді. Жоба аясында ядролық қаруға қарсы үн қатқысы келген әлемдегі кез келген адам онлайн-петиция арқылы www.theatomproiect.org сайтына жазылып, әлем үкіметтерін ядролық сынықтардан біржола бас тартуға шақыра алады және Ядролық сынақтарға жаппай тыйым салу туралы Шарт­тың күшіне енуіне жылдам қол жеткізе алады, - деп атап өткен Нұрсұлтан Назарбаев.

	Қазақстан Президенті өзінің үндеуінде адресаттарды және барлық ізгі тілекті адамдарды «АТОМ» жобасын қолдауға және біздің басты мақсатымыз – ядролық қарусыз әлем құруға шақырады.

	«Тек осылайша ғана біз балаларымыздың және немерелеріміздің анағұрлым бейбіт және қауіпсіз болашағын қамтамасыз ете аламыз» делінген Нұрсұлтан Назарбаевтың хатында.
///Әңгіме барысында Мемлекет басшысы Жапония Парламентінің Қазақстан Республикасымен достық лигасы екі ел халқы арасындағы стратегиялық серіктестікті нығайтуға баға жетпес үлес қосқанын атап өтті.
Қазақстан Президенті елімізге көрсетілген қолдау мен ынтымақтастықты дамыту жолында жұмсалған күш-жігер үшін алғыс айтты.
– Сіздер бізге ЭКСПО-2017 көрмесін өткізу құқығына ие болу жолында және ядролық қарусыздану жұмысын жүргізу барысында зор қолдау көрсеттіңіздер, – деді Нұрсұлтан Назарбаев.
Елбасы барлық бағыт бойынша Қазақстан мен Жапония ынтымақтастығының жанданып келе жатқанына назар аударды.
– Біз тәуелсіздіктің 25 жылдығын атап өтудеміз. Бұл онша ұзақ мерзім емес. Алайда, осы уақыт ішінде біз көп жетістікке жеттік деп санаймын. Жапониямен қарым-қатынасты одан әрі дамыту біз үшін маңызды. Біз – Азия елдеріміз, біздің тарихымыз ортақ, – деді Қазақстан Президенті.
Т.Кавамура кездесуге уақыт бөлгені үшін Нұрсұлтан Назарбаевқа алғысын білдірді.
– Келесі жылы Жапония мен Қазақстан арасында дипломатиялық қарым-қатынастың орнағанына 25 жыл толады, сондай-ақ ЭКСПО көрмесі өтеді. Біз бұл оқиғаларды парламентаралық тәжірибе алмасу ісіне серпін беру үшін пайдалануды көздеп отырмыз, – деді Жапония Парламентінің Қазақстан Республикасымен достық лигасының төрағасы.
Т.Кавамура сондай-ақ еліміздің 2017-2018 жылдары БҰҰ-ның Қауіпсіздік кеңесінің тұрақты емес мүшесі болып сайлануымен құттықтап, Қазақстан бұл міндетті атқару барысында ядролық қарусыздану мен таратпау ісіне бұдан да зор үлес қоса алатынын айтты.
Осы орайда, Мемлекет басшысы өзінің «Әлем. ХХІ ғасыр» атты манифесін жариялағанына және БҰҰ Бас Ассамблеясы сессиясында 2045 жылға қарай ядролық қарудан азат әлем қалыптастыру мақсатына қол жеткізуге шақырғанына тоқталып, осы бастамаларға Жапония тарапының да қолдау көрсететініне сенім білдірді.

///
	 

	Е.Досаев министрліктің биылғы 10 айдағы қызметі қорытындылары және Мемлекет басшысының Үкіметтің кеңейтілген отырысында берген тапсырмаларының орындалу барысы туралы баяндады. Ол аталған кезеңде еліміздің жалпы ішкі өнімінің өсімі 5,8 % болғанын, ал жыл қорытындысында болжамды 6 %-дық көрсеткішке қол жеткізу күтіліп отырғанын атап өтті.

	Қазақстан Президенті ел экономикасын одан әрі дамытуды қамтамасыз ету, әлеуметтік жаңғырту жүргізу, сондай-ақ шағын және орта бизнеске қолдау көрсету қажеттігін атап көрсетті.

	Министр мемлекеттік және салалалық бағдарламаларға, олардың қайталануын жоюға және тиімділігін арттыруға бағытталған тексерісті аяқтау қорытындылары жөнінде ведомство жоспарлаған шаралар туралы да айтты.

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.


///Қасым-Жомарт Тоқаев «Қазақстанның 100 жаңа есімі» жобасының жеңімпаздарын құттықтап, олардың өз дарынымен көпшілікті мойындата білгенін, мемлекетімізді өркендетуге айырықша үлес қосып келе жатқанын айтты. Олар біздің халқымыздың мақтаныштары, өзге елдер Қазақстанды осы азаматтар арқылы танып, бағалайды.
– Қазақтың қандай халық екенін жер жүзіне танытып жүрген бірнеше азамат осы жобаның жеңімпазы атанды. Біз түрлі салада жетістікке жеткен осындай отандастарымыздың еңбегін дәріптеуіміз керек. Өйткені табысты жандардың тәжірибесі әрдайым басқаларға үлгі-өнеге. Өскелең ұрпақ өздеріңізге қарап бой түзейді, ұқсауға тырысады. Мен еліміздің әрбір перзенті сіздер сияқты өнегелі болсын деп тілеймін, – деді Президент.
Мемлекет басшысы терең білімін озық тәжірибемен ұштастыра білген азаматтардың елімізді алға жетелейтініне сенімді. Президент Тәуелсіздік кезеңінде өсіп жетілген буынның қарым-қабілетін жоғары бағалады.
– Білімді әрі саналы ұрпақ тәрбиелеу – бұл аса маңызды мемлекеттік міндет. Еліміздің болашағы дарынды, отаншыл жастардың қолында болуы керек. Солай боларына кәміл сенемін. Осы стратегиялық мақсатқа қол жеткізу үшін  жүйелі реформаларды міндетті түрде жалғастырамыз, – деді Мемлекет басшысы.
Президент қоғамдағы бірлік пен келісімнің, барша қазақстандықтардың жасампаз еңбегінің арқасында дамуда айтарлықтай алға ілгерілегенімізді атап өтті.
– Бұл жерде біздің жетістіктерімізді көрсететін көптеген сандар мен деректерді мысалға келтіруге болады. Бірақ барлық табыс адамдардың берекелі өмірімен, жеткен жетістігімен және кемел келешекке ұмтылысымен өлшенетінін есте ұстауымыз керек. Сіздер еліміздің байлығы екендеріңіз сөзсіз. Өсіп-өркендеген, әділетті, дамыған Қазақстанды құру сіздерге жүктеледі. Сондықтан адам капиталын жан-жақты дамыту біздің мемлекетіміздің басты басымдығы болған және солай бола бермек, – деді Қасым-Жомарт Тоқаев.
Осы уақытқа дейін «Қазақстанның 100 жаңа есімі» жобасына 7,5 мың адам қатысып, еліміз талай талантты, талапты қазақстандықтардың атын таныды.
– Осы жобаның арқасында өзінің ерекше емдеу тәсілімен көптеген адамға перзент сүю бақытын сыйлаған дәрігер-репродуктолог Алмаз Ибрагимовты бүкіл еліміз таныды. Жобаның 2019 жылғы қатысушысы Иманбек Зейкенов жақында ғана «Grammy» сыйлығын жеңіп алып, оның аты бүкіл әлемге жайылды. Оның жетістігі тек Қазақстан үшін ғана емес, ТМД үшін де теңдесіз. Жобаның төртінші маусым жеңімпаздарының жетістіктері де ешкімді бей-жай қалдырмайды, – деді Мемлекет басшысы.
Жобаның әрбір қатысушысына қарата айтқан сөзінде Қасым-Жомарт Тоқаев олардың жетістігі Қазақстан табысының көрінісі екенін, олар өздерінің патриоттық әрекеті арқылы барша қазақстандықтарды ынталандыратынын атап өтті.  
– Сіздердің жетістіктеріңіз кез-келген статистикадан артық. Осынау керемет жоба сіздерді одан әрі дамуға ерекше талпындырып, қоғам мен ел игілігі үшін жаңа идеяларды іске асырудың кең көкжиектерін ашты деп сенемін. Еліміз өзінің дарынды жастарының көптігімен мақтана алады және мақтануға тиіс. Қазақстанның болашағы сіздердей прогрессивті, талантты, патриот жастардың қолында. Сіздер мемлекеттің басқару тізгінін қолға алуға дайын болуларыңыз керек. Ал біз, яғни аға толқын, осы айтқан сөзіміздің шындыққа айналуы үшін барлығын жасаймыз, – деді Президент.
Мемлекет шығармашылыққа, білім мен ғылымға, жастарды қолдауға баса назар аударып отыр. Осы жолда тиімді әлеуметтік лифт қалыптастырудың орны бөлек. «Болашақ» халықаралық стипендиясы, Президенттік жастар кадрлық резерві өскелең ұрпақтың ел дамуына өз үлесін қосуына мол мүмкіндік беріп отыр.
– Біздің ұлтымыздың бойында креативті индустрияны дамытудың аса зор мүмкіндігі бар. Дәл қазір креативті экономика миллиардтаған доллар инвестиция тартудың, тұрақты экономикалық өсудің, әлеуметтік өркендеудің бірден-бір жолы. Қазақстан мәдениетінің өкілдері өңірлік және жаһандық деңгейде өз орындарын ойып тұрып алып жатыр. Біз осы мүмкіндікті еліміздің мәдениетін әлемге танытудың жолы ретінде қарастыруымыз керек. Сондықтан мен Үкіметке осы стратегиялық маңызды саланы қолдау үшін кешенді шаралар қабылдауды тапсырдым, – деді Қасым-Жомарт Тоқаев.
Мемлекет басшысының пікірінше, креативті индустрияны дамытудың тиімді бір тәсілі ретінде заманауи қазақстандық айдентиканы қалыптастыру қажет.
Президент жоба қатысушыларының идеясы мен ұсыныстарын іске асыру үшін оларды орталық мемлекеттік орган басшыларымен жүйелі түрде кездестіріп тұру қажет деп санайды.
– «Жүз жаңа есім» жобасы қазақстандық арманның анық іске асқанын көрсетеді. Әрбір талантты, еңбекқор, мақсатшыл адам осы заманның батыры және ұлт мақтанышы бола алады. Сіздер сияқты табысты азаматтар неғұрлым көп болса, еліміздің бәсекеге қабілеті соғұрлым арта түседі.  Халқымыздың мерейі де үстем болады.  «Жүз жаңа есім» жобасының мақсаты да – осы. Қазіргі заман – білім мен ғылымның дәуірі.  Санасы сергек, ойы ұшқыр жастарды ел үшін аянбай еңбек етуге шақырамын. Бұл сіздердің қолдарыңыздан келеді. Мен Қазақ елінің жастарына сенемін! – деді Мемлекет басшысы.
Онлайн форматта өткен «Қазақстанның 100 жаңа есімі» жобасы жеңімпаздарының кездесуінде ерікті-студент Дарын Әбілжанов, ғалым, адамдар мен жануарларға вакцина әзірлеуші Қайсар Табынов, ІТ-маман, робот техникасы мектебінің негізін қалаушы Дамир Нүркежанов, химия пәнінің жас оқытушысы Ұлан Үсенов, сызу пәнінің мұғалімі, өз ауылында көпір салу бастамасын көтерген Ахат Рақышев, инженер-өнертапқыш Санжар Тайжан, АҚШ-тың хоккей клубына бас бапкер болған тұңғыш қазақстандық қыз Бұлбұл Қартанбай, эколог Екатерина Вибе, сондай-ақ, ақын, әлем әдебиетін қазақ тіліне аударып жүрген Серікжан Қажытай сөз сөйледі.










///Мемлекет басшысы Жапония Парламентінде сөз сөйлеуге мүмкіндік алғаны үшін ризашылық білдірді.
– Елдеріңіздің Заң шығару жиналысы халық билігінің тамыры терең тарихи дәстүріне ие бола отырып, мемлекеттің демократиялық тұрғыдан табысты дамуына зор үлес қосып келеді. Бүгінгі таңда Жапония көп сала бойынша көш бастап тұр, ол – экономикасының өсімі жөнінен әлемдегі үшінші ел, – деді Нұрсұлтан Назарбаев.
Қазақстан Президенті жапон халқының еңбексүйгіштігі мен өзін-өзі жетілдіруге деген құштарлығы елдің өркендеуіне септігін тигізіп отырғанын атап өтті.
– Жапонның «кайдзен» философиясы тек басқару мен технологиялық биіктерді бағындыруға ғана мүмкіндік беріп қоймай, сонымен бірге жалпыадамзаттық құндылықтар қазынасына қосылды. Жапон халқының ойлау жүйесі қазақтардың дүниетанымына жақын әрі онымен үндес екенін айта аламын. Бізді халықтарымыздың қиын да күрделі, кейде тіпті тақсіретті тағдыры тығыз байланыстырады. Қазақстан мен Жапония жаппай қырып жоятын қарудың бүкіл қасіретін бастан өткерді, – деді Мемлекет басшысы.
Нұрсұлтан Назарбаев халықаралық қауіпсіздікті нығайту жолында Қазақстанның атқарып жатқан іс-шараларына тоқталып, ядролық қауіптен ада әлем қалыптастыру үшін бірлесе күш-жігер жұмсаудың маңыздылығын атап өтті.
– Біз Жаһандық антиядролық қозғалыс құруды маңызды міндет деп санаймыз. Біз ұсынған «АТОМ» жобасы да дәл осы мақсатты көздейді. Жапон достарымызды осы бастамаға қолдау көрсетуге шақырамын. БҰҰ Бас Ассамблеясы 2015 жылғы 7 желтоқсанда Қазақстанның ұсынысы бойынша Ядролық қарудан ада әлем құру туралы жалпыға ортақ декларация жөнінде қарар қабылдады. Біз ұсынған БҰҰ қарарына Жапония да тел автор ретінде қосылды. Сол қарарға сәйкес, менің өз жарлығым арқылы полигонды жапқан күн – 29 тамыз Ядролық сынақтарға қарсы іс-қимылдың халықаралық күні деп жарияланды, – деді Нұрсұлтан Назарбаев.
Мемлекет басшысы Қазақстан мен Жапония Ядролық сынақтарға жаппай тыйым салу туралы шарттың күшіне енуіне қолдау көрсету жөніндегі 9-шы конференцияның тең төрағасы міндетін атқаруға кіріскенін және соған орай тараптар аталған құжаттың тезірек күшіне енуіне қатысты маңызды екі саяси мәлімдеме қабылдағанын еске салды.
Қазақстан Президенті биылғы наурыз айында Вашингтонда өткен ядролық қауіпсіздік саммитінде жария еткен өзінің «Әлем. ХХІ ғасыр» манифесіне де тоқталып өтті.
– Онда мен соғыстар мен қақтығыстардан ада әлемге қалай қол жеткізетініміз туралы ой-пікірлерімді ортаға салдым. Бұған қоса, мен Ядролық қарусыз әлем және жаһандық қауіпсіздік үшін берілетін халықаралық сыйлық тағайындау туралы шешім қабылдадым. Ол біздің планетамызда халықтардың бейбіт қатар өмір сүруін орнықтыруға бағытталған игі қызмет атқарған әлемдік көшбасшылар мен саясаткерлерге құрметімізді білдіруге арналады, – деді Нұрсұлтан Назарбаев.
Мемлекет басшысы қазіргі таңда ядролық қарудың қолданылу қаупін «қырғиқабақ соғыс» аяқталғаннан бергі қай кезеңге қарағанда да жоғары екенін атап өтті.
– Әлем жаңа ядролық дәуірге бет бұрды. Ол әлдеқайда қатерлі және оның барысын алдын ала болжап-білу мүмкін емес. ХХІ ғасырдың ең күрделі проблемаларының бірі – ядролық терроризм қаупі, сондай-ақ ядролық және радиоактивті материалдардың заңсыз айналымы. Жаһандық ойыншылар арасындағы сенімнің бұрын-соңды болмаған дағдарысы ядролық қаруды қолданудың алдын алу кепілдіктерінің де тығырыққа тірелуіне әкеп соқтырып отыр. Бүгінгі таңда осы ұнамсыз үрдістерді тоқтату үшін барлық жаһандық көшбасшылардың саяси ерік-жігері ауадай қажет, – деді Қазақстан Президенті.
Мемлекет басшысы өңірлік қауіпсіздік мәселелеріне назар аударып, Азия елдері арасында өзара сенімді нығайтудың маңыздылығын және Азиядағы өзара іс-қимыл және сенім шаралары жөніндегі кеңесті Азиядағы қауіпсіздік пен даму ұйымына айналдыру қажеттігін атап өтті.
– Келесі жылдың 1 қаңтарынан бастап Орталық Азия елдері арасында алғашқы болып Қазақстан 2017-2018 жылдары БҰҰ Қауіпсіздік кеңесінің тұрақты емес мүшесі ретіндегі міндетін атқаратын болады. Қазақстан мен Жапонияның 2017 жылы Қауіпсіздік кеңесі қызметіне қатысу мерзімінің сәйкес келуі алдағы уақытта өзара іс-қимылды қолға алуға қосымша мүмкіндіктер туғызады, – деді Нұрсұлтан Назарбаев.
Мемлекет басшысы көптеген жапондықтың тағдыры Қазақстанмен байланысты екенін атап өтті.
– Кеңестік Қазақстандағы қиын кезеңде тағдыры тәлкекке түскен жапон әскери тұтқындарының асқан ауыр жағдайдағы төзімділігі әлі күнге дейін біздің жадымызда. Біз туысқандарының тағдыры туралы білгісі келетіндердің бәріне қажетті көмек көрсетуге әзірміз, – деді Елбасы.
Осыған байланысты, Нұрсұлтан Назарбаев жапон парламенті мүшелеріне лагерьден босағаннан кейін Қазақстанда қалған әскери тұтқын Ахико Тецуроның оқиғасын әңгімелеп берді. Өз Отанына келіп кеткеннен кейін ол біздің елге қайта оралып, отбасымен бірге осында тұрып жатыр.
Елбасы қазіргі уақытта жетекші державалар Еуразия кеңістігінде бірқатар интеграциялық жобалар жүзеге асырылып жатқанын айтты.
– Бейбіт, тұрақты, гүлденген әрі экономикалық тұрғыдан қуатты Еуразияны қалыптастыру бәріміз үшін тиімді, – деді Қазақстан Президенті.
Мемлекет басшысы қазір біздің республикамыз бұл идеяны ілгерілету жұмысын жүргізіп, соның ішінде бірқатар инфрақұрылымдық жобаны іске асырып, ЕАЭО-ны және Қытайдың «Бір белдеу – бір жол» бастамасын ұштастыру бағытында жұмыс істеп, сондай-ақ «ЕАЭО – Еуропалық одақ» диалогына бастамашылық етіп отырғанын атап өтті.
Қазақстан Президенті тәуелсіздіктің 25 жылы ішінде еліміз жоспарлы әкімшілік жүйеден нарық жүйесіне көшіп, ауқымды қайта құрылу кезеңін бастан өткергенін және қазіргі уақытта «100 нақты қадам» ұлт жоспарын қабылдау арқылы маңызды институционалдық реформаларға кіріскенін жеткізді.
– Жобаны іске асыру аясында азаматтық қоғам институты мен экономикасы дамыған үйлесімді саяси жүйесі бар ХХІ ғасырдағы Қазақстанды қалыптастыру көзделген. Мұның бәрі елімізге жаһандық жағымсыз трендтерге лайықты қарсы тұрып, әлемнің ең дамыған отыз елінің қатарына қосылуға мүмкіндік береді. Осы үлкен мақсатымызға жету жолында Жапониямен арадағы ынтымақтастыққа зор үміт артамыз, – деді Нұрсұлтан Назарбаев.
Елбасы Қазақстан Жапонияның Орталық Азиядағы ірі сауда-экономикалық серіктесі болып саналатынын айтты.
– Біз ғылымды қамтитын салалардағы өзара тиімді ынтымақтастықты арттыруға, сіздің елден озық технологиялар мен ноу-хау тартуға мүдделіміз. Жапония компанияларын Қазақстандағы индустриялық-инновациялық даму бағдарламасына және жекешелендіру жөніндегі ауқымды науқанға атсалысуға шақырамыз. Стратегиялық серіктестік пен елдеріміз арасындағы өзара түсіністік рухы қарым-қатынасымызды жаңа деңгейге көтеруге ықпал етеді деп сенемін, – деді Қазақстан Президенті.
Соңында Мемлекет басшысы бұл сапар елдеріміз арасында дипломатиялық қарым-қатынас орнағанына 25 жыл толу қарсаңында өтіп отырғанына назар аударды.
– Өзара тиімді іс-қимыл мен жасампаздық сипаттағы сенім Азиядағы жақындасудың кілтіне айналады деп сенемін. Қазақстан мен Жапония халқы бірлесіп, өңірімізді өркендету және халықаралық аренада бейбітшілік пен келісім идеясын ілгерілету ісінде маңызды рөл атқара алады, – деді Нұрсұлтан Назарбаев.



///
	

	Кездесуде халықаралық күн тәртібі, өңірлік қауіпсіздік пен екі ел арасындағы ынтымақтастықты дамыту мәселелері сөз болды.

	Нұрсұлтан Назарбаев Қазақстан Иранның ядролық бағдарламасы жөніндегі мәселенің дипломатиялық жолмен шешілуін жақтайтынын атап өтті.

	Ә.Әкбар Салихи өз сөзінде қауіпсіздік мәселелерін қамтамасыз ету үшін іс-қимыл алаңы болып саналатын АӨСШК құру жөніндегі Қазақстанның бастамасының маңызы зор екенін атап көрсетті.       
///Кездесу барысында Мемлекет басшысына еліміздің сыртқы саясатын одан әрі экономикаландыра түсу жөніндегі жұмыс жоспары мен министрлік алдында тұрған міндеттердің орындалуы туралы мәлімет ұсынылды.
Нұрсұлтан Назарбаев еліміздің сыртқы саясатын экономикаландырудың және сыртқы саяси бағытымызды әрі қарай тиімді жүзеге асырудың маңыздылығына тоқталды.
– Күн тәртібіндегі халықаралық мәселелерді де ұмытпауымыз керек. Сыртқы істер министрлігінің міндеті – еліміздің сыртқы саясатын және бейбітшілік пен тату көршілік саясатын белсенді жүргізу. Бастаған ісіміздің бәрін одан әрі жалғастыру қажет, – деді Қазақстан Президенті.
Бейбіт Атамқұлов Мемлекет басшысына инвестициялық жобаларды ілгерілету жұмыстарына жүргізілген талдау нәтижелері мен министрліктің орталық аппаратының қызметін қайта түзу мәселелері жөнінде мәлімдеді.
Сыртқы істер министрі Қазақстанның дипломатиялық миссияларын сыртқы саясатты экономикаландыру жөніндегі жаңа міндеттерге сәйкес жұмыстарға бейімдеу үшін қабылданған шаралар туралы баяндады, сондай-ақ ел экспортының бағыттарын қайта қарастыру үдерісі жөнінде айтты.
Елбасы кездесу қорытындысы бойынша бірқатар нақты тапсырма берді.

/// 
Нұрсұлтан Назарбаев елімізге ресми сапармен келген Синдзо Абэмен бірге «Қазақстан» орталық концерт залына, сондай-ақ «Астана Опера» мемлекеттік опера және балет театрына барды. 

///Қасым-Жомарт Тоқаев «Қазақстанның 100 жаңа есімі» жобасының жеңімпаздарын құттықтап, олардың өз дарынымен көпшілікті мойындата білгенін, мемлекетімізді өркендетуге айырықша үлес қосып келе жатқанын айтты. Олар біздің халқымыздың мақтаныштары, өзге елдер Қазақстанды осы азаматтар арқылы танып, бағалайды.
– Қазақтың қандай халық екенін жер жүзіне танытып жүрген бірнеше азамат осы жобаның жеңімпазы атанды. Біз түрлі салада жетістікке жеткен осындай отандастарымыздың еңбегін дәріптеуіміз керек. Өйткені табысты жандардың тәжірибесі әрдайым басқаларға үлгі-өнеге. Өскелең ұрпақ өздеріңізге қарап бой түзейді, ұқсауға тырысады. Мен еліміздің әрбір перзенті сіздер сияқты өнегелі болсын деп тілеймін, – деді Президент.
Мемлекет басшысы терең білімін озық тәжірибемен ұштастыра білген азаматтардың елімізді алға жетелейтініне сенімді. Президент Тәуелсіздік кезеңінде өсіп жетілген буынның қарым-қабілетін жоғары бағалады.
– Білімді әрі саналы ұрпақ тәрбиелеу – бұл аса маңызды мемлекеттік міндет. Еліміздің болашағы дарынды, отаншыл жастардың қолында болуы керек. Солай боларына кәміл сенемін. Осы стратегиялық мақсатқа қол жеткізу үшін  жүйелі реформаларды міндетті түрде жалғастырамыз, – деді Мемлекет басшысы.
Президент қоғамдағы бірлік пен келісімнің, барша қазақстандықтардың жасампаз еңбегінің арқасында дамуда айтарлықтай алға ілгерілегенімізді атап өтті.
– Бұл жерде біздің жетістіктерімізді көрсететін көптеген сандар мен деректерді мысалға келтіруге болады. Бірақ барлық табыс адамдардың берекелі өмірімен, жеткен жетістігімен және кемел келешекке ұмтылысымен өлшенетінін есте ұстауымыз керек. Сіздер еліміздің байлығы екендеріңіз сөзсіз. Өсіп-өркендеген, әділетті, дамыған Қазақстанды құру сіздерге жүктеледі. Сондықтан адам капиталын жан-жақты дамыту біздің мемлекетіміздің басты басымдығы болған және солай бола бермек, – деді Қасым-Жомарт Тоқаев.
Осы уақытқа дейін «Қазақстанның 100 жаңа есімі» жобасына 7,5 мың адам қатысып, еліміз талай талантты, талапты қазақстандықтардың атын таныды.
– Осы жобаның арқасында өзінің ерекше емдеу тәсілімен көптеген адамға перзент сүю бақытын сыйлаған дәрігер-репродуктолог Алмаз Ибрагимовты бүкіл еліміз таныды. Жобаның 2019 жылғы қатысушысы Иманбек Зейкенов жақында ғана «Grammy» сыйлығын жеңіп алып, оның аты бүкіл әлемге жайылды. Оның жетістігі тек Қазақстан үшін ғана емес, ТМД үшін де теңдесіз. Жобаның төртінші маусым жеңімпаздарының жетістіктері де ешкімді бей-жай қалдырмайды, – деді Мемлекет басшысы.
Жобаның әрбір қатысушысына қарата айтқан сөзінде Қасым-Жомарт Тоқаев олардың жетістігі Қазақстан табысының көрінісі екенін, олар өздерінің патриоттық әрекеті арқылы барша қазақстандықтарды ынталандыратынын атап өтті.  
– Сіздердің жетістіктеріңіз кез-келген статистикадан артық. Осынау керемет жоба сіздерді одан әрі дамуға ерекше талпындырып, қоғам мен ел игілігі үшін жаңа идеяларды іске асырудың кең көкжиектерін ашты деп сенемін. Еліміз өзінің дарынды жастарының көптігімен мақтана алады және мақтануға тиіс. Қазақстанның болашағы сіздердей прогрессивті, талантты, патриот жастардың қолында. Сіздер мемлекеттің басқару тізгінін қолға алуға дайын болуларыңыз керек. Ал біз, яғни аға толқын, осы айтқан сөзіміздің шындыққа айналуы үшін барлығын жасаймыз, – деді Президент.
Мемлекет шығармашылыққа, білім мен ғылымға, жастарды қолдауға баса назар аударып отыр. Осы жолда тиімді әлеуметтік лифт қалыптастырудың орны бөлек. «Болашақ» халықаралық стипендиясы, Президенттік жастар кадрлық резерві өскелең ұрпақтың ел дамуына өз үлесін қосуына мол мүмкіндік беріп отыр.
– Біздің ұлтымыздың бойында креативті индустрияны дамытудың аса зор мүмкіндігі бар. Дәл қазір креативті экономика миллиардтаған доллар инвестиция тартудың, тұрақты экономикалық өсудің, әлеуметтік өркендеудің бірден-бір жолы. Қазақстан мәдениетінің өкілдері өңірлік және жаһандық деңгейде өз орындарын ойып тұрып алып жатыр. Біз осы мүмкіндікті еліміздің мәдениетін әлемге танытудың жолы ретінде қарастыруымыз керек. Сондықтан мен Үкіметке осы стратегиялық маңызды саланы қолдау үшін кешенді шаралар қабылдауды тапсырдым, – деді Қасым-Жомарт Тоқаев.
Мемлекет басшысының пікірінше, креативті индустрияны дамытудың тиімді бір тәсілі ретінде заманауи қазақстандық айдентиканы қалыптастыру қажет.
Президент жоба қатысушыларының идеясы мен ұсыныстарын іске асыру үшін оларды орталық мемлекеттік орган басшыларымен жүйелі түрде кездестіріп тұру қажет деп санайды.
– «Жүз жаңа есім» жобасы қазақстандық арманның анық іске асқанын көрсетеді. Әрбір талантты, еңбекқор, мақсатшыл адам осы заманның батыры және ұлт мақтанышы бола алады. Сіздер сияқты табысты азаматтар неғұрлым көп болса, еліміздің бәсекеге қабілеті соғұрлым арта түседі.  Халқымыздың мерейі де үстем болады.  «Жүз жаңа есім» жобасының мақсаты да – осы. Қазіргі заман – білім мен ғылымның дәуірі.  Санасы сергек, ойы ұшқыр жастарды ел үшін аянбай еңбек етуге шақырамын. Бұл сіздердің қолдарыңыздан келеді. Мен Қазақ елінің жастарына сенемін! – деді Мемлекет басшысы.
Онлайн форматта өткен «Қазақстанның 100 жаңа есімі» жобасы жеңімпаздарының кездесуінде ерікті-студент Дарын Әбілжанов, ғалым, адамдар мен жануарларға вакцина әзірлеуші Қайсар Табынов, ІТ-маман, робот техникасы мектебінің негізін қалаушы Дамир Нүркежанов, химия пәнінің жас оқытушысы Ұлан Үсенов, сызу пәнінің мұғалімі, өз ауылында көпір салу бастамасын көтерген Ахат Рақышев, инженер-өнертапқыш Санжар Тайжан, АҚШ-тың хоккей клубына бас бапкер болған тұңғыш қазақстандық қыз Бұлбұл Қартанбай, эколог Екатерина Вибе, сондай-ақ, ақын, әлем әдебиетін қазақ тіліне аударып жүрген Серікжан Қажытай сөз сөйледі.










///Мемлекет басшысы «Цифрлық Қазақстан» мемлекеттік бағдарламасы аясында жүзеге асырылған «Smart city – Ақылды қала» заманауи технологияларды енгізу жөніндегі байқау жобасының қорытындыларымен танысты.
Нұрсұлтан Назарбаев атқарылған жұмыстың маңыздылығын атап өтіп, цифрландыру саласында іске асырылып жатқан жобалар, ең алдымен, азаматтардың тұрмыс сапасын арттыруға, қолайлы әрі қауіпсіз орта қалыптастыруға бағытталғанын айтты.
– Менің тарапымнан әрдайым мемлекетті тиімді басқаруды қамтамасыз ету міндеті қойылды. Басқаруға қатысты шешімдердің бір орталықта қабылдануы экономикада жақсы нәтиже береді, – деді Елбасы.  
Жоба жол және қоғамдық қауіпсіздікті, соның ішінде білім беру мекемелері мен әлеуметтік нысандарға бейне бақылау жүргізу, денсаулық сақтау саласына мониторинг жасап, басқару, сондай-ақ ғимараттар мен тұрғын үйлерді соңғы үлгідегі ақылды құралдармен жабдықтау арқылы қаланың қалыпты тіршілігін кешенді қамтамасыз етуге бағытталған.
Ахуалдық орталық ведомствоаралық іс-қимылды ұйымдастыру, қаланы тактикалық және стратегиялық тұрғыдан басқару, соның ішінде коммуналдық қызмет көрсету мекемелерін басқару жөніндегі шешімдермен таныстыру, қала ресурстары жөніндегі шынайы және уақтылы алынған мәліметтерді жинақтау, қауіпсіздікті қамтамасыз ету үшін барлық қажетті инфрақұрылыммен жабдықталған. 
Сонымен қатар, аталған жобаны іске асыру барысында энергия тиімділігін қамтамасыз ету, экологиялық жағдайға мониторинг жасау, қылмыстардың алдын алу жөніндегі инновациялық тәсілдер енгізілді. Бұл елімізде ақпараттық технологияларды тәжірибеден өткізіп, Smart Сity тұжырымдамасын дамыту үшін Ақкөл қаласының үлгі ретіндегі алғашқы елді мекен болуына септігін тигізді. 





///Құрметті отандастар!
 
Баршаңызды Қазақстан халқының бірлігі күнімен шын жүректен құттықтаймын!
Тұңғыш Президентіміз – Елбасы Нұрсұлтан Назарбаевтың бастамасымен белгіленген бұл мереке ғасырлар бойы қазақ жерінде берік орныққан достық пен ауызбіршілік, өзара құрмет пен сенім сияқты қастерлі құндылықтарға негізделген.
Тәуелсіздік кезеңінде негізі қаланған «әралуандығымыз – бірлікте» қағидаты Қазақстанның сан қырлы мәдениеті мен дәстүрін баға жетпес байлығымызға айналдырды. Ырыс-ынтымақ пен отаншылдық рух ұлттық кодымыздың ұйытқысы болып отыр.
Халқымыздың әділетті әрі дамыған мемлекет құрып, елімізді өркендету жолындағы мүддесі ортақ.
Біз қоғамдағы тұрақтылық пен келісімнің, өзара қолдау мен жасампаз еңбектің арқасында кез-келген қиындықты еңсеріп, көздеген мақсатымызға жетеміз.
Сіздерге зор денсаулық, бақ-береке тілеймін!
Әр шаңырақта татулық пен өзара түсіністік болсын!
 
 
///Қазақстан Президенті Қырғызстан шекарасында қалыптасқан шиеленісті ахуалға байланысты алаңдаушылық білдіріп, бұл жағдай көрші мемлекеттер мен олардың азаматтарына қауіп төндіретінін айтты.
Қасым-Жомарт Тоқаев  шекара сызығын белгілеу сияқты күрделі мәселелер өзара сенім мен достыққа негізделе отырып, конструктивті келіссөздер барысында шешілуі керек екенін атап өтті. Мемлекет басшысының айтуынша, мұндай жағдайда өзара ұстамдылық танытып, күш қолдануға жол бермеу аса маңызды.
Қасым-Жомарт Тоқаев алдағы уақытта осындай қақтығыстарды болдырмау жөнінде тиімді келісімге қол жеткізу үшін Душанбеде жоғары деңгейде кездесу өткізу туралы уағдаластықты қолдады.
Эмомали Рахмон Қасым-Жомарт Тоқаевқа шекарадағы қақтығыстың тарихы мен қазіргі қалыптасқан жағдай туралы толық ақпарат берді.
Мемлекеттер басшылары Орталық Азия өңіріндегі ахуалға қатысты пікір алмасу мақсатымен тұрақты байланыста болуға уағдаласты.
Екі елдің құзырлы ведомстволары жоғары деңгейдегі кездесуге дайындық жұмыстарын жүргізеді.
///
	 

	Кездесу барысында өңірдің дамуының өзекті мәселелері талқыланды. Олардың қатарында Үдемелі индустриялық-инновациялық даму бағдарламасы аясындағы жобаларды іске асыру барысы және облысты әлеуметтік жаңғырту келешегі сөз болды.

	Б.Ізмұхамбетов Қазақстан Президентіне өңірге жасаған сапарының қорытындылары және әр аудан мен облыс орталығы бойынша өзекті проблемаларды шешу жөнінде тұрғындардың ұсыныстарын ескере отырып, тиісті іс-шаралар жоспарын әзірлеу туралы баяндады.

	Мемлекет басшысы кездесудің қорытындысы бойынша әлеуметтік-экономикалық одан әрі даму, сондай-ақ бюджет қаражатын тиімді және мақсатты пайдалану жөнінде нақты тапсырма берді.      
///Кездесу барысында Мемлекет басшысына еліміздің сыртқы саясатын одан әрі экономикаландыра түсу жөніндегі жұмыс жоспары мен министрлік алдында тұрған міндеттердің орындалуы туралы мәлімет ұсынылды.
Нұрсұлтан Назарбаев еліміздің сыртқы саясатын экономикаландырудың және сыртқы саяси бағытымызды әрі қарай тиімді жүзеге асырудың маңыздылығына тоқталды.
– Күн тәртібіндегі халықаралық мәселелерді де ұмытпауымыз керек. Сыртқы істер министрлігінің міндеті – еліміздің сыртқы саясатын және бейбітшілік пен тату көршілік саясатын белсенді жүргізу. Бастаған ісіміздің бәрін одан әрі жалғастыру қажет, – деді Қазақстан Президенті.
Бейбіт Атамқұлов Мемлекет басшысына инвестициялық жобаларды ілгерілету жұмыстарына жүргізілген талдау нәтижелері мен министрліктің орталық аппаратының қызметін қайта түзу мәселелері жөнінде мәлімдеді.
Сыртқы істер министрі Қазақстанның дипломатиялық миссияларын сыртқы саясатты экономикаландыру жөніндегі жаңа міндеттерге сәйкес жұмыстарға бейімдеу үшін қабылданған шаралар туралы баяндады, сондай-ақ ел экспортының бағыттарын қайта қарастыру үдерісі жөнінде айтты.
Елбасы кездесу қорытындысы бойынша бірқатар нақты тапсырма берді.

/// 
Махмуд Аббас Палестина Үкіметі мен халқының атынан Нұрсұлтан Назарбаевты президенттік сайлаудағы жеңісімен шын жүректен құттықтады.
«Біз Қазақстан Республикасымен барлық саладағы ынтымақтастығымыз бен туысқандық ниеттестігімізіді нығайту және дамыту, екі ел халқының мүддесі үшін қарым-қатынастарымызды одан әрі жаңғыртуды жалғастыра беру жолын ұстанатынымызды тағы да айтамыз», – делінген жеделхатта.
Соңында Палестина Президенті Мемлекет басшысына мықты денсаулық пен бақыт тілеп, Қазақстан халқының ілгерілеуі мен өсіп-өркендеуіне ниеттестік білдірді. 
///Мемлекет басшысы барша православ христиандарын Рождество мерекесімен құттықтады.
– Бүгін бүкіл Қазақстан, барлық конфессиялар мен этностардың өкілдері осы мейрамды атап өтіп жатыр. Бұл мереке мейірімділік пен бақ-берекенің символы саналады. Осы күні ескі өкпе-реніштер ұмытылып, мұқтаж жандарға көмек көрсетіліп, дұға оқылады, – деді Қазақстан Президенті.
Елбасы тәуелсіздіктің алғашқы жылдарынан бастап мемлекетіміздің этносаралық және конфессияаралық келісімді нығайту жөніндегі жұмыстарды жүргізіп жатқанына тоқталды.
– Біз бірлігіміздің арқасында экономикада және халқымыздың әл-ауқатын арттыру ісінде зор жетістікке жеттік. Мен егемендік жылдары ішінде православ христиандарының қолдауын сезіндім, сол үшін сіздерге ризашылық білдіремін, – деді Мемлекет басшысы.
Сондай-ақ, Нұрсұлтан Назарбаев еліміздің жер бетіндегі бейбітшілік пен тыныштықты сақтауға бағытталған жаһандық дінаралық диалогты дамыту ісіндегі рөлін атап өтті.
– Бұл күндері барлық православ қауымы Жаратушыдан жақындарына денсаулық пен амандық, елімізге тыныштық, бейбіт өмір мен келісім тілейді. Осы дұға-тілектердің бәрі қабыл болсын! Баршаңызды Рождество мерекесімен тағы да құттықтап, сіздерге зор денсаулық пен бақ-береке тілеймін! – деді Қазақстан Президенті.
Мемлекет басшысы Қазақстанның бірлік пен бейбітшіліктің арқасында ғана жаңа табыстарға қол жеткізетінін айтты.
– Біз достық пен өзара түсіністікті, бір-бірімізге деген сенімді нығайтуға бағытталған саясатымызды жалғастыратын боламыз. Осындай бастамамамен ғана алға ілгерілеп, болашақ ұрпақтың жайлы өмір сүруіне қолайлы жағдай жасай аламыз, – деді Нұрсұлтан Назарбаев.
Соңында Қазақстан Президенті Православ Шіркеуі Рухани-мәдени орталығының дін жолында құрбан болғандар мен дін таратушылар музейінің экспозициясын аралап көрді.







///
	 

	Ерболат Асқарбекұлы Досаев Қазақстан Республикасының Экономика және бюджеттік жоспарлау министрі болып тағайындалсын, ол бұрынғы атқарған қызметінен босатылсын.

	 

	Қазақстан Республикасының 

	              Президенті                                                                           Н.Назарбаев

	 

	Астана, Ақорда, 2013 жылғы 16 қаңтар

	№ 468
///
	 

	Кездесу барысында Н.Балғымбаев Қазақстан Президентіне бұрын берілген тапсырмаларының орындалуы туралы баяндады және Павлодар мұнайхимия зауытын, Батыс Қазақстан облысындағы газ турбинасы стансасының құрылысын, Қарашығанақтағы газ өңдеу кәсіпорны мен Маңғыстау облысындағы кеме жасайтын зауытты қайта құрылымдау жөніндегі жобаларды іске асыру барысынан, сондай-ақ Каспий теңізіндегі «Исатай» және «Шағала» кен орындарына барлау жүргізу жөніндегі жұмыстардан хабардар етті.

	Қазіргі уақытта барлық жобалар бойынша техникалық-экономикалық негіздеме орындалды, мемлекеттік сараптама жүргізілді және қоғамдық тыңдау жасалды, қаржы көздері мен құрылыстың бас мердігерлері анықталды.

	Мемлекет басшысы кездесудің қорытындысы бойынша жобаларды жоспарланған мерзімде одан әрі іске асыру жөнінде нақты тапсыра берді.  
///
	 

	Марат Мұханбетқазыұлы Тәжин Қазақстан Республикасының Мемлекеттік хатшысы болып тағайындалсын, ол Қазақстан Республикасы Президентінің көмекшісі – Қауіпсіздік Кеңесінің хатшысы қызметінен босатылсын.

	 

	Қазақстан Республикасының 

	              Президенті                                                                                               Н.Назарбаев

	 

	Астана, Ақорда, 2013 жылғы 16 қаңтар

	№ 472
///Қазақстан Президенті Қырғызстан шекарасында қалыптасқан шиеленісті ахуалға байланысты алаңдаушылық білдіріп, бұл жағдай көрші мемлекеттер мен олардың азаматтарына қауіп төндіретінін айтты.
Қасым-Жомарт Тоқаев  шекара сызығын белгілеу сияқты күрделі мәселелер өзара сенім мен достыққа негізделе отырып, конструктивті келіссөздер барысында шешілуі керек екенін атап өтті. Мемлекет басшысының айтуынша, мұндай жағдайда өзара ұстамдылық танытып, күш қолдануға жол бермеу аса маңызды.
Қасым-Жомарт Тоқаев алдағы уақытта осындай қақтығыстарды болдырмау жөнінде тиімді келісімге қол жеткізу үшін Душанбеде жоғары деңгейде кездесу өткізу туралы уағдаластықты қолдады.
Эмомали Рахмон Қасым-Жомарт Тоқаевқа шекарадағы қақтығыстың тарихы мен қазіргі қалыптасқан жағдай туралы толық ақпарат берді.
Мемлекеттер басшылары Орталық Азия өңіріндегі ахуалға қатысты пікір алмасу мақсатымен тұрақты байланыста болуға уағдаласты.
Екі елдің құзырлы ведомстволары жоғары деңгейдегі кездесуге дайындық жұмыстарын жүргізеді.
/// 
Іс-шараға мемлекеттік органдардың басшылары, еңбек ардагерлері, Қарулы Күштердің офицерлері қатысты.
Қарулы Күштердің Ұлттық әскери-патриоттық орталығын Қазақстан Президенті 2015 жылғы 1 желтоқсанда ашты. Ұлттық әскери-патриоттық орталық құрылымына Әскери-тарихи мұражай, Орталық әскери оркестр және Орталық ансамбль кіреді.
Мемлекеттік хатшы Қарулы Күштердің Әскери-тарихи мұражайының экспозицияларымен танысты. Сондай-ақ жоғары оқу орындарының студенттерімен, «Жас Ұлан» республикалық мектебінің және әскери-патриоттық клубтардың тәрбиеленушілерімен, Астана қаласы орта мектептерінің оқушыларымен кездесу өткізді. Кездесуде Қазақстан Республикасын одан әрі дамыту және өркендетуге бағытталған «Мәңгілік Ел» патриоттық актісін іске асыру аясында өскелең ұрпақты әскери-патриоттық бағытта тәрбиелеудің өзекті мәселелері талқыланды. Кездесуге қатысушылар Қорғаныс министрлігінің елдегі ардагерлер қоғамдастығымен, өскелең жастармен және жаңа қазақстандық патриотизмге тәрбиелеу жөніндегі құзырлы мемлекеттік органдармен тиімді өзара іс-қимылын қамтамасыз ету тұрғысында пікір алмасты.
Кездесу соңында Мемлекеттік хатшы жас ұрпақтың әскери-патриоттық тәрбиесін жетілдірудегі басымдықтарды айқындап, Отан қорғаушы күнімен және Ұлы Отан соғысындағы Жеңістің 71 жылдығы мерекесімен құттықтады.   
/// 
Құрметті отандастар!
 
Сіздерді Ораза айт мерекесімен шын жүректен құттықтаймын!
Бұл – ислам әлеміндегі айтулы әрі қастерлі мейрам.
Ораза айт рухани тұрғыдан жаңаруға және кемелденуге үндейтін қасиетті Рамазан айына жалғасып, жақсылыққа жетелейді.
Имандылықпен берік үндес адамгершілік пен бауырмалдық, қарапайымдылық пен кішіпейілділік – ұлттық тәлім-тәрбиенің бастауы. Оны бүгінгі ұрпақтың өмір салтына айналдыруымыз керек.
Мейрам күндері күллі мұсылман қауымы бір-біріне қамқорлық жасап, мұқтаж жандарға қолдау көрсетеді. Мұндай игі істер біздің ырыс-ынтымағымызды арттыра түседі.
Рамазан айында сабыр сақтап, төзімділік танытқанымыздың арқасында індетке байланысты қалыптасқан ахуал біршама тұрақтанды.
Халқымыздың парасаты мол, бірлігі бекем болса, бұл сынақтан да сүрінбей өтеміз деп сенемін.
Ораза айт құтты болсын!
Баршаңызға зор денсаулық, бақ-береке және толайым табыс тілеймін!
///Мемлекет басшысы Нұрсұлтан Назарбаев Никол Пашинянды Армения Республикасының Премьер-Министрі болып тағайындалуымен құттықтады.
«Достық пен түсіністікке негізделген Астана мен Ереван арасындағы өзара тиімді қарым-қатынастар халықтарымыздың игілігі жолында одан әрі нығая түседі деп сенемін.
Сізге зор денсаулық пен күш-қайрат, жауапты қызметіңізге мол табыс, ал барша достас Армения халқына бейбіт өмір мен береке тілеймін», – делінген жеделхатта.
/// 
Қазақстан мен Қырғызстанның шекарасындағы кедендік бақылау Қырғыз Республикасының Еуразиялық экономикалық одаққа қосылуы туралы шарт ережелері негізінде доғарылды. Елбасы шара барысында Қырғызстанның ЕАЭО-ға кіруінің маңыздылығын, мұның Қазақстан мүддесіне сай келетінін және екі республиканың экономикалық өзара ықпалдастығы аясын одан әрі кеңейтуге септігін тигізетінін атап өтті.
Елдеріміздің арасындағы кедендік шекараны ашу – екі мемлекеттің бизнесі үшін жаңа мүмкіндіктер тудыратын, өзара сауданы жандандыратын айтулы оқиға. ЕАЭО аясында қол жеткен уағдаластықтың шарттарын орындай отырып, біз бірыңғай экономикалық кеңістік қалыптастыру бағытында ілгерілей түсетін боламыз. Мен бұдан нақты оң нәтижелер көретінімізге сенімдімін, – деді Нұрсұлтан Назарбаев.
Мемлекет басшысы әлемдік нарықтардағы күрделі ахуалға қарамастан, біздің елдеріміз сауда-экономикалық ынтымақтастықты табысты дамытып жатқанын, Қырғызстанның түрлі салаларын дамытуға Қазақстан 1,5 миллиард доллардан астам инвестиция салғанын айтты.
Сонымен қатар Нұрсұлтан Назарбаев өзара сауданы одан әрі ұлғайту үшін әлі пайдаланылмаған резервтер бар екеніне назар аударды. Атап айтқанда, электр энергетикасы, көлік, байланыс, агроөнеркәсіп кешені, сондай-ақ туризм сияқты көптеген салаға мультипликативті ықпал ететін бағыттарда ынтымақтастық күшейтілетін болады.
Қазіргі уақытта сыртқы нарықтарда дағдарыс құбылыстары байқалуда, бұл тауар айналымын төмендету арқылы біздерге де әсер етпей қоймайды. Бірақ одақ аясындағы қызмет келешекте экономикалық көрсеткіштердің өсуіне алып келеді және халықтарымыздың әл-ауқатын жақсартады, – деді Қазақстан Президенті.
Мемлекет басшысы сондай-ақ Қырғызстанның тұрақты әрі бейбіт дамуына тілектестік білдірді.
А.Атамбаев ЕАЭО аясындағы бірлескен жұмыс екіжақты ынтымақтастықты одан сайын нығайта түсетініне сенім білдіріп, болашақта бауырлас халықтарымыздың арасында ешқандай шекара болмауы тиістігін атап өтті.
Ыстықкөл облысының тұрғындары үшін бүгін елеулі күн – Нұрсұлтан Әбішұлы Алматыдан қашықтықты екі есе қысқартатын, мейлінше төте жол салу туралы идеяны қолдады, – деді Қырғызстан Президенті. 

///Мемлекет басшысы Кентуккидегі жойқын дауылдың салдарынан АҚШ-тың бірнеше азаматының қаза болғаны туралы хабарды ауыр күйзеліспен қабылдағанын жеткізді.
– Қазақстан халқының және жеке өзімнің атымнан жақындарынан айырылған отбасыларға қайғырып көңіл айтамын. Табиғи апаттан зардап шеккендердің тезірек сауығып кетуіне тілектестік білдіремін. Осындай қиын-қыстау сәтте достас АҚШ халқымен біргеміз және климаттың өзгеруіне қарсы күрестегі жаһандық іс-қимылдарға қосыламыз, – делінген Президенттің жеделхатында.
///Кездесу барысында Қазақстан мен Жапонияның өзара іс-қимылының түрлі аспектілері талқыланып, халықаралық күн тәртібіндегі өзекті мәселелер жөнінде пікір алмасылды.
Нұрсұлтан Назарбаев Қазақстан мен Жапония серіктестігінің жоғары деңгейге жеткенін және сапар аясында өтіп жатқан келіссөздер алдағы уақытта оның аясын кеңейтуге бағытталатынын атап өтті.
– Біздің елдеріміз ядролық қарудың зардабын тікелей өз басынан өткерді. Жапония мен Қазақстан антиядролық қозғалыстың көшбасшылары болып саналады. Бұл жұмысты біз бірлесіп жалғастырамыз деп сенемін. Менің Хиросимаға алдағы сапарымның мақсаты – жапон халқымен ниеттестігімізді білдіру, біз ХХІ ғасырда ядролық қарусыз әлем қалыптастыру жолында бірлесе жұмыс жүргізудеміз, – деді Мемлекет басшысы.
Сондай-ақ, Қазақстан Президенті екі елдің халықаралық аренадағы өзара іс-қимылының белсенді түрде жүргізіліп отырғанына назар аударды.
– Жапония дипломатиясының барлық бағытта, соның ішінде Орталық Азиядағы белсенділігін атап өткім келеді. Жапония мен Қазақстанның бүкіл халықаралық істерге қатысты ұстанымдары ұқсас, – еді Елбасы.
Ф.Кисида Нұрсұлтан Назарбаевтың Жапония Премьер-министрімен өткізген келіссөзінің жемісті болғанын айтты.
– Қазақстан тәуелсіздік алғаннан бергі Сіздің көшбасшылығыңызға шынайы құрметпен қараймыз. Қазақстанның БҰҰ Қауіпсіздік кеңесінің тұрақты емес мүшесі болып сайлануы – Сіздің табысты жетекшілік етуіңіздің көрсеткіші, – деді Жапония сыртқы істер министрі.


/// 
«Нұрлы жол – жеңіс жолы» атты мерекелік шара елорданың «Қазақ елі» монументі алдындағы алаңда өтті.
Мемлекет басшысы Қазақстан халқын мерекемен құттықтап, өткен сайлауда ел азаматтары күш-жігері мен бірлігін бүкіл әлемге танытқанын атап өтті.  
– Көпэтносты халықтың тұтастығы мен тұрақтылығы арқасында Қазақстан  зор табыстарға жетті. Ел алдында тұрған міндеттерді орындау үшін бірлікті сақтау керек, – деді Нұрсұлтан Назарбаев.
Қазақстан Президенті сондай-ақ көрсеткен сенімі мен қолдауы үшін барша халыққа алғысын білдірді.
– Мені қолдаған барлық қазақстандықтарға алғыс айтқым келеді. Маған осы күндері еліміз бен әлемнің сан тарапынан, түрлі сала өкілдерінен мыңдаған құттықтау хаттар мен жеделхаттар, телефон қоңыраулары келіп түсуде. Бәріне үлкен рахмет айтамын. Осындай халыққа қызмет ету – ұлы мәртебе. Мен өзімді осы жұмысқа арнаған адаммын және Қазақстанның алға ілгерілеуі үшін, бізді бүкіл әлем құрметтеуі үшін және ел алдында тұрғаны міндеттерді табысты жүзеге асыру үшін бәрін жасайтын боламын. Біз мұны елдің және болашақ ұрпақтың алдындағы парызымызды орындадық деп айту үшін атқаруға тиіспіз, – деді Мемлекет басшысы.
Соңында Нұрсұлтан Назарбаев барша қазақстандықтарға бақ-береке және табыс тіледі.
***
Мерекелік шара аясында концерттік бағдарлама өтіп, оған Қазақстанның эстрада жұлдыздары, елордалық және өңірлік этномәдени бірлестіктер өкілдері, сондай-ақ республиканың шығармашылық ұжымдары қатысты.
Алаң аумағында этноауыл құрылып, елорданың ғана емес, елдің басқа қалаларының да этномәдени бірлестіктері өз ұлтының мәдениетін, болмысын, достық дәстүрі мен қонақжайлығын паш етті. 




///Құрметті отандастар!
 
Баршаңызды Қазақстан халқының бірлігі күнімен шын жүректен құттықтаймын!
Тұңғыш Президентіміз – Елбасы Нұрсұлтан Назарбаевтың бастамасымен белгіленген бұл мереке ғасырлар бойы қазақ жерінде берік орныққан достық пен ауызбіршілік, өзара құрмет пен сенім сияқты қастерлі құндылықтарға негізделген.
Тәуелсіздік кезеңінде негізі қаланған «әралуандығымыз – бірлікте» қағидаты Қазақстанның сан қырлы мәдениеті мен дәстүрін баға жетпес байлығымызға айналдырды. Ырыс-ынтымақ пен отаншылдық рух ұлттық кодымыздың ұйытқысы болып отыр.
Халқымыздың әділетті әрі дамыған мемлекет құрып, елімізді өркендету жолындағы мүддесі ортақ.
Біз қоғамдағы тұрақтылық пен келісімнің, өзара қолдау мен жасампаз еңбектің арқасында кез-келген қиындықты еңсеріп, көздеген мақсатымызға жетеміз.
Сіздерге зор денсаулық, бақ-береке тілеймін!
Әр шаңырақта татулық пен өзара түсіністік болсын!
 
 
///Қасым-Жомарт Тоқаев Әзірет-Сұлтан мешітіне барып, Қазақстан мұсылмандары діни басқармасының жаңадан сайланған бас мүфтиі Наурызбай қажы Тағанұлымен кездесті. Қазақстан Президенті бас мүфтиді  жаңа лауазымымен құттықтап, алдағы қызметіне табыс тіледі.
Кездесу барысында елдегі татулық пен тұрақтылықты сақтау, дін арқылы азаматтарды келісім мен ынтымаққа шақыру, рухани бағдар беру қажеттілігі мен  жат діни ағымдардың зиянды әрекеттері жайында айтылды.
– Халықты татулыққа, бірлікке, пәтуаға шақыру керек. Қазіргі уақытта дүние жүзінде әртүрлі жат үдерістер пайда болып жатыр. Сондықтан бұған тыйым салып, жол бермеуге тиіспіз. Ел мүддесіне қызмет етіп, осы бағытта дұрыс үгіт-насихат жұмыстарын жүргізу қажет, – деді Қасым-Жомарт Тоқаев.
Наурызбай қажы Тағанұлы Мемлекет басшысына Қазақстан мұсылмандары діни басқармасының алдағы ақпараттық және ұйымдастырушылық жұмыстары мен қайырымдылық шараларының жоспарын таныстырды. Басқарма жұмысы имандылық, отаншылдық, білімділік, ауызбіршілік, еңбекқорлық, мәдениеттілік  және әділдік сияқты жеті рухани қазыққа негізделмек. 





///Мемлекет басшысы Қасым-Жомарт Тоқаев пен Майкл Помпео COVID-19 індетінің таралуына қарсы күресте халықаралық іс-қимылдарды үйлестіру мәселелерін талқылады.
Қасым-Жомарт Тоқаев АҚШ-тың Қазақстанға қолдау білдіріп, гуманитарлық көмек көрсеткені үшін ризашылығын білдірді. АҚШ дипломатиясының басшысы Вашингтонның пандемияны тезірек ауыздықтау және оның салдарын жою мақсатында екіжақты ықпалдастықты арттыру ниетін нақтылады.
Мемлекет басшысы Қазақстанның Орталық Азия елдеріндегі эпидемиологиялық және азық-түлік қауіпсіздігін қамтамасыз ету үшін көмектесуге дайын екенін айтты.
Әңгімелесу барысында Қазақстан мен Америка арасындағы саяси диалогты одан әрі тереңдету және сауда-экономикалық ынтымақтастықты нығайту туралы уағдаластыққа қол жеткізілді.
Тараптар Қазақстан мен АҚШ арасындағы стратегиялық серіктестікті арттырудың, Орталық Азияда тұрақтылық пен қауіпсіздікті сақтау мақсатында атқаратын бірлескен жұмыстарды жалғастырудың маңыздылығын атап өтті.

///
	 

	Дархан Қамзабекұлы Мыңбай Қазақстан Республикасының Ұлттық мұражайының директоры қызметіне;

	Талғат  Амангелдіұлы  Ермегияев  «Астана ЭКСПО – 2017» Ұлттық компаниясы» акционерлік қоғамының басқарма төрағасы қызметіне тағайындалды.
///Кездесу барысында Нұрсұлтан Назарбаев пен Синдзо Абэ екі ел ынтымақтастығының ауқымды мәселелерін, соның ішінде саяси өзара іс-қимыл, сауда-экономикалық және мәдени-гуманитарлық қарым-қатынастың жайын талқылады.
– Жапония – біздің тәуелсіздігімізді осы 25 жыл бойы белсене қолдап келген мемлекеттің бірі. Сіздің елмен достық әрі әріптестік қарым-қатынасты дамыту Қазақстан саясатының басым бағыты болып саналады. Бүгін біз алдағы уақытта өзара іс-қимылымызға негіз болатын кең ауқымды мәселелерді талқыладық, – деді Мемлекет басшысы.
Елбасы бірлесе қабылданған мәлімдемеде екіжақты қарым-қатынасты дамытудың стратегиялық жолдары белгіленгенін атап өтті.
– Біз белсенді саяси диалогты жалғастыруға, байланысымызды барлық деңгейде дамытуға, өңірдегі қауіпсіздікті қамтамасыз етуге мейлінше жағдай жасауға, сауда-экономикалық және мәдени-гуманитарлық байланыстарды жандандыруға, қазіргі замандағы сын-қатерлерге қарсы бірлесе жұмыс жүргізуге уағдаластық, – деді Қазақстан Президенті.
Мемлекет басшысы біздің республиканың Токиомен жан-жақты серіктестікті нығайтуға мүдделі екенін және ол үшін қажетті әлеует бар екенін айтты. Бұл орайда Елбасы сауда-экономикалық ынтымақтастық екіжақты қарым-қатынастың қозғаушы күші болып саналатынын жеткізді.
– Қазақстан – Жапонияның Орталық Азиядағы ірі сауда-экономикалық серіктесі. 2015 жылғы өзара тауар айналымының көлемі әзірге бір жарым миллиард доллар болып отыр. Алайда, бұл деңгей біздің әлеуетімізге сай емес. Біз жоғары технология, ауыл шаруашылығы, атом энергетикасы, көлік құрастыру және металлургия саласында өзара іс-қимылымыздың аясын ұдайы кеңейтіп отыратын боламыз, – деді Нұрсұлтан Назарбаев.
Екі елдің іскер топтар өкілдерінің қатысуымен Токиода өтіп жатқан Қазақстан мен Жапония үкіметтері және жеке сектордың экономикалық ынтымақтастық жөніндегі бірлескен комиссиясының алтыншы отырысы жер қойнауында сирек кездесетін металдарды барлау, атом энергетикасы, банк секторы, химия өнеркәсібі, ауыл шаруашылығы және көлік саласындағы ынтымақтастықты нығайту үшін қосымша тұғырнама қызметін атқаратын болады.
Бұдан бөлек, Қазақстан Президенті келіссөздер барысында гуманитарлық байланыстардың аясын кеңейту мәселелері қарастырылғанына назар аударды.
– Бүгінде Жапония – мемлекетаралық қарым-қатынастың, соның ішінде Орталық Азиядағы мемлекетаралық қарым-қатынастың лайықты архитектурасын қалыптастыру үдерісіне қатысушы басты елдің бірі. Біздер – Біріккен Ұлттар ұйымының тұрақты емес мүшелеріміз және бірлескен жұмысымызды ядролық қарусыз әлем үшін күреске арнауға уағдаластық. Бұл – жалпыадамзаттық міндет, – деді Нұрсұлтан Назарбаев.
Жапония Премьер-Министрі Қазақстан Президентінің сапары екі ел арасындағы дипломатиялық қатынастардың орнауының 25 жылдығы қарсаңына тұспа-тұс келгенін және Токио үшін бұл қатынасты одан ары нығайтудың маңызы зор екенін атап өтті.
– Елдеріміз арасындағы стратегиялық әріптестікті одан ары дамытуға бағытталған бірлескен Жапон-Қазақстан мәлімдемесіне қол қойғанымыз мені қуантады. Бұл құжат біздің алдағы ынтымақтастығымыздың бағыт-бағдарына айналады, олардың ішінде Жапония маңызды деп есептейтін мынадай мәселелер бар: Қазақстандағы инвестициялық ахуалды жақсарту, Қазақстан аумағындағы жапон компанияларының жұмысына жәрдемдесу, теңіздегі қауіпсіздікті қамтамасыз ету, Корей Халық Демократиялық Республикасының (КХДР) мәселесі және тағы басқалары, – деді С. Абэ.
Жапония Премьер-Министрі халықаралық қоғамдастық үшін Орталық Азиядағы тұрақтылықтың өте маңызды екеніне тоқталды.
– Бүгінгі кездесуде ашық пікір алмасылып, соның ішінде жалпы Орталық Азия мәселелері бойынша әңгіме болды. Сондай-ақ келесі жылы Қазақстан БҰҰ Қауіпсіздік кеңесінің тұрақты емес мүшесі болады, соған орай бүгінгі келіссөздерде халықаралық мәселелерді жан-жақты талқыладық, – деді С.Абэ.
Бұған қоса, жапон лидері екі елдің Ядролық сынақтарға жаппай тыйым салу туралы шарттың күшіне енуіне қолдау көрсету жөніндегі конференцияның тең төрағалары ретінде тығыз ынтымақтастық орнатып отырғанына да назар аударды.
– Мен алдағы уақытта да Президент Нұрсұлтан Назарбаевпен бірге Жапония мен Қазақстан арасындағы қарым-қатынасты белсенді түрде дамытуға бар күш-жігерімді саламын, – деді С.Абэ.
***
Мемлекет басшысының Жапонияға ресми сапары аясында төмендегідей құжаттарға қол қойылды:
– Қазақстан Республикасы мен Жапония арасындағы «Азияның өркендеуі дәуіріндегі ерекше стратегиялық әріптестік туралы» Қазақстан Республикасы мен Жапонияның бірлескен мәлімдемесі;
– Қазақстан Республикасы Инвестициялар және даму министрлігі мен Жапонияның Жер, инфрақұрылым және көлік министрлігі арасындағы өзара түсіністік туралы меморандум;
– «Астана ЭКСПО-2017» ҰК» АҚ мен Жапонияның сыртқы сауданы дамыту жөніндегі ұйымы (ДЖЕТРО) арасындағы Жапонияның ЭКСПО-2017 көрмесіне қатысатыны туралы шарт;
– «Астана» халықаралық қаржы орталығы мен Жапонияның құнды қағаздар бойынша диллерлер бірлестігі арасындағы ынтымақтастық туралы меморандум.
 
Сондай-ақ, Қазақстан Республикасы мен Жапонияның дипломатиялық және қызметтік паспорт иелерін 2017 жылғы 1 қаңтардан бастап визалық талаптардан босату туралы ноталар алмасылды.





/// 
Кездесу барысында Нұрсұлтан Назарбаев С.Абэні Премьер-министр лауазымына қайта сайлануымен құттықтап, әлемдік экономикадағы күрделі ахуал кезеңінде қызметінің табысты болуына тілектестік білдірді.
Мемлекет басшысы Қазақстан мен Жапонияны көп нәрсе байланыстыратынын атап өтті.
Біздің елдеріміз ядролық қаруды сынақтан өткізу мен қолданудың қасіретті зардабын басынан өткерді. Сол себепті мен жаһандық антиядролық қозғалыс жөнінде бастама көтердім және осыған орай Сіздің бастамаларыңызды біз толық қолдаймыз, – деді Нұрсұлтан Назарбаев.  
Елбасы Астана құрылысы жапон архитекторы К.Куракаваның бас жоспары бойынша, ал елордадағы жаңа халықаралық университетті дамыту Жапония өкілі – ректор Ш.Катсудың басшылығымен жүзеге асырылып келе жатқанын айтты.
Сонымен қатар, Нұрсұлтан Назарбаев қазақ-жапон қарым-қатынастарын дамыту мәселелеріне де тоқталды.
Біздің елдеріміз арасында экономикалық тұрғыдан да, саясат саласында да келіспеушілік жоқ. Қазақстан Сіздің елмен барлық бағыт бойынша ынтымақтасуға ниетті. Сіздің Орталық Азия елдеріне сапарыңыз маңызды әрі дер кезінде жасалып отыр. Біз өзара іс-қимылдың «Жапония – Орталық Азия» форматын қолдаймыз және оны қажет деп санаймыз, – деді Қазақстан Президенті.
Мемлекет басшысы Жапония Премьер-министрінің бұл сапары екі елдің ынтымақтастығына жаңа серпін береді деп үміттенетінін жеткізді.
С.Абэ қонақжайлық пен ілтипатты қабылдау үшін Қазақстан тарапына алғыс айтты.
Менің бұл сапарым Жапония Премьер-министрлерінің соңғы 9 жылдағы бірінші сапары болып отыр. Бұрын біз түрлі халықаралық шараларда үш рет кездестік, бұл – біздің төртінші кездесуіміз. Осындай тығыз байланыстар арқылы қарым-қатынастарымызды белсенді түрде дамытып отырғанымыз мені аса қуантады, – деді С.Абэ.
Жапония Премьер-министрі Қазақстанға іскер топтар өкілдерінен тұратын кең ауқымдағы делегациямен бірге келгенін және нақты нәтижелерге үміт артатынын атап өтті.  




/// 
Қазақстан Республикасы Конституциясының 40-бабына, 44-бабының 3) тармақшасына сәйкес қаулы етемін:
1. 2016 жылғы 31 желтоқсанға дейін мыналарға:
1) «Қазақстан Республикасының Жер кодексіне өзгерістер мен толықтырулар енгізу туралы» 2015 жылғы 2 қарашадағы Қазақстан Республикасы Заңының нормаларын қолдануға;
2) шетелдіктерге, азаматтығы жоқ адамдарға, шетелдік заңды тұлғаларға, сондай-ақ жарғылық капиталындағы шетелдіктердің, азаматтығы жоқ адамдардың, шетелдік заңды тұлғалардың үлесі елу пайыздан асатын заңды тұлғаларға ауыл шаруашылығы мақсатындағы жер учаскелерін жалдау шарттарымен уақытша жер пайдалану құқығын беруге;
3) жеке және заңды тұлғаларға мемлекеттік меншіктегі ауыл шаруашылығы мақсатындағы жер учаскелерiне жеке меншік құқығын беруге мораторий жариялансын.
2. Қазақстан Республикасының Үкіметі:
1) осы Жарлықтың 1-тармағын іске асыруға бағытталған заңнамалық түзетулер енгізуді қамтамасыз етсін;
2) жер реформасы жөнінде Комиссия құрсын;
3) Осы Жарлықты іске асыру жөнінде өзге де шаралар қабылдасын.
3. Қазақстан Республикасының Бас прокуратурасы осы Жарлықтың 1-тармағын іске асыру барысында заңдылықтың сақталуын қадағалауды қамтамасыз етсін.
4. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.
5. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының 
               Президенті 
 
Н. Назарбаев
 
 
Астана, Ақорда, 2016 жылғы  6 мамыр
                      № 248
///Президентке Қазақстандағы ArcelorMittal компаниясын одан әрі дамыту жоспары жөнінде мәлімет берілді.
Лакшми Миттал Қасым-Жомарт Тоқаевқа өндірісті жаңғыртуға және экологиялық көрсеткіштерді едәуір жақсартуға бағытталған жаңа инвестициялық бағдарламаны таныстырды.
Кездесу барысында ауаға шығарылатын қалдықтарды 2024 жылға қарай 30 пайызға азайту және екінші ЖЭО-ны жаңғырту жөніндегі жоспарға баса мән берілді.
Президент еңбек өнімділігін арттыру, жоғары сапалы өнеркәсіптік өнімнің түрлерін көбейтіп, оның экспортын ұлғайту, заманауи технологияларды енгізу, сондай-ақ, жаңа жұмыс орындарын ашу керек екенін атап өтті.
Мемлекет басшысы ArcelorMittal компаниясы өзі жұмыс істеп жатқан қалалардың әлеуметтік дамуына белсенді атсалысуы, денсаулық сақтау және еңбек қауіпсіздігі салалары бойынша ең жоғары стандарттардың сақталуы маңызды екенін айтты.

///Кездесу барысында Нұрсұлтан Назарбаев пен Синдзо Абэ екі ел ынтымақтастығының ауқымды мәселелерін, соның ішінде саяси өзара іс-қимыл, сауда-экономикалық және мәдени-гуманитарлық қарым-қатынастың жайын талқылады.
– Жапония – біздің тәуелсіздігімізді осы 25 жыл бойы белсене қолдап келген мемлекеттің бірі. Сіздің елмен достық әрі әріптестік қарым-қатынасты дамыту Қазақстан саясатының басым бағыты болып саналады. Бүгін біз алдағы уақытта өзара іс-қимылымызға негіз болатын кең ауқымды мәселелерді талқыладық, – деді Мемлекет басшысы.
Елбасы бірлесе қабылданған мәлімдемеде екіжақты қарым-қатынасты дамытудың стратегиялық жолдары белгіленгенін атап өтті.
– Біз белсенді саяси диалогты жалғастыруға, байланысымызды барлық деңгейде дамытуға, өңірдегі қауіпсіздікті қамтамасыз етуге мейлінше жағдай жасауға, сауда-экономикалық және мәдени-гуманитарлық байланыстарды жандандыруға, қазіргі замандағы сын-қатерлерге қарсы бірлесе жұмыс жүргізуге уағдаластық, – деді Қазақстан Президенті.
Мемлекет басшысы біздің республиканың Токиомен жан-жақты серіктестікті нығайтуға мүдделі екенін және ол үшін қажетті әлеует бар екенін айтты. Бұл орайда Елбасы сауда-экономикалық ынтымақтастық екіжақты қарым-қатынастың қозғаушы күші болып саналатынын жеткізді.
– Қазақстан – Жапонияның Орталық Азиядағы ірі сауда-экономикалық серіктесі. 2015 жылғы өзара тауар айналымының көлемі әзірге бір жарым миллиард доллар болып отыр. Алайда, бұл деңгей біздің әлеуетімізге сай емес. Біз жоғары технология, ауыл шаруашылығы, атом энергетикасы, көлік құрастыру және металлургия саласында өзара іс-қимылымыздың аясын ұдайы кеңейтіп отыратын боламыз, – деді Нұрсұлтан Назарбаев.
Екі елдің іскер топтар өкілдерінің қатысуымен Токиода өтіп жатқан Қазақстан мен Жапония үкіметтері және жеке сектордың экономикалық ынтымақтастық жөніндегі бірлескен комиссиясының алтыншы отырысы жер қойнауында сирек кездесетін металдарды барлау, атом энергетикасы, банк секторы, химия өнеркәсібі, ауыл шаруашылығы және көлік саласындағы ынтымақтастықты нығайту үшін қосымша тұғырнама қызметін атқаратын болады.
Бұдан бөлек, Қазақстан Президенті келіссөздер барысында гуманитарлық байланыстардың аясын кеңейту мәселелері қарастырылғанына назар аударды.
– Бүгінде Жапония – мемлекетаралық қарым-қатынастың, соның ішінде Орталық Азиядағы мемлекетаралық қарым-қатынастың лайықты архитектурасын қалыптастыру үдерісіне қатысушы басты елдің бірі. Біздер – Біріккен Ұлттар ұйымының тұрақты емес мүшелеріміз және бірлескен жұмысымызды ядролық қарусыз әлем үшін күреске арнауға уағдаластық. Бұл – жалпыадамзаттық міндет, – деді Нұрсұлтан Назарбаев.
Жапония Премьер-Министрі Қазақстан Президентінің сапары екі ел арасындағы дипломатиялық қатынастардың орнауының 25 жылдығы қарсаңына тұспа-тұс келгенін және Токио үшін бұл қатынасты одан ары нығайтудың маңызы зор екенін атап өтті.
– Елдеріміз арасындағы стратегиялық әріптестікті одан ары дамытуға бағытталған бірлескен Жапон-Қазақстан мәлімдемесіне қол қойғанымыз мені қуантады. Бұл құжат біздің алдағы ынтымақтастығымыздың бағыт-бағдарына айналады, олардың ішінде Жапония маңызды деп есептейтін мынадай мәселелер бар: Қазақстандағы инвестициялық ахуалды жақсарту, Қазақстан аумағындағы жапон компанияларының жұмысына жәрдемдесу, теңіздегі қауіпсіздікті қамтамасыз ету, Корей Халық Демократиялық Республикасының (КХДР) мәселесі және тағы басқалары, – деді С. Абэ.
Жапония Премьер-Министрі халықаралық қоғамдастық үшін Орталық Азиядағы тұрақтылықтың өте маңызды екеніне тоқталды.
– Бүгінгі кездесуде ашық пікір алмасылып, соның ішінде жалпы Орталық Азия мәселелері бойынша әңгіме болды. Сондай-ақ келесі жылы Қазақстан БҰҰ Қауіпсіздік кеңесінің тұрақты емес мүшесі болады, соған орай бүгінгі келіссөздерде халықаралық мәселелерді жан-жақты талқыладық, – деді С.Абэ.
Бұған қоса, жапон лидері екі елдің Ядролық сынақтарға жаппай тыйым салу туралы шарттың күшіне енуіне қолдау көрсету жөніндегі конференцияның тең төрағалары ретінде тығыз ынтымақтастық орнатып отырғанына да назар аударды.
– Мен алдағы уақытта да Президент Нұрсұлтан Назарбаевпен бірге Жапония мен Қазақстан арасындағы қарым-қатынасты белсенді түрде дамытуға бар күш-жігерімді саламын, – деді С.Абэ.
***
Мемлекет басшысының Жапонияға ресми сапары аясында төмендегідей құжаттарға қол қойылды:
– Қазақстан Республикасы мен Жапония арасындағы «Азияның өркендеуі дәуіріндегі ерекше стратегиялық әріптестік туралы» Қазақстан Республикасы мен Жапонияның бірлескен мәлімдемесі;
– Қазақстан Республикасы Инвестициялар және даму министрлігі мен Жапонияның Жер, инфрақұрылым және көлік министрлігі арасындағы өзара түсіністік туралы меморандум;
– «Астана ЭКСПО-2017» ҰК» АҚ мен Жапонияның сыртқы сауданы дамыту жөніндегі ұйымы (ДЖЕТРО) арасындағы Жапонияның ЭКСПО-2017 көрмесіне қатысатыны туралы шарт;
– «Астана» халықаралық қаржы орталығы мен Жапонияның құнды қағаздар бойынша диллерлер бірлестігі арасындағы ынтымақтастық туралы меморандум.
 
Сондай-ақ, Қазақстан Республикасы мен Жапонияның дипломатиялық және қызметтік паспорт иелерін 2017 жылғы 1 қаңтардан бастап визалық талаптардан босату туралы ноталар алмасылды.





/// 
Мемлекет басшысы келіссөздер барысында С.Абэнің Астанаға алғашқы ресми сапары Қазақстан мен Жапония қарым-қатынасын жаңа сапалы деңгейге шығару үшін қуатты серпін беретініне сенім білдірді. Нұрсұлтан Назарбаев С.Абэнің Либерал-демократиялық партия төрағасы ретінде өз елін дамытудың өршіл бағдарламасын ұсынғанын да атап өтті.
Біз Сізге бағдарламаңызды лайықты жүзеге асыру жолында табыс тілейміз. Қазақстан мен Жапония – бір-бірінен алыс жатқан, бірақ жақын дос елдер. Қазақстан тәуелсіздігінің алғашқы күндерінен бастап Сіздің елмен жан-жақты қарым-қатынастарды дамыту біздің сыртқы саясатымыздың маңызды басымдығының бірі болып саналады. Астана мен Токио ұдайы сенімді серіктес болып келеді. Біз әрдайым бір-бірімізді қолдаймыз, ядролық қарусыздану және таратпау, сондай-ақ атом энергетикасын бейбіт пайдалану ісінде одақтаспыз, – деді Қазақстан Президенті.
Мемлекет басшысы екі елдің сауда-экономикалық даму және инвестициялық өзара ықпалдастық көрсеткіштеріне де тоқталды.
2013-2014 жылдарда елдеріміз арасындағы тауар айналымы 2 миллиард доллар болды. Ал 2015 жылдың бірінші жарысында бұл көрсеткіш 600 миллион долларға жетті. 10 жылда Қазақстанға келген жапон инвестициясының көлемі шамамен 5 миллиард доллардай болады. Сонымен қатар, Жапония ресми көмек ретінде Қазақстанға 1,2 миллиард доллар берді. Елімізде бірқатар ірі компаниялар белсене жұмыс істеуде. Бүгінде 50 бірлескен кәсіпорын тіркелген, құны 700 миллион доллардан асатын 6 бірлескен жоба іске асырылды. Дәл осы сома мөлшерінде тағы 10 жоба қарқынды ілгерілету сатысында тұр. Қостанайда «Тойота» автомобильдерін құрастыру зауытын ашу да айшықты оқиға болды. 25 қазаннан бастап Инвестицияларды өзара қорғау және көтермелеу туралы келісімнің күшіне енуі ынтымақтастығымыздың құқықтық базасын айтарлықтай жақсартатынына сенімдімін, – деді Нұрсұлтан Назарбаев.  
С.Абэ екіжақты сауда-экономикалық қарым-қатынастардың құқықтық базасын нығайту, сондай-ақ Қазақстанның ДСҰ-ға кіруі ірі инвестициялық бірлескен жобаларды жүзеге асыру үшін, жалпы ынтымақтастық үшін мүмкіндіктер аясын едәуір кеңейтетінін атап өтті. 



///Қасым-Жомарт Тоқаев пен Джо Кэзер Қазақстан мен «Siemens AG» компаниясы арасындағы инвестициялық ынтымақтастықты нығайтудың перспективаларын талқылады. Әңгімелесу барысында цифрландыру мәселелеріне баса мән берілді.
Қасым-Жомарт Тоқаев аталған бағыттың аса маңыздылығын атап өтіп, Джо Кэзерге Қазақстанда енгізіліп жатқан цифрлық технологиялар туралы айтты.
– Цифрландыру ісін дамыту – Мемлекет басшысы ретінде, мен үшін де, біздің Үкіметіміз үшін де аса маңызды. Біз осы сала бойынша көптеген табысты жобаларды жүзеге асырдық. Дегенмен, алға жылжу үшін шешілуі тиіс бірқатар мәселе бар. Экономиканы цифрландырмай, айтарлықтай табысқа қол жеткізу өте қиын, – деді Қазақстан Президенті.
Джо Кэзер «Siemens AG» компаниясының Қазақстанмен өзара ықпалдастығын жоғары бағалап, жемісті ынтымақтастықтың жалғасатынына сенім білдірді.
Кездесуде Қазақстан Үкіметі мен «Siemens AG» компаниясы арасындағы өзара түсіністік туралы меморандумның маңызды рөл атқаратыны айтылды. Бұл құжат сауда-экономикалық және инвестициялық байланыстарды дамытуға тың серпін береді. Аталған меморандумға 14 ақпанда қауіпсіздік жөніндегі Мюнхен конференциясы аясында қол қойылды. 




///Президентке Қазақстандағы ArcelorMittal компаниясын одан әрі дамыту жоспары жөнінде мәлімет берілді.
Лакшми Миттал Қасым-Жомарт Тоқаевқа өндірісті жаңғыртуға және экологиялық көрсеткіштерді едәуір жақсартуға бағытталған жаңа инвестициялық бағдарламаны таныстырды.
Кездесу барысында ауаға шығарылатын қалдықтарды 2024 жылға қарай 30 пайызға азайту және екінші ЖЭО-ны жаңғырту жөніндегі жоспарға баса мән берілді.
Президент еңбек өнімділігін арттыру, жоғары сапалы өнеркәсіптік өнімнің түрлерін көбейтіп, оның экспортын ұлғайту, заманауи технологияларды енгізу, сондай-ақ, жаңа жұмыс орындарын ашу керек екенін атап өтті.
Мемлекет басшысы ArcelorMittal компаниясы өзі жұмыс істеп жатқан қалалардың әлеуметтік дамуына белсенді атсалысуы, денсаулық сақтау және еңбек қауіпсіздігі салалары бойынша ең жоғары стандарттардың сақталуы маңызды екенін айтты.

/// 
Қаулы етемiн:
 
1. Қазақстан Республикасына сіңірген аса үздік еңбегі, әскери және қызметтік борышын атқару үстінде көрсеткен ерлігі мен жанқиярлығы үшін:
 
жоғары дәрежелі ерекшелік белгісі - «Халық қаһарманы» 
атағы беріліп, айрықша ерекшелік белгісі - 
Алтын жұлдыз бен «Отан» ордені тапсырылсын:
 
Родин Дмитрий Олегович
 
-
«Fokker-100» әуе кемесінің командирі, Алматы қаласы
 
Үмбетов Қайрат Жарылқасынұлы
-
Ұлттық ұлан «Орталық» өңірлік қолбасшылығының штаб бастығы - 6505 әскери бөлімі командирінің бірінші орынбасары.
 
2. Осы Жарлық қол қойылған күнінен бастап қолданысқа енгізіледі.
 
 
 
Қазақстан Республикасының
                Президентi                                                                                                                   Н.Назарбаев   
 
 
 
Астана, Ақорда, 2016 жылғы 3 мамыр
                       № 244
///Кездесу барысында Қазақстан мен Жапония арасындағы қазіргі қарым-қатынастың ахуалы және оны алдағы уақытта қарқынды дамыту перспективалары талқыланды.
Нұрсұлтан Назарбаев екі елдің түрлі саладағы өзара іс-қимылына, соның ішінде Жапонияның Астанада өтетін Әлемдік және дәстүрлі діндер көшбасшыларының съезіне тұрақты түрде қатысып келе жатқанына тоқталып, бұл елмен халықаралық қауіпсіздікті қамтамасыз ету, атап айтқанда, ядролық қаруды таратпау және қарусыздану саласында сенімді серіктестік орнағанын айтты.
Қазақстан Президенті жаһандық қақтығыстарды реттеуге және өңірдің тұрақты дамуына ықпал етуге Жапонияның баға жетпес үлес қосқанын атап өтті. Бұдан бөлек, Нұрсұлтан Назарбаев 2017-2018 жылдары еліміз БҰҰ-ның Қауіпсіздік кеңесінің тұрақты емес мүшесі ретінде жауапты миссия атқару барысында ядролық қарусыз әлем қалыптастыру, энергетика, азық-түлік және су қауіпсіздігі мәселелерін шешуге бағытталған шараларды қолға алатынын жеткізді.


///Көршілес мемлекеттердің Президенттері көп жоспарлы қазақ-түрікмен ынтымақтастығын дамыту перспективалары, екі ел арасындағы достық қатынастар мен стратегиялық серіктестікті нығайту жайында жан-жақты пікір алмасты.
Қасым-Жомарт Тоқаев бауырлас екі ел халықтарының мүддесі үшін Қазақстан Түрікменстанмен көпжақты байланыстарды одан әрі дамытуға дайын екенін мәлімдеді.
Гурбангулы Бердімұхамедовтің пікірінше, Қазақстан Түрікменстанның Орталық Азиядағы негізгі серіктесі.
Президенттер өзара сауда көлемін арттыру, өнеркәсіп, ауыл шаруашылығы, энергетика, көлік және логистика салаларындағы жобаларды жүзеге асыру мақсатымен Қазақстан мен Түрікменстанның күш біріктіруге дайын екенін растады.
Тараптар екі ел арасындағы ынтымақтастыққа қосымша қарқын беру үшін биыл Үкіметаралық комиссия отырысын өткізуге келісті.
Қазақстан Президенті ортақ келісім болған жағдайда, кезекті Орталық Азия елдері басшыларының консультативтік  кездесуін Түрікменстан астанасында өткізуді қолдайтынын жеткізді. Бұдан бөлек Қасым-Жомарт Тоқаев түрікмен елінің басшысына Қазақстанның Түркітілдес мемлекеттердің ынтымақтастығы кеңесінде көтерген бастамаларын қолдағаны, сондай-ақ, Түрікменстанның Азиядағы өзара іс-қимыл және сенім шаралары кеңесіне бақылаушы ретінде кіргені үшін ризашылығын білдірді.
Гурбангулы Бердімұхамедов Қасым-Жомарт Тоқаевты екіжақты ынтымақтастықтың өзекті мәселелерін талқылап, маңызды келісімдерге қол қою үшін Түрікменстанға сапармен келуге шақырды.
Қазақстан Президенті түрікменстандық әріптесіне әкесінің қайтыс болуына байланысты көңіл айтты.
/// 
Бұл мәлімдеме Мемлекет басшысының бүгін Вашингтон қаласында өткен Ядролық қауіпсіздік жөніндегі саммитке қатысуы барысында қабылданды.
Құжатта тараптар екі мемлекеттің ядролық материалдарды сақтау қауіпсіздігін арттыру үшін қабылдап жатқан нақты кешенді шараларын атап көрсетіп, осы салада іс жүзіндегі өзара ықпалдастықты жалғастыруға деген ортақ ұстанымды растады.
***
Қазақстан Республикасы мен Америка Құрама Штаттарының ядролық қару таратпау және ядролық қауіпсіздік саласындағы ынтымақтастық туралы бірлескен мәлімдемесі
(Вашингтон, 2016 жылғы 31 наурыз)
Қазақстан Республикасы мен Америка Құрама Штаттары ядролық қаруды таратпау және ядролық қауіпсіздікті нығайту режимін нығайту жөніндегі нақты шараларды жүзеге асырудағы бірлескен ұстанымдарын растады.
Америка Құрама Штаттары Қазақстан Республикасының ядролық қауіпсіздікті нығайту, сондай-ақ Вашингтон, Сеул және Гаага саммиттерінің ядролық қауіпсіздікке қатысты шешімдерін іске асыру жөніндегі күш-жігерін құптайды.
Осыған орай, тараптар  Қазақстанның Ядролық физика институтында  ВВР-К зерттеу реакторын оның күрделі құрастырылымдарын конверсиялаудан кейін аз байытылған уранға (АБУ) негізделген отынға ауыстыруды жуырда аяқтағанын қанағаттанушылықпен атап өтті.
Бұдан басқа, тараптар Қазақстандағы ВВР-К реакторының бүкіл жоғары байытылған уран (ЖБУ) отыны ядролық отын өндіретін қазақстандық кәсіпорында материал қосып сұйылту арқылы сәтті түрде жойылғандығын жариялайды, сондай-ақ Қазақстанның құрамында ЖБУ бар пайдаланылған отын қалдығын Ресей Федерациясына тезірек қайтару жөніндегі міндеттемесін ескере отырып, Ядролық физика институтындағы ЖБУ қоры осылайша түгел жойылатынын атап өтеді.
Тараптар Қазақстанның жарамды АБУ отыны қолжетімді болғанда ИВГ.1М және ИГР реакторларын АБУ отынына ауыстыру және  оларды конверсиялау аяқталғаннан кейін пайдаланылған ЖБУ отынын осы зерттеу реакторларынан Ресейге қайтару  жөніндегі айнымас ұстанымын құптайды.
Тараптар сезімтал ядролық материалдар пайдаланылмайтын жаңа технологияларды техникалық жағынан мүмкін болатын, экономикалық тұрғыдан тиімді болатын тұстарда енгізу жөніндегі ядролық сала ұмтылысын қолдайды.
Бұған қоса, тараптар Ядролық қауіпсіздік жөніндегі оқу орталығын құру ісіне бірлескен күш-жігер жұмсалып отырғанын қанағаттанушылықпен атап өтеді. Орталық ядролық қаруды таратпау саласында материалдарды қорғау, бақылау және есепке алу тренингтерін, ядролық және басқа да радиоактивтік материалдардың заңсыз айналымына қарсы іс-қимыл тренингтерін өткізетін болады. Орталық құрылысы 2015 жылдың соңында басталды, ол 2016 жылдың аяғына дейін пайдалануға берілетін болады.
Қазақстан мен Америка Құрама Штаттары нысандар күзетін, қорларды басқару жүйелерін, сақтау нысандарының және материал тасымалдау қауіпсіздігін, кибер қауіпсіздікті қамтамасыз ету күштері үшін тренинг өткізу жөніндегі бірлескен жұмысқа және ядролық материалдарды анықтаудың жаһандық архитектурасын нығайту жолындағы ынтымақтастыққа бұдан әрі де бекем бола беретіндігін мәлімдейді.
Қазақстан мен Америка Құрама Штаттары ядролық қауіпсіздік пен ядролық қаруды таратпау режимін нығайту мәселелері бойынша тараптардың қазіргі өзара іс-қимылын күшейтуді жалғастырудың маңыздылығын атай отырып, Ядролық қауіпсіздік жөніндегі саммиттерге зор мән береді. 
/// 
Синдзо Абэ Нұрсұлтан Назарбаевты президенттік сайлаудағы айқын жеңісімен құттықтады.
«Қазақстан мен Жапония арасындағы қарым-қатынастар саяси ғана емес, әлеуметтік-экономикалық салада да дамып, бұл орайдағы ынтымақтастық жаңа сатыға көтерілді. Сонымен қатар, біз халықаралық қоғамдастық аясында ядролық қарусыздану мәселесіне байланысты бір-бірімізді қолдаймыз. Мемлекеттерімізді жақындастыру мақсатында ынтымақтастықты одан әрі жандандырып, Қазақстан мен Жапонияның екіжақты қатынастарын дамытуға ниетті екенімді білдіремін», – делінген құттықтауда.
Соңында С.Абэ Мемлекет басшысына бақыт пен табыс, ал Қазақстан халқына бақ-береке тіледі. 
 
///Қазақстан Президенті «Астана опера» театрының бас дирижері А.Бөрібаев пен италиялық қоюшы режиссер Д.Ливермор қойған П.И.Чайковскийдің «Евгений Онегин» операсының премьерасын көрді.
Спектакльдің басты партияларын Қазақстан Республикасы мен Ресей Федерациясының опера әртістері А.Исаев, Т.Мұсабаев, Г.Чеплакова, А.Ниязова, М.Шотабаев, Ж.Тапин, Д.Хамзина, Т.Вицинская және басқалары орындады.
Қойылымды тамашалау барысында Нұрсұлтан Назарбаев Ресейдің Үлкен театрының бас директоры В.Уринмен әңгімелесті.



/// 
Жұмыс барысында әлемдік экономикадағы ахуал мен интеграциялық үдерістер аясында ұлттық мүдделерді қорғау мәселелері қарастырылды.
Отырысқа мемлекеттік органдар, бизнес қауымдастықтары және «Атамекен» ҰКП басшылары, жетекші отандық сарапшылар мен ғалымдар қатысты.
Сөз сөйлеушілер өңірлік экономиканы дамыту, Еуразиялық экономикалық одақ аясындағы ықпалдастық, Қазақстанның Дүниежүзілік сауда ұйымына кіруі ел алдына түрлі салаларда ұлттық мүдделерді қорғау және жүзеге асыру жөнінде жаңа міндеттер қоятынын атап өтті.
Президенттің көмекшісі – Қауіпсіздік кеңесінің хатшысы Н.Ермекбаев сарапшылар мен бизнес қауымдастықтарының ұсынымдарын ескере отырып, жауапты мемлекеттік органдарға экономикалық және ықпалдастық үдерістерді жан-жақты талдау және олардың барлық ықтимал салдары мен қатерлеріне болжам жасау қажеттігін атап өтті.
Жұмыс қорытындысы бойынша Қазақстанның ықпалдастық бірлестіктеріне қатысуының тиімділігін арттыру жөнінде нақты ұсыныстар енгізілді.
Сараптамалық кеңестің ұсынымдары Қауіпсіздік кеңесі жұмысында және Мемлекет басшысының төрағалығымен өтетін Қауіпсіздік Кеңесінің отырыстарын дайындау барысында пайдаланылатын болады.
///Мемлекет басшысы депутаттарды Мәжіліс жұмысының басталуымен құттықтап, өткен сайлаудың еліміз үшін тарихи мәні бар екенін айтты.
– Сайлаудың нәтижесі қазақстандықтардың қазіргі және болашақ біртұтас ұлт ретіндегі тұтастық деңгейі жоғары екенін нақты көрсетіп берді. Сайлау қазақстандық бірлікті нығайтқан тарихи актіге айналды. Дауыс беру Ұлт жоспарын бүкілхалықтық қолдаудың көрінісі болды. Мен Тәуелсіздіктің 25 жылдық мерейтойы жылында өткен сайлаудың тарихи нәтижесімен қазақстандықтарды тағы да құттықтаймын. Сондай-ақ Мәжілістің жаңа құрамындағы барлық депутаттарды парламентші мәртебесін алуымен құттықтаймын, – деді Қазақстан Президенті.
Нұрсұлтан Назарбаев қазақстандықтар үшін қоғам тіршілігінің бірқатар маңызды салаларында жаңа мүмкіндіктерге жол ашқан Ұлт жоспарын жүзеге асырудың аралық нәтижелеріне де егжей-тегжейлі тоқталды.
Қазақстан Президенті алтыншы шақырылымдағы Парламенттің заң шығару жұмысына қатысты бірқатар маңызды міндеттерді атады.
– Біріншіден, барлық қаржы үдерістерінің жариялылығын қамтамасыз ететін бірыңғай салық және кеден кодексін қабылдау керек. Екіншіден, «Жер қойнауы және жер қойнауын пайдалану туралы» кодексті қабылдау арқылы осы саладағы қатынастарды реттейтін барлық нормалар бір заңда шоғырландырылады.  Үшіншіден, қолданыстағы электр энергетикасы мәселелері жөніндегі заңнамаға өзгерістер енгізу қажет. Бұл энергия таратушы ұйымдарды ірілендіру үдерісі үшін керек. Төртіншіден, монополияға қарсы саланы реформалаудың екінші кезеңі аясында бәсекелестік мәселелері жөніндегі заңнамалық актілерге өзгерістер мен толықтырулар енгізген жөн. Бесіншіден, мемлекеттік қызметтерді бәсекелі ортаға беру саласындағы заңнаманы жаңғырту керек, – деді Нұрсұлтан Назарбаев.
Сонымен қатар Мемлекет басшысы  Мәжіліс депутаттары заң шығару үдерісінде Парламент Сенатымен арадағы сындарлы өзара іс-қимыл дәстүрін жалғастыратынына сенім білдірді.
– Мәжілістің жалпы өкілеттік мерзіміне арналған заңнамалық жұмыстардың перспективалық жоспарын әзірлеу маңызды міндет болып саналады. Жаңа ахуал жағдайында Парламенттің және оның палаталарының қоғамдық саяси рөлі мен жауапкершілігі артып отырғанын айрықша айтқым келеді. Парламентшілердің партияаралық өзара іс-қимылын күшейтіп, барлық фракциялар мен депутаттық топтардың үйлесімді жұмысына қол жеткізу керек. Қазақстан депутаттарының халықаралық парламентаралық қоғамдастыққа белсене қатысуы да маңызды міндет. Жаңа депутаттар жұмысқа жедел қосылатынына, ал бұрынғы құрам депутаттары сабақтастықты қамтамасыз етіп,  «жаңа арнаға» жедел көшетініне сенімдімін, – деді Қазақстан Президенті.
Іс-шара барысында Парламенттің жаңадан сайланған депутаттары ант берді. 
Елбасы сөзінің толық мәтінін мына жерден қараңыз.



///Қырғызстан мен Тәжікстанның мемлекеттік шекарасындағы қарулы қақтығыс туралы ақпаратты асқан алаңдаушылықпен қабылдадым.
Қырғыз бен тәжік халықтары біздің бауырларымыз, тарихымыз бен мәдени құндылықтарымыз ортақ.
Біздің мемлекеттеріміз бен халықтарымызға бейбітсүйгіштік, төзімділік пен өзара сыйластық тән.
Қарулы қақтығысты тоқтату туралы келісімді және екі мемлекеттің уәкілетті өкілдері арасында келіссөздердің басталғанын қолдаймын.
Қырғызстан мен Тәжікстан басшылығы даналық танытып, барлық даулы мәселелерді тек қана бейбіт жолмен шешетініне сенімдімін.
Өз тарапымнан мәселені шешудің тиімді жолдарын қарастыруға және өзара сенімді қайта қалпына келтіруге күш салуға дайынмын.
Орталық Азия мемлекеттері басшыларының кезекті консультативтік кездесуі аясында мұндай шекаралық қақтығыстарды реттеудің тетіктерін қарастыру қажет деп санаймын.
/// 
Кездесуге Білім және ғылым министрі А.Б.Сәрінжіпов, сондай-ақ  ауыл мұғалімдері, жаңашыл педагогтар, педагогикалық және ғылыми мекемелердің басшылары қатысты.
Шара барысында Гүлшара Әбдіқалықова қатысушылардың назарын Нұрсұлтан Назарбаевтың  «бәсекеге қабілетті дамыған мемлекет болу үшін біз сауаттылығы жоғары елге айналуымыз керек» деген сөзіне аударды. Сонымен қатар ол адами капиталдың сапасын Экономикалық ынтымақтастық және даму ұйымы елдерінің стандарттары негізінде арттыру білім беру жүйесін жаңғыртудың «100 нақты қадам» Ұлт жоспары аясындағы осы кезеңінің басты ерекшелігі екеніне тоқталды.
Биыл білім берудің 2011-2020 жылдарға арналған мемлекеттік бағдарламасының бірінші кезеңін іске асыру аяқталады. Осы уақыт ішінде бастауыш білім берудің жалпыға міндетті мемлекеттік стандарты қабылданды, мектепке дейінгі, жалпы орта білім беру стандарттарының жобалары әзірленді, педагогикалық кадрлардың біліктілігін арттырудың түбегейлі жаңа жүйесі құрылды.
Мектепке дейінгі білім беру жүйесі табысты дамып келеді. Қазіргі уақытта елімізде 8780 мектепке дейінгі мекеме жұмыс істейді, ал  3-6 жас аралығындағы балалардың қамтылуы 78,6 пайызға дейін жетті.
Еліміздің барлық өңірлерінде балаларды оқытудың және тәрбие берудің жаңашыл инновациялық тәсілдерін табысты енгізіп келе жатқан 19 Назарбаев зияткерлік мектебі құрылып, жұмыс істеуде.
Жалпы және кәсіби техникалық білім беру жүйесінде дуалдық оқытудың жаңа технологиялары енгізілуде. «100 нақты қадамды» іске асыру аясында экономиканың негізгі 6 саласы үшін білікті кадрлар даярлау мақсатында 10 колледж белгіленді.
Республикамызда 125 жоғары оқу орны жұмыс істейді, соның 29 -ы жоғары және жоғары оқу орнынан кейінгі білім берудің 252 мамандығы бойынша Халықаралық мамандандырылған аккредитациядан өтті.
Кездесу кезінде Мемлекет басшысы ұсынған Бес институционалдық реформаның аясындағы, сондай-ақ педагогтардың мәртебесін көтеруге, ауыл мектептерінің, техникалық білім беру мекемелерінің, ғылыми және педагогикалық ұйымдардың жұмыстарына байланысты өзекті мәселелер талқыланды.
Талқылау нәтижесі бойынша Мемлекеттік хатшы құзырлы мемлекеттік органдарға бірқатар нақты тапсырма берді.
Кездесу соңында, Г.Әбдіқалықова елдегі барша педагогтарды жаңа оқу жылымен құттықтап, оларға зор денсаулық, шығармашылық табыс, бақыт және игілік тіледі.
///Мемлекет басшысы Ақмола облысының Ақкөл қаласына жұмыс сапары барысында «Қазақтелеком» акционерлік қоғамы желілік магистралінің техникалық торабы Мәліметтерді өңдеу орталығының жұмысымен танысты.
Бұл орталық қаладағы барлық бейнебақылау, энергия ресурстарына экологиялық мониторинг, бақылау және есеп жүргізу, жол трафигін басқару, өртке қарсы қауіпсіздік жүйелерінен келіп түсетін мәліметтерді жинақтап, «Smart Aqkol» ахуалдық орталығына жолдайды.


///
	

	«Қазақстан инжиниринг» ұлттық компаниясы мен «Eurocopter» француздық компаниясының арасында бірлескен кәсіпорын құру туралы келісімге Қазақстан Президентінің 2010 жылы қазанда Францияға ресми сапары аясында қол қойылған болатын.

	Бұл ТМД аумағындағы ЕС-145 тікұшақтарын құрастыратын жалғыз кәсіпорын болып табылады. Қазақстан таяу елдерге осы тікұшақтарды сату құқығына ие болып отыр. Қазақстанның «Eurocopter» компаниясымен ынтымақтастығының ерекше шарты – зияткерлік меншікті пайдалану құқығына ие болуы.

	Мемлекет басшысы Қазақстан үшін бұл жобаның маңызы зор екенін атап өтті.

	- Бұл тікұшақтар құрастыруға арналған біздің еліміздегі алғашқы нысан. Қазіргі кезде біз жылына 8-10 тікұшақ құрастыратын боламыз. Алдағы уақытта осы кәсіпорынның базасында ұшақтар құрастыру жоспарлануда. Біз өзімізде бар техниканы батыстың өндірісіндегі ұшақтарға ауыстыруға тиіспіз. Қазақстан өз тарихында алғаш рет тікұшақтар мен ұшақтар құрастыратын мемлекетке айналып отыр, - деді Нұрсұлтан Назарбаев.

	2011 жылы бірлескен кәсіпорын Қазақстандағы министрліктердің қажеттілігі үшін алғашқы алты тікұшақты құрастырды. Биыл тағы 8 тікұшақты құрастыру жоспарланған.

	Сонымен қатар, Қазақстан Президенті ұшқыштар мен техникалық құрамды оқытатын академияның жұмысымен танысты. Аталған оқу орталығы авиациялық қауіпсіздік жөніндегі Еуропалық агенттіктің барлық талаптарына сәйкес құрылған.

///Кездесу барысында Мемлекет басшысы былтыр Варшаваға жасаған сапарының нәтижелерін атап өтті. Онда Қазақстан-Польша бизнес-форумы аясында құны 1 миллиард долларға жуық 15 коммерциялық құжатқа қол қойылып, Қазақстан мен Польша арасында тікелей әуе қатынасын орнату жөнінде уағдаластыққа қол жеткізілді.
Нұрсұлтан Назарбаев өткен жылдың өзінде Қазақстанда поляк капиталының қатысуымен 10 кәсіпорын іске қосылып, 100 миллион долларға жуық инвестиция салынғанын айтты.
– Биыл Польша экономикасы Қазақстан экономикасы сияқты 4%-ға дейін өсуі мүмкін. Бұл өсім бізге болашаққа зор үмітпен қарауға мүмкіндік береді. Қазақстан мен Польшаның трансформациялану жолдары ұқсас. Нәтижесінде, халықтарымыздың әл-ауқаты артып отыр, – деді Қазақстан Президенті.
Нұрсұлтан Назарбаев Қазақстанда бизнесмендер мен инвесторлар үшін жасалып жатқан жағдайларға назар аударып, сауда-экономикалық саладағы кооперацияны одан әрі кеңейтудің маңыздылығын ерекше атап өтті.
– Халықаралық ұйымдар Қазақстандағы инвестициялық климат ең қолайлы деп санайды. Қазір бізде шетелдік инвесторлармен жұмыс істейтін «Қазақ Инвест» компаниясы құрылды. Сондай-ақ, «ЭКСПО» көрмесі аяқталған соң «Астана» халықаралық қаржы орталығы жұмысын бастайды. Онда ағылшын құқығы қолданылатын болады. Әлемдік қаржы институттарының барлығы дерлік «Астана» халықаралық қаржы орталығымен жұмыс істеуге келісім беріп отыр, – деді Қазақстан Президенті.
Мемлекет басшысы Қазақстан Польша үшін өңірдегі басты сауда серіктесі әрі Орталық Азия мен Еуразиялық экономикалық одақ елдері нарығына шығатын сенімді плацдарм болып саналатынын айтты.
Анджей Дуда Нұрсұлтан Назарбаевтың былтырғы Польшаға жасаған сапары екі мемлекет арасындағы сауда-экономикалық қарым-қатынасты жақсартуға серпін бергенін атап өтті.
– Біз бірлесе күш жұмылдыруымыздың арқасында тауар айналымының жоғары деңгейіне қол жеткізе алатынымызға сенімдімін. Сондай-ақ, «ЭКСПО-2017» көрмесіне қатысып, Польша мен Қазақстан павильондарын көруге мүмкіндік жасалғаны үшін ризашылық білдіремін. Бұл көрме жаңартылатын энергия көздеріне және шикізаттың дәстүрлі көздерін қоршаған орта үшін қауіпсіз қолдануға байланысты заманауи технологияларды көрсетуге мол мүмкіндік береді, – деді Польша Президенті.
Кездесу соңында мемлекеттер басшылары бұқаралық ақпарат құралдарының өкілдері үшін бірлескен брифинг өткізді. Қазақстан Президенті журналистер алдында сөйлеген сөзінде Қазақстан мен Польша арасындағы өзара қарым-қатынас 25 жыл ішінде дипломатиялық байланыстар орнаған сәттен бері дамып келе жатқанын атап өтті. 
– Біздің елде Польша капиталының қатысуымен 115 кәсіпорын жұмыс істеуде, 200 миллион доллардан астам тікелей инвестиция салынды. Машина жасау, ауыл шаруашылығы, энергетика, химия, көлік, құрылыс салаларының перспективасы зор, – деді Қазақстан Президенті.     
Нұрсұлтан Назарбаев Азия мен Еуропа арасында жүкті жедел жеткізу үшін заманауи көлік инфрақұрылымын қалыптастыруға бағытталған жобаларды бірлесе іске асыруға дайын екенімізді білдірді. 
Мемлекет басшысы сондай-ақ ғылым мен білім беру және мәдени-гуманитарлық салаларында екі ел арасындағы байланыстарды дамыту мәселелеріне тоқталды.
Бұдан бөлек, Қазақстан Президенті Полша Президентіне Қазақстан Республикасының Еуропалық одақпен кеңейтілген серіктестігі және ынтымақтастығы жөніндегі келісімді ратификациялағаны үшін алғыс айтып, Польшаның 2018-2019 жылдардағы  БҰҰ Қауіпсіздік Кеңесінің мүшелігі кезеңінде халықаралық күн тәртібіндегі өзекті мәселелерді шешу үшін бірлесе жұмыс атқарудың маңыздылығын атап өтті.   
Польша Президенті екі елдің бірлескен іс-қимылы экономикалық қарым-қатынастарды ілгерілетіп, оны жаңа деңгейге көтеруге мүмкіндік беретініне сенімді екенін айтты. 
– Біз Қазақстан-Польша қарым-қатынастарын жақсартуға бағытталған жолмен жүріп келеміз. Мен Қазақстан Президентіне Польшаның кандидатурасын БҰҰ Қауіпсіздік Кеңесінің тұрақты емес мүшелігіне сайлануға қолдау білдіргені үшін алғыс айтамын. Біз осы ұйымдағы жұмысымызда Қазақстанның тәжірибесін пайдаланатын боламыз. БҰҰ Қауіпсіздік Кеңесіндегі Қазақстанның рөлі аса маңызды. Әсіресе, елдеріңіздің Сириядағы қақтығысты бейбіт реттеу жөніндегі тиімді миссиясын ерекше атап өткім келеді, – деді А.Дуда.
***
Польша Президентінің Қазақстанға мемлекеттік сапары аясында төмендегідей құжаттарға қол қойылды:
– «Жасыл көпір» әріптестік бағдарламасы туралы хартия;
– Қазақстан Республикасы Ұлттық экономика министрлігі мен Польша Республикасы Даму және қаржы министрлігі арасындағы экономикалық ынтымақтастық туралы келісім.


///
	Қазақстан Президенті Үдемелі индустриялық-инновациялық даму жөніндегі бағдарламаға қатысушы кәсіпорындардың индустриялық көрмесімен танысты.

	Мемлекет басшысы жаңа медиа-орталықта кездесуді аша отырып, индустрияландыру ­– жаhандық дамыған әлемде Қазақстанның бәсекеге қабілеттілік мәселесі екенін атап өтті.

	- Біз бүгін еліміздің Үдемелі индустриялық-инновациялық дамуы жөніндегі бағдарламаның орындалу барысы туралы дәстүрлі есеп беру отырысын өткізіп отырмыз. Біздің кездесуіміз жоғары технология қолданыла отырып, соңғы техника бойынша жабдықталған, мүлде жаңа инновациялық ғимаратта өтуде. Бүгінгі Қазақстан инновацияны сенімді түрде енгізіп, заманауи кәсіпорындарды ашуда. Қазіргі уақытта біз автомобильдер мен ұшақтарды шығаруды қолға ала бастадық. Мысалы, мен жақында инновациялық өндіріс болып табылатын тікұшақтар шығаратын зауытта болдым. Біз сондай-ақ «Фермер» ұшағын шығара бастадық, келесі кезекте азаматтық авиация ұшақтарын шығармақпыз, - деп атап өтті Мемлекет басшысы.

	Отырыста Экономикалық даму және сауда министрі Б.Сағынтаев пен Индустрия және жаңа технологиялар министрі Ә.Исекешев есеп берді. Көлік және коммуникация министрі А.Жұмағалиев телерадиохабар тарататын жаңа сандық желінің мүмкіндіктері туралы баяндады.

	Индустрия және жаңа технологиялар министрлігінің есепті ақпаратына сәйкес, жалпы, қазіргі уақытта Үдемелі индустриялық-инновациялық даму жөніндегі мемлекеттік бағдарламаны іске асыру үшін толықанды негіз қаланған, 50-ден астам заңға өзгерістер енгізіліп, қабылданған, 23 салалық және функционалдық бағдарлама, сондай-ақ аумақты дамыту бағдарламасы бекітілген. Бағдарламаны іске асыруда екі жарым жыл ішінде жалпы сомасы 1,8 трлн. теңгені құрайтын 443 жоба іске қосылған.

	Іс-шара барысында Индустрияландыру картасының инвестициялық нысандарын пайдалануға беру жөнінде жалпыұлттық телекөпір өткізілді. Оның барысында Телерадиохабарларын таратудың ұлттық сандық желісі мен Қазақстанның «24.kz» жаңа телеарнасын іске қосу рәсімі өтті. Телерадиохабарларын тарататын ұлттық спутниктік желінің жұмысы бұған дейін мемлекеттік телеарналар қамти алмай келген, 600 шалғай ауылды қоса алғанда, еліміздің барлық ауылының тұрғындарының Қазақстанның телеарналарына қол жетімділігін қамтасыз етеді. Мемлекет басшысы «24.kz» - тек отандық өндірістің телеөнімдерін көрсететін республикадағы алғашқы телеарна екенін атап көрсетті. Телеарна ұжымы әлемнің жетекші телерадиокорпорациялары пайдаланатын озық телевизиялық жүйе бойынша арнайы дайындықтан өткен.

	

	Одан кейін телекөпірге республиканың барлық өңірлері тікелей қосылып, өздерінің инвестициялық жобаларын көрсетті.

	Мемлекет басшысы форумды қорытындылай келе, жалпы, Үдемелі индустриялық-инновациялық даму жөніндегі бағдарлама іске асырылып жатқанын, белгілі бір нәтиже бар екенін атап өтті.

	- Мен елдің және мемлекеттік органдардың алдында тұрған үш басты міндетке тоқталып өтпекпін. Бұл индустрияландыру, өңірлердің үйлесімді дамуы және әлеуметтік жаңғыру. Біз бүгін бағдарламаның табыстары туралы естіп білдік. Алайда, 2010 жылы және 2011 жылдың бірінші жартыжылдығында іске қосылған 225 жобаның тек жартысынан 60 пайыздан астамы ғана жұмыс істеп тұр. Осыған жол берген өңірлердің әкімдері салалы министрліктермен бірге пәрменді шаралар қабылдаулары керек, - деді Нұрсұлтан Назарбаев.

	Сонымен қатар, Қазақстан Президенті әкімдер Индустрияландыру картасын жеңіл түсінбеуі тиіс екеніне тоқталды. Ашылып жатқан барлық нысан жаhандық нарықта бәсекеге қабілетті болуы тиіс.

	- Біз Индустрияландыру картасының мәртебесін көтеруге тиіспіз. Картаға нақты негізі бар, жоғары технологиялық өнім шығаратын, біз үшін басым бағыттағы жобалар енгізілуі керек. Мемлекеттік органдар, ең алдымен, барлық әкімдіктер жобаларды іске асыруға, олардың жобалық қуаты толық іске қосылғанша, жан-жақты көмек көрсетуге тиісті, - деді Нұрсұлтан Назарбаев.

	Мемлекет басшысы форум аяқталғаннан кейін Индустрияландыру картасына енгізілген компаниялардың өнімдерімен танысып шығып, «Қазақстандық өнімді сатып ал» атты сауда-саттық жәрмеңкесін аралап көрді.

	

///
	 

	Мемлекет басшысы құрылысы 2011 жылғы қарашада басталған жаңа ғимаратты аралап көрді.

	Астанада Есіл өзенінің сол жағалауында орналасқан кешеннің жалпы алаңы 15 мың шаршы метрден асады. 4 жұлдызды отельдер санатына жататын қонақ үйдің 248 жатын нөмірі бар.

	Орта бағамды Hilton Worldwide бренді саналатын Hilton Garden Inn Ұлыбритания, Ресей, Италия, Германия, Польша, Нидерланды, Испания, Франция және Түркия секілді көптеген әлемнің елдерін қамтыған. 

/// 
Қазақтың ән өнерін кеңінен таныту және қолдау мақсатына арналған фестивальге Қазақстан эстрада шеберлері, сондай-ақ «қазақ вальсінің королі» Шәмші Қалдаяқов әндерінің бай мұрасын репертуарына енгізген дарынды жастар қатысты.
Көпшілікке арнаған сөзінде Мемлекеттік хатшы Г.Әбдіқалықова Шәмші Қалдаяқовтың қазақ мәдениеті мен өнерін дамытуға қосқан ерекше үлесіне Қазақстан Президенті тәуелсіздік жылдары үш бірдей Жарлығы арқылы жоғары баға бергенін атап айтты.
Атап айтқанда, 1991 жылы Ш.Қалдаяқов «Қазақстанның халық әртісі» құрметті атағын иеленсе, 2006 жылы оның әйгілі «Менің Қазақстаным» әні еліміздің мемлекеттік әнұранына айналды, ал 2010 жылы авторға ҚР Мемлекеттік сыйлығының лауреаты атағы берілді.
Г.Әбдіқалықова Ш.Қалдаяқов атындағы халықаралық ән фестивалі лауреаттарының ЭКСПО-2017 ұлттық жобасын іске асыру аясында бүкілқазақстандық мәдениеттің таныстырылымы шарасына қатысатынын атап өтті.
Биыл еліміздің барлық өңірінде фестивальдің іріктеу турлары өтті. Бас жүлде үшін 33 қатысушы сайысқа түсті. Фестивальдің бас жүлдесін иеленген Ұлпан Әбдікәрімоваға 1 000 000 теңге ақшалай сыйлық тапсырылды.
Фестивальдің гала-концертіне Қазақстан сахна өнерінің шеберлері – ҚР халық әртісі Н.Нүсіпжанов, республиканың еңбек сіңірген әртістері М.Ілиясова, М.Мұхамедқызы, еліміздің еңбек сіңірген қайраткерлері Х.Шалабаева, А.Жылтыркөзов, халықаралық конкурстардың лауреаттары М.Арапбаева, О.Алтынбеков, Б.Исаев, С.Байжұманова, А.Кішкенбаев және Шәмші Қалдаяқов атындағы «Менің Қазақстаным-2014» халықаралық ән фестивалінің бас жүлдегері Қ.Айбек қатысты.
         
///Қазақстанға ресми сапармен келген Зимбабве Республикасының Президенті Эммерсон Мнангагваны салтанатты қарсы алу рәсімінен кейін кеңейтілген құрамдағы келіссөз өтті.
Мемлекет басшысы екі ел арасындағы қарым-қатынастарды ілгерілетудің маңыздылығын атап өтіп, ықпалдастықты одан әрі дамытудың негізгі бағыттарына арнайы тоқталды.
– Біз сыртқы саясатымызда, соның ішінде Африка бағытында кең ауқымды сауда қарым-қатынастарын дамытуға және халықаралық бастамаларды өзара қолдауға ұмтылатын боламыз, – Қазақстан Президенті.
Зимбабве Республикасының Президенті Қазақстанға ресми сапармен келуге мүмкіндік туғызып, Зимбабве делегациясына қонақжайлылық көрсеткені үшін Нұрсұлтан Назарбаевқа алғыс айтты.
Кездесу барысында тараптар ауыл шаруашылығы мен тау-кен өнеркәсібі салалары бойынша екі жақты ынтымақтастық орнату, сондай-ақ Зимбабвенің көлік-логистика желісін жаңғырту және қайта өңдеу ісінде бірлескен жобаларды іске асыру мәселелерін талқылады.








/// 
Х.Болкиах Нұрсұлтан Назарбаевты Қазақстан Президенті лауазымына қайта сайлануымен құттықтап, жұмысына табыс тіледі.
Бруней Сұлтаны екі елдің игілігі үшін ынтымақтастықты одан әрі нығайта түсуге мүдделілігін танытты. 
/// 
Қаулы етемiн:
 
1. Қазақстан Республикасына сіңірген аса үздік еңбегі, әскери және қызметтік борышын атқару үстінде көрсеткен ерлігі мен жанқиярлығы үшін:
 
жоғары дәрежелі ерекшелік белгісі - «Халық қаһарманы» 
атағы беріліп, айрықша ерекшелік белгісі - 
Алтын жұлдыз бен «Отан» ордені тапсырылсын:
 
Родин Дмитрий Олегович
 
-
«Fokker-100» әуе кемесінің командирі, Алматы қаласы
 
Үмбетов Қайрат Жарылқасынұлы
-
Ұлттық ұлан «Орталық» өңірлік қолбасшылығының штаб бастығы - 6505 әскери бөлімі командирінің бірінші орынбасары.
 
2. Осы Жарлық қол қойылған күнінен бастап қолданысқа енгізіледі.
 
 
 
Қазақстан Республикасының
                Президентi                                                                                                                   Н.Назарбаев   
 
 
 
Астана, Ақорда, 2016 жылғы 3 мамыр
                       № 244
/// 
Кеңеске Парламент палаталарының төрағалары, Премьер-Министр, Президент Әкімшілігінің Басшысы, Үкімет мүшелері мен мемлекеттік органдардың басшылары қатысты.
Мемлекет басшысы ел дамуының негізгі бағыттарына, соның ішінде жер реформасына тоқталып, Үкімет қызметіне баға берді және тиісінше бірқатар шешім қабылдады.
Нұрсұлтан Назарбаев елде жүргізіліп жатқан Бес институционалдық реформа дағдарысқа қарсы кешенді жоспар болып саналатынын атап өтті.
– Әлемде қазір инвестиция тапшылығы орын алып отыр, дамушы нарықтардан капиталдың кетуі байқалуда. Дамушы елдердегі инвестициялар ағынының қарқыны 20 жылда алғаш рет кері сипатқа ие болуда. Егер 2008-2014 жылдары Қазақстанға келетін тікелей инвестициялар көлемі жыл сайын орта есеппен 24 миллиард долларды құраса, былтыр ол 15 миллиард доллардан аз болды. Елдер арасында сыртқы инвестиция үшін бәсеке күшейіп, мемлекеттер инвестиция тарту үшін қолайлы жағдай жасап жатыр, – деді Қазақстан Президенті.
Мемлекет басшысы елдің ауыл шаруашылығы саласында 2 миллион 300 мың адам жұмыспен қамтылғанын айтты.
– Сөйте тұра бұл салада еңбек өнімділігі төмен деңгейде қалып отыр. Отандық фермерлер бір гектар жерден орта есеппен 400 доллардың өнімін алады. Дәл осы көрсеткіш АҚШ-та 1,5 мың долларды, Германияда – 2800, Францияда 3200 долларды құрайды. Ауыл шаруашылығы жаңа техникаға, жаңа технологияларға, суғару жүйелеріне инвестиция салуға мұқтаж, – деді Нұрсұлтан Назарбаев.
Елбасы әлем елдері шетелдік инвестиция тарту үшін барынша қолайлы жағдай жасап жатқанына назар аударды.
– Әлемдік тәжірибеде ауыл шаруашылығына салынған қаражат өзін ақтау үшін 10-15 жыл керек. Қазақстанда ауыл шаруашылығы мақсатындағы жерлерді 10 жылға, соның ішінде шетелдіктердің жалға алуы туралы заң ұзақ уақыттан бері қолданылып келеді. Алайда бұл салаға әлі айтарлықтай инвестиция келген жоқ. Шетелдіктер 65 мың гектарда ғана жұмыс істеп жатыр, яғни жалға алынған жердің 0,06 пайызы ғана. Бірақ жоғары өнімділікті қамтамасыз етіп отыр. Жерді ұзақ мерзімге жалға беру – бүкіл дүние жүзі бойынша инвестиция тартудың амалы. Бельгия, Германия, Грекия, Нидерланд сияқты елдер шетелдік инвесторлардың жерді меншікке немесе жалға алуы мәселесіне қандай да бір шектеу қоймайды. Францияда шетелдік инвесторлар үшін жер ресурстарын жалға алудың  ең ұзақ мерзімі 99 жылды құрайды. Жер кодексі нормаларын әзірлеу барысында бұл тәжірибелер ескерілді. Бірақ жерді шетел азаматтарына сату мәселесі болған емес, қазір де жоқ, – деді Қазақстан Президенті.
Нұрсұлтан Назарбаев жаңа нормалардың мәні тиісті топтарға жеткізілмегенін атап өтті.
– Қабылданған заңның тетіктері мен нормалары жұртшылықты кеңінен қатыстыру арқылы талқыланбады. Сондықтан көп жағдайда халықтың алаңдауы дұрыс. Егер қазақстандықтар қабылданған шешімге  сенбейтін болса, демек бұл дұрыс емес деген сөз. Өйткені, бұл өзгерістер халық үшін жасалып жатыр. Қоғамда жерді жалға алу жөніндегі бірқатар заңнамалық нормаларға қатысты күмән туғанын ескеру маңызды, – деді Мемлекет басшысы.  
Осыған байланысты Қазақстан Президенті Жер кодексінің қоғамдық резонанс тудырған бірқатар нормаларына 2017 жылға дейін тоқтау салды.
– Бұл мәселені егжей-тегжейлі қарастыру керек. Егер талқылаудан кейін Парламент ортақ шешімге келетін болса, мораторий алып тасталады, ал егер олай болмаса, күшінде қалады. Біз халыққа ұнамайтын заңға зәру емеспіз. Бұл ретте мораторий сақталған жағдайда ауыл шаруашылығының жағдайы нашарлауы мүмкіндігін түсіндіру қажет. Сондай-ақ Үкімет жанынан Премьер-министрдің бірінші орынбасары Б.Сағынтаевтың басшылығымен комиссия құруды тапсырамын. Комиссия барлық мүдделі органдарды және қоғамдық бірлестіктерді тартуы тиіс. Резонанс тудырған ережені кеңінен талқылап, ортақ ұстаным әзірлеп, Парламентке беру керек. «Нұр Отан» партиясына демократиялық күштер коалициясы аясында кең ауқымды түсіндіру жұмыстарын жүргізуді тапсырамын. Бұған барлық партиялар, қоғамдық бірлестіктер және бұқаралық ақпарат құралдары қатысуы тиіс. Түсіндіру жұмыстарына Үкімет пен Парламенттің қос палатасының депутаттары белсене қатысады деп үміттенемін, – деді Нұрсұлтан Назарбаев.
Мемлекет басшысы Қазақстанда 8 мыңнан астам ауыл шаруашылығы кәсіпорны, 178 мыңнан астам шаруа және фермерлік қожалықтар, 1,5 миллионнан астам жеке қосалқы шаруашылық бар екеніне тоқталды.
- Олар күн ұзаққа алқапта, фермада, жайлауда еңбек етеді, сіздердің жаңалықтарыңызды күтіп, теледидар алдында отырмайды. Бірақ сіздер өз ұсыныстарыңызды әзірлеу барысында министрліктен шықпай отырып, бәрін өз араларыңызда шешесіздер. Кімнен жасырынасыздар? Сонда біздің заңдарымыз кім үшін жазылған? Ауыл шаруашылығы министрлігінің де, Ұлттық экономика министрлігінің де, әкімдіктердің бір де бірінің де ресми сайтында жер реформасы жөнінде қолжетімді және көрнекі ақпарат болған жоқ.  Ал бұл дегенің халықтың игілігі үшін, экономиканы дамытып, азаматтардың әл-ауқатын арттыру үшін жүргізіліп жатыр ғой, - деді Қазақстан Президенті.
Нұрсұлтан Назарбаев Жер кодексі жөніндегі жұмысқа жауапты екі мемлекеттік органның, Ауыл шаруашылығы министрлігі мен Ұлттық экономика министрлігінің өз міндетін тиісінше атқара алмағанына назар аударды.
- Бұл министрліктердің жұмысы нашар дей алмаймын. Бірақ өздерінің ұстанымы елдің бәріне ұғынықты болып, дұрыс қабылдануы үшін түсіндіру жұмыстарымен айналысқан жоқ.
Қазақстан Президенті Ұлттық экономика министрі Е.Досаевтың қызметінде жіберілген кемшіліктерге байланысты отставкаға кету туралы өтінішін қабылдады. Ауыл шаруашылығы министрі А.Мамытбековтің қызметіне толықтай сәйкестігі толық деңгейде емес екенін жария етті. Ұлттық экономика вице-министрі Қ.Өскенбаевты қызметінен босатуды, Ұлттық экономика министрлігінің салалық комитетінің басшы қызметкерлері мен басқа да жауапты тұлғалардың  қызметіне сәйкестігі туралы мәселені қарауды тапсырды. Сондай-ақ, Үкіметке жер қатынастарын реттеу бағытындағы салалық функцияларды Ауыл шаруашылығы министрлігіне беру жөнінде тапсырылды.
Мемлекет басшысы  ақпараттық саясат мәселесін де қозғады.
– Бүгінде бұл функциялар профильді емес министрліктің құзырында. Үкіметте бұл саланы ешкім үйлестірмейді, мемлекеттің ақпараттық саясатқа бөлетін қаражатын ешкім бақыламайды. Сондықтан қазіргі ақпараттық сын-қатерлерді еңсеру үшін, Бес институционалдық реформаның барысын тиімді қолдау үшін өкілетті орган – Ақпарат және коммуникация министрлігін құруды тапсырамын, – деді Қазақстан Президенті.
Нұрсұлтан Назарбаев бұл ведомствоға мынадай маңызды міндеттерді жүктеуді ұсынды. Атап айтқанда, мейлінше өткір мәселелерді жедел анықтау және әрекет ету мақсатымен кез келген меншік формасының, соның ішінде интернет ресурстар мен әлеуметтік желілердің ақпараттық кеңістігін мониторингтеу;  барынша өзекті тақырыптар мен мәселелер бойынша қоғамдық пікірді зерттеу, халықтың ақпараттық сауалдары мен тілек-қалауын талдау және болжау; мемлекеттік ақпарат саясатын әзірлеу; барлық мемлекеттік органның ақпараттық қызметі мен белсенділігін үйлестіру және бақылау; мемлекеттік ақпараттық тапсырыстарды жоспарлау және мемлекет бөлген қаражаттың тиімділігін  талдау; Отандық БАҚ-ты экономиканың қазіргі заманғы сегменті ретінде дамыту үшін инвестиция және инновация тарту; Электронды және баспасөз кеңістігіндегі ақпараттық қауіпсіздікті қамтамасыз ету үшін отандық ақпараттық өнімдердің сапарын арттыру; дағдарыстық коммуникациялардың барынша пәрменді моделін құру; Халықпен, соның ішінде Үкіметтік емес ұйымдармен өзара іс-қимыл арналарын қамтамасыз ету.
Бұл ретте жаңа органды қажетті ресурстармен қамтамасыз ету, қаражат бөлу және оған барлық міндетті жүзеге асыру үшін айрықша өкілеттік беру тапсырылды.
Қазақстан Президенті ел дамуының өзге де негізгі мәселелеріне тоқталды.
–  Міндетті медициналық сақтандыруды енгізуге қатысты жұрттың күмән-күдігі бар екенін білемін. Сондықтан Денсаулық сақтау және әлеуметтік даму министрлігі бұл мәселе бойынша іс-әрекеттің жол картасын әзірлеуі тиіс. Бұл реформа барлық қазақстандықтарға қатысты, сондықтан оған ықылас жоғары болады. Білім және ғылым министрлігінің орта мектептердегі оқу жылын  ұзарту, үш тілде білім беруге көшу мерзімі туралы мәлімдемелеріне қатысты да жұрттың сұрақтары бар екенін білемін. Үкімет бұл ретте дәстүрлі тамыз мәслихаттарын пайдалана отырып, қоғамдық пікірге мұқият зерттеу жүргізуі керек. Туындап отырған мәселелерді талқылау және шешу үшін осы мәселелердің барлығына жаңа диалог тетіктерін – Қоғамдық кеңестерді белсенді түрде қатыстыру керек. Олар мемлекеттік органдардың шылауында қалмауы керек, оларда өткен пікірталастар БАҚ пен жұртшылық үшін ашық болуға тиіс. Әрбір министр мен әкімге реформалардың барлық бағыты бойынша қоғамдағы көзқарасты өз құзыреті шеңберінде мұқият талдаудан өткізуді тапсырамын, – деді Мемлекет басшысы.
Нұрсұлтан Назарбаев мемлекеттің бастамаларының мұқият түсіндірілуі маңызды екенін айтты.
– Біз Экономикалық ынтымақтастық және даму ұйымының стандарттарына қарай жылжып, әлемдегі дамыған 30 мемлекеттің қатарына ұмтылып отырғанымызды айтып жатырмыз. Бұл елдерде тағы бір ең басты стандарт бар, ол – Үкіметтің және оның мүшелерінің қоғам үшін күнделікті ашықтығы. Онда министрлер барлық туындаған мәселелерге қатысты әрдайым шұғыл пікір білдіріп отырады. Ал бізде ше? Ақпараттық жұмыс тек журналистер алдына брифингке шығып, қағазда жазылғанды оқып беруден ғана тұрмайды. Біздің министрлер тіпті брифингтерде де журналистерден қашқақтап, қарапайым сауалдарға жауап бермейді. Қазіргі кезде біз министрліктерді қандайда бір саладағы саясатты айқындайтын органдарға айналдырдық. Саясаткер жұртпен тілдесуге, өз ұстанымын түсіндіруге, қоғамның сеніміне ие болуға тиіс. Халықпен, ең алдымен жаңа заңдарды қолданатын жұртпен кездесу керек, – деді Қазақстан Президенті.
Мемлекет басшысы тек бірінші тоқсанның өзінде қазақстандықтар «Электрондық Үкімет» порталы арқылы 1 млн  200 мыңнан астам мемлекеттік қызметтерге қол жеткізгенін атап өтті.
– «Электрондық Үкімет» бірыңғай байланыс орталығына күн сайын 700 қызмет түріне қатысты 20 мыңнан астам сұрақ түседі. Бұл ресурс неге іске қосылмаған? Онлайн режімінде бірде-бір түсіндірме немесе кеңес болған жоқ. Халық сауал қоя бастаған кезде ғана «ояндыңдар». Жұртқа барлық нормаларды, оларды қалай қолдануды, кімге жүгінуді түсіндіру үшін Үкімет жанынан бірыңғай колл-орталық – «қызу желі» құруды тапсырамын. Бірде-бір сұраққа біліктілікпен жауап берілмей қалмауы үшін жауапты адамдарды да бекітіңдер. Бұл өңірлерге де қатысты, олардың әрқайсысында осындай кеңес беру орталықтары жұмыс істейтін болсын, – деді Нұрсұлтан Назарбаев.
Соңында Қазақстан Президенті әлемдік дағдарыс біздің елдің дамуына да әсерін тигізгеніне назар аударды.
– Одан зардап шегіп, жұмысынан немесе табысының біраз бөлігінен айрылған көптеген адамдардың бар екенін білеміз. Мұндай жандар кез келген қоғамда бар. Барлық қазақстандықтарға қырағы болу қажеттігін, тұрақтылығымыз бен бір-бірімізге деген сый-құрметімізге сызат түсуіне жол бермеу керектігін ескерткім келеді. Өз тарапымнан айтарым, біз ешкімнің ортақ шаңырағымыздағы татулық пен тұрақтылықты бұзу үшін дағдарысты пайдалануына жол бермейміз. Құқықтық тәртіпті бұзған әрбір адам заңның қатаң талабына сай жауап береді. Қоғамдағы тыныштықты нығайту – әрбір азаматтың, барлық қоғамдық ұйымның, барша қазақстандықтардың ісі, – деді Мемлекет басшысы.
Шара барысында елдің бірінші тоқсандағы әлеуметтік-экономикалық дамуының алдын ала қорытындылары жөнінде Премьер-Министр К.Мәсімов сөз сөйледі.


/// 
Кездесу барысында тараптар саяси, сауда-экономикалық, мәдени-гуманитарлық салалардағы Қазақстан мен Еуропалық одақтың ынтымақтастығы мәселелерін талқылады.
Мемлекет басшысы Еуроодақ Қазақстанның сыртқы саясатындағы маңызды вектордың бірі екенін және сауда-экономикалық өзара іс-қимылдың басымдығы бар бағыты болып саналатынын айтты. Қазақстан Президенті еліміздің сыртқы сауда айналымының жартысынан астамы Еуроодақтың үлесіне тиетініне назар аударды.
Сондай-ақ Нұрсұлтан Назарбаев осы айда Қазақстан Республикасы Парламенті Сенаты Еуропалық одақпен арадағы кеңейтілген және стратегиялық серіктестік туралы келісімді ратификациялағанын айтып, бұл оқиға тараптардың ынтымақтастығын жаңа сапалы деңгейге көтеретініне сенім білдірді.
Д.Туск Қазақстан мен Еуроодақтың тығыз серіктестігі әлемдік экономикадағы дағдарыс үрдістеріне қарамастан нығая береді деп үміттенетінін айтты.
Сонымен қатар, тараптар кездесу барысында күн тәртібіндегі халықаралық мәселелерге тоқталды. Атап айтқанда, Украинадағы және Ауғанстандағы ахуал, терроризмге қарсы іс-қимыл мәселелері талқыланды.  



///
	

	Театр ғимараты эллинизм, маньеризм және барокко элементтерінің классикалық стилінде салынған. Жобаның авторлары грек-рим және қазақтың ұлттық сәулет өнерінің дәстүрлері арасындағы балансқа қол жеткізуге тырысқан.

	Таға пішіндес 1250 орынға арналған көрермендер залы итальян стилінде жасалған. Оның акустикасын Германия мамандары жасады, оған ағаш және латуньннан жасалған панель төселеді, сондай-ақ сәндік әшекейлермен безендендірілетін болады. Ал 450 көрерменге арналған партердің айналасына бельэтаж орналастырылады. Оркестрдің отыратын орны 120 музыкантқа есептелген.

	Дайындық жүргізу үшін үлкен екі және шағын алты зал, сондай-ақ қосымша 11 шағын дайындық залдары қарастырылған. Сондай-ақ театрда хор мен балет топтары үшін жеке дайындық жасауға арналған залдар бар. Жаңа театр ең заманауи сахналық және жарық беретін жабдықтармен жабдықталған.

	Мемлекет басшысы алдағы уақытта өтетін «Астана айналасындағы мыңжылдық» атты көшпелілер өркениеті фестивалінің экспозициясымен танысты. Бұл бүгінде көшпенділер өркениетіне арналған, осындай түрдегі әлемдегі жалғыз іс-шара. «Астана айналасындағы мыңжылдық» жобасы қарама-қайшылықтар бірлігін - қала мен дала мәдениетін, өткен мен бүгінгіні, еуразиялық көшпенділер өркениетінің ерекшелігін көрсетуге шақырады.

///Кездесуде Қазақстан Президенті Түркияның бізге жақын әрі ағайын елдердің бірі екенін атап өтті.   
– Қазақстан тәуелсіздік алғаннан бергі 25 жыл ішінде біздің  өзара қарым-қатынасымыз барлық бағыт бойынша ілгерілеп, дамып келеді, – деді Мемлекет басшысы.
Т.Түркеш өзін қабылдағаны үшін Нұрсұлтан Назарбаевқа алғыс айтып, Түрік Республикасының Президенті Режеп Тайип Ердоғанның сәлемін жеткізді.
– Түрік Республикасы мен Қазақстан арасындағы қатынастардың тамыры тереңде. Қазақстанның халықаралық ұйымдар қызметіне, әсіресе, БҰҰ Қауіпсіздік Кеңесінің тұрақты емес мүшесі ретінде белсене қатысуы Түркия үшін маңызды, – деді Түркия Премьер-Министрінің орынбасары. 

///Мемлекет басшысы Кентуккидегі жойқын дауылдың салдарынан АҚШ-тың бірнеше азаматының қаза болғаны туралы хабарды ауыр күйзеліспен қабылдағанын жеткізді.
– Қазақстан халқының және жеке өзімнің атымнан жақындарынан айырылған отбасыларға қайғырып көңіл айтамын. Табиғи апаттан зардап шеккендердің тезірек сауығып кетуіне тілектестік білдіремін. Осындай қиын-қыстау сәтте достас АҚШ халқымен біргеміз және климаттың өзгеруіне қарсы күрестегі жаһандық іс-қимылдарға қосыламыз, – делінген Президенттің жеделхатында.
///Кездесу барысында Қазақстан мен Ресей арасындағы жан-жақты стратегиялық серіктестіктің қазіргі ахуалы мен перспективалары талқыланды. Сауда-экономикалық, инвестициялық және мәдени-гуманитарлық ынтымақтастықты дамытуға ерекше мән берілді. 
Қазақстан Президенті коронавирус пандемиясы кезіндегі ықпалдастықты екіжақты форматта, сондай-ақ, Еуразиялық экономикалық одақ аясында одан әрі нығайтудың маңыздылығын атап өтті.
Тараптар биылғы қараша айына жоспарланған өңіраралық ынтымақтастықтың XVII форумына дайындық барысын қарастырды. Мемлекет басшысы аталған іс-шараның сапалы әрі мазмұнды болуын қамтамасыз ету қажеттігіне назар аударды.
Сонымен қатар кездесуде өңірлік және халықаралық күн тәртібіндегі өзекті мәселелер талқыланды.

///
	 

	Авторлар өз хатында бұдан 67 жыл бұрын атом бомбасы өздерінің қаласын қиратқанын және бір сәтте он мыңдаған жазықсыз адамдардың өмірін қиғанын атап өтеді.

	«Хиросима қаласының жастары ретінде біз Жер болашағына бұрынғысынша 20 мыңға жуық ядролық заряд қауіп төндіріп отырғанына қатты алаңдаймыз. Біз Сізге және басқа да көшбасшыларға осы қауіпті жоюға көмектесу туралы өтінішімізді білдіреміз. Біз әрқайсысы ядролық қару әлемінен еркін, тыныш үшін әлем үшін дұға болып саналатын қолдан жасалған 1000 қағаз тырнаны өз хатымызға сыйлық ретінде қоса жолдап отырмыз» делінген хатта.

	Хат иелері ядролық сынақтарға жаhандық тыйым салу жұмысы үшін барлық әлемдегі адамдарды рухтандыру мақсатындағы науқанды іске асыру аясында Мемлекет басшыларының үндеуін жариялау жөніндегі жоспарлары туралы айтқан.

	«Егер үкімет пен азаматтар әлемді осы жойқын қарудан құтқару үшін жұмыстар жүргізбесе, онда біз тап болған жағдайға бір күні басқа қала да тап болуы мүмкін деп қауіптенеміз. Әлем жастарының елшісі ретінде біз осындай қатерлі оқиғаның қайталанбауы үшін қолымыздан келетіннің бәрін жасауға тиістіміз - сол себептен біз Сіздің қолдауыңызға мұқтажбыз» деп атап өтілген хатта.

	Қазақстан Президенті жауап хатында 1945 жылғы 6 тамыз атомдық бомбылаудан жапа шеккен жапон халқының қаралы күні ретінде адамзат тарихына мәңгілік енгенін атап өткен.

	«Қазақстан халқы, бізге жақын жапон халқы сияқты, ядролық қарудың жан-түршігерлік сұмдықтарын басынан өткерді және басқаларға қарағанда ядролық сынақтардың алапат салдарлары туралы біледі. Менің Семей ядролық сынақ полигонын жабу туралы Жарлыққа қол қойғаныма 21 жыл өтті. Осы біздің халқымыздың еркі бойынша жасалған тарихи акт аса өркениетті маңызға ие. Қазақстан ядролық үрейді өзінен ығыстырып шығарды және ядролық арсеналмен сес көрсетудің барлық қорқынышынан құтылды» делінген хатта.

	Мемлекет басшысы ядролық сынақтардың қайғылы салдарлары туралы,  оларға түпкілікті және үзілді-кесілді тыйым салу жөнінде анағұрлым батыл іс-қимыл жасауға жаhандық жұртшылықты жұмылдыру үшін бүгін тағы да бір рет әлемге ескерту жасауға мүмкіндік бар екендігін атап көрсеткен.

	«Дәл осы мақсатта мен биыл 29 тамызда Астанада өткен «Ядролық сынақтарға тыйым салудан - ядролық қарусыз әлемге» атты халықаралық конференцияда Қазақстан тарапынан «АТОМ» халықаралық жобасын іске қосатынымыз туралы жария еттім. Жобаның атауы ағылшын тіліндегі:  «Abolish Testing. Our Mission» төрт бас әріптен құралған. Яғни, «Сынақты Болдырмау – Біздің Миссиямыз» деген мағынаны білдіреді. Жоба аясында ядролық қаруға қарсы үн қатқысы келген әлемдегі кез келген адам онлайн-петиция арқылы www.theatomproiect.org сайтына жазылып, әлем үкіметтерін ядролық сынықтардан біржола бас тартуға шақыра алады және Ядролық сынақтарға жаппай тыйым салу туралы Шарт­тың күшіне енуіне жылдам қол жеткізе алады, - деп атап өткен Нұрсұлтан Назарбаев.

	Қазақстан Президенті өзінің үндеуінде адресаттарды және барлық ізгі тілекті адамдарды «АТОМ» жобасын қолдауға және біздің басты мақсатымыз – ядролық қарусыз әлем құруға шақырады.

	«Тек осылайша ғана біз балаларымыздың және немерелеріміздің анағұрлым бейбіт және қауіпсіз болашағын қамтамасыз ете аламыз» делінген Нұрсұлтан Назарбаевтың хатында.
/// 
Кездесу барысында Қазақстан мен Польшаның экономика және инвестиция салаларындағы ынтымақтастығы, сондай-ақ парламентаралық өзара іс-қимылдың перспективалары талқыланды.
Мемлекет басшысы екі ел арасында тәуелсіздік жағдайындағы жақсы қарым-қатынас орныққанын атап өтті.
Біз Польшада атқарылып жатқан істерге зор құрметпен қараймыз. Сіздің ел Еуропадағы даму қарқыны жөнінен көшбасшы елдің бірі болып саналады. Біз Варшавамен жақын саяси қарым-қатынаста болғымыз келеді, – деді Нұрсұлтан Назарбаев.
Қазақстан Президенті былтыр қыркүйекте БҰҰ Бас ассамблеясының 70-ші сессиясы аясында поляк көшбасшысы А.Дудамен кездескенін еске алды. Сол кездесу барысында Польша Президенті Елбасы Нұрсұлтан Назарбаевты сапармен келуге шақырған болатын.
Бұл біздің жақсы достық қарым-қатынастымызды одан әрі тереңдете түсудің жаңа мүмкіндігіне айналады деп үміттенемін, – деді Қазақстан Президенті.
Өз кезегінде С.Карчевский екіжақты ынтымақтастықты дамытуға қосқан үлесі үшін Мемлекет басшысына алғыс айтып, Польша басшылығы Қазақстан Президентінің Варшаваға сапарын күтіп отырғанын атап өтті. 

///Мемлекет басшысы президент болып сайлануымен және Қазақстан Президенті қызметіне кірісуімен құттықтағаны үшін Қытай Халық Республикасының Төрағасына ризашылық білдірді.
– Менің атыма жолдаған жүрекжарды құттықтау хатыңызды алдым. Сайлау қорытындысын Қазақстан халқының маған артқан зор сенімі және Тұңғыш Президентіміз, Сіздің досыңыз Нұрсұлтан Әбішұлының бағдарын қолдауы ретінде қабылдаймын, – деді Қасым-Жомарт Тоқаев.
Қазақстан Президенті қазақ-қытай ынтымақтастығын дамытудың маңыздылығын атап өтіп, Қытай Халық Республикасымен қарым-қатынастардың сыртқы саясатымыздағы басты басымдықтардың бірі екенін айтты.
– Бұл ынтымақтастықтың стратегиялық сипаты бар. Кең ауқымды Еуразия құрлығындағы тыныштық пен қауіпсіздікті қамтамасыз ету үшін оның маңызы зор, – деді Мемлекет басшысы.
Қасым-Жомарт Тоқаев Си Цзиньпинді «Бір белдеу – бір жол» екінші халықаралық ынтымақтастық форумының табысты өтуімен және ҚХР-дің алдағы 70 жылдық мерейтойымен құттықтады.
ҚХР Төрағасы Мемлекет басшысын президент сайлауындағы жеңісімен тағы да құттықтап, биыл Қытайға ресми сапармен келуге шақырды.
– Біз Қазақстанның ауыл шаруашылығы өнімдерін өңдеу, цифрландыру, ІТ-индустрия және «жасыл» технология салаларындағы ынтымақтастықты нығайтуға үміттенеміз. Сондай-ақ, «Бір белдеу – бір жол» бағдарламасы мен Индустриялық-инновациялық даму мемлекеттік бағдарламасын ұштастыру арқылы Қазақстанның транзиттік әлеуетін кеңірек пайдалануға мүдделіміз, – деді ҚХР Төрағасы.
Кездесу барысында тараптар мәдени-гуманитарлық саладағы, соның ішінде жастардың тағылымдама алмасуларын кеңейту және бірлескен іс-шаралар өткізу жөніндегі екі елдің ықпалдастығын талқылады.




///Елбасына шағын аудандағы көппәтерлі тұрғын үйлер құрылысының барысы және инженерлік-коммуникациялық инфрақұрылымды жүргізу қарқыны туралы баяндалды.
Нұрсұлтан Назарбаев екі балабақша мен әлеуметтік-мәдени бағыттағы нысандар құрылысына арналған нақтылы жобамен танысты. Сондай-ақ, жолдар мен инженерлік коммуникацияны қайта жөндеу, жасыл көшет отырғызу, тұрғын-үйлердің ауласын балаларға арналған алаңмен жабдықтау арқылы абаттандыру қарастырылуда.
Бұдан бөлек, Қазақстан Президенті жаңа «Сарыарқа» шағын ауданында орналасқан Балалар техникалық мектебін аралап көрді. Онда оқушылар робот жасау, радиоэлектроника, ұшақ және кеме модельдеу негіздері жөнінде білім алып, жаратылыстану мен гуманитарлық пәндер бойынша бірқатар мектеп бағдарламасын тереңдетіп оқи алады.


///Бүгін Мемлекет басшысы Қасым-Жомарт Тоқаев ҚХР Төрағасы Си Цзиньпинмен телефон арқылы сөйлесті. Қазақстан Президенті коронавирус пандемиясының таралуын ауыздықтау жөніндегі Қытай басшылығының батыл әрі жүйелі іс-қимылдарын жоғары бағалады.
- Бүкіл әлем Қытай медицинасының зор әлеуеті мен дәрігерлерінің жоғары кәсібилігіне тәнті болды. Жалпы, Қытай Сіздің басшылығыңызбен орталықтандырылған басқарушылық жүйенің зор әлеуетін және дағдарыс жағдайын тиімді шешуге қабілетті екенін көрсетті, - деді Президент.
Қасым-Жомарт Тоқаев Қазақстанның стратегиялық серіктестік бағытын одан әрі нығайта беруге ниетті екенін жеткізді. Оның пікірінше, осы орайда былтыр қыркүйекте Бейжіңде қол қойылған Қазақстан мен Қытай арасындағы ұзақ мерзімді және жан-жақты стратегиялық серіктестік туралы декларацияның мәні зор.
- Көршілес елдерімізбен арадағы осындай ынтымақтастық Қазақстан мен Қытай халықтарының ежелгі мүдделеріне сәйкес келеді деп сенемін. Біз экономикалық және гуманитарлық салаларда өзара тиімді әрі пайдалы жобалар жасауға күш салуымыз қажет, - деп санайды Қасым-Жомарт Тоқаев.
Президент екі елдің БҰҰ-дағы, Шанхай ынтымақтастық ұйымындағы, Азиядағы Өзара Ықпалдастық және Сенім шаралары жөніндегі Кеңестегі табысты ынтымақтастығын оң бағалап, сондай-ақ, «Бір белдеу - бір жол» мега жобасының аясында Ұлы Жібек жолы тұжырымдамасын одан әрі іске асыру барысындағы іс-қимылдардың маңызы зор екенін атап өтті.
Си Цзиньпин коронавирустың таралуы барлық ел үшін күтпеген сынақ болғанын айтты. Қытай пандемияға қарсы әлемдік күреске үлкен үлес қосты. Қытай басшысы бұл істе әлі толық жеңіске жеттік деп санамайды. Індеттің екінші мәрте қайталанбауы үшін қосымша шешімдер қабылдау қажет. ҚХР Төрағасы Си Цзиньпин Қазақстан мен оның басшылығына Қытайға коронавируске қарсы күресте көрсеткен нақты қолдауы үшін ризашылық білдіріп: «Сіздер «дос қиын сәтте сыналады» деген мақалдың дұрыс екенін анық көрсеттіңіздер. Қытай өз тарапынан Қазақстанды медициналық жабдықтармен қамтамасыз етіп, гуманитарлық көмек көрсетуге дайын», - деді.
Қытай мемлекетінің басшысы Қазақстан Президентінің төтенше жағдай кезіндегі көшбасшылық қасиетін жоғары бағалап, оның батыл әрі дер кезінде қабылданған шараларына тоқталды. Си Цзиньпиннің айтуынша, пандемияда мемлекеттік шекара деген болмайды, бүкіл әлемге өте жылдам қарқынмен таралуда. Сондықтан «Адамзаттың тарихи тағдыры бір» тұжырымының өзектілігі артып келеді. Аталған тұжырымға сәйкес барлық мемлекет күллі халықаралық қоғамдастықты өркендету жолында күш-жігерін біріктіруі тиіс.
- Індет келеді, кетеді. Ал достық пен ынтымақтастық - мәңгілік құндылықтар, - деді ҚХР Төрағасы.
Оның пікірінше, Қытай мен Қазақстан барлық саладардағы, әсіресе қаржы, индустриялық және цифрлық технологиялар сияқты маңызды бағыттардағы ынтымақтастықты арттыра алады.
Әңгіме соңында Си Цзиньпин Елбасы Нұрсұлтан Назарбаевқа жүрек жарды сәлемін жолдады.


 
 
///Әңгімелесу барысында COVID-19 пандемиясын және оның салдарын жою аясында БҰҰ мен Қазақстанның қабылдаған нақты іс-шаралары талқыланды.
Қазақстан Президенті пандемияның ұлттық экономика мен денсаулық сақтау жүйесіне тигізген кері әсерін жеңілдетуге қатысты БҰҰ Бас хатшысының белсенді әрекеттеріне жоғары баға берді. Қасым-Жомарт Тоқаев қазіргі жағдайдың жаһандық дағдарысқа қарсы күресте алдыңғы шепте жүрген БҰҰ мен оның агенттіктерінің маңызды рөл атқаратынын айқындап бергенін атап өтті. Қазақстан халықаралық қауіпсіздікті нығайтуға және экономиканы қайта қалпына келтіруге бағытталған БҰҰ бастамаларын толықтай қолдайды.
Антониу Гутерриш Қасым-Жомарт Тоқаевқа БҰҰ-ның бастамаларын қолдағаны және өңірлік деңгейдегі коронавирусқа қарсы күреске қосқан елеулі үлесі үшін ризашылығын білдірді. Бас хатшы азаматтардың денсаулығын сақтау, халықтың жағдайы төмен топтарына қаржылай көмек көрсету, бизнесті қолдау және дағдарыстан кейінгі кезеңдегі жаңа экономикалық бағытты айқындау мақсатында Қазақстанның қабылдаған шараларын құптады. Сонымен қатар Антониу Гутерриш Қазақстанның теңізге шығатын жолы жоқ дамушы елдер тобына төрағалық етуіне (2020-2021 ж.ж) оң баға беріп, Қасым-Жомарт Тоқаевты "COVID-19 тұсында және одан кейінгі кезеңде дамуды қаржыландырудың жоғары деңгейдегі сегменті" атты форумға қатысуға шақырды.
Аталған шара 28 мамыр күні бейне конференция форматында өтеді. Оған бірқатар елдің басшылары мен көптеген институттардың жетекшілері қатысады. Коронавирус эпидемиясы жалғасқан жағдайда артта қалған және дамушы мемлекеттерге қолдау көрсету мәселесін талқылау жиынның басты тақырыбы болмақ.
Мемлекет басшысы алдағы онлайн форумға қатысуға келісім берді. Сондай-ақ әлемдік қоғамдастықтың тілектестік рухы мен бірлескен іс-қимылдары адамзаттың пандемияның кешенді қаупін еңсеріп, БҰҰ-ның 2030 жылға дейінгі орнықты даму мақсаттарын жүзеге асыруға мүмкіндік беретініне сенім білдірді.
Телефон арқылы сөйлесуге БҰҰ Бас хатшысы бастамашы болды.
 
***
Теңізге шығатын жолы жоқ дамушы елдер тобына 32 мемлекет (Африканың 16, Азияның 10, оның ішінде Орталық Азияның 5 мемлекеті мен Ауғанстан, Еуропаның 4, Оңтүстік Американың 2 елі) кіреді. Қазақстан өзінің төрағалығы аясында "Теңізге шығатын жолы жоқ дамушы елдердің 2014-2024 жылдарға арналған іс-қимылдарының Вена бағдарламасын" жүзеге асыруды мақсат етеді.

///
	 

	Мәдениет күндерінің аясында Вьетнам Социалистік Республикасының жетекші өнер шеберлерінің қатысуымен гала-концерт өтті және «Шексіз сұлу - Вьетнам» атты фотокөрме ұйымдастырылды.

	Концерттік бағдарламада ЮНЕСКО шешімімен адамзаттың материалдық емес мәдени мұрасы болып танылған Куан Хоның әндері шырқалып, билері орындалды.

	Фотокөрмеге қойылған жүзден астам суреттер топтамасында Вьетнамның мәдениеті мен бай ұлттық салт-дәстүрі көрініс тапқан.

	Вьетнам Социалистік Республикасының мәдениеті күндерінің Қазақстан Республикасында өткізілуі мәні зор оқиға және екі елдің мәдени байланыстарын дамытудағы маңызды кезең  болып саналады.
///Хайнц Фишер Нұрсұлтан Назарбаевты президенттік сайлаудағы айқын жеңісімен құттықтап, жауапты мемлекеттік қызметіне табыс тіледі.
«Қазақстанның елдегі экономикалық және саяси тұрақтылықты қамтамасыз ете отырып, демократиялық реформаларды да жүзеге асыруды жалғастыруын тілеймін» – делінген жеделхатта.
Австрия Федералдық Президенті Мемлекет басшысына мықты денсаулық, ал Қазақстан халқына бақ-береке тіледі. 
 
///Қазақстан Республикасы Тәуелсіздігінің 30 жылдығы қарсаңында Қазақстан Республикасы Президентінің Жарлығымен еліміздің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі, белсенді қоғамдық қызметі үшін бір топ азамат мемлекеттік наградалармен марапатталды. Олардың қатарында өндіріс, бизнес, білім беру, денсаулық сақтау салаларының көрнекті өкілдері, мәдениет және ғылым қайраткерлері, спортшылар, еңбек ардагерлері, әскери қызметшілер, құқық қорғау органдарының қызметкерлері бар.
«Қазақстанның Еңбек Ері» жоғары атағы Қазақстан Республикасының әлеуметтік-гуманитарлық, денсаулық сақтау салаларын дамытудағы және өндірістік қызметтегі ерекше еңбегі үшін жазушы Ә.Әшімовке (Тарази), Нұр-Сұлтан қаласындағы «Онкологиялық орталық» МКК бас дәрігері М.Төлетаевқа, Шығыс Қазақстан облысының «Қазмырыш» ЖШС бас директоры А.Хмелевке берілді.  
«Отан» орденімен жазушы С.Досанов, еңбек ардагері М.Жолдасбеков, ақын А.Бақтыгереева, «Қазақстан Республикасының Тұңғыш Президенті – Елбасы Нұрсұлтан Назарбаев» орденімен Конституциялық Кеңес төрағасы Қ.Мәми, «ҚазМұнайГаз» ҰК» АҚ басқарма төрағасы А.Айдарбаев, «А.Сызғанов атындағы Ұлттық ғылыми хирургия орталығы» АҚ басқарма төрағасы Б.Баймаханов, «Bazis Holding Сompany» ЖШС директорлар кеңесінің төрағасы А.Белович, жазушы Д.Исабеков, Қазақстан Православ шіркеуінің басшысы, Астана және Қазақстан Митрополиті Александр марапатталды.
І дәрежелі «Барыс» орденімен «Зенит» Орал зауыты» АҚ бас директоры В.Валиев, «Қазхром» ТҰК» АҚ президенті А.Есенжолов, «Қазақ ұлттық аграрлық зерттеу университеті» КеАҚ басқарма төрағасы – ректор Т.Есполов, «Отандастар қоры» КеАҚ президенті Н.Абықаев, Алматы қаласындағы «Қазақконцерт» мемлекеттік концерттік ұйымы» РМКК филиалының директоры А.Қоразбаев, ENRC PLC компаниясының акционері – негізін қалаушы А.Машкевич, Парламент Мәжілісінің депутаты Д.Назарбаева, еңбек ардагерлері: Н.Есенғарин, Қ.Сұлтанов, Т.Сүлейменов, З.Федотова; ІІ дәрежелі «Барыс» орденімен Парламент Сенатының төрағасы М.Әшімбаев, ҚР Теннис федерациясының президенті Б.Өтемұратов, «Концерн TNS-group» ЗТБ директорлар кеңесінің төрағасы Т.Жұмағұлов, «Шәкен Айманов атындағы «Қазақфильм» АҚ актері Н.Ыхтымбаев, ақын әрі жазушы В.Михайлов, «Павлодар қызмет көрсету саласы колледжі» КМҚК мұғалімі Н.Покидова, «Саутс-Ойл» ЖШС президенті С.Сейтжанов, «Alanda Clinic» ЖШС директорының орынбасары С.Тоқпанов, Ішкі істер министрі Е.Тұрғымбаев, еңбек ардагері Ә.Тұяқов; ІІІ дәрежелі «Барыс» орденімен мәдениеттанушы К.Абаев, «Ұлттық банктің Банкноттық фабрикасы» РМК бас директоры Б.Әлжанов, «Nur Otan» партиясы Төрағасының бірінші орынбасары Б.Байбек, еңбек ардагерлері: М.Байғұт, Ғ.Байназаров, Р.Түсіпбеков, Қазақстан Қаржыгерлер қауымдастығы кеңесінің төрағасы Е.Бахмутова, «Кардиохирургия және трансплантология ғылыми-клиникалық орталығы» ЖШС директоры С.Жошыбаев, «Нұрсұлтан Назарбаев қоры» ЖҚ атқарушы директоры Қ.Жұмабаев, Ұлттық ғылым академиясының академигі З.Дүйсенбеков, «Монтажспецстрой» компаниясы» АҚ директорлар кеңесінің төрағасы Е.Ежиков-Бабаханов, «Қазақстан жазушылар Одағы» РҚБ төрағасы Ұ.Есдәулет, ақын Х.Есенқарақызы, Нұр-Сұлтан қалалық қоғамдық кеңесінің төрағасы С.Есілов, Түркістан облыстық ардагерлер кеңесінің төрағасы Ж.Мәуленқұлов, «Жамбыл атындағы Қазақ мемлекеттік филармониясы» РМКК әртісі Н.Нүсіпжанов, «Қазақмыс Холдинг» ЖШС директорлар кеңесінің төрағасы Э.Огай, «С.Асфендияров атындағы Қазақ ұлттық медицина университеті» КеАҚ профессоры К.Ормантаев, «BI Group» холдингі директорлар кеңесінің төрағасы А.Рахимбаев, «Самұрық-Қазына» АҚ басқарма төрағасы А.Сәтқалиев, «Т.Жүргенов атындағы Қазақ ұлттық өнер академиясы» РММ профессоры Е.Сергебаев, «Л.Гумилев атындағы Еуразия Ұлттық университеті» КеАҚ басқарма төрағасы – ректор Е.Сыдықов, Парламент Мәжілісінің депутаты Б.Тілеухан, «Қазақтардың дүниежүзілік қауымдастығы» РҚБ төрағасының бірінші орынбасары З.Тұрысбеков марапатталды.
«Қазақстанның еңбек сіңірген қайраткері» құрметті атағы ғылым және мәдениет саласының 28 көрнекті өкіліне берілді, олардың ішінде театр және кино әртістері: М.Әжібеков, Ж.Құрманбеков, Л.Крючкова, режиссер Д.Өмірбаев, өнертанушы Е.Резникова және басқалар бар. «Қазақстанның еңбек сіңірген» ұстазы құрметті атағы «Н.Тілендиев атындағы кіші өнер академиясы» облыстық дарынды балаларға арналған интернаттық мекемесі бар мамандандырылған мектеп» ММ мұғалімі Д.Төрехановаға берілді.
Белгілі ғалымдардың, мәдениет қайраткерлерінің, өндірістік сала өкілдерінің еңбектері «Парасат» орденіне лайық деп танылды. Олардың арасында «М.Әуезов атындағы Қазақ мемлекеттік академиялық драма театры» РМҚК әртісі Б.Әбділманов, «Ершовское-2» ЖШС директоры С.Ағайдаров, «Мұнай-газ кешенінің ардагерлері» РҚБ бас директоры З.Алшымбаев, «Отырар кітапханасы» ғылыми-зерттеу орталығының директоры Т.Жұртбай, «Ракурс» экономикалық талдау орталығының директоры О.Жандосов, Ақан Сері атындағы Солтүстік Қазақстан облыстық филармониясы камералық хорының хормейсторы Ю.Колчин, «Қазақ әдебиеті» газеті редакциясының меңгерушісі Е.Жаппасұлы, «Астана» халықаралық қаржы орталығы департамент директорының орынбасары Ш.Құрманбайұлы, жазушы З.Наурызбаева, «Альтаир» ЖШС директорлар кеңесінің төрағасы А.Потиченко және басқалар бар.
ІІ дәрежелі «Достық» орденіне Адам құқықтары жөніндегі уәкіл Э.Әзімова, «Kaspi.kz» АҚ басқарма төрағасы М.Ломтадзе ие болды.
«Құрмет» орденімен марапатталғандардың ішінде шахматшы Ж.Әбдімәлік, «Астана Опера» «Мемлекеттік опера және балет театры» КеАҚ бас дирижері А.Бөрібаев, «Көкшетау қаласы жоғары техникалық колледжі» МКҚК жетекшісі А.Есләмова, «Жекпе-жек өнерінің Ассоциациясы» ЗТБ президенті Б.Ыстыбаев, Жамбыл облысының «И.Трубицын атындағы жалпы білім беретін мектеп-гимназиясы» КММ мұғалімі Н.Қаймалақова, «Биологиялық қауіпсіздік мәселелері ҰЗИ» РМК лабораториясының меңгерушісі А.Наханов, «АрселорМиттал Теміртау» АҚ болат балқытушысы В.Пастух, Павлодар қалалық «Дарынды балаларға арналған №3 гимназия» ММ директоры Қ.Құспекова, Шымкент қалалық «№1 қалалық клиникалық аурухана» МҚК дәрігері Ж.Сүйгенбаев, режиссер Қ.Омаров бар.
ІІІ дәрежелі «Еңбек Даңқы» ордені өндіріс, көлік, құрылыс, ауыл шаруашылығы және басқа да материалдық өндіріс салаларының 105 жұмысшысы мен еңбеккеріне берілді.
Қазақстан Республикасының Құрмет грамотасымен 553 адам марапатталды.
Әскери және қызметтік борышын үлгілі атқарғаны, заңдылық пен құқықтық тәртіпті қамтамасыз етуде көрсеткен ерлігі мен жанқиярлығы, елдің ұлттық қауіпсіздігі мен қорғаныс қабілетін нығайтуға қосқан үлесі үшін әскери қызметшілер мен құқық қорғау органдары өкілдерінің бір тобы І және ІІ дәрежелі «Даңқ», сондай-ақ, І, ІІ, ІІІ дәрежелі «Айбын» ордендерімен, «Ерлігі үшін» және «Жауынгерлік ерлігі үшін» медальдарымен марапатталды.
Наградталғандардың тізімі баспасөзде жарияланады.
///Әңгіме барысында Қазақстан Президенті еліміздің ядролық қаруды таратпау және қарусыздану саласындағы жұмсаған күш-жігеріне байланысты сауалдарға жауап беріп, ядролық арсеналдан бас тарту туралы шешім қабылдауға әсер еткен себептер жөнінде айтты.
Сондай-ақ Мемлекет басшысы Қазақстан мен Жапонияның өзара іс-қимылының, соның ішінде ядролық қарусыздану саласындағы ынтымақтастықтың перспективаларын атап өтті.
Бұдан бөлек, Елбасы өңірлік геосаяси үдерістегі республикамыздың рөлі және еліміздің әлеуметтік-экономикалық дамуы туралы әңгімеледі.
NHK телерадио хабарлар тарату корпорациясы мен «Киодо Цусин» ақпарат агенттігі Жапониядағы және жаһандық ақпарат кеңістігіндегі жетекші бұқаралық ақпарат құралдары болып саналады.

///Мемлекет басшысы грек-рим күресінің әйгілі жаттықтырушысы Вадим Александрович Псаревтің қайтыс болуына байланысты көңіл айтты.
«Вадим Александрович спорт саласында жарты ғасырдан астам уақыт қызмет еткен кезінде Валерий Резанцев, Жақсылық Үшкемпіров, Анатолий Назаренко және Владимир Бакулин сияқты Олимпиада ойындарының жеңімпаздары мен жүлдегерлерінің даңқты шоғырын тәрбиелеп шығарды. 2014 жылы әлемдік грек-рим күресін дамытуға елеулі үлес қосқаны үшін FILA-ның Даңқ залына оның есімі жазылды», – делінген жеделхатта.
Соңында Қазақстан Президенті Нұрсұлтан Назарбаев Вадим Псаревтің жарқын бейнесі халқымыздың жадында әрдайым сақталатынын атап өтті.
///Кездесу барысында тараптар Қазақстан-Польша қарым-қатынастарының қазіргі ахуалын, сондай-ақ саяси, экономикалық және мәдени-гуманитарлық ынтымақтастықтың перспективаларын талқылады.
Мемлекеттік хатшы еліміздің қоғамдық-саяси және экономикалық дамуына 32 мың адамды қамтитын поляк диаспорасы өз үлесін қосып отырғанын айтты.
Гүлшара Әбдіқалықова Польша тарапына «ЭКСПО-2017» көрмесіне қатысқаны үшін ризашылық білдіріп, осы елдің баламалы энергетика саласындағы жетістіктерінің маңыздылығын атап өтті.     
Кездесу соңында Мемлекеттік хатшы Польшаның БҰҰ Қауіпсіздік Кеңесінің 2018-2019 жылдар аралығындағы тұрақты емес мүшесі болып сайлануымен құттықтады.
***
Польша Республикасы Парламенті Сенатының вице-спикері Қазақстанға «ЭКСПО-2017» көрмесі аясындағы поляк диаспорасы күніне қатысу үшін келді.
///Кездесу барысында қазақ әліпбиін латын графикасына көшірудің түйткілді мәселелері талқыланды.
Әділ Ахметовтің пікірінше, келіп түсіп жатқан ұсыныстарды мұқият, асықпай зерттеу қажет, сондай-ақ, оларды талдау кезінде ғылыми әдіске сүйену керек.
Сонымен қатар еліміздің қоғамдық өміріндегі басқа да өзекті мәселелер қарастырылды.  

///
	 

	23 мамырда Мемлекет басшысы VII Астана экономикалық форумы мен Дағдарысқа қарсы II дүниежүзілік конференцияның жұмысына қатысады.

	Сонымен қатар, Нұрсұлтан Назарбаев Қазақстанға ресми сапармен келетін Малайзия Премьер-Министрі Наджиб Тун Разакпен кездесу өткізеді.
/// 
Кеңеске Парламент палаталарының төрағалары, Премьер-Министр, Президент Әкімшілігінің Басшысы, Үкімет мүшелері мен мемлекеттік органдардың басшылары қатысты.
Мемлекет басшысы ел дамуының негізгі бағыттарына, соның ішінде жер реформасына тоқталып, Үкімет қызметіне баға берді және тиісінше бірқатар шешім қабылдады.
Нұрсұлтан Назарбаев елде жүргізіліп жатқан Бес институционалдық реформа дағдарысқа қарсы кешенді жоспар болып саналатынын атап өтті.
– Әлемде қазір инвестиция тапшылығы орын алып отыр, дамушы нарықтардан капиталдың кетуі байқалуда. Дамушы елдердегі инвестициялар ағынының қарқыны 20 жылда алғаш рет кері сипатқа ие болуда. Егер 2008-2014 жылдары Қазақстанға келетін тікелей инвестициялар көлемі жыл сайын орта есеппен 24 миллиард долларды құраса, былтыр ол 15 миллиард доллардан аз болды. Елдер арасында сыртқы инвестиция үшін бәсеке күшейіп, мемлекеттер инвестиция тарту үшін қолайлы жағдай жасап жатыр, – деді Қазақстан Президенті.
Мемлекет басшысы елдің ауыл шаруашылығы саласында 2 миллион 300 мың адам жұмыспен қамтылғанын айтты.
– Сөйте тұра бұл салада еңбек өнімділігі төмен деңгейде қалып отыр. Отандық фермерлер бір гектар жерден орта есеппен 400 доллардың өнімін алады. Дәл осы көрсеткіш АҚШ-та 1,5 мың долларды, Германияда – 2800, Францияда 3200 долларды құрайды. Ауыл шаруашылығы жаңа техникаға, жаңа технологияларға, суғару жүйелеріне инвестиция салуға мұқтаж, – деді Нұрсұлтан Назарбаев.
Елбасы әлем елдері шетелдік инвестиция тарту үшін барынша қолайлы жағдай жасап жатқанына назар аударды.
– Әлемдік тәжірибеде ауыл шаруашылығына салынған қаражат өзін ақтау үшін 10-15 жыл керек. Қазақстанда ауыл шаруашылығы мақсатындағы жерлерді 10 жылға, соның ішінде шетелдіктердің жалға алуы туралы заң ұзақ уақыттан бері қолданылып келеді. Алайда бұл салаға әлі айтарлықтай инвестиция келген жоқ. Шетелдіктер 65 мың гектарда ғана жұмыс істеп жатыр, яғни жалға алынған жердің 0,06 пайызы ғана. Бірақ жоғары өнімділікті қамтамасыз етіп отыр. Жерді ұзақ мерзімге жалға беру – бүкіл дүние жүзі бойынша инвестиция тартудың амалы. Бельгия, Германия, Грекия, Нидерланд сияқты елдер шетелдік инвесторлардың жерді меншікке немесе жалға алуы мәселесіне қандай да бір шектеу қоймайды. Францияда шетелдік инвесторлар үшін жер ресурстарын жалға алудың  ең ұзақ мерзімі 99 жылды құрайды. Жер кодексі нормаларын әзірлеу барысында бұл тәжірибелер ескерілді. Бірақ жерді шетел азаматтарына сату мәселесі болған емес, қазір де жоқ, – деді Қазақстан Президенті.
Нұрсұлтан Назарбаев жаңа нормалардың мәні тиісті топтарға жеткізілмегенін атап өтті.
– Қабылданған заңның тетіктері мен нормалары жұртшылықты кеңінен қатыстыру арқылы талқыланбады. Сондықтан көп жағдайда халықтың алаңдауы дұрыс. Егер қазақстандықтар қабылданған шешімге  сенбейтін болса, демек бұл дұрыс емес деген сөз. Өйткені, бұл өзгерістер халық үшін жасалып жатыр. Қоғамда жерді жалға алу жөніндегі бірқатар заңнамалық нормаларға қатысты күмән туғанын ескеру маңызды, – деді Мемлекет басшысы.  
Осыған байланысты Қазақстан Президенті Жер кодексінің қоғамдық резонанс тудырған бірқатар нормаларына 2017 жылға дейін тоқтау салды.
– Бұл мәселені егжей-тегжейлі қарастыру керек. Егер талқылаудан кейін Парламент ортақ шешімге келетін болса, мораторий алып тасталады, ал егер олай болмаса, күшінде қалады. Біз халыққа ұнамайтын заңға зәру емеспіз. Бұл ретте мораторий сақталған жағдайда ауыл шаруашылығының жағдайы нашарлауы мүмкіндігін түсіндіру қажет. Сондай-ақ Үкімет жанынан Премьер-министрдің бірінші орынбасары Б.Сағынтаевтың басшылығымен комиссия құруды тапсырамын. Комиссия барлық мүдделі органдарды және қоғамдық бірлестіктерді тартуы тиіс. Резонанс тудырған ережені кеңінен талқылап, ортақ ұстаным әзірлеп, Парламентке беру керек. «Нұр Отан» партиясына демократиялық күштер коалициясы аясында кең ауқымды түсіндіру жұмыстарын жүргізуді тапсырамын. Бұған барлық партиялар, қоғамдық бірлестіктер және бұқаралық ақпарат құралдары қатысуы тиіс. Түсіндіру жұмыстарына Үкімет пен Парламенттің қос палатасының депутаттары белсене қатысады деп үміттенемін, – деді Нұрсұлтан Назарбаев.
Мемлекет басшысы Қазақстанда 8 мыңнан астам ауыл шаруашылығы кәсіпорны, 178 мыңнан астам шаруа және фермерлік қожалықтар, 1,5 миллионнан астам жеке қосалқы шаруашылық бар екеніне тоқталды.
- Олар күн ұзаққа алқапта, фермада, жайлауда еңбек етеді, сіздердің жаңалықтарыңызды күтіп, теледидар алдында отырмайды. Бірақ сіздер өз ұсыныстарыңызды әзірлеу барысында министрліктен шықпай отырып, бәрін өз араларыңызда шешесіздер. Кімнен жасырынасыздар? Сонда біздің заңдарымыз кім үшін жазылған? Ауыл шаруашылығы министрлігінің де, Ұлттық экономика министрлігінің де, әкімдіктердің бір де бірінің де ресми сайтында жер реформасы жөнінде қолжетімді және көрнекі ақпарат болған жоқ.  Ал бұл дегенің халықтың игілігі үшін, экономиканы дамытып, азаматтардың әл-ауқатын арттыру үшін жүргізіліп жатыр ғой, - деді Қазақстан Президенті.
Нұрсұлтан Назарбаев Жер кодексі жөніндегі жұмысқа жауапты екі мемлекеттік органның, Ауыл шаруашылығы министрлігі мен Ұлттық экономика министрлігінің өз міндетін тиісінше атқара алмағанына назар аударды.
- Бұл министрліктердің жұмысы нашар дей алмаймын. Бірақ өздерінің ұстанымы елдің бәріне ұғынықты болып, дұрыс қабылдануы үшін түсіндіру жұмыстарымен айналысқан жоқ.
Қазақстан Президенті Ұлттық экономика министрі Е.Досаевтың қызметінде жіберілген кемшіліктерге байланысты отставкаға кету туралы өтінішін қабылдады. Ауыл шаруашылығы министрі А.Мамытбековтің қызметіне толықтай сәйкестігі толық деңгейде емес екенін жария етті. Ұлттық экономика вице-министрі Қ.Өскенбаевты қызметінен босатуды, Ұлттық экономика министрлігінің салалық комитетінің басшы қызметкерлері мен басқа да жауапты тұлғалардың  қызметіне сәйкестігі туралы мәселені қарауды тапсырды. Сондай-ақ, Үкіметке жер қатынастарын реттеу бағытындағы салалық функцияларды Ауыл шаруашылығы министрлігіне беру жөнінде тапсырылды.
Мемлекет басшысы  ақпараттық саясат мәселесін де қозғады.
– Бүгінде бұл функциялар профильді емес министрліктің құзырында. Үкіметте бұл саланы ешкім үйлестірмейді, мемлекеттің ақпараттық саясатқа бөлетін қаражатын ешкім бақыламайды. Сондықтан қазіргі ақпараттық сын-қатерлерді еңсеру үшін, Бес институционалдық реформаның барысын тиімді қолдау үшін өкілетті орган – Ақпарат және коммуникация министрлігін құруды тапсырамын, – деді Қазақстан Президенті.
Нұрсұлтан Назарбаев бұл ведомствоға мынадай маңызды міндеттерді жүктеуді ұсынды. Атап айтқанда, мейлінше өткір мәселелерді жедел анықтау және әрекет ету мақсатымен кез келген меншік формасының, соның ішінде интернет ресурстар мен әлеуметтік желілердің ақпараттық кеңістігін мониторингтеу;  барынша өзекті тақырыптар мен мәселелер бойынша қоғамдық пікірді зерттеу, халықтың ақпараттық сауалдары мен тілек-қалауын талдау және болжау; мемлекеттік ақпарат саясатын әзірлеу; барлық мемлекеттік органның ақпараттық қызметі мен белсенділігін үйлестіру және бақылау; мемлекеттік ақпараттық тапсырыстарды жоспарлау және мемлекет бөлген қаражаттың тиімділігін  талдау; Отандық БАҚ-ты экономиканың қазіргі заманғы сегменті ретінде дамыту үшін инвестиция және инновация тарту; Электронды және баспасөз кеңістігіндегі ақпараттық қауіпсіздікті қамтамасыз ету үшін отандық ақпараттық өнімдердің сапарын арттыру; дағдарыстық коммуникациялардың барынша пәрменді моделін құру; Халықпен, соның ішінде Үкіметтік емес ұйымдармен өзара іс-қимыл арналарын қамтамасыз ету.
Бұл ретте жаңа органды қажетті ресурстармен қамтамасыз ету, қаражат бөлу және оған барлық міндетті жүзеге асыру үшін айрықша өкілеттік беру тапсырылды.
Қазақстан Президенті ел дамуының өзге де негізгі мәселелеріне тоқталды.
–  Міндетті медициналық сақтандыруды енгізуге қатысты жұрттың күмән-күдігі бар екенін білемін. Сондықтан Денсаулық сақтау және әлеуметтік даму министрлігі бұл мәселе бойынша іс-әрекеттің жол картасын әзірлеуі тиіс. Бұл реформа барлық қазақстандықтарға қатысты, сондықтан оған ықылас жоғары болады. Білім және ғылым министрлігінің орта мектептердегі оқу жылын  ұзарту, үш тілде білім беруге көшу мерзімі туралы мәлімдемелеріне қатысты да жұрттың сұрақтары бар екенін білемін. Үкімет бұл ретте дәстүрлі тамыз мәслихаттарын пайдалана отырып, қоғамдық пікірге мұқият зерттеу жүргізуі керек. Туындап отырған мәселелерді талқылау және шешу үшін осы мәселелердің барлығына жаңа диалог тетіктерін – Қоғамдық кеңестерді белсенді түрде қатыстыру керек. Олар мемлекеттік органдардың шылауында қалмауы керек, оларда өткен пікірталастар БАҚ пен жұртшылық үшін ашық болуға тиіс. Әрбір министр мен әкімге реформалардың барлық бағыты бойынша қоғамдағы көзқарасты өз құзыреті шеңберінде мұқият талдаудан өткізуді тапсырамын, – деді Мемлекет басшысы.
Нұрсұлтан Назарбаев мемлекеттің бастамаларының мұқият түсіндірілуі маңызды екенін айтты.
– Біз Экономикалық ынтымақтастық және даму ұйымының стандарттарына қарай жылжып, әлемдегі дамыған 30 мемлекеттің қатарына ұмтылып отырғанымызды айтып жатырмыз. Бұл елдерде тағы бір ең басты стандарт бар, ол – Үкіметтің және оның мүшелерінің қоғам үшін күнделікті ашықтығы. Онда министрлер барлық туындаған мәселелерге қатысты әрдайым шұғыл пікір білдіріп отырады. Ал бізде ше? Ақпараттық жұмыс тек журналистер алдына брифингке шығып, қағазда жазылғанды оқып беруден ғана тұрмайды. Біздің министрлер тіпті брифингтерде де журналистерден қашқақтап, қарапайым сауалдарға жауап бермейді. Қазіргі кезде біз министрліктерді қандайда бір саладағы саясатты айқындайтын органдарға айналдырдық. Саясаткер жұртпен тілдесуге, өз ұстанымын түсіндіруге, қоғамның сеніміне ие болуға тиіс. Халықпен, ең алдымен жаңа заңдарды қолданатын жұртпен кездесу керек, – деді Қазақстан Президенті.
Мемлекет басшысы тек бірінші тоқсанның өзінде қазақстандықтар «Электрондық Үкімет» порталы арқылы 1 млн  200 мыңнан астам мемлекеттік қызметтерге қол жеткізгенін атап өтті.
– «Электрондық Үкімет» бірыңғай байланыс орталығына күн сайын 700 қызмет түріне қатысты 20 мыңнан астам сұрақ түседі. Бұл ресурс неге іске қосылмаған? Онлайн режімінде бірде-бір түсіндірме немесе кеңес болған жоқ. Халық сауал қоя бастаған кезде ғана «ояндыңдар». Жұртқа барлық нормаларды, оларды қалай қолдануды, кімге жүгінуді түсіндіру үшін Үкімет жанынан бірыңғай колл-орталық – «қызу желі» құруды тапсырамын. Бірде-бір сұраққа біліктілікпен жауап берілмей қалмауы үшін жауапты адамдарды да бекітіңдер. Бұл өңірлерге де қатысты, олардың әрқайсысында осындай кеңес беру орталықтары жұмыс істейтін болсын, – деді Нұрсұлтан Назарбаев.
Соңында Қазақстан Президенті әлемдік дағдарыс біздің елдің дамуына да әсерін тигізгеніне назар аударды.
– Одан зардап шегіп, жұмысынан немесе табысының біраз бөлігінен айрылған көптеген адамдардың бар екенін білеміз. Мұндай жандар кез келген қоғамда бар. Барлық қазақстандықтарға қырағы болу қажеттігін, тұрақтылығымыз бен бір-бірімізге деген сый-құрметімізге сызат түсуіне жол бермеу керектігін ескерткім келеді. Өз тарапымнан айтарым, біз ешкімнің ортақ шаңырағымыздағы татулық пен тұрақтылықты бұзу үшін дағдарысты пайдалануына жол бермейміз. Құқықтық тәртіпті бұзған әрбір адам заңның қатаң талабына сай жауап береді. Қоғамдағы тыныштықты нығайту – әрбір азаматтың, барлық қоғамдық ұйымның, барша қазақстандықтардың ісі, – деді Мемлекет басшысы.
Шара барысында елдің бірінші тоқсандағы әлеуметтік-экономикалық дамуының алдын ала қорытындылары жөнінде Премьер-Министр К.Мәсімов сөз сөйледі.


///Жиында Ұлттық қауіпсіздік стратегиясының іске асырылу барысы және алдағы кезеңге арналған міндеттер, сондай-ақ Қызылорда облысының әлеуметтік-экономикалық даму мәселелері қаралды.
Басқосуда Ұлттық қауіпсіздік стратегиясына қатысты іс-шараларды жүзеге асыру кезінде мемлекеттік органдардың үйлесімді іс-қимылын қамтамасыз етудің маңыздылығы атап өтіліп, осы сала бойынша алдын алу шараларын уақтылы әзірлеу қажеттігі айтылды.
Отырыс қорытындысы бойынша Қазақстан Президенті бірқатар нақты тапсырма берді.

//////Мемлекет басшысы жиынға қатысушылардың Қазақстан туралы айтқан жылы лебіздері үшін алғыс білдіріп, ғылым мен технологияларды дамыту жолындағы ынтымақтастықты нығайтудың өзекті екенін атап өтті.
Бірінші жұмыс сессиясының соңында саммиттің қорытынды құжаты – Астана декларациясына қол қойылды.
Сондай-ақ, Нұрсұлтан Назарбаев Ислам ынтымақтастығы ұйымының бас хатшысымен бірге ислам елдерінің аса көрнекті ғалымдарын ғылым мен технологияларды дамытуға қосқан үлесі үшін берілетін арнаулы сыйлықпен марапаттады.
Соңында Қазақстан Президенті сессияға қатысушыларды халықаралық «ЭКСПО-2017» мамандандырылған көрмесінің жабылу рәсіміне шақырды.

/// 
VI Фелипе Нұрсұлтан Назарбаевты президенттік сайлаудағы жеңісімен құттықтап, екі елдің арасындағы қарым-қатынастарды одан әрі дамыту және нығайту үшін биік мақсаттарды орындау жолындағы қызметіне табыс тіледі.  
///
	 

	Кездесу барысында Қазақстан мен БҰҰ ынтымақтастығының негізгі бағыттары талқыланды. Атап айтқанда, өңірдегі қауіпсіздікті қамтамасыз етудің тетіктері, сондай-ақ Ауғанстан экономикасын қалпына келтіру мәселесі қаралды.

	Мемлекет басшысы елдің дамуына, соның ішінде ауған студенттерін оқытуға бағытталған түрлі жобаларды іске асыру арқылы Ауғанстанға Қазақстанның көмек көрсетуді жалғастыруға дайын екенін атап өтті.

	Я.Кубиш Нұрсұлтан Назарбаевты келесі жылғы сәуірде өтуге тиіс президенттік сайлауға Ауғанстанның дайындығы барысы туралы хабардар етті, сондай-ақ БҰҰ-ның елдегі ахуалды тұрақтандыру бағытында күш-жігер жұмсап отырғаны туралы да айтты.   


/// 
Кездесу барысында Қазақстан мен Польшаның экономика және инвестиция салаларындағы ынтымақтастығы, сондай-ақ парламентаралық өзара іс-қимылдың перспективалары талқыланды.
Мемлекет басшысы екі ел арасында тәуелсіздік жағдайындағы жақсы қарым-қатынас орныққанын атап өтті.
Біз Польшада атқарылып жатқан істерге зор құрметпен қараймыз. Сіздің ел Еуропадағы даму қарқыны жөнінен көшбасшы елдің бірі болып саналады. Біз Варшавамен жақын саяси қарым-қатынаста болғымыз келеді, – деді Нұрсұлтан Назарбаев.
Қазақстан Президенті былтыр қыркүйекте БҰҰ Бас ассамблеясының 70-ші сессиясы аясында поляк көшбасшысы А.Дудамен кездескенін еске алды. Сол кездесу барысында Польша Президенті Елбасы Нұрсұлтан Назарбаевты сапармен келуге шақырған болатын.
Бұл біздің жақсы достық қарым-қатынастымызды одан әрі тереңдете түсудің жаңа мүмкіндігіне айналады деп үміттенемін, – деді Қазақстан Президенті.
Өз кезегінде С.Карчевский екіжақты ынтымақтастықты дамытуға қосқан үлесі үшін Мемлекет басшысына алғыс айтып, Польша басшылығы Қазақстан Президентінің Варшаваға сапарын күтіп отырғанын атап өтті. 

/// 
Қазақстан Президенті кездесу барысында Г.Головкинді «ЭКСПО-2017» елшісі мәртебесіне ие болуымен  құттықтап, оның жаңа табыстар мен рекордтарға қол жеткізуіне тілектестігін білдірді.
Г.Головкин боксты және жалпы спортты дамытуға зор үлес қосып, көңіл бөліп отырғаны үшін Нұрсұлтан Назарбаевқа алғыс айтты. 

/// 
М.Н.Шариф Пәкістан Үкіметі мен жеке өзінің атынан құттықтауында Нұрсұлтан Назарбаевтың президенттік сайлаудағы айқын жеңісі мен сайлаушылардың жоғары белсенділігі Қазақстан халқының өз Көшбасшысының ел мемлекеттілігін табысты дамытудағы еңбегін халықтың даусыз мойындайтынын, сондай-ақ жасампаз әрі көреген саясатқа деген сенімнің жоғары деңгейін айғақтайтынын атап өтеді.
Пәкістан Премьер-Министрі Қазақстан Президентінің елдің тұрақтылығы мен дамуын қамтамасыз етуге бағытталған күш-жігерін атап өтті.
«Сіз ұсынған бес реформа экономиканың одан әрі өсуіне, орта таптың нығаюына, Қазақстан халқы бірлігінің күшеюіне, елдің өркендеуі мен халықаралық аренадағы беделінің артуына септігін тигізетініне сенімдімін», – делінген құттықтауда.
М.Н.Шариф Қазақстан мен Пәкістан қарым-қатынастары дәстүрлі достық, тарих, мәдениет және бауырластықтың көпғасырлық байланыстарына негізделгенін айтты.
«Елдеріміздің арасында өзара тиімді ынтымақтастық үшін зор әлеует бар. Екіжақты ынтымақтастықтың өзара мүдделілігі бар нақты мәселелерін Сізбен бірге талқылау мүмкіндігін тағатсыздана күтемін», – делінген жеделхатта. 
///Құрметті отандастар!
 
Баршаңызды Отан қорғаушы күнімен құттықтаймын!
Айбынды армиямыздың даңқты дәстүрі кең-байтақ жерімізді жанқиярлықпен қорғап қалған батыр бабаларымыз бен Ұлы Отан соғысы ардагерлерінің өшпес ерлігінен бастау алады. Бүгінде әскеріміз Тәуелсіз Қазақстанның берік қалқаны ретінде жауынгерлік шеберлік пен асқақ рухтың озық үлгісін көрсетіп келеді.
Бұл мерекеде біз өз өмірін Отан қорғауға арнаған, антына адал жандарға ерекше құрмет көрсетеміз. Мемлекеттік шекарамыз бен әуе кеңістігімізді күзетіп, армия және флот бөлімшелерінде әскери борышын өтеп жатқан барлық сарбазға шынайы ризашылығымды білдіремін.
Коронавирус індетімен күрестің алдыңғы шебінде жүрген әскери қызметшілер, соның ішінде арнаулы жиындарға шақырылған азаматтар да алғысқа лайық. Олардың ерен еңбегі – шынайы патриотизм мен елге қызмет етудің жарқын көрінісі.
Мемлекетіміздің қорғаныс әлеуетін күшейту, әскери қызметшілердің өздерін және отбасын қолдау басты міндетіміз болып қала береді.
Сіздерге зор денсаулық, бақ-береке және елдік мүдде жолындағы абыройлы әрі мәртебелі қызметтеріңізге толайым табыс тілеймін!
///Мемлекет басшысы президент болып сайлануымен және Қазақстан Президенті қызметіне кірісуімен құттықтағаны үшін Қытай Халық Республикасының Төрағасына ризашылық білдірді.
– Менің атыма жолдаған жүрекжарды құттықтау хатыңызды алдым. Сайлау қорытындысын Қазақстан халқының маған артқан зор сенімі және Тұңғыш Президентіміз, Сіздің досыңыз Нұрсұлтан Әбішұлының бағдарын қолдауы ретінде қабылдаймын, – деді Қасым-Жомарт Тоқаев.
Қазақстан Президенті қазақ-қытай ынтымақтастығын дамытудың маңыздылығын атап өтіп, Қытай Халық Республикасымен қарым-қатынастардың сыртқы саясатымыздағы басты басымдықтардың бірі екенін айтты.
– Бұл ынтымақтастықтың стратегиялық сипаты бар. Кең ауқымды Еуразия құрлығындағы тыныштық пен қауіпсіздікті қамтамасыз ету үшін оның маңызы зор, – деді Мемлекет басшысы.
Қасым-Жомарт Тоқаев Си Цзиньпинді «Бір белдеу – бір жол» екінші халықаралық ынтымақтастық форумының табысты өтуімен және ҚХР-дің алдағы 70 жылдық мерейтойымен құттықтады.
ҚХР Төрағасы Мемлекет басшысын президент сайлауындағы жеңісімен тағы да құттықтап, биыл Қытайға ресми сапармен келуге шақырды.
– Біз Қазақстанның ауыл шаруашылығы өнімдерін өңдеу, цифрландыру, ІТ-индустрия және «жасыл» технология салаларындағы ынтымақтастықты нығайтуға үміттенеміз. Сондай-ақ, «Бір белдеу – бір жол» бағдарламасы мен Индустриялық-инновациялық даму мемлекеттік бағдарламасын ұштастыру арқылы Қазақстанның транзиттік әлеуетін кеңірек пайдалануға мүдделіміз, – деді ҚХР Төрағасы.
Кездесу барысында тараптар мәдени-гуманитарлық саладағы, соның ішінде жастардың тағылымдама алмасуларын кеңейту және бірлескен іс-шаралар өткізу жөніндегі екі елдің ықпалдастығын талқылады.




/// 
Мұхтар Бескенұлы Тілеуберді Қазақстан Республикасы Сыртқы істер министрінің бірінші орынбасары қызметіне;
Ақылбек Әбсатұлы Камалдинов Қазақстан Республикасы Сыртқы істер министрінің орынбасары қызметіне;
Ғалымжан Тельманұлы Қойшыбаев Қазақстан Республикасы Сыртқы істер министрінің орынбасары қызметіне;
Роман Юрьевич Василенко Қазақстан Республикасы Сыртқы істер министрінің орынбасары қызметіне тағайындалды.
///Қазақстан Президентіне биылғы 5 айдағы еліміздің әлеуметтік-экономикалық дамуы, коронавирус індетінің таралуына қарсы күрес жұмыстары және санитарлық-эпидемиологиялық ахуалды жақсарту жөнінде есеп берілді.
Мемлекет басшысына дағдарысқа қарсы шаралардың жүзеге асырылуы, 2020 жылдың соңына дейін экономикалық өсімді қалпына келтіру жөніндегі кешенді жоспардың орындалуы және 2025 жылға дейінгі стратегиялық даму жоспарының әзірлену барысы туралы баяндалды.
Асқар Мамин Қасым-Жомарт Тоқаевқа коронавирус пандемиясының салдарынан әлемдегі іскерлік белсенділіктің бірден төмендеуіне байланысты биылғы қаңтар мен мамыр аралығында ұлттық экономиканың өсу қарқыны, былтырғы осы кезеңмен салыстырғанда, 1,7% төмендегенін айтты. Үкімет басшысының мәліметі бойынша, экономиканың бірқатар салаларында, атап айтқанда, тау-кен өндірісі, өңдеу, ауыл шаруашылығы, қызмет көрсету салаларында, сондай-ақ, негізгі капиталға инвестиция тарту бағытында өсімнің оң қарқыны байқалады.
Асқар Мамин барлық сала бойынша көктемгі егіс жұмыстарының толық аяқталғаны туралы да мәлімет берді.
Бұдан бөлек Премьер-Министр Президентке халықты жұмыспен қамтамасыз етудің кешенді шаралары биыл еліміздің 1,22 миллион азаматын қамтитынын жеткізді.
Қазақстан Президенті еліміздің бірінші жартыжылдықтағы даму қорытындыларын талқылап, дағдарыс салдарын еңсеру міндетін қою үшін биылғы шілде айында Үкіметтің кеңейтілген отырысын өткізуді жоспарлап отыр.
Кездесу қорытындысы бойынша Қасым-Жомарт Тоқаев Асқар Маминге экологиялық туризмді дамыту жөнінде және басқа да бірқатар нақты тапсырма берді.
///Қасым-Жомарт Тоқаев Нұр-Сұлтан мен Душанбе арасындағы байырғы достық қатынастар мен ынтымақтастықты атап өтіп, Қазақстанның сайланған Президенті ретіндегі алғашқы шетелдік сапарының символдық мәні бар екенін айтты.
– Азиядағы өзара іс-қимыл және сенім шаралары кеңесінің саммитіне келер болсақ, Сіз осы форумның басында тұрдыңыз және оның бастамашыларының бірі болдыңыз. Тұңғыш Президентіміз – Елбасы Нұрсұлтан Әбішұлы Назарбаев 1992 жылы Біріккен Ұлттар Ұйымының мінберінен осындай ұсыныс жасаған болатын. Сол бастама қолдау тауып, содан бері бұл үдеріс табысты дамып келеді. Сіздің осы ұйымның дамуына зор үлес қосқаныңызды тағы да атап өткім келеді. Ал, қазір, іс жүзінде осы жиынды басқарып отырсыз, – деді Мемлекет басшысы. 
Қасым-Жомарт Тоқаев Қазақстан мен Тәжікстанның көпқырлы құрылымдар мен халықаралық ұйымдарда бір-біріне қолдау көрсетіп келе жатқанын айтып, осы ықпалдастықты жалғастыра беруге ниетті екенін жеткізді.
Тәжікстан Президенті Қасым-Жомарт Тоқаевқа ілтипат білдіріп, Қазақстан Республикасының Президенті болып сайланғаннан кейінгі бірінші жұмыс сапары екенін атап өтті.
– Ең алдымен, Сізді Қазақстан Республикасының Президенті болып сайлануыңызбен құттықтаймын. Жоспарларыңыз бен бастамаларыңыздың табысты жүзеге асуына тілектеспін. Сайлау қорытындысы халқыңыздың Қазақстанның ішкі және сыртқы саяси бағдарын жүзеге асыру ісіндегі сабақтастықты қолдайтынын тағы да дәлелдеді, – деді Эмомали Рахмон.
Тәжікстан көшбасшысы Қазақстанмен ынтымақтастықтың өз мемлекетінің сыртқы саясатында маңызды орынға ие екенін атап өтті. Оның пайымдауынша, бірлескен күш-жігердің арқасында екі ел арасындағы стратегиялық әріптестік болашақта да жемісті дами береді.
Келіссөздер соңында тараптар Душанбе саммитінің қатысушы елдер үшін Кеңес саммитінің аралық жұмысының қорытындысын шығаруға, аймақтағы тұрақтылық пен қауіпсіздікті қамтамасыз ету мәселелері жөнінде пікір алмасуға және болашақтағы бағыттары мен басымдықтарын айқындауға мүмкіндік беретінін атап өтті. 
Ресми кездесуден кейін Эмомали Рахмон Қасым-Жомарт Тоқаевқа өзінің резиденциясы – Ұлт сарайын таныстырды.
 


///Құрметті отандастар!
Баршаңызды әлемдегі күллі мұсылмандар үшін қасиетті Құрбан айт мерекесімен шын жүректен құттықтаймын!
Құрбан айт – ізгілік пен мейірбандықтың, жақсылық пен қайырымдылықтың мейрамы.
Осынау айтулы күндерде жүрегіне иман ұялаған әрбір адам жақсы істер жасауға, көмекке мұқтаж жандарға қол ұшын созып, айналасына қуаныш сыйлауға тырысады.
Біздің елімізде Құрбан айт әртүрлі этностар мен дін өкілдері арасында өзара сыйластықтың, достық пен бірліктің бірегей дәстүрлерін сақтауға және оны нығайта түсуге ықпал етеді.
Қазақстан халқының ұлттық бірегейлігін, игі құндылықтарын, сан ғасырлық мәдени және тарихи мұраларын сақтап, одан әрі дамыта түсуге септігін тигізеді.
Біздің елімізде осынау жарқын мейрамның алғашқы күні арнайы демалыс күні ретінде жарияланып, адамдардың құрбан шалуына, аллаға жалбарынып, ізгі тілектер тілеуіне барлық жағдай жасалған.
Баршаңызды бүгінгі қасиетті мейраммен құттықтай отырып, зор денсаулық, бақыт, тыныштық, амандық пен өсіп-өркендеу тілеймін!
Айт қабыл болсын! 
/// 
Бұл мәлімдеме Мемлекет басшысының бүгін Вашингтон қаласында өткен Ядролық қауіпсіздік жөніндегі саммитке қатысуы барысында қабылданды.
Құжатта тараптар екі мемлекеттің ядролық материалдарды сақтау қауіпсіздігін арттыру үшін қабылдап жатқан нақты кешенді шараларын атап көрсетіп, осы салада іс жүзіндегі өзара ықпалдастықты жалғастыруға деген ортақ ұстанымды растады.
***
Қазақстан Республикасы мен Америка Құрама Штаттарының ядролық қару таратпау және ядролық қауіпсіздік саласындағы ынтымақтастық туралы бірлескен мәлімдемесі
(Вашингтон, 2016 жылғы 31 наурыз)
Қазақстан Республикасы мен Америка Құрама Штаттары ядролық қаруды таратпау және ядролық қауіпсіздікті нығайту режимін нығайту жөніндегі нақты шараларды жүзеге асырудағы бірлескен ұстанымдарын растады.
Америка Құрама Штаттары Қазақстан Республикасының ядролық қауіпсіздікті нығайту, сондай-ақ Вашингтон, Сеул және Гаага саммиттерінің ядролық қауіпсіздікке қатысты шешімдерін іске асыру жөніндегі күш-жігерін құптайды.
Осыған орай, тараптар  Қазақстанның Ядролық физика институтында  ВВР-К зерттеу реакторын оның күрделі құрастырылымдарын конверсиялаудан кейін аз байытылған уранға (АБУ) негізделген отынға ауыстыруды жуырда аяқтағанын қанағаттанушылықпен атап өтті.
Бұдан басқа, тараптар Қазақстандағы ВВР-К реакторының бүкіл жоғары байытылған уран (ЖБУ) отыны ядролық отын өндіретін қазақстандық кәсіпорында материал қосып сұйылту арқылы сәтті түрде жойылғандығын жариялайды, сондай-ақ Қазақстанның құрамында ЖБУ бар пайдаланылған отын қалдығын Ресей Федерациясына тезірек қайтару жөніндегі міндеттемесін ескере отырып, Ядролық физика институтындағы ЖБУ қоры осылайша түгел жойылатынын атап өтеді.
Тараптар Қазақстанның жарамды АБУ отыны қолжетімді болғанда ИВГ.1М және ИГР реакторларын АБУ отынына ауыстыру және  оларды конверсиялау аяқталғаннан кейін пайдаланылған ЖБУ отынын осы зерттеу реакторларынан Ресейге қайтару  жөніндегі айнымас ұстанымын құптайды.
Тараптар сезімтал ядролық материалдар пайдаланылмайтын жаңа технологияларды техникалық жағынан мүмкін болатын, экономикалық тұрғыдан тиімді болатын тұстарда енгізу жөніндегі ядролық сала ұмтылысын қолдайды.
Бұған қоса, тараптар Ядролық қауіпсіздік жөніндегі оқу орталығын құру ісіне бірлескен күш-жігер жұмсалып отырғанын қанағаттанушылықпен атап өтеді. Орталық ядролық қаруды таратпау саласында материалдарды қорғау, бақылау және есепке алу тренингтерін, ядролық және басқа да радиоактивтік материалдардың заңсыз айналымына қарсы іс-қимыл тренингтерін өткізетін болады. Орталық құрылысы 2015 жылдың соңында басталды, ол 2016 жылдың аяғына дейін пайдалануға берілетін болады.
Қазақстан мен Америка Құрама Штаттары нысандар күзетін, қорларды басқару жүйелерін, сақтау нысандарының және материал тасымалдау қауіпсіздігін, кибер қауіпсіздікті қамтамасыз ету күштері үшін тренинг өткізу жөніндегі бірлескен жұмысқа және ядролық материалдарды анықтаудың жаһандық архитектурасын нығайту жолындағы ынтымақтастыққа бұдан әрі де бекем бола беретіндігін мәлімдейді.
Қазақстан мен Америка Құрама Штаттары ядролық қауіпсіздік пен ядролық қаруды таратпау режимін нығайту мәселелері бойынша тараптардың қазіргі өзара іс-қимылын күшейтуді жалғастырудың маңыздылығын атай отырып, Ядролық қауіпсіздік жөніндегі саммиттерге зор мән береді. 
///Қазақстан Президентіне министрліктің атқарып жатқан жұмысы және таяу болашақтағы жоспарлары туралы баяндалды.
Мемлекет басшысы дағдарысқа қарсы шараларға және азаматтық қоғамды дамытуға баса назар аудару қажеттігін атап өтті. Сондай-ақ халықпен кері байланыс жұмысын күшейту, мемлекеттік ақпараттық тапсырыс нормаларын жетілдіру, мемлекеттік медиаресурстарды оңтайландыру, салалық журналистиканы дамыту мәселелері де қозғалды.
Аида Балаева Қасым-Жомарт Тоқаевқа жақында құрылған Этносаралық қатынастарды дамыту жөніндегі комитет пен Қолданбалы этносаяси зерттеулер институтының міндеттері жайында мәлімет берді.
Президент ақпараттандыру және қоғамдық даму бағытындағы жұмыстардың тиімділігін арттыру жөнінде тапсырма берді.

///Биылғы 6 қаңтарда менің тапсырмам бойынша құқық қорғау органдары мен Сыртқы істер министрлігі жүргізген гуманитарлық шара нәтижесінде Сириядан 47 азаматымыз, соның ішінде 30 бала елімізге қайтарылды.
Олар дағдарыс жайлаған елге алданып барып, террористердің (Қазақстанда тыйым салынған ИЛИМ халықаралық лаңкестік ұйымының) тұтқынында болды. Қазақстанға келген соң әйелдер мен балаларға мемлекет тарапынан барлық көмек көрсетілді. Осындай ауыр жағдайға ұшыраған бұл кінәсіз жандардың қуанышында шек жоқ. Олар бір ай бойы бейімдеу орталығында болып, қажетті медициналық көмек алады. Атқарылған жұмыс мұндай келеңсіз жағдайлардың алдын алуға септігін тигізеді.
Қазақстан өз азаматтарына қай жерде жүргеніне қарамастан әрдайым қолдау көрсетеді. Біздің негізгі міндетіміз – еліміздің қауіпсіздігін, халқымыздың береке-бірлігі мен тұтастығын қамтамасыз ету. Қақтығыс аймағында еріксіз жүрген балаларды қайтару жөніндегі жұмыстарды жалғастыра беретін боламыз.
///Мемлекет басшысы елшілікте Израильдің бұрынғы Президенті Шимон Перестің рухына арнап гүл шоғын қойып, көңіл айту кітабына жазба қалдырды.
Нұрсұлтан Назарбаев орны толмас қайғыға байланысты Израиль халқына барша қазақстандықтардың және жеке өзінің атынан көңіл айтты.
– Бізді байырғы достық қарым-қатынастар байланыстырды. Шимон Перес өз өмірін халқына қалтқысыз қызмет етуге арнаған көрнекті тұлға еді. Ол шын мәнінде ұлы президент бола білді, оның есімі Израиль халқының жадында әрдайым сақталады. Ол әлемдік ауқымдағы көшбасшы болды. Таяу Шығыстағы қақтығыстарды реттеу ісіндегі Ш.Перестің үлесіне баға жетпейді. Оның бейбітшілікке қол жеткізуге және сақтап қалуға бағытталған қызметін әлемдік қоғамдастық жоғары бағалады. Елдеріміздің екіжақты қарым-қатынасын дамыту үшін де ол көп нәрсе тындырды, – деді Елбасы.
Соңында Қазақстан Президенті Израиль халқына амандық пен бақ-береке тіледі.



///Қасым-Жомарт Тоқаев пен Александр Лукашенко Қазақстан мен Беларусь арасындағы ынтымақтастықты нығайтудың перспективаларын талқылады.
Мемлекет басшылары пандемиядан кейінгі кезеңде екіжақты экономикалық байланыстардың жоғары қарқынын сақтаудың маңыздылығын, сондай-ақ, бірлескен жаңа жобалар мен бастамаларды жүзеге асыру қажет екенін айтты.
Осыған байланысты өзара сауда-саттық көлемін ұлғайту, экспортталатын тауар түрлерін әртараптандыру, екі елдің бизнесі мен өңірлері арасындағы тікелей қатынастарды жолға қою үшін үкіметтердің ықпалдастығын жандандыруға дайындық мәселесі нақтыланды.
Ынтымақтастық жөніндегі үкіметаралық комиссияның кезекті отырысын жуық арада өткізу туралы уағдаластыққа қол жеткізілді.
Тараптар COVID-19 пандемиясымен күресу үшін қабылданып жатқан шаралар, соның ішінде, екі ел азаматтарын вакциналауға қатысты іс-қимылдар жайында ақпараттармен алмасты.
Жоғары еуразиялық экономикалық кеңестің биылғы мамырда өтетін отырысын ескере отырып, Қасым-Жомарт Тоқаев пен Александр Лукашенко күн тәртібіндегі негізгі интеграциялық мәселелерді тағы да бір мәрте пысықтады.
Екі елдің көшбасшылары бір-бірін алдағы келе жатқан мамыр мерекелерімен құттықтап, Қазақстан мен Беларусь халықтарының берекелері артып, өсіп-өркендей беруіне шынайы тілектестік білдірді.
///Қасым-Жомарт Тоқаевтың Қазақстан Президенті болып сайлануына орай құттықтау жеделхаттары келіп түсуде.
Сауд Арабиясының Королі Салман бен Абдель Әзиз Әл Сауд құттықтау хатында Қасым-Жомарт Тоқаевтың жұмысына табыс, Қазақстанға бақ-береке тіледі. 
Біріккен Араб Әмірліктерінің Президенті Халифа бен Заид Әл Нахаян да Мемлекет басшысына амандық және Қазақстанға бақ-береке тілейтінін жеткізді.
«Біздің халықтарымыз бен достас мемлекеттеріміздің игілігі үшін екіжақты қарым-қатынастардың одан әрі дами түсетініне сенім білдіремін», – делінген жеделхатта.
Бахрейн Королі Хамад ибн Иса Әл Халифа екі ел халықтары арасындағы өзара тиімді қатынастарды дамыту мақсатында көпқырлы ынтымақтастықты нығайту үшін бірлесіп жұмыс істеуге әзір екенін айтты.
Бүкіләлемдік ислам лигасының Бас хатшысы Мұхаммед бин Абдель Карим әл-Исса Қасым-Жомарт Тоқаевты осы ұйымға мүше барлық мұсылман елдерінің атынан құттықтады.
«Отаныңыздың және халықаралық қызметтердің игілігі, бейбітшілік пен келісімнің, өсіп-өркендеу жолындағы Сіздің жұмыстарыңызға толағай табыс тілеймін», – деп жазды Мұхаммед бин Абдель Карим әл-Исса.
Бруней сұлтаны Хассанал Болкиах та Қасым-Жомарт Тоқаевты Президент болып сайлануымен құттықтап, екі ел арасындағы екіжақты ынтымақтастықты, халықаралық ұйымдар аясындағы өзара іс-қимылдарды тереңдетуге дайын екенін жазды.
Түркі Парламенттік Ассамблеясының Бас хатшысы Алтынбек Мамаюсупов түркітілдес мемлекеттердің парламенттерінің өзара достық қатынастары мен ынтымақтастығының одан әрі дамуына сенім білдірді.
Сонымен қатар, Қасым-Жомарт Тоқаевтың атына Ислам Ынтымақтастық Ұйымының Бас хатшысы Юсеф бен Ахмад әл-Осеймин, БАӘ Вице-президенті, Премьер-Министрі, Дубай билеушісі Мұхаммед бен Рашид Әл Мактум, Сауд Арабиясының корольдігінің тақ мұрагері, Министрлер кеңесі төрағасының орынбасары, қорғаныс министрі Мұхаммед бен Салман Абдель Әзиз Әл Сауд, Абу Дабидің тақ мұрагері, БАӘ Қарулы Күштерінің Бас қолбасшысының орынбасары Мұхаммед бен Заид Әл Нахаян, БАӘ Вице-Премьері, Президент істері жөніндегі министрі Мансұр бен Заид Әл Нахаян, Түркі мәдениеті және мұрасы қорының Президенті Гюнай Эфендиева  құттықтауларын жолдады.
///
	 

	Мемлекет басшысы  мұнда «Астана ЭКСПО-2017»  көрме кешені құрылысының барысымен танысты.

	Бірқатар мемлекеттік органдардың, «ҚТЖ» ҰК» АҚ-ның, сондай-ақ  Sembol, Mabetex, BI-Group, «Базис-А», «САЭМ», Mega Management, Astana Innovation компанияларының басшылары Президентке көрме аясында жүзеге асырылып жатқан жобаларын таныстырды. Олардың қатарында Астана қаласының жаңа көлік жүйесін қалыптастыру, халықаралық әуежайын дамыту және теміржол вокзалы кешенінің құрылысы секілді жобалар бар.

	Нұрсұлтан Назарбаев көрмені өткізу Астана қаласының ғана емес, бүкіл Қазақстанның дамуындағы маңызды кезең екенін атап өтті.

	– Бұл – әлемдік ауқымдағы ірі іс-шара. Бүкіл әлемге өз мүмкіндіктерімізді көрсету үшін Сіздерге, мердігерлерге оның дайындығына қатысуға сенім білдірілді. Сіздер өз қабілеттеріңізді өзге нысандарда дәлелдедіңіздер. Отандық компаниялар, сондай-ақ біздің елімізде жұмыс істеген шетелдік мердігерлер бұған дейін ешқашан ұятқа қалдырған емес, қазір де бәрін уақытында және сапалы атқаруы тиіс, – деді Мемлекет басшысы.

	Бұл ретте Қазақстан Президенті бірінші кезектегі міндет – нөлдік циклды қазан айына қарай аяқтау екенін, бұл құрылыс жұмыстарын қысқы маусымда да жүргізуге мүмкіндік беретінін айтты.

	Нұрсұлтан Назарбаев уақыттың тығыздығына, соған орай кестені қатаң сақтау қажеттігіне де тоқталды.

	Мемлекет басшысы барлық ғимараттардың көрме біткеннен кейін пайдаланылуының маңыздылығын тағы бір рет еске салды.

	– Бастапқыда қонақ үй қызметін атқаратын барлық ғимараттар кейін баспана ретінде пайдаланылуға тиіс. Бұл көрме аумағында салынған барлық ғылыми, сауда және басқа да орталықтарға қатысты мәселе.  Көрме үшін салынған ғимараттары кейін пайдаланылмай қалған өзге елдердің қателігін қайталауға жол беруге болмайды. «Астана ЭКСПО-2017» ұлттық компаниясы осыны қадағалауы тиіс, – деді Қазақстан Президенті

	Нұрсұлтан Назарбаев қаланың көрмені өткізуге толық дайын болып, отандық бай мәдениетті таныту арқылы қонақтарға жоғары қызмет деңгейін көрсетуі тиіс екенін де айтты.

	Сонымен қатар Мемлекет басшысы көрменің дайындығы мен оны өткізуге бөлінетін қаражаттың жұмсалуын жіті бақылау қажеттігіне де назар аударды.

	Көрме аймағындағы негізгі құрылыс нысандарының қатарында Қазақстанның ұлттық павильоны, халықаралық, тақырыптық және корпоративтік павильондар, сауда және сауық нысандары бар. Жалпы аумақты абаттандыруды және нысандар бойынша барлық жұмыстарды 2016 жылдың соңына қарай аяқтау жоспарланған. 

	Халықаралық көрмелер туралы конвенцияға сәйкес, Астанадағы «ЭКСПО-2017» көрмесі 3 айға – 2017 жылғы 10 маусымнан 10 қыркүйекке дейін созылады. 


///
	 

	Әңгімелесу барысында Нұрсұлтан Назарбаев Волгоград қаласындағы террорлық әрекеттерге байланысты тағы да қайғырып көңіл айтты.

	Сонымен қатар, мемлекеттер басшылары бірін-бірі алдағы Жаңа жылмен құттықтап, екі елдің халқына игілік және бақ-береке тіледі. 
///
	 

	Мемлекет басшысы жеделхатта Кәкімбек Салықовтың бүкіл білімі мен тәжірибесін, қажыр-қайратын туған елі мен халқының игілігіне арнап, жемісті еңбек еткен белгілі тұлға екенін атап өткен.

	«Еңбек жолын инженер-металлург болып бастап, өзінің кемел білімі мен зор ұйымдастырушылық қабілетінің арқасында республикамызда, Мәскеуде және Өзбекстанның Қарақалпақ облысында жоғары мемлекеттік қызметтер атқарды. Ол ғибраты мол өмірінде мемлекеттік қызмет пен табиғат берген ақындық дарынын қатар алып жүрді. Оның нәзік те сыршыл ақындық жүрегінен халқы сүйіп оқитын талай-талай жыр кітаптары мен ән арқауына айналған өлең жолдары туды. Осындай қасиеттерімен халқымыздың зор құрметі мен қошеметіне ие болды. Ол КСРО Жоғарғы Кеңесінің және Қазақ КСР Жоғарғы Кеңесінің депутаты болып сайланды. Оның еңбегі жоғары мемлекеттік наградалармен атап өтілді», – делінген жеделхатта.  

	Нұрсұлтан Назарбаев Кәкімбек Салықовтың есімі ұмытылмайтынын, ал халқымыз оның шығармаларынан әрдайым рухани нәр алатынын атап өткен.  
/// 
Өзінің құттықтау сөзінде Г.Әбдіқалықова Ж.Жабаев поэзиясының қазақ халқының өмірімен және тарихымен өзара тығыз байланысып жатқанын, оның шығармаларындағы негізгі ой өрімдері Қазақстан Президенті ұсынған «Мәңгілік Ел» жалпыұлттық патриоттық идеямен үндесетінін айтты.
Симпозиум жұмысына мемлекеттік органдардың өкілдері, белгілі филолог ғалымдар, сондай-ақ Ресей, Грузия, Қырғызстан елдерінің зерттеушілері қатысты.
Симпозиумға қатысушылардың назарына «Тарихтың мәңгілік тұлғасы», «Ерлік поэзиясы: Ресейден көзқарас», «Шота Руставели Жамбыл поэзиясында» және басқа да ғылыми баяндамалар ұсынылды.
Мемлекеттік хатшы жұмыс сапарының аясында сондай-ақ Дүниежүзі қазақтары қауымдастығында болып, оның жұмысымен танысты.
Г.Әбдіқалықова сапар қорытындысы бойынша мемлекеттік органдарға бірқатар тапсырма берді.
/// 
Комиссия отырысында Мемлекеттік рәміздерді, соның ішінде елді мекендердің, қалалардың, аудандардың, Астана мен Алматы қалаларының, облыстардың рәміздерін қолдану мен насихаттау жүйесін жаңғырту жөніндегі 2015-2020 жылдарға арналған жоспарды әзірлеу барысы туралы ақпарат тыңдалды. Жаңғырту жөніндегі ұлттық комиссия бұл құжатты Мемлекет басшысы ұсынған «100 нақты қадам» – Ұлт жоспарын орындау аясында әзірлеген.  
Г.Әбдіқалықова Жоспардың басты мақсаты қазақстандық бірегейлікті және бірлікті нығайтуға бағытталған мемлекеттік рәміздерді қолдану мен насихаттау жүйесін жаңғырту екенін айтты.  
Қазақстан жолының топтастырушы құндылықтары «Мәңгілік Ел» жалпыұлттық идеясын іске асырудың негізі болып саналады. Олар:  Қазақстанның тәуелсіздігі және Астана; ұлттық бірлік, бейбітшілік және келісім; зайырлы қоғам және жоғары руханият; индустрияландыру және инновация негізіндегі экономикалық өсу; тарихтың, мәдениеттің, тілдің ортақтығы; ұлттық қауіпсіздік пен жалпы дүниежүзілік және өңірлік проблемаларды шешу ісіне еліміздің жаһандық тұрғыдан қатысуы.
Бұл ретте азаматтық қағидатқа құрылған қазақстандық бірегейлік пен бірліктің маңызды бағыттарының бірі мемлекеттік рәміздерді қолдану  мәселесі болмақ.  
Жоспарды әзірлеу барысында Экономикалық ынтымақтастық және даму ұйымы (ЭЫДҰ) елдерінің тәжірибелері зерделенді.
Уәкілетті мемлекеттік органдардың басшыларына жаңғырту жөніндегі іс-шаралар өткізу және мемлекеттік рәміздер саласында нормативтік-құқықтық базаны жетілдіру, сондай-ақ ақпараттық насихаттау мәселелеріне назар аудару тапсырылды.
Жиын қорытындысы бойынша мемлекеттік органдарға нақты тапсырмалар мен ұсынымдар берілді.
 
///Ерұлан Жамаубаев Қасым-Жомарт Тоқаевқа Қаржы министрлігінің негізгі жұмыстары туралы есеп берді.
Атап айтқанда Қазақстан Президентіне республикалық бюджеттің орындалуы мен жоспарлануы, мемлекеттік сатып алулар мен қазынашылық қызмет көрсету ісінің жүзеге асырылуы, мемлекеттік аудит жүргізу, мемлекеттік активтерді басқару, салық және кеден салаларын әкімшілендіру, сондай-ақ, қаржылық құқық бұзушылықтарды анықтау жайында баяндалды.
Мемлекет басшысы көлеңкелі экономикаға қарсы күрес, салық көлемін өсіру, бюджеттік рәсімдерді оңтайландыру, көрсетілетін мемлекеттік қызмет түрлерінің сапасын арттыру және қарыздық шектеулерді сақтау бағытында жүйелі жұмыс жүргізу қажеттігін айтты.
Кездесу соңында Қасым-Жомарт Тоқаев салық және кеден салаларын әкімшілендіру, мемлекеттік сатып алу және бюджет үдерісіне қатысты заңнамаларды жетілдіру мәселелері бойынша бірқатар нақты тапсырма берді.

///
	 

	Жеделхатта Нұрсұлтан Назарбаевтың террорлық әрекеттер салдарынан көп адамның өліміне әкеліп соқтырған қайғылы жағдай туралы хабарды күйзеле қабылдағаны атап өтілген.

	Қазақстан Президенті қаза тапқандар мен зардап шеккендердің отбасыларына, туған-туыстарына қайғыларына ортақтығын білдірген қолдау сөзін және барша Ресей Федерациясы халқына көңіл айтуын жеткізуді сұраған.

	Мемлекет басшысы Қазақстан халқы терроризмнің кез келген түрі мен көрінісін батыл айыптап, барша әлемдік қоғамдастықты бұл зұлматпен күресу үшін ынтымақтастық аясын кеңейтуге шақыратынын атап өткен. 
/// 
Қазақстан Президенті атына шетел мемлекеттері мен үкіметтері басшыларынан, халықаралық және отандық компаниялардың басшыларынан, өнеркәсіп, қаржы, білім, мәдениет саласының өкілдерінен, сондай-ақ қарапайым азаматтардан құттықтау хаттар легі жалғасуда.
Мәселен, Дүниежүзілік туристік  ұйымның Бас хатшысы Талеб Рифаи Нұрсұлтан Назарбаевтың қызметі жаңа президенттік мерзім кезінде ұйым мен Қазақстанның арасындағы тығыз әрі достық қатынастарды әрі қарай дамытуға серпін беретініне сенім білдірген.
«Сіздің туризм саласына көрсеткен қолдауыңыз Қазақстан Үкіметі елді жаһандық туристік аренада мықты брэнд ретінде танытуға айрықша маңыз беретінін аңғартады», – делінген жеделхатта.
ТМД Атқару комитетінің төрағасы – атқарушы хатшы С.Лебедев Нұрсұлтан Назарбаевтың Мемлекет басшысы лауазымындағы қызметі Қазақстанға саяси және әлеуметтік-экономикалық даму жолында жаңа белестерді бағындыруға мүмкіндік беретініне сенім білдірген.
«ТМД-ның бақылаушылар миссиясының басшысы ретінде мен ел азаматтарының басым көпшілігінің Сізге деген сенімі жоғары екеніне анық көз жеткіздім. Алысты көздеген стратегияның жүйелі жүзеге асырылуы арқасында Қазақстан таяу және алыс шетелде мойындалған беделге ие, оның халықаралық аренадағы белсенділігі мен рөлі үздіксіз өсіп келеді», – делінген жеделхатта.
ТМД Парламентаралық ассамблеясының ұжымы мемлекетаралық достық байланыстар мен ұйымға мүше елдердің өзара сенімін нығайтудағы  Қазақстан Президентінің бұдан арғы қызметінің де жаңа табыстармен айшықталатынына сенім білдірген.
Тәуелсіз мемлекеттер достастығының Терроризмге қарсы орталығының жетекшісі А.Новиков Қазақстан қоғамының батыл да қарқынды ілгерілеуі, елде кең ауқымды реформалар мен өзгерістердің табысты жүргізілуі, халықтың тұрмыс деңгейі мен әл-ауқатының артуы Қазақстан Президентінің есімімен байланыстырылатынына назар аударған.
«Бүгінде Қазақстан – қуатты, өркендеу үстіндегі, тәуелсіз мемлекет, бұл –лайықты түрде нағыз ұлт көшбасшысы мәртебесін өзіңізге алып берген Мемлекет басшысы қызметіндегі Сіздің көпжылдық жемісті жұмысыңыздың нәтижесі», – деп жазылған жеделхатта.
Түркітілдес елдер ынтымақтастық кеңесінің бас хатшысы Р.Хасанов Қазақстандағы президент сайлауына Түркі кеңесінен қатысқан байқаушылар делегациясы оның ашық және демократиялық нормаларға сай болғанын мойындағанын айтты.
«Сіздің жеңісіңіз тек Қазақстанда ғана емес, бүкіл түркі әлемін қуанышқа бөлеп отыр», – делінген жеделхатта.
Грузия Премьер-Министрі Ираклий Гарибашвили Грузия Үкіметі мен жеке өзінің атынан Нұрсұлтан Назарбаевты президенттік сайлаудағы жеңісімен құттықтады.
«Қазақстан халқының жеке Сізге көрсеткен жаппай қолдауы – бұл тұрақтылық пен әрі қарай жаңғырудың пайдасына жасалған таңдау. Қазақстан Сіздің дана басшылығыңыз арқылы жаһандық және өңірлік  экономикалық сілкіністердің осы бір күрделі кезеңінде дамудың жаңа биіктеріне шығатынына сенімдімін», – делінген жеделхатта.
Германияның бұрынғы вице-канцлері және сыртқы істер министрі Г.Вестервелле Қазақстанның табысқа жететініне және Нұрсұлтан Назарбаев қойған ұлы мақсаттарды жүзеге асыратынына сенетінін айтқан.
«Өзіңізге жүктелген теңдессіз міндетті орындау үшін Сізге күш-қуат тілеймін. Сын-қатерлермен күресте баға жетпес даналығыңыз бен беделіңіз, ел басқару ісіндегі мол тәжірибеңіз Сізге қолдау болатынына күмәнім жоқ»,  – делінген құттықтауда.
Германияның бұрынғы федералды сыртқы істер министрі Х.-Д.Геншер Нұрсұлтан Назарбаевты қайта сайлануымен құттықтап, Мемлекет басшысы лауазымында батылдық және жаңа табыстар, ал Қазақстан халқына бақытты да тату болашақ тілеген.
Ресей Федерациясы Федералдық Жиналысының Федерация Кеңесінің төрайымы В.Матвиенко Нұрсұлтан Назарбаевқа көрсетілген жалпы ұлттық сенім мемлекеттің ішкі және сыртқы саясаты кең ауқымды қолдауға ие екенін көрсетіп, ел Президентінің беделі жоғары екенін тағы да дәлелдегенін айтады.
«Федерация Кеңесіндегілер Қазақстан мен Ресейдің одақтастық серіктестігі мен ықпалдастық іс-қимылын нығайтуға Сіздің қосқан зор үлесіңізді бағалайды. Қазақстан-Ресей көпқырлы ынтымақтастығы, соның ішінде парламенттік деңгейдегі байланыстар алдағы уақытта да достас елдеріміздің игілігі үшін дами беретініне сенімдімін», – деп жазады В.Матвиенко.
РФ Федеральды жиналысы Мемлекеттік Думасының төрағасы С.Нарышкин Қазақстан халқы негізінде мемлекеттілікті нығайту мен өмірдің барлық саласындағы түбірлі өзгерістер жатқан ел дамуы бағытының дұрыстығын тағы да қолдағанын айтады. О сондай-ақ ММУ қабырғасында Нұрсұлтан Назарбаев айтқан Еуразиялық экономикалық одақ құру туралы идеяның  екі ел үшін маңыздылығын атап айтқан. 
Татарстан Республикасының Тұңғыш Президенті М.Шаймиев Нұрсұлтан Назарбаевты Қазақстан Президенті лауазымына сайлануымен құттықтап, бауырлас екі ел арасындағы байырғы тарихи достықты нығайту ісіндегі қолдауы үшін алғыс айтты.
«Сізге Қазақстан халқы айнымай көрсетіп келе жатқан сенім – ел игілігі жолындағы саяси табыстылықтың, экономикалық және қоғамдық қайраткерліктің, өз халқыңыз бен туған жеріңізге әрқашан адал қызмет етіп келе жатқаныңыздың дәлелі», – делінген құттықтауда.
Ингушетия Республикасының басшысы Ю.Евкуров Қазақстан мен Ингушетия халықтарының арасында қалыптасқан бауырластық қарым-қатынастар бұдан әрі де нығайып, дами беретініне сенім білдірген.
«Сіздің сайлаудағы кезекті жеңісіңіз Қазақстан халқының өзіңізге деген нық сенімін көрсетеді, жоғары беделіңіздің, кәсібилігіңіздің және өкілеттілігіңіздің мойындалғанын, биік парыз бен жауапкершілікті айғақтады. Бүгінде республика тұрғындары бейбітшілікке, тұрақтылық пен бақуаттылыққа деген үміттерін Сіздің есіміңізбен байланыстырады және әлеуметтік-экономикалық жаңғырулардың жалғасатынына сенеді», – делінген құттықтауда.
Дағыстан Республикасының басшысы Р.Абдулатипов бүкіл дағыстан халының атынан Мемлекет басшысын лауазымына кірісуімен құттықтады. «Сіздің есіміңізбен Қазақстан Республикасының тәуелсіз даму кезеңіндегі мемлекет құрудағы ғажап табыстары, айтарлықтай экономикалық ілгерілеуі мен дамуы, ел азаматтарының әл-ауқатының артуы ажырағысыз байланысты», – деп атап өткен ол өз құттықтауында.
Ресей Федерациясы Тюмень облысының губернаторы В.Якушев Қазақстан Президентін өткен сайлаудағы айқын жеңісімен құттықтап, оның нәтижесі ел халқының жоғары сенімінің, мемлекетті дамытудағы еңбегін мойындаудың көрсеткіші екенін атап өткен. «Басшы ретіндегі даналық пен дарын Сізге алда да өз еліңізді өркендетуге көмектеседі, сондай-ақ Ресей-Қазақстан ынтымақтастығының бұдан әрі нығаюына септігін тигізетін болады», – дейді В.Якушев.
 Астрахань облысының губернаторы  А.Жилкин сайлаушылардың басым көпшілігі арқылы Нұрсұлтан Назарбаевқа көрсетілген жоғары сенім Қазақстан халқы елдің әрі қарай дамуына қатысты үмітін тек Мемлекет басшысының есімімен байланыстыратындығының айғағы екенін атап өткен. «Біз Сіздің Қазақстан мен Ресей қарым-қатынастарын нығайтуға қосқан үлесіңізді жоғары бағалаймыз. Сізге Каспий өңіріндегі ынтымақтастықты дамытуға байланысты мәселелерге ұдайы көңіл бөлетініңіз үшін айрықша ризашылығымды білдіргім келеді, бұл өңірде Астрахань облысы үшін Қазақстанмен шекаралық ықпалдастықтың көптеген бағыттары бар», – деп жазады автор.
Мемлекет басшысының атына құттықтауын жолдаған Пенза облысының губернаторы В.Бочкарев те Қазақстан халқының игілігі жолындағы қызметіне табыс тілеген. 
Свердлов облысының губернаторы Е.Куйвашев Қазақстан Республикасының игілігіне жұмсалған күш-қуат пен мақсаткерлік ел халқының өсіп-өркендеуі мен бақуат тұрмысына орасан зор үлес қосқанын атап өткен.
«Сайлаудағы айқын жеңісіңіз Сіздің жетекші әрі көшбасшы ретіндегі биік беделіңізді,  сондай-ақ Сіздің басшылығыңызбен ел көптеген жылдар бойы жүріп келе жатқан бағыттың дұрыстығын тағы да қуаттады. Біз қалыптасқан жақсы және сындарлы қарым-қатынасты жоғары бағалаймыз, оның болашақта нығайып, дамуына үміт артамыз», – делінген жеделхатта.
Кемеров облысы губернаторының міндетін атқарушы А.Төлеев Қазақстан халқының Нұрсұлтан Назарбаевты қолдауы Қазақстанның қарқынды әрі үдемелі даму жолымен ілгерілеуіне, демократиялық құқықтық мемлекеттілікті және ұлтаралық келісімді жетілдіруіне септесетінін атап өткен.
«Біздің елдеріміздің халқы ең ізгі үміттері мен мұң-мұқтажын байланыстырып отырған еуразиялық интеграцияны нығайту жөніндегі Сіздің мызғымас ұстанымыңыз айрықша алғысқа лайық», – деп жазады А.Төлеев.
 
Моңғолияның Баян Өлгей аймағының губернаторы Х.Дәрмен Нұрсұлтан Назарбаевтың Қазақстанның қарқынды дамуын қамтамасыз етудегі қажырлы еңбегін жоғары бағалайтынын айтқан.
«Тәуелсіз Қазақстан Нұрсұлтан Назарбаевпен бірге жаңа биіктерді еңсеріп, әлемнің дамыған 30 мемлекеті қатарына қосылатынына сенімдімін», – делінген жеделхатта.
«Роснано» ААҚ басқармасының төрағасы А.Чубайс сайлау нәтижесі республика халқы тарапынан Мемлекет басшысына деген жоғары сенімнің даусыз дәлелі екенін айтады.
«Русал» компаниясының президенті О.Дерипаска Нұрсұлтан Назарбаевтың саяси басшылығының жаңа кезеңі институциональдық реформалар жүргізу, Қазақстан экономикасын әртараптандыру, әлеуметтік міндеттерді орындап, әлемнің дамыған 30 мемлекетінің қатарына тезірек ену жөніндегі өршіл жоспарларды орындау ісіне бұрынғыдан да тереңірек ден қоюға мүмкіндік беретінін айтады.
«Қазақстанды тәуелсіз, егемен мемлекетке айналдыру жөніндегі көпжылдық ғаламат жұмысты атқара отырып, Сіз ұлт көшбасшы атану құқығына әбден лайық бола алдыңыз», – делінген хатта.
Қытай ұлттық мұнай-газ корпорациясы  директорлар кеңесінің төрағасы Чжоу Цзипин Қазақстан Президентінің екі ел арасындағы энергетикалық ынтымақтастыққа көңіл бөліп, жан-жақты ықпал еткендігінің арқасында елеулі нәтижелерге қол жеткізілгенін айтады.
«Қазақстандық серіктестерімізбен бірлесе отырып, біз алда да елдеріміздің экономикалық дамуына лайықты үлес қосу және екі халықтың әл-ауқатын артыту ісіне барлық күш-жігерімізді жұмсауға әзірміз», – деп жазады автор.
«Шеврон» корпорациясының бас атқарушы директоры Д.Уотсон Қазақстан халқы Нұрсұлтан Назарбаевтың болашаққа деген стратегиялық көзқарасы мен елдің үздіксіз өсіп-өркендеуін қамтамасыз ету жөніндегі алысты көздеген жоспарларын толық қолдайтындарын айқын ұғындырғанын айтады.
«Біздің компания Қазақстан Республикасымен орнатқан серіктестігімізді жоғары бағалайды. Біз үшін елдің энергетика саласын дамытуға және  Қазақстанның – әлемді мойындатқан мемлекеттің экономикалық ілгерілеуіне ықпал ету зор мәртебе әрі артықшылық болып саналады», – делінген құттықтауда.
Немістің  «Rheinmetall» компаниясының басқарма төрағасы Армин Пеппергер ұжымның және жеке өзінің атынан Қазақстан Президентін сайлаудағы жеңісімен құттықтайды.
«Сіздің ұзақмерзімді болашақа межеленген елді жаңғырту жөніндегі стратегиялық жоспарларыңызды қолдай отырып, біз Қазақстанның өнеркәсіптік және мемлекеттік ұйымдарымен қарым-қатынастарымызды одан әрі дамыта беретінімізге қуаныштымыз», – делінген жеделхатта.
«Spring Singapore» компаниясының төрағасы Филипп Йео сайлаудың керемет нәтижесі Қазақстан халқының өз Президентінің көшбасшылығына деген зор сенімін көрсететініне назар аударған.
Швейцариялық «Mountain Partners» компаниясының бас директоры К.Берш өз құттықтауында елді өркендеуге бастап келе жатқан тағдыршешті шешімдері үшін Қазақстан Президентіне ризашылық білдіреді.
 «Банк ВТБ» ААҚ басқармасының президент-төрағасы А.Костин ұжымның және жеке өзінің атынан Нұрсұлтан Назарбаевты Мемлекет басшысы лауазымына сайлануымен құттықтаған.
«Сіздің жоғары мемлекеттік лауазымдағы серпінді әрі жемісті қызметіңіз, саяси даналығыңыз бен тәжірибеңіз елді әлеуметтік-экономикалық дамыту бағытында кең ауқымды қолдауды қамтамасыз етеді. Сізге мықты денсаулық, күш-қуат, оптимизм тілеймін, ел игілігі жолындағы жасампаз жұмысыңыз  жемісті болсын», – делінген құттықтауда.
«Ротшильд Европа» банкінің вице-төрағасы К.Мангольд Нұрсұлтан Назарбаевтың тек Қазақстан үшін ғана емес, бүкіл әлем үшін тұрақтылық пен сабақтастықтың кепілі болып саналатынын атап өткен.
«Сіздің тұлғалық болмысыңыз бақуаттылықтың, Қазақстан халқының пайдасы үшін үздіксіз өсіп-өркендеудің нышанын аңдатады. Сайлаудың адам таңғаларлық нәтижесі халқыңыздың Сізге және бүкіл Қазақстанның орнықты да табысты болашағын қамтамасыз ететініңізге қаншалықты риясыз сенетінін көрсетеді», – делінген хатта.
«Дойче Банк» басқарушы директоры, Орталық және Шығыс Еуропа жөніндегі бас атқарушы директоры П.Тильс сайлау нәтижелері Мемлекет басшысы  жүргізіп отырған саясатты халық кеңінен қолдайтынын көрсеткеніне тоқталған. 
Мәскеу және бүкіл Русь Патриархы Кирилл Нұрсұлтан Назарбаевтың күш-жігері бұрынғысынша елді әлеуметтік-экономикалық дамуға, халқының рухани саулығын қамтамасыз етуге бағытталатынына сенім білдірген.
«Қазақстанның саясатында этносаралық және конфессияаралық дұрыс қарым-қатынас қалыптастыруға айрықша орын берілгені қуантады, – деп жазады автор.
Бас мүфти, Ресей мұсылмандары орталық діни басқармасының төрағасы Т.Таджуддин Қазақстан әлеуметтік-экономикалық жаңғыру деңгейі жағынан көшбасшылар қатарына қосылғанын атап өткен.
«Сіздің дәстүрлі бауырластық пен ынтымақтастықты, этносаралық және конфессияаралық байланыстарды нығайтуға, елдеріміздің рухани-адамгершілік құндылықтарын сақтау ісіне қосқан үлесіңізге баға жетпейді», – делінген жеделхатта.
Ресей мүфтилер кеңесінің төрағасы, Ресей мұсылмандары діни басқармасының төрағасы  Р.Гайнутдин де қазақстандықтардың Нұрсұлтан Назарбаевқа сенімі оның Қазақстанның даму бағытын анықтап, қоғам мен мемлекеттің қол жеткізген елеулі табыстарына берілген жоғары әрі әділ баға екеніне сенім білдірген.
Жылы лебізді құттықтау Ресей көркемөнер академиясының президенті З.Церетелиден келіп түсті.
«Даусыз беделіңіз, биік кәсіби деңгейіңіз, сарқылмас күш-қуатыңыз, сондай-ақ орасан мол саяси және өмірлік тәжірибеңіз Сізге ауқымды мемлекеттік міндеттерді табысты іске асыруға мүмкіндік береді. Тамаша дипломат, тәжірибелі басшы және мәдениеті жоғары адам ретінде Сіз ХХІ ғасырдың күрделі проблемаларын шешу ісіне зор үлес қосып келесіз», – делінген жеделхатта.
С.А.Герасимов атындағы Бүкілресейлік мемлекеттік кинематография университетінің ректоры В.Малышев Нұрсұлтан Назарбаевтың басшылығымен Қазақстанның қол жеткізген табыстары бүкіл әлемде зор құрмет пен  ризашылық сезімін тудырып отырғанына тоқталған.
«Кинематография мен білім беру саласында елдеріміз арасындағы ынтымақтастықтың дамуына көңіл бөліп отырғаныңыз үшін мен ресейлік кинематографист ретінде Сізге зор ризашылығымды білдірмей тұра алмаймын. Сізге шын жүректен мықты денсаулық, мемлекеттік қызметіңізге  жаңа табыстар, ал Қазақстан халқына күш-қуат пен бақ-береке тілеймін», – деп жазады автор.
Мәскеу мемлекеттік университетінің ректоры В.Садовничий жеке өзінің және ұжымның атынан Нұрсұлтан Назарбаевты сайлаудағы жеңісімен құттықтаған.
«Сіздің сапарларыңыз пен сөздеріңіз университет тарихына алтын әріптермен жазылған. Біз сіздің ММУ-ге деген көзқарасыңызды жоғары бағалаймыз және оның төрінен Құрметті доктор әрі профессор – Сізді көруге әрқашан ықыластымыз», – деп жазады автор.
Нұрсұлтан Назарбаевқа Испания Корольдігінің экс-Премьер-Министрі Х.Аснар, БҰҰ Есірткі және қылмыс жөніндегі басқармасының атқарушы директоры Ю.Федотов, Қырғыз Республикасының Қазақстандағы елшісі Э.Өмірәлиев, Еуропалық қайта құру және даму банкінің экс-президенті Т.Миров, Моңғолия бейбітшілік және достық ұйымының мүшелері, Германия бундестагының депутаты Ф.Миссфельдер құттықтауларын жолдады.  
Жылы лебізді хаттар мен құттықтау жеделхаттары Ресей Федерациясынан: Ресей ғылым академиясының президенті В.Фортовтан, Қара теңіз экономикалық ынтымақтастығы жөніндегі Ресей Ұлттық комитетінің төрағасы В.Архиповтан, Халықаралық балалар қорлары қауымдастығының президенті, Ресей балалар қорының төрағасы А.Лихановтан, Халықаралық ақпараттандыру академиясының президенті В.Набатниковтан, Халықаралық инженерлік академияның президенті Б.Гусевтен келді.
Ресей Федералдық Жиналысы Мемлекеттік Думасының депутаты, ТМД істері, еуразиялық интеграция және отандастармен байланыс комитеті төрағасының бірінші орынбасары О.Лебедев, Халықаралық өнеркәсіпшілер мен кәсіпкерлер конгресінің президенті В.Глухих, Башқұртстан Республикасы Мемлекеттік Жиналыс-құрылтайының депутаты М.Васильев, Мәскеу қаласындағы «Қазақ күресі» федерациясының президенті В.Резанов, Ресей техникалық жоғары оқу орындарының тарих пәні оқытушылары, Мемлекет басшысының Мәскеудегі курстастары мен оқытушылар, Троицк қаласынан  Резановтар отбасы, Краснодар өңірі Иванов селосының тұрғыны Р.Панченко Нұрсұлтан Назарбаевқа құттықтау жолдаған.
***
Д.А.Қонаев атындағы халықаралық қордың ұжымы нақ Нұрсұлтан Назарбаевтың қайраткерлік қызметінің арқасында Қазақстан бүкіл әлем даусы жеткен көпұлтты заманауи мемлекет болып отырғанын атап өткен.
«Біз Сіз үшін, елдің дамуы мен  игілігі жолындағы Сіздің ғаламат еңбегіңіз үшін орасан қуаныш пен мақтаныш сезіміне бөленіп отырмыз. Мемлекетіміз Сіздің басшылығыңызбен дамып келе жатқан кезде қазақстандықтар өз болашағына сеніммен қарайтын болады», – делінген хатта.
Қазақстан Республикасы Ұлттық ядролық орталығы қызметкерлері сайлау нәтижесі тағы да халықтың өз Президентіне деген жоғары сенімі мен қолдауының айғағына айналғанын айтады.
«Біздің бәріміз мемлекет бағытының нәтижесін көріп отырмыз. Бұл – бірлік, тұрақтылық, келісім, өсіп-өркендеу және болашаққа ұмтылыс. Сіздің басшылығыңызбен Қазақстан Республикасы салыстырмалы түрде қысқа уақыт аралығында сыртқы саясат саласында елеулі жетістіктерге жетіп, халықаралық қоғамдастықтың беделді әрі жауапты мүшесіне айналды», – делінген құттықтауда.
Қазақстан құрылысшылары қауымдастығының мүшелері сайлаушылардың таңдауы халықтың өз Президентіне деген шексіз сүйіспеншілігі мен ғаламат сенімін көрсетіп отырғанына тоқталады.
«Сіздің арқаңызда Қазақстан танымастай өзгерді. Сіз елді даналықпен, байыпты әрі сенімді түрде тұрақтылық жолымен бастап келесіз. Жалғыз дұрыс жол – осы. Көрші елдерде саяси дағдарыс дендеп тұрған кезде тұрақтылық аса маңызды. Соның арқасында біздің еліміз бабаларымызға арман болған биіктерге қол жеткізді», – делінген құттықтауда.
«Қазмырыш» компаниясының мыңдаған адамдық ұжымы Нұрсұлтан Назарбаевты президенттік сайлаудағы айқын жеңісімен құттықтаудың мүмкіндігі туғанына аса қуанышты екендерін айтады.
«Тәуелсіз Қазақстанның қалыптасуы мен дамуының күрделі кезеңінде уақыт сынынан өткен Сіздің халықпен етене бірлігіңіз тамаша нәтижелерге жеткізді. Сіз қазақстандықтардың білім алуы, денсаулығы, рухани-адамгершілігі мәселелерін үнемі назарда ұстадыңыз. Қазақстан халқы Мәңгілік ел идеясының рухани қуатына сүйене отырып, әрі қарай ілгерілеуге және татулық пен қоғамдағы келісімді сақтауға деген ұмтылысын тағы дакөрсетті», – деп жазады автор.
 «Б.Нұржанов атындағы Екібастұз ГРЭС-1»  ЖШС жұмысшылары Мемлекет басшысын кезектен тыс сайлаудағы жарқын жеңісімен құттықтады. «Біз Сіздің жеңісіңіз Қазақстан дамуының жаңа кезеңін сипаттайтынына сенімдіміз», – деп жазады авторлар.
Алматы қаласындағы локомотив пайдалану депосының көпұлтты еңбек ұжымы өздерінің құттықтау хатында бүкіл тәуелсіздік жылдары бойы Нұрсұлтан Назарбаевтың басшылығымен жүріп өткен жолдың қуатты және өркендеп келе жатқан мемлекетті құрудың жолы екеніне назар аударған.
Алматы қаласынан «Рахат»  АҚ еңбек ұжымы Нұрсұлтан Назарбаевтың айқын жеңісі халықтың өз көшбасшысына қалтқысыз сенетінінің айғағы екенін айтқан.
«Дауыс беру қорытындылары сіз жүргізіп отырған саясатты жалпы халықтың қолдайтынын тағы да көрсетті. Біз еліміз Сіздің басшылығыңызбен кез келген қиындықты еңсеріп, бұдан да зор табысқа жететініне сенімдіміз», – делінген хатта.
 «Modern Media Group» ЖШС өкілдері қазақстандықтардың таңдауы ұлттың, ел мен әлемдегі адамзаттың игілігіне бағытталғанын атап өткен.
«Мұндай тұтастық демократияның, адалдықтың, ашықтықтың әрі жаңа жеңістерге қатысты үлкен жауапкершіліктің жарқын үлгісі болып саналады. Халық өз Президентін жақсы көреді, оған бақыт, денсаулық, ұзақ ғұмыр, амандық тілейді. Қазақстанның жеңісті бағдары Сізбен бірге ғана мүмкін болады», – делінген хатта.
Х.А.Яссауи атындағы Халықаралық қазақ-түрік университетінің ұжымы Нұрсұлтан Назарбаевтың тәуелсіз Қазақстанды дамытуға баға жетпес үлес қосқанын, сол үшін де  ел азаматтары президенттік сайлауда оған дауыс бергенін айтады.
Қ.Сәтбаев атындағы Қазақ ұлттық техникалық университеттің оқытушы-профессорлар құрамы мемлекеттің білім беру саласын дамытуға айрықша көңіл бөліп отырғанын, соның арқасында оқу орындары айтарлықтай табыстарға жетіп жатқанын айтқан.
«Болашақта институционалдық реформаларды жүзеге асыру аясында елдің ғылымы мен білімі бұдан да жоғары деңгейге көтерілетініне сенімдіміз», – делінген құттықтауда.
Қазақ мемлекеттік қыздар педагогикалық университетінің ұжымы мен студенттері Қазақстанның әлемге достық пен өзара түсіністіктің, тұтастық пен бірліктің отаны екенін тағы да танытқанына тоқталған.
«Біз Сізді президенттік сайлауда бірауыздан қолдадық, өйткені Қазақстанның жаңа биіктерге шығуын тек Сіздің есіміңізбен байланыстырамыз», – деп жазады авторлар.
Абай атындағы Қазақ ұлттық педагогикалық университетінің ұжымы Қазақстанның тәуелсіздік жылдары әлеуметтік-экономикалық, мәдени-гуманитарлық салаларда жеткен табыстарының бәрі Мемлекет басшысы қызметінің жемісі екеніне тоқталған.
Атырау мұнай және газ институтының оқытушы-профессорлар құрамы мен студенттері өткен президенттік сайлау аға буымен мен жас буынға бірдей маңызды екенін, оның барысында Нұрсұлтан Назарбаевты халық бір ауыздан қолдағанын айтады.
А.Селезнев атындағы Алматы хореографиялық училищесінің ұжымы Елбасының басшылығымен  мемлекетіміз халықаралық аренада, экономикалық дамуда, республикадағы тұрақтылық пен бірлікті қамтамасыз етуде табысқа жеткенін атап айтқан.
«Евразия» халықаралық экономикалық академиясының өкілдері Нұрсұлтан Назарбаевтың басшылығымен жүзеге асырылып жатқан индустриялық-инновациялық жол ел экономикасын дамудың жаңа белесіне алып шығарына сенім білдірген.
«Бүгінде біз болашаққа батыл жоспарлар құрып жатырмыз. Сіздің бүкілхалықтық мандатыңыз Еуразиялық экономикалық одақтың мүмкіндіктерін нығайтып, оның әлеуеті мен интеграциялық рөлін әлемдік кеңістікте толықтай пайдалануға мүмкіндік береді», – деп жазады авторлар.
Орал және Ақтөбе архиепископы Антоний  діни басқарманың және Орал епархиясының өкілдері атынан Нұрсұлтан Назарбаевты Президенттік лауазымға қайта сайлануымен құттықтап, мықты денсаулық тілеп, Қазақстанды табысты басқаруына ниеттестік білдірді.  
Ардагерлердің республикалық ұйымының төрағасы Ө.Озғанбаев  Нұрсұлтан Назарбаевтың президенттік сайлаудағы жеңісі Мемлекет басшысының бірлікті, экономикалық тұрақтылық пен тыныштықты, ұлтаралық  және дінаралық келісімді сақтауға бағытталған саясатына берілген жоғары баға екенін айтады.
Мемлекет басшысына қолдау білдіріп, «Ғалымдар одағы» республикалық қоғамдық бірлестігінің мүшелері, Жаркент қаласынан Жамбыл атындағы орта мектептің ұжымы, Елбасының Алматы облысы Қарасай ауданындағы мұғалімдері мен сыныптастары да хат жолдаған.
Сондай-ақ Қазақстанның еңбегі сіңген қайраткері, жазушы С.Досанов, Алматы қаласынан жазушы Ш.Кұмарова,  Астана қаласынан Социалистік Еңбек Ері Б.Шүкірбеков, Шығыс Қазақстан облысы Семей қаласынан «Абай» журналының бас редакторы М.Оспанов, Ұлттық ғылым академиясының академигі Б.Жұмағұлов, Шымкент университетінің  профессоры Н.Өткелбаевтан да құттықтау хаттары келіп түсті.
Осындай жылы лебізді хаттар Шығыс Қазақстан облысы Шемонаих ауылынан тыл ардагерлері Никитинадан, Дрючинадан, Федоровадан және  Бородинадан, Алматы облысы Жайнақ батыр ауылынан О.Байтоғаевтан, Қызылорда облысы Қазалы қаласынан З.Баймахановадан,  Алматы қаласынан Ж.Дәрібаевадан,  Астана қаласынан Н.Черпоковадан, Қарағанды қаласынан Б.Ахметов және Шымкент қаласынан О.Көшекбаевтан келді.
 
///
	

	«Қазақстан инжиниринг» ұлттық компаниясы мен «Eurocopter» француздық компаниясының арасында бірлескен кәсіпорын құру туралы келісімге Қазақстан Президентінің 2010 жылы қазанда Францияға ресми сапары аясында қол қойылған болатын.

	Бұл ТМД аумағындағы ЕС-145 тікұшақтарын құрастыратын жалғыз кәсіпорын болып табылады. Қазақстан таяу елдерге осы тікұшақтарды сату құқығына ие болып отыр. Қазақстанның «Eurocopter» компаниясымен ынтымақтастығының ерекше шарты – зияткерлік меншікті пайдалану құқығына ие болуы.

	Мемлекет басшысы Қазақстан үшін бұл жобаның маңызы зор екенін атап өтті.

	- Бұл тікұшақтар құрастыруға арналған біздің еліміздегі алғашқы нысан. Қазіргі кезде біз жылына 8-10 тікұшақ құрастыратын боламыз. Алдағы уақытта осы кәсіпорынның базасында ұшақтар құрастыру жоспарлануда. Біз өзімізде бар техниканы батыстың өндірісіндегі ұшақтарға ауыстыруға тиіспіз. Қазақстан өз тарихында алғаш рет тікұшақтар мен ұшақтар құрастыратын мемлекетке айналып отыр, - деді Нұрсұлтан Назарбаев.

	2011 жылы бірлескен кәсіпорын Қазақстандағы министрліктердің қажеттілігі үшін алғашқы алты тікұшақты құрастырды. Биыл тағы 8 тікұшақты құрастыру жоспарланған.

	Сонымен қатар, Қазақстан Президенті ұшқыштар мен техникалық құрамды оқытатын академияның жұмысымен танысты. Аталған оқу орталығы авиациялық қауіпсіздік жөніндегі Еуропалық агенттіктің барлық талаптарына сәйкес құрылған.

///
	 

	Жеделхатта Нұрсұлтан Назарбаевтың Үрімші қаласында 22 мамырда болған террорлық оқиға салдарынан көптеген кінәсіз жандар құрбан болғаны және зардап шеккені туралы қайғылы хабарды күйзеле қабылдағаны айтылады. 

	Мемлекет басшысы ҚХР Төрағасы Си Цзиньпинге, сонымен қатар қаза тапқандардың туған-туыстарына қайғырып көңіл айтып, зардап шеккендердің тезірек сауығып кетуін тілейді.

	«Қазақстан елдеріміздің бейбіт өмірі мен қауіпсіздігін қамтамасыз ету мақсатында қазіргі заман қауіп-қатерлеріне қарсы күресте Қытаймен тығыз ынтымақтастыққа әрқашан дайын екендігін атап айтқым келеді», – делінген жеделхатта.

	 

	 
///Мемлекет басшысы кездесуде Сыртқы істер министріне Шанхай ынтымақтастық ұйымына мүше мемлекеттер басшыларының кеңесіне және «ЭКСПО-2017» халықаралық көрмесінің ашылуына қатысуға келгені үшін алғыс айтты.
Нұрсұлтан Назарбаев Иранда өткен сайлауда қазіргі Президент Х.Руханидің жеңіске жеткені туралы хабарды ризашылықпен қабылдағанын атап өтті.   
– Мені ислам әлемінде орын алып отырған қарама-қайшылықтар қатты алаңдатады. Өзара түсіністік пен сенім тезірек орнайды деп үміттенемін, – деді Нұрсұлтан Назарбаев.  
Сыртқы істер министрі Қазақстан Президентіне қонақжайлық көрсеткені үшін ризашылығын білдірді.
– Елдеріміз арасындағы қарым-қатынастар жоғары деңгейде. Әсіресе Сіздің және Иран Президентінің өзара жасаған сапарларыңыздың арқасында қарқынды дамуда, – деді М.Зариф.   
Сондай-ақ, М.Зариф Қазақстанның БҰҰ Қауіпсіздік Кеңесінің тұрақты емес мүшесі болып сайлануымен құттықтады. 

///Әңгіме барысында Мемлекет басшысы Жапония Парламентінің Қазақстан Республикасымен достық лигасы екі ел халқы арасындағы стратегиялық серіктестікті нығайтуға баға жетпес үлес қосқанын атап өтті.
Қазақстан Президенті елімізге көрсетілген қолдау мен ынтымақтастықты дамыту жолында жұмсалған күш-жігер үшін алғыс айтты.
– Сіздер бізге ЭКСПО-2017 көрмесін өткізу құқығына ие болу жолында және ядролық қарусыздану жұмысын жүргізу барысында зор қолдау көрсеттіңіздер, – деді Нұрсұлтан Назарбаев.
Елбасы барлық бағыт бойынша Қазақстан мен Жапония ынтымақтастығының жанданып келе жатқанына назар аударды.
– Біз тәуелсіздіктің 25 жылдығын атап өтудеміз. Бұл онша ұзақ мерзім емес. Алайда, осы уақыт ішінде біз көп жетістікке жеттік деп санаймын. Жапониямен қарым-қатынасты одан әрі дамыту біз үшін маңызды. Біз – Азия елдеріміз, біздің тарихымыз ортақ, – деді Қазақстан Президенті.
Т.Кавамура кездесуге уақыт бөлгені үшін Нұрсұлтан Назарбаевқа алғысын білдірді.
– Келесі жылы Жапония мен Қазақстан арасында дипломатиялық қарым-қатынастың орнағанына 25 жыл толады, сондай-ақ ЭКСПО көрмесі өтеді. Біз бұл оқиғаларды парламентаралық тәжірибе алмасу ісіне серпін беру үшін пайдалануды көздеп отырмыз, – деді Жапония Парламентінің Қазақстан Республикасымен достық лигасының төрағасы.
Т.Кавамура сондай-ақ еліміздің 2017-2018 жылдары БҰҰ-ның Қауіпсіздік кеңесінің тұрақты емес мүшесі болып сайлануымен құттықтап, Қазақстан бұл міндетті атқару барысында ядролық қарусыздану мен таратпау ісіне бұдан да зор үлес қоса алатынын айтты.
Осы орайда, Мемлекет басшысы өзінің «Әлем. ХХІ ғасыр» атты манифесін жариялағанына және БҰҰ Бас Ассамблеясы сессиясында 2045 жылға қарай ядролық қарудан азат әлем қалыптастыру мақсатына қол жеткізуге шақырғанына тоқталып, осы бастамаларға Жапония тарапының да қолдау көрсететініне сенім білдірді.

///
	 

	Э.Сыздықов басқа жұмысқа ауысуына байланысты Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметінен босатылды.

	***

	А.Әбдімомынов Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметіне тағайындалды.
///Кездесу барысында Б.Сұлтанов Қазақстан Президентіне Қаржы министрлігінің биылғы 9 айда атқарған жұмысының қорытындысы, республикалық және жергілікті бюджеттің атқарылуы, сондай-ақ Мемлекет басшысының төрағалығымен 2016 жылғы 9 қыркүйекте өткен Үкіметтің кеңейтілген отырысының қорытындысы бойынша берілген тапсырмалардың іске асырылуы туралы баяндады.
Елбасы бюджет үдерістерінің тиімділігін одан әрі арттыруға, бюджетті қалыптастыру барысында экономиканың өсіміне ықпал ететін мемлекеттік бағдарламаларға негізделген ұтымды тәсілдердің қолданылуына баса назар аударды.
Сондай-ақ, Қазақстан Президенті жекешелендірудің екінші кезеңін іске асыру жөніндегі шараларды жүзеге асыру қажеттігіне айрықша тоқталды.
– Мемлекеттік нысандарды отандық және шетелдік инвесторлардың меншігіне беру ісінің мейлінше жариялылығы мен тиімділігін қамтамасыз ету қажет, – деді Нұрсұлтан Назарбаев.
Бұдан бөлек, Мемлекет басшысы мүлікті заңдастыру жөніндегі науқанның соңғы кезеңіне қатысты міндеттер қойды. Мәселен, Қазақстан Президенті бұл науқанды жүргізу барысында қалыптастырылған жариялылық жағдайын атап өтіп, оның ел экономикасы үшін нәтижелілігін айтты.
– Мүлікті заңдастыру салық есебінен бюджетті толықтырып, одан әрі экономикаға пайдасын тигізетін активтерді анықтауға мүмкіндік беретін болады. Бұл – салық жүйесінің басты міндеттерінің бірі, – деді Елбасы.
Қаржы министрі тиімді экономикалық саясат пен «Нұрлы жол» мемлекеттік бағдарламасын іске асыру барысында заңнамаларға өзгерістер енгізу, салық пен кедендік басқаруды жетілдіру есебінен бюджет кірісінің тұрақтануы және биыл оның 7,4%-ға өсуі байқалып отырғанын мәлімдеді.
Кездесу қорытындысы бойынша Елбасы бірқатар нақты тапсырма берді.


/// 
Отырысты ашқан Мемлекеттік хатшы Парламент Мәжілісі мен барлық деңгейдегі мәслихаттар сайлауы Қазақстан халқының бірлігі мен тұтастығын паш еткенін атап көрсетті. Өткен шақырылыммен салыстырғанда, Парламент Мәжілісіндегі әйелдердің саны артты. Жаңа құрамға 29 әйел сайланып, олардың үлесі 27,1 пайыз болды. Бұл көрсеткіш әйелдерді саяси ілгерілету жөніндегі Мемлекет басшысы қойған міндеттерге сай келеді.
Г.Әбдіқалықова Мемлекет басшысының «Қазақстан жаңа жаһандық нақты ахуалда: өсім, реформалар, даму» атты жолдауын іске асыруға, соның ішінде дағдарысқа қарсы бағдарламаларға әйелдердің қатысуы мен кәсіпкерлік секторға тартылуының маңыздылығын атап өтті.
 Ұлттық экономика министрлігінің ақпараты бойынша, соңғы 5 жылда шағын және орта кәсіпкерлік субъектілерінің ішкі жалпы өнімдегі үлесі  2009 жылғы 17,7 пайыздан 2014 жылы 26,2 пайызға дейін артты. Шағын және орта кәсіпкерлік субъектілері иелерінің құрылымында әйелдердің үлесі – 42 пайыз. ЕҚДБ мен ҚР Үкіметінің «Бизнестегі әйелдер» атты бірлескен бағдарламасы аясында әйелдер басқаратын кәсіпорындарға жалпы құны 49,2 млн АҚШ доллары болатын 1200-ге жуық несие беру жоспарланып отыр.
Денсаулық сақтау және әлеуметтік даму министрлігі жұмыспен қамту саясатын жүзеге асырудағы пәрменді құралдың біріне айналған «Жұмыспен қамтудың жол картасы – 2020» бағдарламасы Мемлекет басшысының тапсырмасы бойынша жандандырылғанын хабарлады. Айталық, бағдарламаны іске асыру кезеңінде жұмыспен қамтуға жәрдемдесу шараларына 290,7 мың әйел тартылды, оның ішінде 222,5 мың адам еңбекпен қамтылды. Енді бағдарлама аясында барлық бағыт бойынша 50 мыңнан астам әйелді қамту жоспарлануда.
Отырыста  Қазақстан   Республикасы   Тәуелсіздігінің  25 жылдығына   арналған «25 пайдалы іс» республикалық акциясының іске асырылу барысы талқыланды. Акция әйелдер кәсіпкерлігін одан әрі дамытуға, дарынды жетім балаларды қолдауға, отбасылық-адамгершілік құндылықтарды нығайтуға бағытталған.
Сондай-ақ Ақтөбе және Оңтүстік Қазақстан облыстары әкімдіктерінің жастарды ар-ұждан тұрғысынан тәрбиелеу, ерте жүктіліктің алдын алу шаралары туралы ақпараты тыңдалды. Гүлшара Әбдіқалықова отырысқа қатысушылар назарын өскелең ұрпақтың ар-ұждан тәрбиесін күшейту, білім мекемелері мен ата-аналар тарапынан алдын алу жұмыстарын жүргізу, жасөспірімдер мен жастардың репродуктивті денсаулығын нығайту мәселелеріне аударды.
Мемлекеттік хатшы отырыс қорытындысы бойынша орталық және жергілікті  мемлекеттік органдарға бірқатар нақты тапсырмалар берді. 
///Әңгіме барысында мемлекеттер басшылары екіжақты ынтымақтастықтың қазіргі аспектілерін талқылады.
Бұдан бөлек, Нұрсұлтан Назарбаев пен Владимир Путин өңірлік және халықаралық күн тәртібіндегі өзекті мәселелер, соның ішінде Украина мен Сириядағы ахуал жөнінде пікір алмасты.
Сондай-ақ, алдағы кездесулердің кестесі қарастырылды.
///Кездесуде А.Жұмағалиев Мемлекет басшысына ұлттық атом компаниясының 2016 жылғы 9 айда атқарған жұмысы туралы баяндады.
Қазақстан Президенті бұл сала өнімінің әлемдік нарықтағы үлесі жоғары екенін атап өтті.  
– Біздің міндетіміз – толық ядролық отын циклінің барлық үдерісіне қатысуға мүмкіндік алу. Бұл салада басқа елдермен өзара ынтымақтастықтың деңгейін арттыру керек, – деді Нұрсұлтан Назарбаев.
Сондай-ақ Мемлекет басшысы профильді емес активтерден арылу және трансформациялау бағдарламасын іске асыру мәселелеріне назар аударды.
Ұлттық атом компаниясы басқармасының төрағасы Елбасыға Үлбі металлургия зауытының аумағында зауыт салу жобасының техникалық-экономикалық негіздемесінің аяқталғаны және қажетті жабдық өндірудің басталғаны туралы баяндады.
Бұған қоса, А.Жұмағалиев шетелдік серіктестермен арада биыл жасалған келісімдер және бекітілген келісімшарттар туралы, сондай-ақ  компания құрамынан профильді емес 26 активтің шығарылатыны туралы хабардар етті.
Кездесу қорытындысы бойынша Мемлекет басшысы бірқатар нақты тапсырма берді.

///Мемлекет басшысына Қ.Жаңбыршин Есеп комитетінің 2016 жылғы жұмысының негізгі нәтижелері, сондай-ақ алдағы кезеңге арналған міндеттері туралы баяндады.
Бұдан бөлек, Есеп комитет төрағасы Қазақстан Президентін «Мемлекеттік аудит және қаржылық бақылау туралы» заңның іске асырылуы жолында қабылданып жатқан шаралар жөнінде хабардар етті.
Сонымен бірге, Қ.Жаңбыршин Есеп комитетіндегі және мемлекеттік аудит нысандарындағы сыбайлас жемқорлыққа қарсы күрес іс-шаралары жөнінде мәлімдеді.
Соңында Есеп комитетінің төрағасы Мемлекеттік аудитор біліктілігін алудан үміткерлерді сертификаттау жөніндегі ұлттық комиссияның 2016 жылғы атқарған жұмысы туралы айтып берді.
Нұрсұлтан Назарбаев кездесу соңында бірқатар нақты тапсырма берді.

///Кездесу барысында «Рухани жаңғыру» бағдарламасын іске асырудың өзекті мәселелері талқыланды.
М.Жолдасбеков Мемлекет басшысының «Ұлы даланың жеті қыры» атты бағдарламалық мақаласында көрсетілген басты бағыттар аясында атқарылып жатқан жұмыстар жөнінде айтты.

///Қасым-Жомарт Тоқаевқа биылғы қаңтар айындағы қаржы-кредит саясатының жүзеге асырылу барысы туралы баяндалды.
Ерболат Досаев Үкіметтің кеңейтілген отырысында Президенттің қаржы тұрақтылығын қамтамасыз ету үшін берген тапсырмаларының орындалуы жөнінде мәлімдеді.
Сонымен қатар Қазақстан Республикасының Ұлттық қорын басқарудың 2019 жылғы есебі берілді.
Кездесу қорытындысы бойынша Мемлекет басшысы бірқатар нақты тапсырма берді.
///
	 

	Ерболат Асқарбекұлы Досаев Қазақстан Республикасының Экономика және бюджеттік жоспарлау министрі болып тағайындалсын, ол бұрынғы атқарған қызметінен босатылсын.

	 

	Қазақстан Республикасының 

	              Президенті                                                                           Н.Назарбаев

	 

	Астана, Ақорда, 2013 жылғы 16 қаңтар

	№ 468
///Мемлекет басшысы БҰҰ Бас хатшысына Шанхай ынтымақтастық ұйымына мүше мемлекеттер басшыларының кеңесіне қатысқаны үшін шынайы ризашылығын білдірді.
– Шанхай ынтымақтастық ұйымының тарихында БҰҰ Бас хатшысы оның жұмысына бірінші рет қатысуда. Сіздің осы шараға келуіңіз ұйым үшін тарихи сәт – ШЫҰ-ға Үндістан мен Пәкістанның қабылдануымен тұспа-тұс келіп отыр. Сол арқылы бұл ұйым аймақтық деңгеймен шектелмей, елеулі саяси күшке айналуда, – деді Нұрсұлтан Назарбаев.   
Мемлекет басшысы БҰҰ қызметінің қағидаттары мен оның барлық бастамаларын Қазақстан әрдайым қолдап келгенін атап өтті. 
– Өзіңіз білетіндей, Қазақстан антиядролық қозғалыстың көшбасшысы саналады және БҰҰ тарапынан 29 тамыз – Ядролық сынақтарға қарсы халықаралық іс-қимыл күні болып жарияланды. Мен Қазақстан тарапынан Ядролық қарусыз әлем және жаһандық қауіпсіздік үшін берілетін сыйлық тағайындадым. Иордания Королі ІІ Абдалла осы халықаралық сыйлықтың бірінші лауреаты атанды, – деді Қазақстан Президенті.      
БҰҰ Бас хатшысы Нұрсұлтан Назарбаевты Шанхай ынтымақтастық ұйымының саммитін өткізуімен құттықтап, оған Үндістан мен Пәкістанның мүше болып қабылдануын атап өтті.    
– Мен осы саммитке Шанхай ынтымақтастық ұйымының бірте-бірте бүкіл әлемдегі ықпалдастық орталығына айнала бастағанын жете сезініп келдім. Бұл ұйым, менің ойымша, бүгінгі әлемдік құрылымның маңызды тірегі болып саналады. Үндістан мен Пәкістан осы басқосуда сындарлы диалог жүргізу үшін жаңа мүмкіндіктерге ие болады деп ойлаймын, – деді А.Гутерриш.  

///Мемлекет басшысы Ақмола облысының Ақкөл қаласына жұмыс сапары барысында «Қазақтелеком» акционерлік қоғамы желілік магистралінің техникалық торабы Мәліметтерді өңдеу орталығының жұмысымен танысты.
Бұл орталық қаладағы барлық бейнебақылау, энергия ресурстарына экологиялық мониторинг, бақылау және есеп жүргізу, жол трафигін басқару, өртке қарсы қауіпсіздік жүйелерінен келіп түсетін мәліметтерді жинақтап, «Smart Aqkol» ахуалдық орталығына жолдайды.


///Қасым-Жомарт Тоқаев Нұр-Сұлтан мен Душанбе арасындағы байырғы достық қатынастар мен ынтымақтастықты атап өтіп, Қазақстанның сайланған Президенті ретіндегі алғашқы шетелдік сапарының символдық мәні бар екенін айтты.
– Азиядағы өзара іс-қимыл және сенім шаралары кеңесінің саммитіне келер болсақ, Сіз осы форумның басында тұрдыңыз және оның бастамашыларының бірі болдыңыз. Тұңғыш Президентіміз – Елбасы Нұрсұлтан Әбішұлы Назарбаев 1992 жылы Біріккен Ұлттар Ұйымының мінберінен осындай ұсыныс жасаған болатын. Сол бастама қолдау тауып, содан бері бұл үдеріс табысты дамып келеді. Сіздің осы ұйымның дамуына зор үлес қосқаныңызды тағы да атап өткім келеді. Ал, қазір, іс жүзінде осы жиынды басқарып отырсыз, – деді Мемлекет басшысы. 
Қасым-Жомарт Тоқаев Қазақстан мен Тәжікстанның көпқырлы құрылымдар мен халықаралық ұйымдарда бір-біріне қолдау көрсетіп келе жатқанын айтып, осы ықпалдастықты жалғастыра беруге ниетті екенін жеткізді.
Тәжікстан Президенті Қасым-Жомарт Тоқаевқа ілтипат білдіріп, Қазақстан Республикасының Президенті болып сайланғаннан кейінгі бірінші жұмыс сапары екенін атап өтті.
– Ең алдымен, Сізді Қазақстан Республикасының Президенті болып сайлануыңызбен құттықтаймын. Жоспарларыңыз бен бастамаларыңыздың табысты жүзеге асуына тілектеспін. Сайлау қорытындысы халқыңыздың Қазақстанның ішкі және сыртқы саяси бағдарын жүзеге асыру ісіндегі сабақтастықты қолдайтынын тағы да дәлелдеді, – деді Эмомали Рахмон.
Тәжікстан көшбасшысы Қазақстанмен ынтымақтастықтың өз мемлекетінің сыртқы саясатында маңызды орынға ие екенін атап өтті. Оның пайымдауынша, бірлескен күш-жігердің арқасында екі ел арасындағы стратегиялық әріптестік болашақта да жемісті дами береді.
Келіссөздер соңында тараптар Душанбе саммитінің қатысушы елдер үшін Кеңес саммитінің аралық жұмысының қорытындысын шығаруға, аймақтағы тұрақтылық пен қауіпсіздікті қамтамасыз ету мәселелері жөнінде пікір алмасуға және болашақтағы бағыттары мен басымдықтарын айқындауға мүмкіндік беретінін атап өтті. 
Ресми кездесуден кейін Эмомали Рахмон Қасым-Жомарт Тоқаевқа өзінің резиденциясы – Ұлт сарайын таныстырды.
 


/// 
Қазақстан Президенті сапар барысында Катар Әмірі шейх Тамим бен Хамад Әл Танимен келіссөздер жүргізеді. Сондай-ақ Нұрсұлтан Назарбаев Катар Мемлекетінің іскер және қаржы элитасы өкілдерімен кездеседі деп жоспарланып отыр. 

/// 
Елбасы екі ел делегациялары арасындағы келіссөздер достық пен өзара түсіністік негізінде өткенін айтты.  
Қазақстан Жапонияның Орталық Азиядағы дәстүрлі сауда-экономикалық ірі серіктесі болып саналады. Екі ел арасындағы тауар айналымы 2014 жылы шамамен 2 миллиард долларға жетті. Биылғы бірінші жартыжылдықта бұл көрсеткіш 600 миллион доллар болды, – деді Нұрсұлтан Назарбаев.
Мемлекет басшысы Қазақстан мен Жапония арасындағы сауда-экономикалық ынтымақтастықтың көпқырлы екенін және ол бұдан әрі де жандана түсетінін айтты. 
Елдеріміздің бір-бірін өзара толықтырушы мүмкіндіктері ықпалдастық көкжиегін ұдайы кеңейтуге жол ашады. Бұлар атом энергетикасын, ауыл шаруашылығын, автомобиль құрастыру және жоғары технологиялар саласын қамтиды, – деді Қазақстан Президенті.
Нұрсұлтан Назарбаев инвестициялық ынтымақтастықты одан әрі дамыту, соның ішінде бірлескен кәсіпорындар құру және бірлескен жобаларды жүзеге асыру перспективаларына да назар аударды.
Бүгінде Қазақстанда  бірлескен 50 кәсіпорын тіркелген, құны 700 миллион доллардан асатын 6 бірлескен жоба іске асырылды. Дәл осы сома мөлшерінде тағы 10 жоба қарқынды ілгерілету кезеңінде тұр, – деді Мемлекет басшысы. 
Қазақстан Президенті жапон бизнесінің сирек металдарды барлау, атом энергетикасы, банк секторы, химия өнеркәсібі, ауыл шаруашылығы және көлік салаларында ынтымақтастықты дамытуға әзір екендігін атап өтті. Жапон инвесторлары үшін елімізде жүзеге асырылып жатқан ауқымды инфрақұрылымдық жобалар да жаңа мүмкіндіктер ашады.
Сонымен қатар Мемлекет басшысы екі елдің халықаралық аренада, оның ішінде Азиядағы өзара іс-қимыл және сенім шаралары жөніндегі кеңес, «Орталық Азия плюс Жапония» диалогы аясында жемісті ынтымақтасып отырғанын айтты.
Біздің елдеріміз халықаралық құқықты, БҰҰ Жарғысының мақсаттары мен қағидаттарын бұлжытпай ұстанатынын көрсетіп келеді. Күн тәртібіндегі халықаралық мәселелер жөніндегі, соның ішінде ядролық қарусыздану және таратпау ісіндегі Қазақстан мен Жапонияның ұстанымы бірдей, – деді Нұрсұлтан Назарбаев.
Жапония Премьер-министрі өз сөзінде Қазақстанның әлемдік істер саласында, әсіресе ядролық қару таратпау ісінде маңызды орын алып, өңір экономикасындағы көшбасы болып отырғанын атап өтті.
Қазақстан Орталық Азиядағы экономикасы ауқымды ел болып саналады, және халықаралық аренада елеулі рөл атқарады. Қазақстан – Жапония үшін маңызды серіктес, – деді С.Абэ.
Жапония Премьер-министрі әсіресе атом өнеркәсібі, жоғары білікті кадрлар даярлау, сондай-ақ медицинаға жапондық диагностика жүйесін енгізу саласында сауда-экономикалық ынтымақтастық аясын кеңейте түсу арқылы Қазақстандағы экономикалық реформаларды өз елінің алдағы уақытта да қолдайтынын атап өтті. Сонымен қатар С.Абэ Жапония Қазақстанмен мәдени-гуманитарлық ынтымақтастықты да ілгерілетуге мүдделі екенін айтты.
***
Іс-шара барысында төмендегідей құжаттарға қол қойылды:
– Қазақстан Республикасы мен Жапония арасындағы стратегиялық серіктестікті нығайту және аясын кеңейту туралы бірлескен мәлімдеме;
– Қазақстан Республикасының Президенті мен Жапония Премьер-министрінің ядролық сынаққа жан-жақты тыйым салу туралы бірлескен мәлімдемесі;
– ҚР Қаржы министрлігінің Қаржы мониторингі комитеті мен Жапония Қауіпсіздік жөніндегі ұлттық қоғамдық комиссиясының Жапония қаржы барлау орталығының қылмыстық жолмен алынған табысты легализациялауға және терроризмді қаржыландыруға қарсы іс-қимыл саласындағы ынтымақтастығы туралы хаттама. 
///Ресми қарсы алу рәсімінен кейін Шанхай ынтымақтастық ұйымына мүше мемлекеттер басшыларының шағын және кеңейтілген құрамдағы отырысы өтті.
Мемлекет басшысы Қырғыз Республикасының Президенті Сооронбай Жээнбековке жылы қарсы алғаны және саммитке жоғары деңгейде дайындалғаны үшін ризашылық білдіріп, саммитте қабылданған шешімдер мен қол қойылған құжаттар елдер арасындағы кооперацияны нығайтуға септігін тигізетініне сенімді екенін айтты.
Мемлекет басшысы халықаралық қатынастар жүйесінің трансформациясы көпжақты бірлестіктер қызметтерінің мейлінше теңестірілген және айқын қағидаттарын жасау қажеттігін көрсететініне тоқталып, осыған байланысты өзінің пікіріне сәйкес ШЫҰ-ның басты міндеттерін атап өтті.
– Біріншіден, ШЫҰ кеңістігінде өзара сенімді, қауіпсіздік пен ынтымақтастықты қамтамасыз ету мақсатында конструктивті диалог пен өзара іс-қимылдарды нығайту маңызды болып қала беруі тиіс. Осыған байланысты, ШЫҰ стратегиясы шеңберінде 2018-2022 жылдарға арналған Іс-қимылдар жоспарын, Ұзақ мерзімді тату көршілік туралы келісімді, достық пен ынтымақтастықты толыққанды жүзеге асыру керек, – деді Қазақстан Президенті.
Қасым-Жомарт Тоқаев Қазақстан Республикасының Тұңғыш Президенті Нұрсұлтан Назарбаевтың «Үш диалог» жөніндегі бастамасының дер кезінде айтылғанын және осы ретте Еуразиялық экономикалық одақ, Оңтүстік-Шығыс Азия мемлекеттерінің ассоциациясы, БРИКС (Бразилия, Ресей, Үндістан, Қытай, Оңтүстік Африка Республикасы) және Еуропалық одақ  сияқты Еуразияның көпжақты негізгі құрылымдарымен толыққанды қарым-қатынасты орнатып кеңейту арқылы Ұйымның халықаралық бәсекеге қабілетін арттыру қажеттігін атап өтті.
– Экономикалық өсім баяулаған әрі әлемдік нарықтағы қаржылық тұрақсыздық жағдайында Шанхай ынтымақтастық ұйымының зор әлеуетін бұдан да тиімді пайдалану қажет. Оған сегіз жақты Еуразиялық қаржылық кеңесшілік механизмін құру септігін тигізеді деп есептейміз. Бүгін Шанхай ынтымақтастық ұйымының Хатшылығы мен «Астана» халықаралық қаржы орталығы арасында қол қойылған Меморандум ШЫҰ елдерінің қаржы жүйесін дамытуда АХҚО-ның бірегей инновациялық әлеуетін пайдалануға мүмкіндік береді, – деді Мемлекет басшысы.
Қазақстан Президенті отырысқа қатысушылардың назарын аймақтағы қауіпсіздікті қамтамасыз ету мәселелеріне аударды. Оның пікірінше, сәуір айында ШЫҰ-ға әрі әріптес-ел – Шри-Ланкада болған лаңкестік оқиға Қазақстанның Біріккен ұлттар ұйымы аясында Жаһандық лаңкестікке қарсы коалиция құру туралы бастамасының қажеттілігін дәлелдеді.  
– Сондай-ақ, лаңкестік мәселесі жаһандық желіде көрініс берді, сондықтан, киберқауіпсіздікті қамтамасыз етуді де күшейту  қажет етеді. ШЫҰ ақпараттық қауіпсіздік жөніндегі Орталығын құру Ұйымның ақпараттық кеңістігін қорғау ісіне қосқан маңызды үлес болар еді. Тәжірибесі мен өзіндік ерекшелігін ескерсек, бұл мәселені реттеуге ШЫҰ-ның лаңкестікке қарсы аймақтық құрылымы қауқарлы, – деді Қасым-Жомарт Тоқаев. 
Сонымен қатар, Мемлекет басшысы климаттың өзгеруі мен қоршаған ортаны қорғау мәселелеріне жеке тоқталып, осы саладағы ынтымақтастық үшін тұрақты жұмыс істейтін платформа құруды ұсынды.
Қазақстан Президенті сөзінің соңында бітімгерлік қызмет еліміздің халықаралық және аймақтық қауіпсіздікті нығайту жөніндегі сыртқы саясатының ажырамас бөлігі екенін айтып, ШЫҰ-дағы әріптестерге БҰҰ аясындағы Қазақстанның бітімгерлік бойынша бастамаларын қолдағаны үшін ризашылығын білдірді. 
***
Саммит қорытындысы бойынша мынадай құжаттар қабылданып, қол қойылды:
1. ШЫҰ мүше мемлекеттер басшылары кеңесінің қорытындысы жөнінде ақпараттық хабарлама;
2. ШЫҰ мүше мемлекеттер басшыларының Бішкек декларациясы;
3. ШЫҰ мүше мемлекеттер басшыларының ШЫҰ мүше мемлекеттердің 2018-2023 жылдарға арналған Есірткіге қарсы стратегиясын жүзеге асырудың Жұмыс жоспарын және ШЫҰ мүше мемлекеттердің 2018-2023 жылдарға арналған Есірткіге қарсы стратегиясының орындалуы жөніндегі іс-қимылдар бағдарламасын бекіту туралы шешімі;
4. ШЫҰ мүше мемлекеттер басшылары кеңесінің ШЫҰ мүше мемлекеттері өңірлері басшылары форумының регламентін бекіту туралы шешімі;
5. ШЫҰ мүше мемлекеттер басшылары кеңесінің ШЫҰ мүше мемлекеттердің цифрландыру және ақпараттық коммуникациялық технологиялар саласындағы ынтымақтастығының тұжырымдамасын бекіту туралы шешімі;
6. ШЫҰ мүше мемлекеттер басшылары кеңесінің ШЫҰ мүше мемлекеттердің өңіраралық ынтымақтастығын дамыту бағдарламасын бекіту туралы шешімі;
7. ШЫҰ мүше мемлекеттер басшылары кеңесінің ШЫҰ өткен жылғы жұмыстары жөніндегі ШЫҰ Бас хатшысының баяндамасын бекіту туралы шешімі;
8. ШЫҰ мүше мемлекеттер басшылары кеңесінің ШЫҰ Өңірлік терроризмге қарсы құрылымының 2018 жылғы жұмыстары жөнінде ШЫҰ Өңірлік терроризмге қарсы құрылымы кеңесінің баяндамасын бекіту туралы шешімі;
9. ШЫҰ мүше мемлекеттер басшылары кеңесінің ШЫҰ мүше мемлекеттерінің қоршаған ортаны қорғау саласындағы ынтымақтастығының тұжырымдамасын нақты жүзеге асыру жөніндегі іс-шаралар жоспарын бекіту туралы шешімі;
10. ШЫҰ мүше мемлекеттер басшылары кеңесінің ШЫҰ мен Гуманитарлық мәселелерді үйлестіру жөніндегі БҰҰ Басқармасы арасындағы өзара түсіністік меморандумына қол қою туралы шешімі;
11. ШЫҰ мүше мемлекеттер басшылары кеңесінің ШЫҰ Хатшылығы мен Бүкіләлемдік туристік ұйым арасындағы өзара түсіністік жөніндегі меморандумға қол қою туралы шешімі;
12. ШЫҰ мүше мемлекеттер басшылары кеңесінің ШЫҰ Хатшылығы мен «Астана» халықаралық қаржы орталығы арасындағы өзара түсіністік жөніндегі меморандумға қол қою туралы шешімі;
13. ШЫҰ мүше мемлекеттер басшылары кеңесінің ШЫҰ (ШЫҰ Хатшылығы) мен БҰҰ Азық-түлік және ауылшаруашылық ұйымы арасындағы өзара түсіністік жөніндегі меморандумға қол қою туралы шешімі;
14. ШЫҰ мүше мемлекеттер басшылары кеңесінің ШЫҰ Хатшылығы мен БҰҰ Еуропалық экономикалық комиссия арасындағы өзара түсіністік жөніндегі меморандумға қол қою туралы шешімі;
15. ШЫҰ мүше мемлекеттер басшылары кеңесінің «ШЫҰ – Ауғанстан» Байланыс топтарының келешек іс-қимылдарының жол картасына қол қою туралы шешімі;
16. ШЫҰ мүше мемлекеттер үкіметтері арасындағы Бұқаралық ақпарат құралдары саласындағы ынтымақтастық туралы келісім;
17. ШЫҰ мүше мемлекеттердің өкілетті органдары арасындағы Дене шынықтыру және спорт саласындағы ынтымақтастық туралы келісім;
18. ШЫҰ мүше мемлекеттер басшылары кеңесінің Денсаулық сақтау саласындағы 2019-2021 жылдарға арналған ынтымақтастық жөніндегі негізгі іс-шараларының жоспары;
19. ШЫҰ Хатшылығы мен «Астана» халықаралық қаржы орталығы арасындағы өзара түсіністік жөніндегі меморандумға қол қою туралы;
20. Шанхай ынтымақтастық ұйымының Хатшылығы мен Бүкіләлемдік туристік ұйым арасындағы өзара түсіністік туралы меморандум;
21. Гуманитарлық мәселелерді үйлестіру жөніндегі ШЫҰ мен БҰҰ арасындағы өзара түсіністік туралы меморандум;
22. «ШЫҰ – Ауғанстан» Байланыс топтарының келешек іс-қимылдарының жол картасы туралы.
 







///Мемлекет басшысы «Цифрлық Қазақстан» мемлекеттік бағдарламасы аясында жүзеге асырылған «Smart city – Ақылды қала» заманауи технологияларды енгізу жөніндегі байқау жобасының қорытындыларымен танысты.
Нұрсұлтан Назарбаев атқарылған жұмыстың маңыздылығын атап өтіп, цифрландыру саласында іске асырылып жатқан жобалар, ең алдымен, азаматтардың тұрмыс сапасын арттыруға, қолайлы әрі қауіпсіз орта қалыптастыруға бағытталғанын айтты.
– Менің тарапымнан әрдайым мемлекетті тиімді басқаруды қамтамасыз ету міндеті қойылды. Басқаруға қатысты шешімдердің бір орталықта қабылдануы экономикада жақсы нәтиже береді, – деді Елбасы.  
Жоба жол және қоғамдық қауіпсіздікті, соның ішінде білім беру мекемелері мен әлеуметтік нысандарға бейне бақылау жүргізу, денсаулық сақтау саласына мониторинг жасап, басқару, сондай-ақ ғимараттар мен тұрғын үйлерді соңғы үлгідегі ақылды құралдармен жабдықтау арқылы қаланың қалыпты тіршілігін кешенді қамтамасыз етуге бағытталған.
Ахуалдық орталық ведомствоаралық іс-қимылды ұйымдастыру, қаланы тактикалық және стратегиялық тұрғыдан басқару, соның ішінде коммуналдық қызмет көрсету мекемелерін басқару жөніндегі шешімдермен таныстыру, қала ресурстары жөніндегі шынайы және уақтылы алынған мәліметтерді жинақтау, қауіпсіздікті қамтамасыз ету үшін барлық қажетті инфрақұрылыммен жабдықталған. 
Сонымен қатар, аталған жобаны іске асыру барысында энергия тиімділігін қамтамасыз ету, экологиялық жағдайға мониторинг жасау, қылмыстардың алдын алу жөніндегі инновациялық тәсілдер енгізілді. Бұл елімізде ақпараттық технологияларды тәжірибеден өткізіп, Smart Сity тұжырымдамасын дамыту үшін Ақкөл қаласының үлгі ретіндегі алғашқы елді мекен болуына септігін тигізді. 





///Елбасына шағын аудандағы көппәтерлі тұрғын үйлер құрылысының барысы және инженерлік-коммуникациялық инфрақұрылымды жүргізу қарқыны туралы баяндалды.
Нұрсұлтан Назарбаев екі балабақша мен әлеуметтік-мәдени бағыттағы нысандар құрылысына арналған нақтылы жобамен танысты. Сондай-ақ, жолдар мен инженерлік коммуникацияны қайта жөндеу, жасыл көшет отырғызу, тұрғын-үйлердің ауласын балаларға арналған алаңмен жабдықтау арқылы абаттандыру қарастырылуда.
Бұдан бөлек, Қазақстан Президенті жаңа «Сарыарқа» шағын ауданында орналасқан Балалар техникалық мектебін аралап көрді. Онда оқушылар робот жасау, радиоэлектроника, ұшақ және кеме модельдеу негіздері жөнінде білім алып, жаратылыстану мен гуманитарлық пәндер бойынша бірқатар мектеп бағдарламасын тереңдетіп оқи алады.


///Мемлекеттер басшылары қырғыз-тәжік шекарасында болған қарулы қақтығыстан кейінгі қалыптасқан жағдайды талқылады.
Қасым-Жомарт Тоқаев Садыр Жапаровқа және қырғыз халқына бауырлас ел азаматтарының қаза болуына байланысты көңіл айтты. Қазақстан Президенті мұндай шекаралық мәселелерді өзара түсіністік пен тату көршілік аясында тек қана бейбіт жолмен шешу қажет екенін атап өтті. Ол Душанбеде өтетін жоғары деңгейдегі келіссөздерге табыс тіледі. Сонымен қатар Мемлекет басшысы қажет болған жағдайда Қазақстанның Қырғызстанға гуманитарлық көмек көрсетуге әзір екенін айтты.
Садыр Жапаров бауырлас Қазақстанның достық ниет танытқанына ризашылық білдіріп, Президент Қасым-Жомарт Тоқаевпен өзара ынтымақтастықтың барлық мәселелерін жедел шешу үшін тұрақты байланыста болатынын жеткізді.
///
	 

	Нұрсұлтан Назарбаев Ш.Ниязбековтің отандық көркем өнердің дамуына, туған елінің өркендеуіне зор үлес қосқан тұлға екендігіне тоқталған.  

	«Тума талант ретінде ол жұмыстарын патриоттық рухта жазды. Оның Қазақстан Республикасы Мемлекеттік туының авторы болуы – өз Отанын шексіз сүйгендігінің көрінісі», - делінген жеделхатта.

	Соңында Мемлекет басшысы суретшінің жарқын бейнесі тәуелсіз еліміздің жадында мәңгі қалатынын атап өткен.
///
	Қазақсан Президенті Астананың және Қазақстан тұрғындарының өмір сүру жағдайын жақсарту үшін жаңа нысандардың ашылуының маңызы зор екенін атап өтті.

	- Бүгін, Елорда күні қарсаңында, мен қаладағы бірқатар индустриялық, әлеуметтік және мәдени нысандарда болдым. Атап айтқанда, консультативтік-диагностикалық емханасы бар көп салалы балалар ауруханасын, опера және балет театрын, сондай-ақ бірегей мәдениет нысаны «Қобыз сарайы» атты көп салалы концерт залын аралап көрдім. Бұл нысандардың жүзеге асырылуы қала тұрғындарының өмір сүру сапасын арттыру және дансаулықтарын жақсарту, сондай-ақ біздің елордамызға туристерді тартуға бағытталған маңызды әлеуметтік жобалар болып табылады. ТМД аумағында авиатехниканың жалғыз құрастырушысы болып табылатын «Eurocopter» тікұшақтарды құрастыратын және қызмет көрсететін зауыт маңызы ерекше индустриялық нысан болып табылады. Бұл еліміз үшін өте мәні зор оқиға, өйткені Қазақстанда бұған дейін тікұшақ өндірісі ешқашан болған емес.

	Сонымен қатар, бүгін сіздер біздің елордамыздың жасыл белдеуінің жайқалып келе жатқанының куәсі болыңыздар. Біз оны Щучинск-Бурабай курорттық аймағындағы орман массивімен жалғастыруды жоспарлап отырмыз. Өздеріңіз білесіздер, Қазақстанда «Жасл ел» бағдарламасы аясында жыл сайын мыңдаған гектарға ағаш отырғызылады, оның 5 мыңға жуығы Астанада. Бұл едәуір көлемді алқап болғанмен, әлі де болса жеткіліксіз, бүкіл еліміз, әрбір азамат осы жұмысқа атсалысуы керек. Бұл біздің болашақ ұрпақтарымызға және біздің еліміздің табиғатына сыйымыз. Мен барлық бұқаралық ақпарат құралдары қазақстандықтар арасында экологиялық мәдениетті дамытуды белсенді насихаттауы тиіс деп есептеймін, - деді Нұрсұлтан Назарбаев.

	Мемлекет басшысы кездесудің соңында оған қатысушылардың барлығын алда келе жатқан Елорда күнімен құттықтап, шығармашылық табыстар мен жаңа жетістіктер тіледі
/// 
Кездесуде Қазақстан мен Еуропалық одақ арасындағы саяси, сауда-экономикалық байланыстарды нығайту жолдары қарастырылды. Тараптар сондай-ақ халықаралық күн тәртібін, соның ішінде Орталық Азия өңіріндегі өңірлік ынтымақтастықтың негізгі мәселелерін талқылады.
Сонымен қатар Нұрсұлтан Назарбаев пен Ж.-К.Юнкер бұқаралық ақпарат құралдары үшін бірлескен брифинг өткізді.
Қазақстан Президенті еліміздің Еуропалық одақпен 23 жыл бойы ынтымақтасып келе жатқанына назар аударды.
– Бүгінде Қазақстан – Еуроодақпен кеңейтілген серіктестік және ынтымақтастық туралы келісімге қол қойған бұрынғы кеңестік кеңістіктегі бірден-бір ел.  Бұл құжатқа былтыр қол қойылды, республикамыз оны ратификациялады, сондықтан осы келісімнің экономикалық бөлігін 1 мамырдан бастап уақытша пайдалана аламыз, – деді Нұрсұлтан Назарбаев.
Мемлекет басшысы елімізде өткен президенттік және парламентік сайлауларға байланысты құттықтау жолдағаны үшін де алғыс айтты.
– Таяудағы парламенттік сайлауды 1000-ға жуық шетелдік байқаушы бақылады, олар сайлау үдерісі демократия, бостандық және бәсекеге қабілеттілік қағидаттары негізінде барлық тиісті заңнаманы сақтай отырып жүзеге асырылғанын растады, – деді Қазақстан Президенті.
Нұрсұлтан Назарбаев ЕО елдерін алдағы «ЭКСПО-2017» көрмесіне және «Астана» халықаралық қаржы орталығын құру ісіне қатысуға шақырды.
Мемлекет басшысы Қазақстан мен ЕО санкциялық текетіресті әсіресе оның біздің елге ықпалын ескере отырып, барлық мүдделі тараптарға тиімді түрде шешу жөніндегі іс-қимыл аясындағы бірлескен жұмысты жалғастыруға уағдаласқанын айтты. Нұрсұлтан Назарбаев Қазақстанның таяу көршілерімен – Қытай Халық Республикасымен және Ресей Федерациясымен жақын достық қарым-қатынас орнатып отырғанына, олар экономикалық ынтымақтастық бойынша негізгі серіктес болып саналатынына назар аударды.
Мемлекет басшысы келіссөздер барысында Қазақстан мен ЕО азаматтарының өзара барыс-келісі, соның ішінде Еуроодақ тарапының да виза режіміне қатысты жеңілдік жасау мүмкіндігі туралы мәселелер қозғалғанын атап өтті. Тараптар Қазақстан әуе компанияларының ЕО елдеріне ұшуын шектеуге байланысты ахуалды шешу жайын да талқылады.
Соңында Нұрсұлтан Назарбаев қарастырылған барлық мәселе бойынша өзара түсіністікке қол жеткізілгеніне назар аударды.
Ж.-К.Юнкер сауда-экономикалық ынтымақтастықтың одан әрі дами беретініне сенім білдірді.
– Бұл тығыз қарым-қатынастар сан түрлі формаға ие болуда. Еуропалық одақ – Қазақстанның маңызды экономикалық серіктесі, – деді Еуропалық комиссия төрағасы.
Сондай-ақ ол маңызды өңірлік үдерістерге қатысып отырған Қазақстанның бітімгерлік ықпалына Еуропалық одақтың сенім артатынын атап өтті.
Ж.-К.Юнкер келіссөз барысында Қазақстанда жүзеге асырылып жатқан реформалар мен адам құқығын одан әрі қамтамасыз ету мәселелері қозғалғанын айтты.
 


///Мемлекет басшысы Қасым-Жомарт Тоқаев аса көрнекті композитор һәм жұртқа танымал әнші, Мемлекеттік сыйлықтың иегері, Қазақстанның халық әртісі Ескендір Өтегенұлы Хасанғалиевтің дүниеден өтуіне байланысты оның отбасы мен жақындарына көңіл айтып, жеделхат жолдады.
"Ескендір Өтегенұлын халқымыз қоңыр дауысты әнші және жан тебірентерлік әндер шығарған композитор ретінде өте жақсы көрген еді. Ұзақ жылғы шығармашылық жолында жемісті еңбек етіп, отандық музыка өнерінің дамуына зор үлес қосты. Халқымызға 200-ге жуық ән, романс және хорға арналған шығармаларын тарту етті. Әсіресе, «Атамекен», «Анаға сәлем», «Есіңе ал», «Айналайын», «Әдемі-ау», «Гүлсезім» және басқа да тамаша туындылары көрермен тарапынан жоғары бағасын алды. Халқымыздың сүйіспеншілігі мен айрықша құрметіне бөленді. Еліміздің өнері мен мәдениетін өркендетуге атсалысып, соңына жарқын із қалдырған Ескендір Өтегенұлының бейнесі ұмытылмайды, есімі халқымыздың жадында сақталады", – делінген жеделхатта.
///Елбасы кездесу барысында Ю.Лужковтың Астана мен Мәскеу арасындағы ынтымақтастықты нығайтуға сіңірген еңбегін атап өтіп, оны 80 жасқа толған мерейтойымен құттықтады.
Мәскеу қаласының бұрынғы мэрі Мемлекет басшысын және барша қазақстандықтарды республика тәуелсіздігінің 25 жылдығымен құттықтап, көрсеткен құрметі мен кездесуге мүмкіндік туғызғаны үшін Нұрсұлтан Назарбаевқа алғысын білдірді.


///
	 

	11 қазанда Мемлекет басшысы Нұрсұлтан Назарбаевтың қатысуымен Үкіметтің кеңейтілген отырысы өтеді

	Отырыста еліміздің биылғы 9 айдағы әлеуметтік-экономикалық дамуының қорытындылары туралы есеп беріледі, сондай-ақ Үкімет қызметінің түрлі бағыттары бойынша Қазақстан Президенті тапсырмаларының іске асырылу барысы қаралатын болады.

	 
///
	 

	Кеңеске Президент Әкімшілігінің Басшысы Н.Нығматулин, Қоршаған орта және су ресурстары министрі Н.Қаппаров, Астана қаласының әкімі И.Тасмағамбетов, Ақмола облысының әкімі С.Кулагин, сондай-ақ қоршаған орта және су ресурстары вице-министрі Е.Нысанбаев қатысты.

	Кеңес барысында елорданың айналасында жасыл аймақ қалыптастыру жұмыстарының қазіргі ахуалы мен бұдан арғы перспективасы талқыланды.

	Мемлекет басшысы 1997 жылдан 2013 жылға дейін отырғызылған ағаш көшеттерінің жалпы ауданы 70 мың гектарды құрағанын, соның шамамен 15 мыңы қала аумағында, қалған 55 мыңы қала сыртында екенін атап өтті.

	– Астана-Щучинск автожолының бойында 3,6 мың гектардан астам аумаққа ағаш егілді. Мен бір кездері алынып, әлі күнге дейін пайдаланылмай жатқан жерлердің бәрін сол аумақтарда ағаш егу үшін қайтарып алуға тапсырма бердім. Біздің міндетіміз – қаланың өзінде және оған жапсарлас аумақтарда жасыл желек қалыптастыру және оны сақтау. Ресурс болған жағдайда, Астананың айналасындағы жасыл аймақты Бурабай бағытындағы орманмен қосуға болады, – деді Нұрсұлтан Назарбаев.

	Қазақстан Президентіне «жасыл аймақ» тұжырымдамасын дамыту перспективалары туралы баяндалды, оның бірінші кезеңі аясында 2020 жылға дейін жасыл желек аумағын 100 мың гектарға дейін жеткізу жоспарлануда. Екінші кезеңде қазіргі ағаш көшеттері арасындағы бос жерлерге ағаш отырғызу арқылы Астананың жасыл аймағын тығыздандыру жұмыстары жүргізілетін болады.

	Сонымен қатар Нұрсұлтан Назарбаевқа екпе орманның жалпы алаңын ұлғайту, «ЭКСПО-2017» көрмесіне дайындық аясында демалыс аймағын құру, сондай-ақ Астана-Щучинск көлік жолы бойын, Вячеслав су қоймасы мен «Қарабидайық» қалдық су жинақтаушысының айналасын жасыл желекпен көмкеру жұмыстарының барысы туралы баяндалды.

	Кеңес қорытындысы бойынша Мемлекет басшысы бірқатар нақты тапсырмалар берді. 


///Мемлекет басшысы аталған саммиттің пленарлық мәжілісіне қатысады және бірқатар екіжақты кездесулер өткізеді.

///Мемлекет басшысы қауіпсіздік жөніндегі 56-шы Мюнхен конференциясының панельдік сессиясында «Географиялық орналасудың маңызы: Орталық Азия туралы әңгіме» тақырыбында сөз сөйледі. Ауғанстан Президенті Ашраф Ғани да пікірталасқа спикер ретінде қатысты. Іс-шараға америкалық дипломат, Халықаралық байланыстар жөніндегі кеңес президенті Ричард Натан Хаас модераторлық етті.
Іс-шара қызу пікірталас форматында өтті. Спикерлер модератордың сұрақтарына жауап беріп, Орталық Азиядағы қауіпсіздікті қамтамасыз ету жөніндегі ойларын ортаға салды.
Мемлекет басшысы өңірдің алатын орны туралы айта келе, Орталық Азияның жаһандық геосаясаттағы рөлі арта түсетінін атап өтті.
Қасым-Жомарт Тоқаев форумға қатысушыларға Қазақстанның сыртқы саяси басымдығы және еліміздің Ресеймен, Қытаймен, Еуроодақпен, АҚШ-пен, сондай-ақ, Ауғанстанмен өзара қарым-қатынастары туралы әңгімеледі.
Өңірдегі қауіпсіздікті қамтамасыз ету мәселесі арнайы тақырып ретінде талқыланды. Мемлекет басшысы есірткі тасымалына қарсы күрес жөніндегі шараларға, Қазақстанның терроризмге қарсы іс-қимылдарға қосқан үлесіне, «Жусан», «Русафа» операцияларының қорытындыларына егжей-тегжейлі тоқталды. 
Сонымен қатар Қасым-Жомарт Тоқаев жиынға қатысушыларға өзінің президенттігінің басымдықтары, еліміздегі саяси және экономикалық реформалардың негізгі бағыттары туралы айтып берді. Осы ретте Президент экономиканы әртараптандырудың, инновациялар мен цифрландыруды дамытудың аса маңызды екеніне назар аударды.
Сессияның соңында Мемлекет басшысы жиынға қатысушылардың сұрақтарына жауап берді.



 
 
















/// 
Елбасы кәсіпорынның жұмысымен танысып, жабдықтары мен өндіретін өнімдерін көрді.
Еңбек ұжымымен әңгіме барысында Нұрсұлтан Назарбаев жұмысшыларды жаңа цехтың іске қосылуымен құттықтап, олардың инновациялық өнім өндіру ісіне табыс тіледі.
Қазақстан Президенті сондай-ақ бұл нысан біздің өңір үшін бірегей кәсіпорын екеніне назар аударды.
Соңында Мемлекет басшысы еңбек адамының кәсіби тұрғыдан өсуі үшін және отандық тауар шығарылымының ауқымы мен сапасын одан әрі  арттыру үшін мемлекет барлық қажетті жағдайды жасай беретінін айтты.
 


/// 
Мемлекет басшысы «Макдоналдс» корпорациясының Қазақстандағы алғашқы кәсіпорны жұмысымен танысып, еңбек ұжымымен әңгімелесті
Мейрамхана ауданы 863 шаршы метр аумақты алып жатыр, келушілер үшін отыруға лайықталған 206 орны бар. Оны безендіруге жаңа тұжырымдарға негізделген дизайндар, сондай-ақ келушілерге қызмет көрсетудегі ең заманауи жүйелер қолданылған.
Компанияның екінші мейрамханасын да 2016 жылы ашу жоспарланған, ал таяу бес жылда тағы 15 мейрамхана ашу көзделіп отыр.
«Макдоналдстың» Қазақстандағы мейрамханаларына азық-түлік сыннан өткен өнім жеткізушілерден келетін болады. Сонымен бірге жергілікті өндірушілер базасын дамыту жұмыстары жалғасуда.
Мейрамхананың Астанадағы ресми ашылу рәсімі 8 наурызда өтеді.
***
«Макдоналдс» – қоғамдық тамақтану және жылдам қызмет көрсету  саласындағы әлемдік көшбасшының бірі. Әлемнің 120 елінде компанияның 36 мың кәсіпорны келушілерге қызмет көрсетеді.  

/// 
Жеделхатта химия зауытындағы жарылыс салдарынан көптеген адамның қаза тапқаны және зардап шеккені туралы хабарды Мемлекет басшысының зор күйзеліспен қабылдағаны атап өтілген. 
Нұрсұлтан Назарбаев орны толмас қайғыға ортақтаса отырып, жеке өзінің және барша Қазақстан халқының атынан ҚХР Төрағасына, сондай-ақ қаза болғандардың туған-туыстарына көңіл айтты.
Соңында Қазақстан Президенті зардап шеккендердің тезірек сауығып кетуіне тілектестік білдірді. 
///
	 

	Марат Мұханбетқазыұлы Тәжин Қазақстан Республикасының Мемлекеттік хатшысы болып тағайындалсын, ол Қазақстан Республикасы Президентінің көмекшісі – Қауіпсіздік Кеңесінің хатшысы қызметінен босатылсын.

	 

	Қазақстан Республикасының 

	              Президенті                                                                                               Н.Назарбаев

	 

	Астана, Ақорда, 2013 жылғы 16 қаңтар

	№ 472
///Қазақстан Президенті болып сайлануына орай Қасым-Жомарт Тоқаевтың атына құттықтау хаттар мен жеделхаттар келіп түсуде.
Германия Канцлері Ангела Меркель Мемлекет басшысына жаңа табыс тіледі.
«Сізді Қазақстан Республикасының Президенті қызметіне кірісуіңізбен құттықтаймын. Елдеріміз арасындағы әріптестік тұрақты дамып келеді. Германия реформалар мен демократияландыру жөніндегі жақын әріптес ретінде Қазақстанға қолдау көрсете беруге дайын», – делінген жеделхатта.
Үндістанның Премьер-Министрі Нарендра Моди Қазақстан Президентін құттықтап, екі елдің көп ғасыр бұрын басталған ықпалдастықты жалғастырып келе жатқанын айтты.
«Екіжақты ынтымақтастықтың қарқынды дамуының арқасында тарихи байланыстарымыз стратегиялық серіктестікке ұласты. Мемлекеттеріміз бен халықтарымыздың мүддесі үшін Үндістан мен Қазақстанның стратегиялық серіктестігін одан әрі нығайтуға және кеңейтуге дайын екенімді білдіремін», – делінген жеделхатта.
Хорватия Президенті Колинда Грабар-Китарович өзінің құттықтау хатында достық ынтымақтастықты одан әрі дамытуға бейіл екенін айтқан.
«Хорватия Қазақстанмен халықтарымыздың ортақ мүдделерін білдіретін көптеген салаларда тұрақты дамып келе жатқан әріптестікті және достық қатынастарды жоғары бағалайды. Біз өзара күш біріктіре отырып, ортақ ынтымақтастыққа, соның ішінде екі мемлекеттің әлеуетін іске асыру үшін экономикалық қатынастардың қарқынын арттыруға үлес қосатынымызға кәміл сенемін», – делінген жеделхатта.
Словакия Республикасының Президенті Андрей Киска да Қасым-Жомарт Тоқаевты құттықтады.
«Қазақстан – Словакияның Орталық Азиядағы маңызды серіктесі. Елдеріміз арасындағы ынтымақтастық ортақ мүдделерімізді білдіретін барлық салаларда дами беретініне сенім білдіреміз», – делінген жеделхатта.
Болгария Президенті Румен Радев Қасым-Жомарт Тоқаевқа еңбегінің жемісті болуын және Қазақстан халқына бақ-береке тіледі.
«Біз өзара күш жұмылдыра отырып, мемлекеттеріміз арасындағы екіжақты ынтымақтастықты нығайтуға және дамытуға үлес қосамыз, – делінген жеделхатта.
Швейцария Конфедерациясының Президенті Ули Маурер Қазақстан мен Швейцария арасындағы байланыстардың өте жақсы деңгейде екенін атап өтіп, екі мемлекеттің игілігі үшін ынтымақтастықты нығайтуға сенім білдірді.
Австрия Президенті Александр Ван дер Беллен Қасым-Жомарт Тоқаевқа демократиялық даму және реформаларды жүргізу ісінде табыс тіледі.
«Халықаралық және өңірлік қауіпсіздік пен тұрақтылықты қамтамасыз ету жөніндегі Қазақстанның ұзақ мерзімді қызметі Сіздің басшылығыңызбен одан әрі жалғаса беретініне сенімдімін», – делінген жеделхатта.
Латвия Президенті Раймонд Вейонис Қазақстанды Латвияның Орталық Азиядағы маңызды әріптесі әрі мемлекеттер арасындағы қарым-қатынастар конструктивті әрі өзара тиімді екенін атап өтті. 
Ресей Федерациясы Үкіметінің төрағасы Дмитрий Медведев Қасым-Жомарт Тоқаевтың жетекшілігімен экономика мен әлеуметтік салаларды модернизациялауда, азаматтардың өмір сүру деңгейін арттыруда кең ауқымды жоспарларды жүзеге асыру жалғасатынына сенім білдірді.
«Сіздің тату көрші, одақтас Ресей мен Қазақстан қарым-қатынастарының одан әрі дамуын, Еуразиялық экономикалық одақ аясындағы интеграциялық өзара іс-қимылдарды кеңейтуге бел шеше кірісуіңізді құп көреміз», – делінген құттықтау хатында.  
Ресей Федерациясының Федерация кеңесінің төрайымы Валентина Матвиенко Ресей мен Қазақстанның қарым-қатынастары, соның ішінде парламенттік бағыт бойынша конструктивті түрде қарқынды дамып келе жатқанын атап өтті.
«Қазақстан Сіздің басшылығыңызбен мемлекеттікті нығайту ісінде, ұлттық экономиканы көтеруде және еуразиялық кеңістікте өзара тиімді интеграциялық үдерістерді ілгерілетуде жаңа табыстарға жететініне Федерация Кеңесі сенеді», – делінген жеделхатта.
Қазақстан Президенті болып сайлануына орай Қасым-Жомарт Тоқаевтың атына құттықтау хаттарын Нидерланд Королі Виллем-Александр, Монғолия Президенті Халтмаагийн Баттулга, ЮНЕСКО ұйымының Бас хатшысы секретарь Одри Азуле, Экономикалық ынтымақтастық ұйымының Бас хатшысы Хади Солейманпур, Польшаның бұрынғы Президенті Александр Квасьневский, Бразилия Федералды Сенатының төрағасы, сенатор Дави Алколумбре Польша Республикасы Сенатының маршалы Станислав Карчевский, «Италия-Қазақстан» парламентаралық достық тобының төрағасы Эдмондо Чириелли, Польша-Қазақстан сауда-өнеркәсіп палатасының төрағасы Петр Гузовски, Еуропа Парламентіндегі Польша Республикасының депутаты Рышард Чарнецкий, Польша Республикасының сенаторы Ян Филип Либицкий, Польша  Республикасының  Сейм депутаты Томаш Ленц жолдады. 
///Мемлекет басшысы Жоғары Еуразиялық экономикалық кеңестің бейне конференция форматында өткен кезекті отырысына қатысты.
Онлайн саммитке Армения Республикасының Премьер-Министрі Никол Пашинян, Беларусь Республикасының Президенті Александр Лукашенко, Қырғыз Республикасының Президенті Сооронбай Жээнбеков, Ресей Федерациясының Президенті Владимир Путин және Еуразиялық экономикалық одақ жанындағы бақылаушы мемлекеттің басшысы ретінде Молдова Республикасының Президенті  Игорь Додон, сондай-ақ, Еуразиялық экономикалық комиссия алқасының төрағасы  Михаил Мясникович қатысты.
Жиынның күн тәртібінде 2025 жылға дейінгі еуразиялық экономикалық интеграцияның стратегиялық дамуы туралы мәселе талқыланды. Отырыс барысында Мемлекеттер басшылары Еуразиялық экономикалық одақ аясындағы ынтымақтастықтың басым бағыттарын, соның ішінде, Кубаға Еуразиялық экономикалық одақ жанындағы бақылаушы мемлекет мәртебесін беру мәселесін қарастырды.
Қазақстан Президенті өз сөзінде «2025 жылға дейінгі еуразиялық экономикалық интеграцияның стратегиялық даму бағыттары туралы» құжаттың жобасына ерекше назар аударды.
Қасым-Жомарт Тоқаев бұл маңызды құжатты қабылдау идеясын қолдай отырып, Стратегияның кейбір бөлімдерін қайта талқылап, әлі де пысықтай түсу керек екенін айтты.
– Алдағы бірнеше жылға арналған интеграцияның негізін қалайтын аталған құжаттың ерекше маңызды екенін ескере отырып, оны әлі де талқылап, бетпе-бет кездесу барысында қабылдаған жөн. Ерте ме, кеш пе, біз бір-бірімізбен кездесеміз, – деді Мемлекет басшысы.
Сонымен қатар Президент осы құжатқа қатысты бірқатар түсіндірме жасады. Қасым-Жомарт Тоқаев бірінші кезекте тауарлардың кедергісіз әрі шектеусіз тасымалын іс-жүзінде қамтамасыз ету, секторлар бойынша тараптармен келісілген бірыңғай қызмет көрсету нарығын кезең-кезеңімен құру, ортақ энергетикалық және қаржы нарығына дайындалу қажет деп санайды.
Мемлекет басшысы Одаққа мүше елдер арасындағы екіжақты ынтымақтастықтың көпқырлы екенін атап өтіп, оның экономикалық, әлеуметтік, гуманитарлық қатынастарды қамтитынын жеткізді.
– Сондықтан аталған мәселелерді бесжақты форматта Еуразиялық экономикалық комиссияны қатыстыра отырып қарастыру, оның нақты іске асуын қиындатады. Денсаулық сақтау, білім және ғылым салаларын Еуразиялық экономикалық комиссияның құзыретіне толық көлемде беру, оның экономикалық бағытын айтарлықтай өзгертіп жіберуі мүмкін. Яғни, 2015 жылғы Еуразиялық экономикалық одақ құру туралы келісімнің мәніне қайшы келеді, – деді Қасым-Жомарт Тоқаев.
Қазақстан Президентінің айтуынша, интеграциялық жұмыс ұлттық құқықтық жүйенің ерекшеліктерін ескеруге тиіс әрі ұлттық заңнаманы үйлестіру және біріздендіру мәселелерін қарастыру кезінде «жеткілікті қажеттілік» қағидатын ұстануы керек.   
– Стратегияда  ұсынылған заңнаманың «үйлестіруге және біріздендіруге» қатысты құқықтық жауапкершілік орнату бөліміндегі әкімшілік және қылмыстық, кеден ісі, техникалық реттеу, тұтынушылардың құқығын қорғау сияқты бірқатар сала, біздің пікірімізше, ақылға қонымды жеткіліктілік қағидатына әлі де толық жауап бермейді. Ал бұл ұлттық қоғамдық ой-пікірдің Стратегияны қабылдамауына алып келеді. Өйткені Стратегия үкіметтер мен парламенттердің дербес құқығын шектейді, – деді Президент.   
Сонымен қатар Қасым-Жомарт Тоқаев Еуразиялық экономикалық комиссияның өкілеттігін кеңейту мәселелеріне мұқият болуға шақырды.
– Еуразиялық экономикалық одаққа мүше-мемлекеттердің қызмет көрсету, өзара сауда мәселелері бойынша үшінші елмен өткізетін екіжақты келіссөздеріне Комиссияның қатысу құқығын беру қосымша зерттеуді қажет етеді, – деді Президент.
Мемлекет басшысы дәл қазіргі жағдайда Еуразиялық экономикалық одақпен ынтымақтастықтың басым бағыты экономиканы қайта қалпына келтіру мәселесі бойынша құрылуы керек екенін жеткізді. Қасым-Жомарт Тоқаев Өзбекстан Парламентінің Еуразиялық экономикалық одаққа бақылаушы мемлекет ретінде кіру туралы шешімін құптады.
Мемлекет басшысы өзара сауда, бизнесті қолдау, цифрландыру және көліктік логистика салаларындағы ықпалдастық мәселелерін одан әрі нығайту жөніндегі нақты ұсыныстарын ортаға салды.
Біріншіден, Қазақстан Президенті пандемия кезінде пайда болған барлық шектеулер мен кедергілерді кезең-кезеңімен алудың жоспарын жасау қажет деп санайды.
– Біздің денсаулық сақтау, санитарлық, ветеринарлық және өзге де бақылаушы ведомстволарымыз дағдарыстан сабақ алып, сондай-ақ, бір жағынан азаматтарымыздың денсаулығын сақтайтын, екінші жағынан тауарлардың кедергісіз қозғалысын қамтамасыз ететін ықпалдастықтың тиімді механизмдерін ұсынуы қажет. Пандемияға қарсы күрес кезінде, одан кейінгі шектеулер алынған кезеңде де көлік құрылымдарының, санитарлық қызметтердің, шекаралық ведомстволардың жұмысы жүйелі болуы маңызды, – деді Қасым-Жомарт Тоқаев.
Мемлекет басшысы екінші мәселе ретінде Еуразиялық экономикалық одақтың ақпараттық жүйесін біріктіру жұмыстарын қолға алудың маңыздылығын айтты.
– Мемлекеттік органдарымыздың ықпалдастық орнатқан негізгі аспектілерін цифрландыру арқылы біздің елдеріміз бизнес-процестерді жеңілдетуге, өзара тауар айналымын арттыруға, бизнеске әкімшілік жүктемені азайтуға қол жеткізеді, – деді Қасым-Жомарт Тоқаев.
Үшіншіден, Қазақстан Президенті көлік-логистика қызметін дамыту қажет деп санайды.
– Аталған бастама аясында біз ұлттық тауар өткізу жүйесін құруды бастап кеттік. Ол 2022 жылға қарай 24 көтерме-тарату орталығынан тұратын болады. Бұл 5 миллион тонна ауыл шаруашылық өнімін сақтап, өңдеп, таратуға мүмкіндік береді. Одаққа мүше мүдделі елдердің арасында тауар таратудың ортақ жүйесін құру мүмкіндігін қарастыруды ұсынамын, – деді Мемлекет басшысы.
Қасым-Жомарт Тоқаев бизнесті қолдау мәселесіне де ерекше назар аударды. Президент қазіргідей дағдарыс кезеңінде Еуразиялық экономикалық одаққа мүше мемлекеттердің барлық ресурсы жұмыс орындарын тұрақтандыруға және сақтап қалуға бағытталғанын айтты. Сонымен қатар Мемлекет басшысы Одақтың шығыны көп жекелеген шешімдерін орындау, атап айтқанда, қазіргі дағдарыс жағдайында кейбір тауар түрлерін міндетті түрде таңбалау аса қажет емес деп есептейді.
Қазақстан Президенті Еуразиялық экономикалық одаққа мүше елдердің қаржы-экономика министрліктері басшыларының, жалпы үкіметтердің дағдарыстан кейінгі кезеңдегі сыртқы сын-қатерлер мен экономиканы дамытуға қатысты шараларды талқылау үшін арнайы алаң ашып, оны белсенді қолданудың маңыздылығын мәлім етті.
Саммит қорытындысы бойынша Қасым-Жомарт Тоқаевтың ұсынысымен «2025 жылға дейінгі еуразиялық экономикалық интеграцияның стратегиялық даму бағыттары туралы» құжат негізінен мақұлданғанымен, қабылданған жоқ. Одаққа мүше мемлекеттердің үкіметтері мен Комиссияға Стратегияны пысықтау тапсырылды.
«Еуразиялық бестіктің» көшбасшылары Жоғары Еуразиялық экономикалық кеңестің келесі отырысын 2020 жылдың күзінде Минск қаласында өткізуге уағдаласты.
 





///Қазақстан Президенті Италияның солтүстігіндегі Генуя қаласында автожол көпірінің опырылуы салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өз атымнан ауыр қайғыға ортақтасып, қайтыс болғандардың отбасылары мен туған-туыстарына, сондай-ақ бүкіл Италия халқына көңіл айтамын.
Зардап шеккендердің тезірек сауығып, отбасыларына оралуына тілектестік білдіремін», – делінген жеделхатта.
/// 
Қазақстан Президенті сапар барысында Катар Әмірі шейх Тамим бен Хамад Әл Танимен келіссөздер жүргізеді. Сондай-ақ Нұрсұлтан Назарбаев Катар Мемлекетінің іскер және қаржы элитасы өкілдерімен кездеседі деп жоспарланып отыр. 

/// 
Мемлекет басшысы Орал қаласына келді. Сапар барысында бірқатар нысандарға бару, сондай-ақ Қазақстан халқы Ассамблеясының Тәуелсіздіктің 25 жылдығына арналған  «Біздің күшіміз – бірлікте»  атты республикалық форумына қатысу жоспарланған. 
///
	

	Ақордадағы салтанатты рәсімнен кейін шағын құрамда келіссөздер өтті. Кеңейтілген форматтағы келіссөздер Қазақстан Президентінің атынан Македония Президентінің құрметіне ресми таңғы аста жалғасты.

	Нұрсұлтан Назарбаев пен Георге Иванов екіжақты ынтымақтастықтың кең ауқымды мәселесін, халықаралық күн тәртібін талқылады және одан арғы іс-қимылдың негізгі бағыттарын анықтады. Еуропадағы, Таяу Шығыстағы және Ауғанстандағы жағдай жөнінде пікір алмасты. Энергетикалық және аймақтық қауіпсіздік мәселелері, сондай-ақ әлемдік қаржы дағдарысының мүмкін боларлық салдарлары қаралды.

	Тараптар энергетика, көлік, ауыл шаруашылығы, туризм, фармацевтика салаларындағы ынтымақтастықтың мүмкіндіктерін талқылады. Қазақстан Президенті мен Македония Президенті сауда-экономикалық ынтымақтастықты жандандыруға бағытталған кешенді шараларды белгіледі. Нұрсұлтан Назарбаев осы саладағы екіжақты қарым-қатынастардың деңгейі әзірше төмен екенін және екі елдің экономикалық әлеуетіне сәйкес келмейтінін атап өтті.

	Келіссөздердің қорытындысы бойынша Қазақстан Республикасының Президенті Нұрсұлтан Назарбаев пен Македония Республикасының Президенті Георге Иванов Бірлескен мәлімдеме қабылдады. Бұл құжат саяси, экономикалық және мәдени-гуманитарлық салалардағы ынтымақтастықты тереңдетуге бағытталған.

	Сонымен қатар, ҚР Үкіметі мен МР Үкіметі арасындағы қосалқы салық салуды болдырмау және кіріске салынатын салыққа қатысты жалтарудың алдын алу туралы Келісімге, ҚР Үкіметі мен МР Үкіметі арасындағы инвестицияны ынталандыру және өзара қорғау туралы Келісімге қол қойылды. Тараптар сондай-ақ ҚР Үкіметі мен МР Үкіметі арасындағы сауда-экономикалық ынтымақтастық туралы Келісімге қол қойды.

	Кездесу аяқталғаннан кейін екі елдің Президенттері БАҚ-қа арнап брифинг өткізді. Нұрсұлтан Назарбаев біздің елдеріміздің тарихында ұқсастық бар екенін атап өтті. Қазақстан КСРО құрамында, ал Македония Югославия құрамында болған.

	- Македония басшысының сапары екі мемлекет арасындағы қатынастарды дамыту үшін үлкен мәнге ие. Біздің республикамыз Үдемелі индустриялық-инновациялық даму жөніндегі бағдарламаны жүзеге асыруда. Мен македониялық серіктестерімізді бірлескен экономикалық жобаларды іске асыруға шақырдым. Біз фармацевтика, машина жасау, ауыл шаруашылығы тәрізді салалардағы өзара тиімді ынтымақтастықты дамыту ниетіндеміз. Македония Шығыс Еуропаның орталығында орналасса, Қазақстан Батыс пен Шығыс арасын байланыстыратын буын болып табылады. Көліктік коммуникацияның құрылуы біздің мемлекеттеріміз үшін пайдалы болатынына сенемін, - деді Нұрсұлтан Назарбаев.

	Өз кезегінде Георге Иванов Қазақстан мен Македонияны достық қатынастар байланыстыратынын атап өтті.

	- Өкінішке орай, біздің елдеріміз арасында әлі күнге дейін тығыз өзара қарым-қатынастар орныққан жоқ. Мен бүгін құжаттарға қол қойылуы біздің ынтымақтастығымызды серпінді дамытуға себеп болатынына сенемін. Біз бірлескен жобаларды іске асыруға қызығушылық танытып отырмыз. Нұрсұлтан Назарбаевтың саясатының арқасында Қазақстан әлеуметтік-экономикалық дамуда елеулі табыстарға жетті. Республика түрлі этностар мен конфессияның бейбіт қатар өмір сүруінің үлгісін көрсетті, - деді Македония Президенті.

	Жаппы, Георге Ивановтың Қазақстанға сапары екі ел арасындағы стратегиялық ынтымақтастықтың перспективалық формасын анықтауға арналған.
///
	 

	Мемлекет басшысы кеңес басталмас бұрын «Қазақстанды жаңа индустрияландыру: 2014 жылғы І жартыжылдықтың нәтижелері» тақырыбындағы көрмемен танысты. Сонымен қатар Нұрсұлтан Назарбаевқа жүзеге асыру ісіне шетелдік инвесторлар қатысатын, өңдеуші өнеркәсіптегі бірқатар жаңа жобалар көрсетілді. Олардың қатарында IVECO (Италия), Toyota Tsusho Corporation (Жапония), Emirates Future (Иордания), LG Electronics (Корея), «Белкамит» (Италия-США), Isoplus (Германия) және басқа да ірі компаниялар бар.

	Кеңеске қатысқан Қазақстан Президенті индустриялық саясат мәселелері жөніндегі биылғы кездесу жаңа ғимаратта – Президент кітапханасында өтіп отырғанын, бұл «жасыл» экономика қағидаттарын енгізудің іс жүзіндегі мысалы екенін атап өтті.

	– Бұл экологиялық архитектураның жарқын үлгісі. Шатырдың әйнекті беті күндізгі уақытта күннің табиғи жылуын жинақтауға мүмкіндік береді. Осылайша, алаңы 30 мың шаршы метр болатын мына алып ғимарат жарық пен жылуға арналған энергияны өзі алады. Бұл біздің «жасыл» экономикаға қарай жүйелі ұмтылысымыздың, энергия үнемдеуді дамытудың көрнекі мысалы, – деді Мемлекет басшысы.  

	Қазақстан Президенті өнеркәсіптің бірінші жартыжылдықтағы жұмысының нәтижелерін қарау әкімдер мен Үкімет қызметінің биылғы аралық қорытындысын ғана емес, биліктің жергілікті атқарушы органдарының бесжылдық жұмысының қорытындыларын да шығару болып саналатынына тоқталды. Ол басты нәтиже ретінде Қазақстанның экономикалық өсімнің қажетті қарқынын қамтамасыз ете алғандығын айтты.

	– Егер әлемдік экономиканың қалпына келуі баяу жүріп жатқанын ескерсек, бұл өте маңызды. Сарапшылардың көпшілігі биылғы жаһандық өсімге қатысты байыпты болжамдар жасауда. Әлемдік экономиканың қалпына келуінің әлсіз белгілері ойластырылмаған бірқатар саяси шешімдердің қаупімен қатар келуде, – деді  Нұрсұлтан Назарбаев.

	Мемлекет басшысы әлемдегі мейлінше дамыған 30 мемлекеттің қатарына кіру ел экономикасының шикізаттық бағдарын өзгертуді қажет ететіндігіне назар аударды. Барлық шикізаттық ресурстарға әлемдік нарық коньюнктуралары нашарлаған жағдайда экономиканың орнықтылығын қамтамасыз ету үшін өңдеуші өнеркәсіп те маңызды.  

	Қазақстан Президенті атап өткендей, ілгерілеу болғанына қарамастан, индустриялық-инновациялық бағдарламаны жүзеге асыру отандық экономиканың құрылымында жеткілікті көрініс тапқан жоқ. Өңдеуші өнеркәсіптің өсімі баяулады, оның ІЖӨ құрылымындағы арасалмағы 2010 жылғы 11,3 пайыздан 2013 жылы 10,9 пайызға дейін төмендеді. Өндіруші өнеркәсіпте айтарлықтай өсу болмағанын ескере отырып, сарапшылар экспорттың шикізаттық емес үлесі 30 пайыздан 20 пайызға дейін төмендегенін айтты.

	– Біз  инновацияға, заманауи технологияларға негізделген табысты индустриялық жобалардың, индустриялық революцияға бастапқы старт алаңы болатындай жобалардың ілкімді қатарын жасай алмадық, – деп атап өтті Нұрсұлтан Назарбаев.  

	Мемлекет басшысы өңдеуші өнеркәсіп өсімінің жекелеген нәтижелері үдемелі индустриялық-инновациялық бағдарламаны жүзеге асырғанға дейін іске қосылған жобалармен байланысты болғанын айтты. Олардың қатарында «Қарашығанақ Петролеум Оперейтинг» және «Қазақмыс» компанияларының жобалары, «Батыс Еуропа – Батыс Қытай» автокөлік дәлізі, Алматыдағы метро құрылысы бар. 

	Сондай-ақ өнеркәсіптік бесжылдыққа шикізаттық сала мен инфрақұрылым нысандарын қоса қамтыған, өңдеуші индустрияға тікелей қатысы жоқ жобалар да еніп кеткен.

	Нұрсұлтан Назарбаев атап өткендей, осы олқылықтар және дағдарыс алдындағы жағдайға жеткізген жаһандық геоэкономикадағы келеңсіз оқиғалар еліміздегі экономикалық өсімнің баяулауына әкелді. Бірінші тоқсандағы экономикалық өсім жоспарланған қарқыннан кейін қалып, 4 пайызды құрады, бұл былтырғы жылдың осы кезеңінен 1 пайызға кем.

	Жағдайды өзгерту үшін Үкімет 2014 жылға арналған әлеуметтік-экономикалық саясаттың бірінші кезектегі шараларының Жол картасын әзірледі.

	– Ол жаһандық экономикалық үрдістердегі ықтимал жағымсыз өзгерістерді ескеріп әзірленген дағдарысқа қарсы жоспарға айналды. Жалпы алғанда, бұл жоспар іске асты. Қазақстанның ХХІ ғасырдағы индустриялық базасының қарқынды өсіп келе жатқан қорын толықтыратын, бірқатар маңызды жобаларды жүзеге асыру көзделуде. Атап айтсақ, соның негізгілерінің бірі ұлттық энергетиканың тұңғыш ірі жобасы – шетелдік банктердің қаражаты инвестицияланған Балқаш ЖЭС-і болып саналады, – деді Қазақстан Президенті.

	Сондай-ақ әлемдік жетекші компаниялармен ынтымақтастық туралы келісімдер жасалды. Соның ішінде геологиялық барлау саласына инвестициялар мен заманауи инновациялық технологиялар трансферттеу саласы да бар.

	Сонымен қатар, экономикалық өсімді жеделдетуде ықпалдастық үдерістері, соның ішінде бастамашыл отандық кәсіпкерлер үшін перспективалы кеңістік болып саналатын, келесі жылы жұмысы басталатын Еуразиялық экономикалық  одақ үлкен рөл атқаруы тиіс. 

	Мемлекет басшысы интеграциялық үдерістер қазірдің өзінде-ақ Қазақстанның экономикасын әртараптандыруға және экспорт құрылымында өңделген өнімдер үлесінің артуына оң ықпалын тигізгенін айтты. Көлік құралдарының барлық түрін өндіру көлемі 2009 жылмен салыстырғанда былтыр 24 есеге өсті. Агроөнеркәсіп  кешенінің экспорттық өнімдерінің көлемі 2010 жылы 150 миллион доллар болса, 2013 жылы 534 миллион долларға жетті.

	Биыл Қазақстанның Дүниежүзілік сауда ұйымына кіру үдерістерін аяқтау қажет, бұл да біздің ел үшін мүмкіндіктердің тағы бір деңгейін білдіреді.

	Қазақстан Президенті табысты экономикалық дамудың тағы бір маңызды аспектісі халықаралық қаржы институттарымен ынтымақтастық аясын кеңейту екендігіне тоқталды.

	– Қазақстан  Дүниежүзілік банкпен 2,5 миллиард доллардың, Азиялық банкпен 1,6 миллиард доллардың, Ислам банкімен 1,1 миллиард доллардың ынтымақтастық туралы негіздемелік келісіміне қол қойды. Еуропа қайта құру және даму банкімен де 550 миллион долларға келісім бар. Осылайша, индустрияландыруды жүзеге асыру мүмкіндіктері айрықша ұлғайды, тек жұмыс істеу қалды, – деді Нұрсұлтан Назарбаев.

	Мемлекет басшысы стратегиялық бағыт айқындалғанын, соның аясында Қазақстан экономикасының негізгі бағыттарындағы инвестициялық секторларды дамытудың басымдығы бар бағдарламаларын халықаралық банктер арқылы бірлесіп қаржыландыру қамтамасыз етілетінін айтты.  

	Қазақстан Президенті атап өткендей, маусым айында 2015-2019 жылдарға арналған жаңа индустриялық-инновациялық даму бағдарламасы қабылданды, онда өндіруші емес, индустриялық держава болу үшін өндірістік қуаттарды тездетіп жаңғырту міндеті қойылған.

	– Бұл – еліміз үшін күрделі міндет. Екінші бесжылдық жоспары өнеркәсіпті стратегиялық басқару контекстінде жүзеге асырылатын болады. Осы жоспардың жалпы инвестициялар көлемі шамамен 6,6 триллион теңге, соның 90 пайызы жеке инвестициялар болады.  Бұл міндетті шешу үшін бүкіл Үкіметтің жұмыс істеуіне  тура келеді, – деп атап өтті Нұрсұлтан Назарбаев.

	Мемлекет басшысы хабарлағандай, бағдарламаны жүзеге асыру 2019 жылға қарай өндірілген өнім көлемінің өсімін 43 пайызға жеткізуге, еңбек өнімділігін 1,4 есе ұлғайтуға мүмкіндік береді.

	Басымдығы бар салаларда 29 мыңнан астам өнімділігі  жоғары жұмыс орындары ашылады. Осыған байланысты Қазақстан Президенті индустрияландыру үдерістерінің сұранысына сай келетін кадрлар даярлау қажеттігіне назар аударды. Осы мақсатта 323 кәсіптік стандарт әзірленді, соның 147-сі бойынша білім беру бағдарламасын дайындау жүріп жатыр. Білім беру деңгейі, материалдық-техникалық қамтылуы, оқытушы-профессорлық құрамы тұрғысынан білікті кадрлар даярлау міндетін атқара алатын 10 университет және  9 колледж іріктеп алынды. Сондай-ақ қыркүйекте Парламентке білім беру және кадр даярлау жүйесін жетілдіру мәселелері бойынша заң жобасы енгізіледі.

	– Индустриялық-инновациялық бағдарламаның екінші бесжылдығы қарқынды басталуы үшін Үкімет жыл соңына дейін барлық дайындық жұмыстарын аяқтауы тиіс, – деп атап өтті Нұрсұлтан Назарбаев.

	Қазақстан Президенті мұнай-газ секторын дамытудың 2018 жылға дейінгі кешенді жоспары қабылданғанын айтты. Оны жүзеге асыру МӨЗ-дегі мұнай өңдеуді 17,5 миллион тоннаға, мұнай тасымалын 98 миллион тоннаға және газды 35 миллиард текше метрге дейін ұлғайтуы тиіс. Таяу уақытта елді 2030 жылға дейін газдандырудың бас сызбасы ұсынылуы керек және келесі жылдан бастап 1600-ден астам елді мекенді газдандыру жоспарлануда. Бұл орайдағы халықты қамту ауқымы  12 миллион адамды құрайды деп күтілуде.

	Сонымен қатар Мемлекет басшысы энергия сервисі шарттары механизмін енгізу жөніндегі заңның әзірлемесін, сондай-ақ Дүниежүзілік банкпен, Еуропа қайта құру және даму банкімен 55,7 миллион доллар мөлшеріндегі сомаға энергия тиімділігі жөніндегі жобаларды қаржыландыру туралы келісімге қол қоюды қолдайтынын атап өтті.

	Тау-кен металлургиясы өнеркәсібін 2018 жылға дейін дамыту жөніндегі бесжылдық кешенді жоспарға сәйкес, жалпы құны 1,3 триллион теңге болатын 31 инвестициялық жобаны жүзеге асыру көзделген.

	Нұрсұлтан Назарбаев екінші бесжылдық жоспардың басымдығының бірі ретінде логистика саласындағы индустрияландыру жұмысын атады. Ол 2015 жылы «Батыс Еуропа-Батыс Қытай» трансконтинентальды магистралі құрылысы аяқталатынын, сондай-ақ Ақтау теңіз порты мен «құрғақ порт» қуатын арттыру үшін «Қорғас-Шығыс қақпасы» арнаулы экономикалық аймағы аумағында үш құрғақ жүктер терминалының құрылысы жүріп жатқанын айтты.

	Астана-Щучинск автожолымен жүріп өту үшін ақы енгізу оны бюджет қаражатын пайдаланбай-ақ күтіп-баптауға және жөндеуге мүмкіндік тудырды. Сонымен қатар Астана-Павлодар автожолының құрылысы басталады, келесі жылы Теміртау-Қарағанды тас жолын салу аяқталады, бұл жұмысты жалғастыру қажет. Мемлекет басшысы жол салу экономиканың маңызды басымдығы болып саналатынына назар аудартты.   

	Көлік-логистика жүйесін дамыту аясында «ҚТЖ» АҚ базасында логистикалық активтерді шоғырландыру жұмысы жүргізілді.

	– Еліміз Азия-Тынықмұхит өңірі нарығына және Парсы шығанағы елдеріне тікелей шығатын бірегей Орталық Азия державасына айналып келеді. Еуразиялық экономикалық одақтың арқасында біз Қазақстанның бүкіл Еуразия хабына айналу мүмкіндігін іске асыра аламыз. Көлік-логистика саласын дамыту 21 ғасырдың бірінші жартысындағы жаңа экономикалық кезеңге енудегі біздің алғашқы тәжірибеміз болады, – деді Нұрсұлтан Назарбаев.

	Бұдан бөлек, экономикалық өсімді қамтамасыз етуде агроөнеркәсіп кешені үлкен рөл атқарады.

	– Біз – аграрлық елміз. Ауыл шаруашылығының азық-түлік өніміне қажеттілік әлемде өсе береді, шамамен ол 2050 жылға қарай 2 есе артпақ. Біз соған дайындалуымыз керек. Бұл – біздің орасан экспорттық резервіміз. Оны пайдалану мақсатында биыл ауыл үшін өте маңызды бірқатар мәселелер шешілді. АШК субъектілерін сауықтыруды қаржыландыру қағидаттары қабылданды. Ол сыйақы мөлшерлемелерін арзандатуға, кредиттік лизингтік міндеттемелерді қайтару мерзімдерін ұзартуға мүмкіндік береді, – деді Қазақстан Президенті.

	Мемлекет басшысы агроөнеркәсіп кешені субъектілерін қаржылық сауықтыру үшін 52 миллиард теңге бөлінгенін айтты. Жалпы қарызы 300 миллиард теңгеге жететін 160-тан астам АШК субъектісін сауықтыру көзделіп отыр. Сондай-ақ ол аграрлық салаға шетелдік инвесторлар тартудың маңызды міндет екеніне  назар аудартты. Бұл үшін инвестициялық салымдарды субсидиялау қағидаттары қабылданды, оларда ауыл шаруашылығы тауарларын өндірушілердің шығыстары үшін өтемақы беру қарастырылған. Алдын ала бағалауларға сүйенсек, бұл аграрлық өндіріс саласына қосымша 48 миллиард теңге жеке инвестиция тартуға мүмкіндік туғызады.

	– 2014 жылы «Қазагро» холдингі желісі бойынша жалпы сомасы 36,5 миллиард теңгелік 66 инвестициялық жобаны пайдалануға беру жоспарланып отыр. Осының бәрі ауылда 2000 жұмыс орнын ашуды қамтамасыз етеді. Топырақ астындағы көкөніс өнімі импортының 19 пайыз көлемі, сондай-ақ сиыр еті импортының 7 пайыз көлемінің орны толтырылады. Тамақ өнеркәсібіне жасалатын мемлекеттік қолдаудың жалпы көлемі таяудағы 5 жылда 220 миллиард теңге деңгейінде болады деп жоспарланған, – деді Нұрсұлтан Назарбаев.

	Сондай-ақ Қазақстан Президенті елде тері, жүн, мақта, балық өңдеу, макарон және кондитерлік бұйымдар өндірісі бағыттары бойынша ауылда жұмыс істейтін шағын бизнес үшін мейлінше қолайлы жағдайлар жасалғанын айтты. Кәсіпкерлерге ҚҚС-ға 70 пайыздық салық жеңілдігі ұсынылып отыр.

	– Бүгінде бүкіл әлемде «инвестициялық аштық» байқалады. Сондықтан мемлекет инвесторларды қолдауға байланысты шығыстар мен тәуекелге бас тігуде. Біз еліміздегі іскерлік ахуал сол қолайлы қалпында қалуы үшін барлығын істеп жатырмыз. Мамырдың аяғындағы ҚХР-ға менің сапарымның нәтижесінде біздің экономикамызға тағы 10 миллиард доллар инвестиция тартылды. Ол инвестициялардың ар жағында Жамбыл, Маңғыстау, Ақтөбе, Алматы, Оңтүстік Қазақстан, Қостанай және Қарағанды облыстарында жаңадан химия, мұнай-газ, электр энергетикасы, кен өндіру салалары кәсіпорындарын ашу көзделген. Бұлар – тұтас өңірлердің келбетін өзгертетін инновациялық, ғылымды және капиталды көп қажет ететін өндірістер, – деді Мемлекет басшысы.

	Нұрсұлтан Назарбаев Қазақстан біздің елімізді инвестиция нарығындағы күшті ойыншыға айналдырып отырған бірқатар артықшылықтарға ие екенін, ал келешекте ол Еуразиялық экономикалық одақтың инвестициялық орталығына айналуы мүмкін екенін айтты.

	Сондай-ақ Қазақстан Президенті қаржы жүйесін сауықтыру жұмысын жалғастыруды тапсырды. Атап айтқанда, «Самұрык-Қазына» ҰӘҚ екінші деңгейдегі банктер активінен шығуға тиіс. Бұл қорға өзінің басты міндетіне –корпоративтік басқаруды жақсартуға, активтерді көбейтуге, ұлттық холдингтер айналасында бизнес-құрылымдар ашуға көшкен жөн.

	Мемлекет басшысы жалпы бірінші жартыжылдықта ауқымды жұмыс атқарылғанын айтты.

	– Бұл – Үкіметтің барлық құрылымы мен өңір әкімдерінің пәрменді жұмысының нәтижесі. Мен сондай-ақ ел Парламенті депутаттарына жоспарлағанымызды жүзеге асыруға мүмкіндік тудырған бірқатар маңызды заң жобаларын жедел қабылдағаны үшін ризамын. Енді келесі міндеттер туралы ойланған жөн, біз тек жолдың басындамыз. Біздің міндетіміз – өңдеуші өнеркәсіптің өз маңызы жөнінен шикізат саласы деңгейіне жетіп, ал келешекте одан асып түсуіне қол жеткізу, – деді Нұрсұлтан Назарбаев.

	Кеңес кезінде сөз сөйлеген Премьер-Министрдің орынбасары – Индустрия және жаңа технологиялар министрі Ә.Исекешев 4,5 жылда 672 жоба жүзеге асып, 69 мың тұрақты жұмыс орны ашылғанын баяндады. Бұдан бөлек, Индустрияландыру картасы нысандарында 3,2 триллион теңге өнімі өндіріліп, экспорт 133 миллиард теңге болды, жалпы экспорт көлеміндегі дайын өнімнің үлесі 8 пайызға жетті, 325 жаңа өнім түрі игерілді.

	– Индустриялық-инновациялық дамудың бірінші бесжылдығының аяқталуына  жарты жыл қалды. Биыл біз көршілес нарықтардағы және жалпы әлемдік экономикадағы ахуалдың күрделі екенін көріп отырмыз. Нақты жоспар бар, біз алдымызға қойылған міндеттің бәрін орындай аламыз деп үміттенеміз. Осы жылы  700 миллиард теңгелік 120 жобаның құрылысы аяқталады. Бүгін 21 жоба іске қосылады, – деді Ә.Исекешев.

	Экономика және бюджеттік жоспарлау министрі Е.Досаев индустриялық-инновациялық даму бағдарламасы әлемдік қаржы дағдарысы кезеңінде дағдарысқа қарсы басты құрал рөлін атқара отырып, экономика өсімінің қарқынын сақтауға, сондай-ақ  жұмыспен қамту деңгейін қамтамасыз етуге мүмкіндік бергеніне тоқталып өтті.

	– Бағдарламаны қаржылай қамтамасыз ету мақсатында 2010-2013 жылдар кезеңінде 3,7 триллион теңгеге жуық қаражат бөлінді. Бұдан бөлек, инвестициялық жобаларды жүзеге асыруға 2,4 триллион теңгеден астам жеке инвестиция тартылды. Экономиканың орташа жылдық 6,4 пайыз өсімінің қарқынын ескергенде, 2013 жылдың қорытындысы бойынша нақты ІЖӨ-нің 2008 жылғы негізгі көрсеткіштен 30 пайыз өсімі қамтамасыз етілді. Аталған кезеңде нақты алғанда ІЖӨ 2013 жылы екі еселеніп, 34,1 триллион теңгеге жетті. 2013 жыл қорытындысы бойынша еңбек өнімділігі өңдеуші өнеркәсіпте 57,5 мың доллар болды, – деді Е.Досаев.

	Іс-шара аясында сондай-ақ өңірлермен телекөпір өтіп,  оның барысында жұмыс істеп тұрған және салынып жатқан бірқатар индустриялық-инновациялық нысандар таныстырылды. Телекөпір аяқталған соң Мемлекет басшысына салтанатты түрде «Құрметті металлург» белгісі тапсырылды.





/// 
Қанат Алдабергенұлы Бозымбаев Қазақстан Республикасының Энергетика министрі болып тағайындалсын, ол Павлодар облысының әкімі қызметінен босатылсын.
 
Қазақстан Республикасының
                Президенті                                                                                                Н.Назарбаев
 
 
Астана, Ақорда, 2016 жылғы  25 наурыз
                       №   215
 
///Кездесуде Мемлекет басшысы ғылыми зерттеулердің қазіргі заман талабына сай болуының маңыздылығын атап өтті. 
Сондай-ақ, Қазақстан Президенті ғылымды басқаруды орталықсыздандыру ісінің өзектілігіне және ғылыми зерттеу жұмысын жекелеген университеттерде дамыту қажеттілігіне назар аударды.
– Ғылыми әзірлемелерді өндіріске енгізудің маңызы зор, – деді Нұрсұлтан Назарбаев. 
М.Жұрынов бірлестіктің халықаралық деңгейдегі беделінің артуына батыстық даму үлгісі септігін тигізгенін айтты.  
– Біздің академия – барлық беделді ғылыми бірлестіктердің мүшесі, – деді Ұлттық ғылым академиясының президенті.
Соңында Мемлекет басшысы ғылымның ел дамуындағы елеулі рөліне тоқталып, атқарып жатқан қызметтері үшін академия ғалымдарына алғыс білдірді.


///
	 

	Комиссия отырысында азаматтарды Қазақстан Республикасы мемлекеттік наградаларымен марапаттау жөнінде мемлекеттік органдар мен қоғамдық бірлестіктерден келіп түскен, Мемлекет басшысына ұсынылатын ұсыныстар қаралды.

	Қалыптасқан дәстүр бойынша мемлекеттік наградалармен марапаттау рәсімі Тәуелсіздік Күні қарсаңында өткізіледі.
///Мемлекет басшысы Нұрсұлтан Назарбаев А.Гутерришті БҰҰ-ның Бас хатшысы қызметіне сайлануымен құттықтады.
Кездесу барысында тараптар біздің республиканың БҰҰ Қауіпсіздік кеңесіне тұрақты емес мүшелігі аясындағы Қазақстан мен БҰҰ арасындағы табысты ынтымақтастықтың жалғаса беретініне сенім білдірді.
Қазақстан Президенті Нұрсұлтан Назарбаев А.Гутерриштің әлемде қалыптасқан қазіргі уақыттағы күрделі геосаяси жағдайда қызмет атқаруына тура келетінін айтты.
– Бас хатшы лауазымындағы ауқымды жұмысыңыз барысында Қазақстанның қолдауына толық сенім арта аруыңызға болады, – деді Мемлекет басшысы.
Қазақстан Президенті еліміз бен БҰҰ арасында сенімді және сындарлы қарым-қатынас орнағанына тоқталып өтті.
А.Гутерриш БҰҰ-ның Босқындар ісі жөніндегі Жоғарғы комиссары лауазымында қызмет атқарған кезінде көрсеткен ілтипаты үшін Нұрсұлтан Назарбаевқа алғыс айтып, өзара тиімді іс-қимыл одан әрі жалғаса  береді деп үміттенетінін жеткізді.
Кездесу соңында Нұрсұлтан Назарбаев А.Гутерришті Қазақстанға сапармен келуге шақырды.


///
	Кездесу кезінде сауда-экономикалық және халықаралық даму мәселелерінің ауқымды спектрі талқыланды.

	- Мен сіздерге Қазақстанға қош келдіңіздер демекпін. Тәуелсіздіктің 20 жылы ішінде біз барлық өзара қарым-қатынастарымыз бойынша АҚШ-пен белсенді ықтымақтастық орнаттық. Тәуелсіздігімізді жариялаған соң, келесі жылы мен сіздердің елде болып, АҚШ Президенті үлкен Джордж Бушпен кездестім. Біз Қазақстанның тәуелсіздігінің қалыптасуына қолдау көрсетудің түрлі мәселелерін, соның ішінде ядролық қарусыздану мәселесін бірге талқыладық. Өздеріңіз білетіндей, ол кезде біз ядролық қарудың орасан арсеналы мен полигонға ие едік. Содан бері көп жыл өтті. Әлемде көптеген өзгерістер болды. Біз танымал әрі құрмет тұтар елге айналдық. Бүгінде еліміз айтарлықтай дамып келеді. Біз 2020-2025 жылдары әлемнің дамыған елдері қатарына кіру туралы алдымызға міндет қойып отырмыз, - деп атап өтті Нұрсұлтан Назарбаев.

	- Жылы шырайлы қабылдауларыңыз үшін алғысымызды білдіргіміз келеді. Мен Қазақстанның тәуелсіздіктің 20 жылы ішінде соншалықты орасан табыстарға жеткенін әсіресе, Астананы ерекше атап өтпекпін. Астананы ауыстыру туралы идеяға қарсы болғандар аз болмағаны маған да белгілі, алайда бұл дұрыс таңдау болғанын уақыт көрсетіп отыр. Осындай тамаша қала қандай рецепт бойынша салынғанын білгіміз келеді, - деді Дэн Бертон.

	Қазақстан мен АҚШ арасында екіжақты қатынастардың барлық спектрі бойынша кең көлемді өзара іс-қимылды сипаттайтын стратегиялық серіктестік орнатылған. 2011 жылы Қазақстан мен АҚШ арасындағы тауар айналымы 2,74 миллиард долларды құрады, бұл 2010 жылғы көрсеткішпен салыстырғанда 26 пайызға артық.
///Кездесу барысында қазақ әліпбиін латын графикасына көшірудің түйткілді мәселелері талқыланды.
Әділ Ахметовтің пікірінше, келіп түсіп жатқан ұсыныстарды мұқият, асықпай зерттеу қажет, сондай-ақ, оларды талдау кезінде ғылыми әдіске сүйену керек.
Сонымен қатар еліміздің қоғамдық өміріндегі басқа да өзекті мәселелер қарастырылды.  

///Қазақстан Президенті Ұлттық биотехнология орталығындағы отандық ғалымдардың зерттеу жұмыстарымен танысты. Орталық қызметкерлері Мемлекет басшысына ДНҚ жасанды синтез жолымен әзірленген және жұқпалы коронавирус ауруының жаңа түрін жылдам анықтауға мүмкіндік беретін полимеразды тізбекті реакция (ПЦР) негізіндегі тест жүйесін таныстырды. Аталған тест жүйесі шетелдік диагностикалық құрал-жабдықтармен салыстыру кезінде өзінің жоғары сезімталдығын көрсеткен.
Қазіргі уақытта Қазақстанның биологиялық қауіпсіздігін қамтамасыз ету қажеттігін және COVID-19 вирусының әртүрлі климаттық жағдайларға бейімделу қабілетін ескере отырып, Ұлттық биотехнология орталығы мен Биологиялық қауіпсіздік проблемалары жөніндегі ғылыми-зерттеу институтының ғалымдары коронавирусқа қарсы вакцина жасау бойынша бірлескен жұмыстарын бастап кетті.
Қасым-Жомарт Тоқаев биолог ғалымдардың еңбегін жоғары бағалап, Қазақстан ғылымының құзыретін арттыру үшін отандық әзірлемелердің маңыздылығын атап өтті.
– Шын мәнінде, бұл зертхана Қазақстан үшін бірегей саналады. Біз сіздердің ғылыми жұмыстарыңызға зор үміт артамыз. Қажетті көмек беріледі. Вирус пен оның таралуы биологиялық лабораториялардың, медициналық және санитарлық қызметтердің жұмыстарына мемлекеттің ерекше көңіл бөлуі тиіс екенін көрсетті, - деді Мемлекет басшысы.

Президент карантин талаптарын сақтау қажеттігі жайында айтты.
– Мен азаматтарымызды карантин режимін сақтауға шақырамын. Бірақ, ешқандай дүрбелең туғызуға болмайды. Өйткені, індет ежелден оптимизм мен өмірге құштарлық салтанат құрған, адамдардың жігері мұқалмайтын жерлерді айналып өтеді. Сонымен қатар кімде-кім депрессияға түсіп, қайғыға салынатын болса, инфекция да соған үйір болады. Сондықтан бәріміз бірге болуымыз керек. Ал ауырғандарға келетін болсақ, оларды ешқандай да шеттетпейміз. Барлық қажетті емдеу шаралары жүргізіледі. Біз оларға да, карантинде жатқан азаматтарға да қамқорлық жасаймыз, - деді Мемлекет басшысы.

Президент Төтенше жағдай жөніндегі мемлекеттік комиссияның отырысында ауқымды іс-қимылдар жоспары жарияланғанын атап өтті. Ол бойынша халыққа, оның ішінде, бизнес өкілдеріне қаржылай көмек беріледі.
- Салықтық жеңілдіктер мен кредит жүктемелерін төмендету шараларын есептемегенде, дағдарысқа қарсы жұмсалатын қаржының жалпы көлемі 10 миллиард доллардан асады. Бұл - бұрын-соңды болмаған сома. Біздің алдымызда қазір осы қаражатты өте тиімді жұмсау міндеті тұр. Біз осы бағыт бойынша жұмыс істейміз. Жағдай бақылауда, азаматтар мемлекеттің қамқорлығын сезінуде. Бұл - біздің жұмысымыздың негізгі басымдығы, - деп қорытындылады Қасым-Жомарт Тоқаев.
Орталық жұмысымен танысу барысында Білім және ғылым министрі Асхат Аймағамбетов, Денсаулық сақтау министрі Елжан Біртанов, сондай-ақ, Ұлттық биотехнология орталығының бас директоры Ерлан Раманқұлов баяндама жасады.
Бұған дейін отандық ғылыми ұйымдар қысқа мерзім ішінде құс тұмауы мен доңыз тұмауына, нодулярлы дерматитке және бруцеллезге қарсы вакциналар әзірлеген болатын. Жалпы вакцинаның 28 түрі жасалып және диагностикалық тест жүйесінің технологиялары әзірленді. Мұның кейбірі шетелдерге шығарылады.
 

















///Тараптар әлемдегі коронавирус індетінің таралуына қатысты қазіргі ахуалды және оның салдарын жою жөніндегі бірлескен шараларды талқылады.
Шарль Мишель елімізде COVID-19 вирусының одан әрі таралуына жол бермеу үшін Қазақстан Президентінің нақты іс-қимылдары мен шешімдеріне жоғары баға берді. Оның айтуынша Қазақстан Орталық Азия аймағындағы Еуропалық одақтың аса маңызды серіктесі саналады. Осы ретте еліміздің індетке қарсы күрес жөніндегі халықаралық және өңірлік іс-шараларға атсалысуының маңызы зор екенін, оның Брюссельде жоғары бағалайтынын жеткізді.
Еуропалық Кеңестің басшысы Қазақстан Президентінің шағын және орта бизнесті қолдау, азаматтарды жұмыспен қамту, мемлекеттің халық алдындағы әлеуметтік міндеттемелерін орындау мақсатында дағдарысқа қарсы қабылдаған іс-шараларын ерекше атап өтті. Қасым-Жомарт Тоқаев мемлекеттің әлеуметтік-экономикалық тұрақтылығын қамтамасыз ету үшін Қазақстанның нақты шешімдер қабылдайтынын айтты.
Әңгімелесу барысында Мемлекет басшысы Еуроодақ өкіліне пандемияға қарсы күрес бойынша Ресейдің, Қытайдың және Орталық Азиядағы бірқатар елдердің басшыларымен телефон арқылы жүргізген келіссөздердің қорытындылары туралы ақпарат берді.
Сонымен қатар Қазақстан Президенті БҰҰ Бас хатшысы Антониу Гутерриштің коронавирусқа қарсы күреске бағытталған, оның ішінде, халықаралық қаржыландыру (5 трлн. доллар) арқылы әлемдегі әлсіз мемлекеттерге көмек көрсету жөніндегі гуманитарлық жоспарын ілгерілету жайындағы бастамасын қолдайтынын айтты.
Тараптар Қазақстан мен Еуропалық одаққа мүше елдер арасындағы қатынастардың қазіргі жағдайы мен даму перспективалары, атап айтқанда, Қазақстан мен Еуропалық одақ арасындағы Серіктестік пен ынтымақтастықты кеңейту туралы жаңа келісімді жүзеге асыру туралы пікір алмасты.
Мемлекет басшысы аталған құжаттың саяси диалогты одан әрі нығайтудың, Қазақстан мен Еуропалық одақ арасындағы өзара тиімді сауда-экономикалық және инвестициялық ынтымақтастықты арттыруға берік негіз болатынын мәлім етті.
Cөз соңында тараптар өңірлік және жаһандық күн тәртібіндегі бірқатар өзекті мәселеге назар аударды. Атап айтқанда, Шарль Мишель Астана форматы аясында өткен Сирия келіссөздерінің преспективасына қызығушылық танытты. Қасым-Жомарт Тоқаев Сириядағы қақтығысты бейбіт жолмен реттеу жөніндегі Женева процесін жалғастыратын келіссөздердің кезекті кезеңін өткізу үшін Қазақстанның өз алаңын ұсынуға дайын екенін нақтылады.
Телефон арқылы сөйлесуге еуропалық тарап бастамашы болды.

///
	 

	Мұхтар Абрарұлы Құл-Мұхаммед Қазақстан Республикасының Мәдениет және ақпарат министрі болып тағайындалсын, ол Қазақстан Республикасының Мемлекеттік хатшысы қызметінен босатылсын.

	 

	Қазақстан Республикасының 

	              Президенті                                                                                               Н.Назарбаев

	 

	Астана, Ақорда, 2013 жылғы 16 қаңтар

	№ 471
///Қазақстан Президенті волонтерлік жобаларды үйлестіретін әрі қоғамдық мониторинг жасайтын және волонтерлікті бүкіл еліміз бойынша оқытып, насихаттайтын фронт-офистің жұмысымен танысты.  Сондай-ақ Мемлекет басшысына «Qazvolunteеr.kz» онлайн-платформасы көрсетілді.
Қасым-Жомарт Тоқаев өз сөзінде  Волонтер жылында көптеген ауқымды жобалар қолға алынатынын атап өтті.
– Игі іспен айналысу, адамдарға жақсылық жасау – көне заманнан келе жатқан дәстүр.  Бұл дәстүрді міндетті түрде сақтап қалуымыз керек. Себебі біреуге қол ұшын созып, қолдау көрсету – қанымызға сіңген қасиет. Халқымызда осындай береке-бірлікке шақыратын АСАР дәстүрі бар. Бұл – ғасырлар бойы құндылығын жоймаған ата салтымыз. «Жұмыла көтерген жүк жеңіл» дейді халқымыз. Волонтерлік қызметтің басты мақсаты да – бірге жұмылып, халыққа қызмет ету, – деді Мемлекет басшысы.
Президент қиын-қыстау уақытта Қазақстанға жер аударылып келген көптеген ұлт өкілдерін  қазақ халқы бауырына басып, бір үзім нанымен бөліскенін атап өтті.
– Волонтерлік нақты істермен көрінетін патриотизмнің жоғары деңгейін білдіреді. Отанға деген махаббат үлкен ұрандар мен бос декларациялар емес, бұл – күнделікті еңбек, соның ішінде халықтың игілігі үшін шынайы атқарылатын қайырымды істер.  Бұл – күнделікті еңбек, бұл – адамның болмысы, бұл – терең білім, жоғары мінез-құлық мәдениеті. Өзгенің дүние-мүлкіне қол сұғатын, тонаушылықпен айналысатын, жалған патриоттық ұрандарды тарататын адамдар патриот емес екенін түсінуіміз керек. Мұндай адамдар заң бұзған болып саналады, яғни, олар – қылмыскерлер, қылмыстық элементтер. Сондықтан олар қоғам мен мемлекет алдында заңға сәйкес жауап беруі тиіс, – деді Қасым-Жомарт Тоқаев.
Оның айтуынша, патриотизм, қоғамға қызмет ету және игілікті іс – адамның тұлғалық және рухани дамуының жоғары деңгейінің жарқын көрінісі.
– Волонтерлік қызмет реформаларды жүзеге асыруда, жалпы  мемлекетімізді жаңғыртуда маңызды рөл атқарады. Яғни, волонтерлер өздерінің іс-әрекетімен аса маңызды реформаларды жүзеге асыруға нақты үлес қосады. Еңбекқорлық, әлемге ашықтық арқылы біз озық технологияға және жоғары еңбек өнімділігіне негізделген жаңа экономика құра аламыз. Волонтерлік идеясын белсенді ілгерілету отандастарымыздың ой-санасының жаңа парадигмасын жаңғыртуға ықпал ететін болады, – деп атап өтті Қазақстан Президенті.
Қасым-Жомарт Тоқаев волонтерлер алдында сөйлеген сөзінде белсенді ұйымдарды атап өтті. Атап айтқанда ол қиын тұрмыстық жағдайға тап болған адамдарға көмек қолын созуға дайын мыңдаған белсенділері бар ұлттық еріктілер желісінің, «Lider.kz», «Best for kids», елордалық «28 петель» клубы мен «Қамқоршылар клубының» жұмысына жоғары баға берді.
– Қазақстанда волонтерліктің бірте-бірте жалпыұлттық сипатқа ие болып келе жатқанын көріп отырмыз. Бұл үдеріс Волонтер жылында атқарылатын іс-шаралардың арқасында азаматтарымызды одан әрі біріктіре түсетініне сенімдімін. Игі істер біздің мәдени бірегейлігіміздің ажырамас бөлігіне айналды. Елімізде 200-ден астам волонтерлік ұйым бар. Онда 50 мыңнан астам еріктілер жұмыс істейді, – деді Мемлекет басшысы.
Қасым-Жомарт Тоқаев Қазақстан азаматтарын жаһандық және аймақтық мәселелерді шешетін халықаралық волонтерлік бастамаларға белсенді түрде тартуды ұсынды.
– Қазақстан 116 елдің 20 миллионнан астам еріктілерін біріктіретін Дүниежүзілік экологиялық «World Clean up day» науқанына қосылуға дайын. Отандастарымыздың БҰҰ, ЮНИСЕФ, AIESEC ұйымдарының еріктілік бағдарламаларына және басқа да халықаралық бастамаларға атсалысуы әртүрлі мемлекеттердің тәжірибесімен танысуға және елімізге үздік волонтерлік тәжірибені тартуға мүмкіндік береді, – деді Президент.
Президенттің пікірінше, мемлекет волонтерліктің инфрақұрылымын қалыптастыруға қолдау көрсетуі тиіс. Оның ішінде,  аймақтық фронт-офистер барлық еріктілерге өз идеяларын немесе нақты волонтерлік жобаларын іске асыруға көмектесуі қажет.  
– Волонтер жылы – кезекті науқан емес. Осыны халыққа түсіндіруіміз керек. Еріктілік – ел үшін, қоғам үшін адал қызмет. Волонтерлік халқымыздың өмір салтына айналуы керек. Оны тәуелсіз Қазақстанның бүгінгі және болашақ сипаты ретінде дәріптеуіміз қажет. Еріктілердің бойындағы қайрат-жігер әр азаматты ынталандыруы тиіс. Еліміздегі әр ауыл-аймақ осы маңызды жұмыстан тыс қалмайды деп сенемін, – деді Мемлекет басшысы.
Іс-шара соңында Қазақстан Президентіне «Birgemiz: Asyl mura», «Birgemiz: Bilim», «Birgemiz: Saýlyq», «Birgemiz: Sabaqtastyq», «Birgemiz: Taza Álem», «Birgemiz: Úmit» секілді жобалар таныстырылды. 
Мемлекет басшысының сөйлеген сөзінің толық нұсқасымен мына жерден таныса аласыздар.




















/// 
Кувейт Әмірі Нұрсұлтан Назарбаевты президенттік сайлаудағы жеңісімен шын жүректен құттықтады.
Сабах әл-Ахмад әл-Джабир әс-Сабах екі ел қарым-қатынастарының даму қарқыны жақсы екенін айта келе, түрлі салалардағы ынтымақтастықты кеңейту екі мемлекеттің де мүддесіне сай екенін атап өтті.
Кувейт Әмірі Нұрсұлтан Назарбаевқа мықты денсаулық пен амандық, ал Қазақстан халқына бақ-береке тіледі. 
/// 
Кеңес барысында әлемдік нарықтардағы ахуалдың нашарлауы жағдайында Қазақстан экономикасының өсімін қамтамасыз ету бағыттары талқыланды.
Мемлекет басшысы келешекте ұзақ уақыт бойы Қазақстан экономикасына ықпал етуі мүмкін бірқатар теріс факторларды атады.
Біріншіден, сарапшылар пікірінше, мұнай мен металл бағасының төмендігі 5 жыл бойы сақталуы мүмкін. Екіншіден, дамушы елдердің инвестиция мен капиталға қолжетімділігі едәуір шектеледі. Үшіншіден, біздің негізгі серіктестеріміз, ең алдымен Ресей мен Қытай тарапынан сұраныстың азаюынан Қазақстанның өнімдерін өткізу нарығының аясы тарыла түседі, – деді Нұрсұлтан Назарбаев. 
Қазақстан Президенті қалыптасқан жағдайда мемлекеттен теңгерімді бюджеттік және монетарлық саясатты қамтамасыз ету, сондай-ақ экономикалық өсімді қолдау мақсатында жаһандық сын-қатерлерге қарсы тұру тұрғысынан тиімді сақтану шараларын жүргізу талап етілетінін айтты.
Мемлекет басшысы жаңа экономикалық жағдайды ескере отырып, мұнай баррелінің 30-40 доллар деңгейіндегі бағасына бейімделу қажеттігін атап өтті.
Бұған дейін біз көптеген құрылыстар салдық, штатты және еңбекақы деңгейін ұлғайттық. Бірақ қазір қаражат жетіспеушілігі байқалады, соған орай жаңа жобаларға арналған шығыстар табыс базасын кеңейту мүмкіндігіне байланысты қатаң шектелетін болады. Сондықтан түрлі бастамаларға 2018 жылға дейін мораторий қойған жөн. Бұл – бүгінгі нақты жағдайға байланысты туындаған мәжбүрлі шара, – деді Қазақстан Президенті.  
Нұрсұлтан Назарбаев республикалық бюджет тапшылығын 2018 жылға 1 пайызға төмендетуді тапсыра отырып, тапшылықты қаржыландыру тек ішкі резерв есебінен іске асырылуы тиістігін атап өтті.
Қазақстан Президенті экономиканың бәсекелестік жөнінен басымдығы бар негізгі салаларын қолдау басымдыққа ие болуы тиістігін айтты.
Қойылған міндеттерді жүзеге асырудың маңызды тұсы дамудың осындай жолынан өткен және экономикасының құрылысы бізге ұқсас елдердің нақты тәжірибелерін зерттеу болмақ. Бұл – Австралия мен Канаданың соңғы 30 жылдағы тәжірибесі. Жаһандық тауар жеткізу тізбегіне таяу он жылда кірігу үшін Қазақстанның тәуір мүмкіндіктері бар, – деді Қазақстан Президенті.
Мемлекет басшысы индустриялық-инновациялық саясат қызмет көрсету секторының көлемін ұлғайтуды және ондағы өсім мүмкіндіктерін табуды талап ететін жаңа жағдайға бейімделуі тиістігін атап өтті.
Премьер-Министрдің бірінші орынбасары Б.Сағынтаев әлемдік экономикадағы ахуалдың күрделенуі жағдайында биылғы 7 айдың қорытындысы бойынша елдегі ІЖӨ-нің өсімі 1,5 пайызға төмендегенін атап өтті. Ресей рублінің девальвациясы отандық азық-түлік өнеркәсібі және ауыл шаруашылығы өнімін өндірушілер үшін қосымша қиындықтар тудырды. 
Осыған байланысты бұрын егін шаруашылығын дамытуға, сүт, құс еті, жұмыртқа, шошқа еті өндірісін субсидиялауға бағытталған 6 миллиард теңге көлеміндегі қаражат қайта бөлінді. Қорытындысында өндіріс көлемі 10 пайызға және одан да жоғары мөлшерге дейін ұлғайтылып, ал құс шаруашылығы бойынша біз осылайша 12 мыңнан артық жұмыс орнын сақтап қалған болып шығамыз, – деді Б.Сағынтаев.
Премьер-Министрдің бірінші орынбасары салалық бағдарламалар аясында қаражатты игеру мониторингі өткізілгенін де айтты.  
Біз «Нұрлы жол» бағдарламасы бойынша 73 миллиард теңгенің игерілмей қалу қаупі барын анықтап, бұл қаражатты тиімді жүзеге асырылып жатқан бағыттарға беру жөнінде шешім қабылдадық. Мәселен, 8,8 миллиард теңге Астана-Павлодар-Өскемен жолының құрылысына бөлінетін болады. Тағы 6,6 миллиардты тұрғынүй-коммуналды шаруашылықты жаңғырту аясында қайта бөлгіміз келеді, – деді Б.Сағынтаев.
Қаржы министрі Б.Сұлтанов бюджетке түсімдердің айтарлықтай азайып кеткеніне тоқталды.
Импорт көлемі 38 пайызға төмендеп, соның салдарынан кедендік баж салығынан түсетін түсімдер екі есе азайды. Мұнай бағасы екі есе арзандады, соған байланысты экспорттың кедендік баж салығы түсімдері үштен бір  мөлшерге азайды. Нәтижесінде бюджеттің кірісі 22 пайызға төмендеді.  Бұл ретте былтырғы осы кезеңмен салыстырғанда шығыстардың өсу қарқынын ең алдымен Ұлттық қордан алынған кепілдендірілген трансферттер есебінен 103,4 пайыз деңгейінде ұстап тұрудың сәті түсті, – деді Б.Сұлтанов.
Сондай-ақ қаржы министрі Б.Сұлтанов өткен жылмен салыстырғанда  республикалық бюджет қаражатының игерілмеген сомасы 2 есе азайып, 41 миллиард теңге болғанын айтты.
Ал жергілікті бюджеттерде бұл көрсеткіш жоғарырақ – шығыстар бөлігінде 3 пайызға таяу, 51 миллиард теңге болады, – деді қаржы министрі.
Инвестициялар және даму министрі Ә.Исекешев индустриялық саясаттың жаңа жағдайларға бейімделуі аясында 14 сектордың мейлінше перспективалы 4-еуіне баса ден қойылатынын атап өтті.
Бұл – түсті металлургия, тыңайтқыш және агрохимиялық өнім өндірісі, мұнай-газ химиясы мен азық-түлік өнеркәсібі. Біз әрбір акционерлік кәсіпорынмен жылдың соңына дейін  ұзақмерзімді келісімдерге қол қою ниетіндеміз. Біз оларды тіпті мемлекеттік кепілдік арқылы қолдауға әзірміз. Олар өз кезегінде табысын елде қалдыру жөнінде мойнына міндеттеме алуға, геологиялық барлаумен айналысуға және жергілікті кәсіпорындарды қолдауға тиіс, – деді Ә.Исекешев.
Инвестициялар және даму министрі машина құрастыру, құрылыс материалдары өндірісі, фармацевтика және жеңіл өнеркәсіп сияқты салалар өнімдеріне ішкі сұраныстың азайғанына назар аударды.
Осыған байланысты біз тек не трансұлттық компаниямен, не Қазақстанның озық компанияларымен серіктес болып отырған қуатты кәсіпорындарды қолдау ниетіндеміз.  Жаңғыртумен айналыспаған кәсіпорындар банкрот болып жатқанда мейлінше қуатты компаниялар жұмысты жалғастырып жатқанын көріп отырмыз, бұл жайт біздің жұмыспен қамту бағдарламамызда ескерілетін болады, – деді Инвестициялар және даму министрі.
Ұлттық экономика министрі Е.Досаев макроэкономикалық орнықтылықты қамтамасыз ету аясында 2020 жылға қарай инфляцияны бұдан әрі 3-4 пайызға дейін төмендету  міндеті қойылып отырғанын, ол  инвестиция тарту үшін тұрақты жағдай қалыптастыратынын айтты.
Е.Досаев прогрессивті өлшем орнықтыруды көздейтін, экспорттың кедендік баж салығына деген көзқарасты өзгерту жоспарына назар аударды. Бұл шара мұнай компанияларының бәсекеге қабілеттілігін өзіндік қолдау болып саналады.
Бұдан бөлек, ұлттық экономика министрі бөлшек сауда мен қоғамдық тамақтану орындарын әкімшілендіру ісін жақсарту үшін бөлшек салық салуды енгізу мүмкіндігін қарастыруды ұсынды.
Е.Досаев 2017 жылға дейін мемлекеттің шағын және орта бизнес кәсіпорындарынан шығуы жоспарланып отырғанын атап өтті.
Кеңес барысында сөз сөйлеген Ұлттық банк төрағасы Қ.Келімбетов инфляциялық таргеттеуге көшу ісін Халықаралық валюта қорымен бірлесіп зерттеу жүзеге асырылатынын айтты.
Бұл үшін оның өз мерзімдері бар, бірақ қалыптасқан жағдай сол қалпында қалатын болса, біз оның енгізілуін тездетеміз және Үкіметпен келіскен соң тиісті ұсыныс береміз, – деді Қ.Келімбетов.
Нұрсұлтан Назарбаев Үкіметке келешектегі  ортамерзімді кезеңде экономикалық өсімді қамтамасыз ету жөніндегі шаралар жоспарын қысқа мерзім ішінде әзірлеуді тапсырды. Сондай-ақ Үкімет пен Ұлттық банкке қалыптасқан жағдайдағы экономикалық және валюталық саясат шараларын шұғыл әзірлеу тапсырылды.
Әрбір министрдің, елдің экономикалық саясатына қатысушының сапасы тексерілетін күрделі интеллектуалдық жұмыс уақыты келе жатыр. Бұл жолғы дағдарыс – іс жүзінде Қазақстанның барлық өнеркәсіптік  кәсіпорындарын қамтитын секторалдық дағдарыс. Мұндай бізде болған емес, сондықтан ол мүлде басқа амалдарды қажет етеді. Бұл жағдайдан да бұрынғыша жол тауып шығатынымызға сенімдімін, – деді Нұрсұлтан Назарбаев. 

///
	 

	Кездесу барысында А.Мұхамедиұлы мәдениет пен өнер саласында білікті кадрлар даярлау үшін ұлттық мектепті одан әрі дамыту жөнінде жүргізілген жұмыстар туралы мәлімдеді.

	Қазақстан Президенті зияткерлік ұлтты қалыптастыру жөніндегі міндетті іске асыру аясында мамандарды оқытудың маңыздылығын атап өтіп, академиядағы оқу процесін жоғары халықаралық стандарттарға сәйкес жетілдіруді тапсырды. 
/// 
М.Н.Шариф Пәкістан Үкіметі мен жеке өзінің атынан құттықтауында Нұрсұлтан Назарбаевтың президенттік сайлаудағы айқын жеңісі мен сайлаушылардың жоғары белсенділігі Қазақстан халқының өз Көшбасшысының ел мемлекеттілігін табысты дамытудағы еңбегін халықтың даусыз мойындайтынын, сондай-ақ жасампаз әрі көреген саясатқа деген сенімнің жоғары деңгейін айғақтайтынын атап өтеді.
Пәкістан Премьер-Министрі Қазақстан Президентінің елдің тұрақтылығы мен дамуын қамтамасыз етуге бағытталған күш-жігерін атап өтті.
«Сіз ұсынған бес реформа экономиканың одан әрі өсуіне, орта таптың нығаюына, Қазақстан халқы бірлігінің күшеюіне, елдің өркендеуі мен халықаралық аренадағы беделінің артуына септігін тигізетініне сенімдімін», – делінген құттықтауда.
М.Н.Шариф Қазақстан мен Пәкістан қарым-қатынастары дәстүрлі достық, тарих, мәдениет және бауырластықтың көпғасырлық байланыстарына негізделгенін айтты.
«Елдеріміздің арасында өзара тиімді ынтымақтастық үшін зор әлеует бар. Екіжақты ынтымақтастықтың өзара мүдделілігі бар нақты мәселелерін Сізбен бірге талқылау мүмкіндігін тағатсыздана күтемін», – делінген жеделхатта. 
/// 
Кездесуге Білім және ғылым министрі А.Б.Сәрінжіпов, сондай-ақ  ауыл мұғалімдері, жаңашыл педагогтар, педагогикалық және ғылыми мекемелердің басшылары қатысты.
Шара барысында Гүлшара Әбдіқалықова қатысушылардың назарын Нұрсұлтан Назарбаевтың  «бәсекеге қабілетті дамыған мемлекет болу үшін біз сауаттылығы жоғары елге айналуымыз керек» деген сөзіне аударды. Сонымен қатар ол адами капиталдың сапасын Экономикалық ынтымақтастық және даму ұйымы елдерінің стандарттары негізінде арттыру білім беру жүйесін жаңғыртудың «100 нақты қадам» Ұлт жоспары аясындағы осы кезеңінің басты ерекшелігі екеніне тоқталды.
Биыл білім берудің 2011-2020 жылдарға арналған мемлекеттік бағдарламасының бірінші кезеңін іске асыру аяқталады. Осы уақыт ішінде бастауыш білім берудің жалпыға міндетті мемлекеттік стандарты қабылданды, мектепке дейінгі, жалпы орта білім беру стандарттарының жобалары әзірленді, педагогикалық кадрлардың біліктілігін арттырудың түбегейлі жаңа жүйесі құрылды.
Мектепке дейінгі білім беру жүйесі табысты дамып келеді. Қазіргі уақытта елімізде 8780 мектепке дейінгі мекеме жұмыс істейді, ал  3-6 жас аралығындағы балалардың қамтылуы 78,6 пайызға дейін жетті.
Еліміздің барлық өңірлерінде балаларды оқытудың және тәрбие берудің жаңашыл инновациялық тәсілдерін табысты енгізіп келе жатқан 19 Назарбаев зияткерлік мектебі құрылып, жұмыс істеуде.
Жалпы және кәсіби техникалық білім беру жүйесінде дуалдық оқытудың жаңа технологиялары енгізілуде. «100 нақты қадамды» іске асыру аясында экономиканың негізгі 6 саласы үшін білікті кадрлар даярлау мақсатында 10 колледж белгіленді.
Республикамызда 125 жоғары оқу орны жұмыс істейді, соның 29 -ы жоғары және жоғары оқу орнынан кейінгі білім берудің 252 мамандығы бойынша Халықаралық мамандандырылған аккредитациядан өтті.
Кездесу кезінде Мемлекет басшысы ұсынған Бес институционалдық реформаның аясындағы, сондай-ақ педагогтардың мәртебесін көтеруге, ауыл мектептерінің, техникалық білім беру мекемелерінің, ғылыми және педагогикалық ұйымдардың жұмыстарына байланысты өзекті мәселелер талқыланды.
Талқылау нәтижесі бойынша Мемлекеттік хатшы құзырлы мемлекеттік органдарға бірқатар нақты тапсырма берді.
Кездесу соңында, Г.Әбдіқалықова елдегі барша педагогтарды жаңа оқу жылымен құттықтап, оларға зор денсаулық, шығармашылық табыс, бақыт және игілік тіледі.
/// 
Алтай Сейдірұлы Көлгінов Батыс Қазақстан облысының әкімі болып тағайындалсын.
 
Қазақстан Республикасының
              Президенті                                                                                     Н.Назарбаев
 
 
Астана, Ақорда, 2016 жылғы   26  наурыз
                            №  219
///Кездесу барысында Қазақстан мен Жапонияның өзара іс-қимылының түрлі аспектілері талқыланып, халықаралық күн тәртібіндегі өзекті мәселелер жөнінде пікір алмасылды.
Нұрсұлтан Назарбаев Қазақстан мен Жапония серіктестігінің жоғары деңгейге жеткенін және сапар аясында өтіп жатқан келіссөздер алдағы уақытта оның аясын кеңейтуге бағытталатынын атап өтті.
– Біздің елдеріміз ядролық қарудың зардабын тікелей өз басынан өткерді. Жапония мен Қазақстан антиядролық қозғалыстың көшбасшылары болып саналады. Бұл жұмысты біз бірлесіп жалғастырамыз деп сенемін. Менің Хиросимаға алдағы сапарымның мақсаты – жапон халқымен ниеттестігімізді білдіру, біз ХХІ ғасырда ядролық қарусыз әлем қалыптастыру жолында бірлесе жұмыс жүргізудеміз, – деді Мемлекет басшысы.
Сондай-ақ, Қазақстан Президенті екі елдің халықаралық аренадағы өзара іс-қимылының белсенді түрде жүргізіліп отырғанына назар аударды.
– Жапония дипломатиясының барлық бағытта, соның ішінде Орталық Азиядағы белсенділігін атап өткім келеді. Жапония мен Қазақстанның бүкіл халықаралық істерге қатысты ұстанымдары ұқсас, – еді Елбасы.
Ф.Кисида Нұрсұлтан Назарбаевтың Жапония Премьер-министрімен өткізген келіссөзінің жемісті болғанын айтты.
– Қазақстан тәуелсіздік алғаннан бергі Сіздің көшбасшылығыңызға шынайы құрметпен қараймыз. Қазақстанның БҰҰ Қауіпсіздік кеңесінің тұрақты емес мүшесі болып сайлануы – Сіздің табысты жетекшілік етуіңіздің көрсеткіші, – деді Жапония сыртқы істер министрі.


///
	 

	Мемлекет басшысымен кездесуге Вютрих Курт, Финн Кидланд, Джордж Фитцджеральд Смут III, Мухаммад Юнус, Святослав Тимашев, Писсаридес Кристофер, Арье Варшель қатысты.

	Нұрсұлтан Назарбаев өз сұхбаттастарына  VІІ Астана экономикалық форумына қосқан үлестері үшін алғыс айтып, бұл шараға Астаналық Нобель сыйлығы лауреаттары клубының құрылуы ерекше маңыз беретінін атап өтті.   

	– Форумға сіздердің қатысуларыңыз арқылы бүгінде әлемде аз болмай отырған экономикалық түйткілдердің сындарлы шешіміне нақты үлес қосылады. Сессияларда сөз сөйлеп, ұсыныстар әзірлеудің және Форумның қорытынды құжаттарын дайындауға қатысудың маңызы зор, – деді Қазақстан Президенті.

	Әңгімелесу барысында әлемдегі экономикалық, әлеуметтік және саяси дамуға қатысты бірқатар проблемалар, сондай-ақ жаһандану жағдайындағы Қазақстанның даму мәселелері талқыланды.

	Нұрсұлтан Назарбаев әлемдік қаржы-экономикалық дағдарыс салдарлары бұрынғысынша жаһандық экономиканы қатты қыспаққа алып отырғанын, Еуропадағы экономикалық проблемаларды шешудегі дүдамалдық,  дамушы елдердегі өсім қарқынының баяулауы соның нәтижесі екенін айтты.

	Сондай-ақ, Мемлекет басшысы қазіргі замандағы әлемдік сын-қатерлер жағдайында Қазақстан қолға алып жатқан шаралар туралы әңгімеледі. Атап айтқанда,  Нұрсұлтан Назарбаев еліміз 2050 жылға дейінгі даму стратегиясын, сондай-ақ ұзақмерзімді үдемелі индустриялық-инновациялық бағдарлама қабылдағанын атап өтті.

	Бұдан бөлек,  Нұрсұлтан Назарбаев Қазақстанның әлемдік, соның ішінде баламалы энергетикаға елеулі үлес қосып отырғанын айтты. Бұған Астанада «Болашақтың энергиясы» тақырыбымен  «ЭКСПО-2017» көрмесін өткізу де септігін тигізетін болады.

	Өз кезегінде Нобель сыйлығының лауреаттары Қазақстанның ғылым мен инновацияның дамуына қосқан зор үлесін, сондай-ақ VІІ Астана экономикалық форумының жаһандық әлеуметтік-экономикалық мәселелерді талқылауға арналған әлемдік платформа болып отырғанын  атап өтті.

	 



/// 
Мұхтар Бескенұлы Тілеуберді Қазақстан Республикасы Сыртқы істер министрінің бірінші орынбасары қызметіне;
Ақылбек Әбсатұлы Камалдинов Қазақстан Республикасы Сыртқы істер министрінің орынбасары қызметіне;
Ғалымжан Тельманұлы Қойшыбаев Қазақстан Республикасы Сыртқы істер министрінің орынбасары қызметіне;
Роман Юрьевич Василенко Қазақстан Республикасы Сыртқы істер министрінің орынбасары қызметіне тағайындалды.
///Кездесу барысында Қазақстан Президентіне «Астана» халықаралық қаржы орталығын дамыту үшін атқарылған жұмыстар мен Орталықты басқару жөніндегі кеңестің отырысына дайындық туралы мәлімет берілді.
Қайрат Келімбетов биыл 2-3 шілде аралығында Нұр-Сұлтан қаласында өтетін Astana Finance Days кәсіптік конференциясы туралы баяндады.
Қасым-Жомарт Тоқаев «Астана» халықаралық қаржы орталығының ірі халықаралық банктер мен инвестициялық компанияларды тартатын орталыққа айналуы тиіс. Мемлекет басшысы «Астана» халықаралық қаржы орталығын экономика мен қаржы секторына тек елімізден ғана емес, сондай-ақ, барлық өңірден инвестиция тартатын қозғаушы күшке айналдыру жөнінде нақты шаралар қабылдауды тапсырды. 

/// 
Мұнда Мемлекет басшысына «Өңірлерді дамыту» бағдарламасын жүзеге асыру және  жеке үй құрылысы комбинаттарын дамыту жобасы туралы баяндалды.
Нұрсұлтан Назарбаев дайын өнім үлгілерімен танысып, кәсіпорынның еңбек ұжымымен әңгімелесті.
Қазақстан Президенті өңірлердің дамуы мен үй құрылысының көбеюі есебінен елдегі осындай өнеркәсіп нысандарына деген қажеттілік артатынын айтты.
Мемлекет басшысы ұжымға табыс тілеп, облыста cаланың жұмысына қолайлы барлық қажетті жағдайлар жасалып жатқанын атап өтті.
Үй құрылысы комбинаты көпшілікке арналған үйлер құрылысын қамтамасыз ету үшін темір-бетон бұйымдарын, перспективалы құрастырмалы жүйелер жасап шығарады. Оның қуаты жылына жалпы аумағы 50 мың шаршы метр ғимарат салынатын өнім шығаруға лайықталған. 


///
	 

	Нұрсұлтан Назарбаев Ш.Ниязбековтің отандық көркем өнердің дамуына, туған елінің өркендеуіне зор үлес қосқан тұлға екендігіне тоқталған.  

	«Тума талант ретінде ол жұмыстарын патриоттық рухта жазды. Оның Қазақстан Республикасы Мемлекеттік туының авторы болуы – өз Отанын шексіз сүйгендігінің көрінісі», - делінген жеделхатта.

	Соңында Мемлекет басшысы суретшінің жарқын бейнесі тәуелсіз еліміздің жадында мәңгі қалатынын атап өткен.
/// 
Кездесу барысында Қазақстан мен «Шеврон» компаниясының мұнай және газ саласындағы ынтымақтастығы , бірлескен жобаларды жүзеге асыру, сондай-ақ корпорацияның кенішті игеруге қатысу аясын кеңейту мәселелері талқыланды.
Елбасы Қазақстан үшін «Шевронның»  маңызды серіктес екенін атап өтті.
Біз етене жақын достармыз. Ынтымақтастығымыз өзара тиімді. Сіздің компанияны біз басқа мердігерлерге үлгі етеміз. Қазір күрделі кезеңді бастан өткеріп жатырмыз. Бұрын шикізат бағасы тым жоғары болғандықтан шалқып өмір сүрдік. Бүгінде баға әлдеқайда  көңілге қонымды. Сондықтан бізге жаңа бағамен және үлкен өндіріс көлемімен өмір сүріп үйрену керек, – деді Нұрсұлтан Назарбаев.
Қазақстан Президенті  «Шеврон»  компаниясының елімізде қызмет жасағалы бері бюджетке 113 миллиард доллар төлегеніне, сондай-ақ әлеуметтік инфрақұрылымды жақсартуға бағытталған бірқатар ауқымды жобаларды жүзеге асырып жатқанына назар аударды.
 «Теңізшевройл» қызметкерлерінің  85%-ы – қазақстандықтар, барлық буын басшыларының  73%-ы – еліміздің азаматтары. Бұл басқа инвесторлар үшін жақсы өнеге, – деді Мемлекет басшысы.
Дж.Уотсон өз сөзінде елдегі қолайлы инвестициялық ахуалға қолдау көрсеткені және саланы дамытуға көңіл бөліп отырғаны үшін Нұрсұлтан Назарбаевқа алғыс айтты.  
Мен қоршаған ортаны қорғау және өндірістегі қауіпсіздік мәселелеріне Сіздің зор көңіл бөлетініңізді білемін. Біздің кәсіпорын осы көрсеткіштер бойынша әлемдегі үздіктердің бірі. Биыл біз Теңіз кенішінде күрделі жөндеу жүргіземіз, одан кейін күкірт қалдығы қоршаған ортаға таралмайтын болады, – деді «Шеврон» компаниясының басшысы.
Дж.Уотсон қазақстандық өнім үлесін ұлғайту компания қызметінің басымдығы бар бағыты болып қала беретінін, қазіргі кезде оның көлемі 20 миллиард доллар болып отырғанын айтты.  

///Елбасы көрменің басты нысаны болып табылатын «Нұр Әлем» павильонын аралады. Бұл – диаметрі 80 метр шар түрінде салынған әлемдегі бірден-бір ғимарат.
Павильонда «Болашақтың энергиясы музейі» орналасады, онда Қазақстанмен танысу аймағы болады, сондай-ақ энергияның негізгі түрлері ұсынылады.   
Қазақстан Президентіне «Болашақ Астана – Қазақстанның 2050 жылғы елордасы» экспозициясы, ғарыш энергиясы залы, қазақстандық 28 ғылыми жобаны және «Жасыл экономика» тұжырымдамасы жөніндегі жобаларды қамтитын «Жасампаз энергия» аймағы, сондай-ақ Қазақстанның «Токамак» материалтану термоядролық реакторының моделі, энергетика мен қоршаған ортаны қорғау саласындағы Мемлекет басшысының бастамалары көрсетілген медиақабырға таныстырылды.  
Сонымен қатар, Нұрсұлтан Назарбаев көрме кешенінің Конгресс-орталығында болып, «Шаңырақ», «Аспан» залдарын, VIP-террасаны, Концерт залын көрді. Конгресс-орталық көпфункционалды мәдени әрі ойын-сауық орталығы болып саналады. Онда 2 192 орынға арналған көрермендер залы және 4 конференц-зал бар. 
Қазақстан Президентіне көрменің ашылу рәсімі қалай өтетіні көрсетілді.  






///Қазақстан Президенті Гвинея-Бисау Республикасының Премьер-Министріне Ислам ынтымақтастығы ұйымының ғылым және технологиялар жөніндегі саммитіне қатысқаны үшін ризашылық білдірді.
– Біз Ислам ынтымақтастығы ұйымы аясында ғылым мен технологияларға арналып Астанада алғаш рет өткізіліп жатқан осы ауқымды іс-шараға келгеніңізге қуаныштымыз, – деді Нұрсұлтан Назарбаев.
Гвинея-Бисау Республикасының Премьер-Министрі Мемлекет басшысына саммитке қатысуға шақырғаны үшін алғыс айтты.
– Африкадағы ислам мемлекеттері Қазақстанға осындай іс-шаралар өткізу кезінде қолдау көрсетуге әзір. Оның негізгі мақсатының бірі – ислам әлемі елдері арасындағы өзекті мәселелер бойынша ортақ ұстаным қалыптастыру, – деді Умаро Моктара Сиссоко Эмбала.

///
	 

	Бердібек Машбекұлы Сапарбаев Қазақстан Республикасы Премьер-Министрінің орынбасары болып тағайындалсын, ол Шығыс Қазақстан облысының әкімі қызметінен босатылсын.

	 

	 

	Қазақстан Республикасының

	                Президенті                                                                                                     Н.Назарбаев

	 

	 

	Астана, Ақорда, 2014 жылғы  11 қараша

	      №  949
///Қырғызстан мен Тәжікстанның мемлекеттік шекарасындағы қарулы қақтығыс туралы ақпаратты асқан алаңдаушылықпен қабылдадым.
Қырғыз бен тәжік халықтары біздің бауырларымыз, тарихымыз бен мәдени құндылықтарымыз ортақ.
Біздің мемлекеттеріміз бен халықтарымызға бейбітсүйгіштік, төзімділік пен өзара сыйластық тән.
Қарулы қақтығысты тоқтату туралы келісімді және екі мемлекеттің уәкілетті өкілдері арасында келіссөздердің басталғанын қолдаймын.
Қырғызстан мен Тәжікстан басшылығы даналық танытып, барлық даулы мәселелерді тек қана бейбіт жолмен шешетініне сенімдімін.
Өз тарапымнан мәселені шешудің тиімді жолдарын қарастыруға және өзара сенімді қайта қалпына келтіруге күш салуға дайынмын.
Орталық Азия мемлекеттері басшыларының кезекті консультативтік кездесуі аясында мұндай шекаралық қақтығыстарды реттеудің тетіктерін қарастыру қажет деп санаймын.
///Кездесу барысында Қасым-Жомарт Тоқаев пен Владимир Зеленский бірін-бірі өз мемлекеттеріндегі ең жоғары қызметке сайлануларымен құттықтады.
Мемлекет басшысы екі ел арасындағы тарихи тамырластық пен ортақ болашақ жайын атап өтті. Қасым-Жомарт Тоқаев Украинамен арадағы саяси және сауда-экономикалық  ынтымақтастықты одан әрі дамытуға дайын екенін, бұл бағыттағы мүмкіндіктеріміз зор екенін айтты.
Кездесу соңында Қасым-Жомарт Тоқаев пен Владимир Зеленский бір-бірін өз мемлекеттеріне сапармен келуге шақырды.



///
	 

	Э.Сыздықов басқа жұмысқа ауысуына байланысты Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметінен босатылды.

	***

	А.Әбдімомынов Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметіне тағайындалды.
///Біріккен Араб Әмірліктеріне Қазақстанның кәсіпкер әйелдерінің делегациясын бастап барған Гүлшара Әбдіқалықова осы елдің мемлекет қайраткерлерімен, азаматтық қоғам көшбасшыларымен бірқатар екі жақты кездесулер өткізді.
Мемлекеттік хатшы Біріккен Араб Әмірліктері Әйелдер бас кеңесінің төрайымы шейха Фәтима бинт Мубаракпен кездесуде екі ел әйелдерінің бизнес-қоғамдастығы ынтымақтастығының басымдықтарын, мемлекеттік отбасылық саясатты, ана мен баланы қорғау, әйелдердің құқықтары мен мүмкіндіктерін кеңейту мәселелерін қарастырды.
Г.Әбдіқалықова Сауда-өнеркәсіп палаталары федерациясының төрағасы Мұхаммед Тани ар-Румейсимен жүздесіп, тараптар елдеріміздің сауда-экономикалық және инвестициялық байланыстарының деңгейін одан әрі арттыру, азық-түлік қауіпсіздігін қамтамасыз ету мәселелерін талқылады. Мемлекеттік хатшы Қазақстан-Әмірліктер бизнес-саммиті барысында қол қойылған «Атамекен» ҰКП Іскер әйелдер кеңесі мен БАӘ Іскер әйелдер кеңесі арасындағы ынтымақтастық туралы меморандумда екіжақты іскерлік байланысты әртараптандыру, бизнес-миссиялар алмасу, түрлі іскерлік іс-шараларға қатысу жөніндегі бірлескен нақты қадамдар қарастырылғанын атап өтті.
Жұмыс сапарының соңында Мемлекеттік хатшы Гүлшара Әбдіқалықова UN Women өкілдігінің директоры Моза әш-Шеххимен жүздесті. Кездесуде әйелдердің жағдайын жақсарту, әйелдер кәсіпкерлігін дамыту, гендерлік теңдікті ілгерілету мәселелері талқыланды.
Қазақстан делегациясы сондай-ақ Дубайдың «Ақыл-ой бірлігі арқылы – болашақты жасаймыз» атты ЕХРО-2020 халықаралық көрмесіне дайындығымен танысты.
///Кездесуде Қ.Келімбетов Елбасыға республикада Қазақстан Президентінің бастамасымен озық әлемдік тәжірибе негізінде құрылған, қаржылық қызметтер көрсететін жетекші орталық қалыптастыру жөніндегі шаралар жиынтығының іске асырылуы туралы баяндады.   
Нұрсұлтан Назарбаев «Астана» халықаралық қаржы орталығы (АХҚО) стратегиясын жүзеге асыру ел экономикасына елеулі қаржы ресурсын тартуға мүмкіндік беретінін атап өтті.
– «Астана» халықаралық қаржы орталығы Қазақстанның қаржы инфрақұрылымының өзегіне айналып, Орталық Азия мен Еуразиялық экономикалық одақтың қаржы хабы рөлін атқаруға тиіс, – деді Елбасы.  
Қ.Келімбетов былтырғы желтоқсан айында «Астана» халықаралық қаржы орталығы туралы конституциялық заңға қол қойылуы посткеңестік кеңістікте тұңғыш рет ағылшын құқығы қағидаты негізінде жұмыс жүргізе бастауға мүмкіндік бергенін айтты. 
Қаржы орталығының басқарушысы Қазақстан Президентін АХҚО-ны құру туралы идеяның халықаралық инвестициялық орта өкілдері тарапынан өте жоғары бағаға ие болып отырғаны туралы хабардар етті.
– Мемлекет басшысының шетелге сапарлары барысында қол жеткізілген уағдаластықтар орталықтың жұмысына ерекше серпін беріп отыр. Атап айтқанда, «10 триллион» клубының өкілдерімен өткен кездесудің табысты болғаны атап өтілді, – деді Қ.Келімбетов.
Мемлекет басшысы қаржы қызметтері нарығының әлемдік көшбасшыларымен ынтымақтастық орнатудың және АХҚО қызметкерлерінің жоғары кәсіби құрамын жасақтау бағытында жүргізілетін жұмыстың маңыздылығына баса назар аударды. 
Кездесу қорытындысы бойынша Елбасы бірқатар нақты тапсырма берді. 


///
	 

	Қазақстан Президенті түрлі жайттар жөнінен екі елдің ұқсастығына назар аударды.

	– Біз этностардың әралуандығымен, діннің өзара ықпалдастығымен, сыртқы саяси қызметімізбен, экономикаға қатысты көзқарастарымызбен ұқсаспыз. Сондықтан біздің ел Малайзиямен ынтымақтастықты дамытуға, тәжірибесін қолдануға, бұл елде мемлекеттік қызметшілер мен студенттерімізді оқытуға  мүдделі. Наджиб Тун Разактың бүгінгі сапары елдеріміз арасындағы қарым-қатынастарды жаңа деңгейге алып шығады деп сенемін, – деді Мемлекет басшысы.

	Нұрсұлтан Назарбаев екіжақты қарым-қатынастардың дамуының оң қарқынын атап өтті.

	– Сапар аясында бизнестік құрылымдар арасында жалпы мөлшері 1,1 млрд доллардан асатын үш келісімшартқа қол қойылды, соның ішінде екеуі Маңғыстау,  біреуі Жамбыл облысындағы жобалар бойынша, - деді Қазақстан Президенті.

	Мемлекет басшысы сапар барысында қол қойылған келісімшарттар малайзиялық компаниялардың Қазақстанға инвестиция салу ниетінің айқындығын көрсететінін атап өтті. Бұл ретте ол елдеріміздің арасындағы тауар айналымы әлеуетімізге толық сай еместігін, соған орай көрсеткіштерді алдағы жылдары әлдеқайда биік деңгейге көтеру қажеттігіне назар аударды.

	Өз кезегінде Наджиб Тун Разак бұл оның Қазақстанға екінші сапары екенін айтты.

	– Мен өзімнің 2011 жылы Дүниежүзілік ислам экономикалық форумына қатысуға келген сапарымды жылы сезіммен еске аламын. Біздің екіжақты қарым-қатынасымыздың оң сипаттағы дамуы туралы Қазақстан Президентінің пікірін толық қолдаймын,  бізге оны әрі қарай жақсарту жолдарын қарастырған жөн, – деді Малайзия Премьер-Министрі.

	Наджиб Тун Разак келіссөздер барысында «Петронас» компаниясы тарапынан Қазақстанның мұнай-газ саласына инвестиция салу мүмкіндігі де сөз болғанын айтты.

	Бұған қоса, ол елдеріміздің көптеген халықаралық мәселелер жөніндегі ұстанымдары ұқсас екендігін атап өтті.

	Соңында Малайзия Премьер-Министрі өзінің сапары екіжақты қатынастарды нығайтуға, тереңдетуге септігін тигізетіндігіне сенімін білдірді.

	 

	 
///
	 

	Өз хатында Қарағанды және Шахтинск Епископы Севастиан епархия тіркеуден өткенде және оның приходтарын қайта тіркеу кезінде байқалған ынтымақтастық пен өзара түсініктіктің жоғары деңгейін атап өтеді.

	Автор дін саласы мен мемлекеттің өзара қарым-қатынастары қоғамның даму деңгейіне тікелей байланысты екеніне тоқталады. Епископ Севастиан Қазақстанда болып жатқан елеуді өзгерістер туралы айтады.

	«Бұл елімізде дінаралық келісімді орнықтыруда Сіздің қандай рөл атқаратыныңызды білдіретіні шүбәсіз. Сіздің осы салада жүргізген саясатыңыз бейбітшілік пен Қазақстанның өркендеуінің кепіліне айналды» делінген хатта.

	Қазақстаннның Інжілдік-Лютерандық шіркеуінің Епископы Ю.Новгородовтың еліміздің приход және лютеран қауымы атынан жолдаған хатында Қазақстанда лютерандар екі ғасырдан астам уақыт тұрып жатқаны атап өтілген.

	«Осы жылдар ішінде біздер – түрлі ұлттар мен діни сенімдегі адамдар тату көрші және достар болып алдық. Ауыр жылдарда біздің діндестерімізді өздерінің бауырларындай қабылдап, қолда барын олармен бөліскен қазақ халқына деген алғысымыз жүректерде мәңгі сақталады» деп атап өтеді автор.

	Ю.Новгородов дін туралы жаңа Заңға негізделген діни бірлестікті қайта тіркеуді ұйымдастыру үдерісінің нақтылығына тоқталады. Ол осы Заңды іске асырумен айналысатын мемлекеттік құрылымдардың көмегін және сыпайы, ашық, қолжетімді, сындарлы ынтымақтастығын да атап өтеді.

	Автор Мемлекет басшысына қазіргі уақытта өте өзекті саналатын дінаралық және конфессияаралық диалогты құруға бағытталған күш-жігері үшін алғыс білдіреді.

	Соңғы Күндер Әулиесі Иисус Христ Шіркеуінің мүшелері атынан Инна Котова, Анастасия Караваева және Елена Овчинникова Нұрсұлтан Назарбаевқа конституциялық құқық пен бостандықты дамытқаны үшін ризашылықтарын білдіреді.

	Авторлар діни ұйымдардың қайта тіркеуден өткізілуі елімізде конфессияаралық келісімді нығайтуға жағымды ықпал еткенін атап өтеді.

	«Мемлекет бұл заңды рәсімді бастама ретінде көтере отырып, шындығында, Қазақстан Республикасы үшін адам, оның құқықтары мен бостандықтары жоғары құндылықтар болып саналатыны туралы берік конституциялық ережені іске асырғанын жақсы түсінеміз» делінген хатта.        
///Кездесуде А.Жұмағалиев Мемлекет басшысына ұлттық атом компаниясының 2016 жылғы 9 айда атқарған жұмысы туралы баяндады.
Қазақстан Президенті бұл сала өнімінің әлемдік нарықтағы үлесі жоғары екенін атап өтті.  
– Біздің міндетіміз – толық ядролық отын циклінің барлық үдерісіне қатысуға мүмкіндік алу. Бұл салада басқа елдермен өзара ынтымақтастықтың деңгейін арттыру керек, – деді Нұрсұлтан Назарбаев.
Сондай-ақ Мемлекет басшысы профильді емес активтерден арылу және трансформациялау бағдарламасын іске асыру мәселелеріне назар аударды.
Ұлттық атом компаниясы басқармасының төрағасы Елбасыға Үлбі металлургия зауытының аумағында зауыт салу жобасының техникалық-экономикалық негіздемесінің аяқталғаны және қажетті жабдық өндірудің басталғаны туралы баяндады.
Бұған қоса, А.Жұмағалиев шетелдік серіктестермен арада биыл жасалған келісімдер және бекітілген келісімшарттар туралы, сондай-ақ  компания құрамынан профильді емес 26 активтің шығарылатыны туралы хабардар етті.
Кездесу қорытындысы бойынша Мемлекет басшысы бірқатар нақты тапсырма берді.

///Кездесуде Қазақстан Президентіне Ұлттық палатаның 2016 жылғы жұмысының қорытындылары, республикалық бизнес қоғамдастығының дамуы, сондай-ақ алдағы кезеңге арналған жоспарлар туралы президиум төрағасы Т.Құлыбаев пен басқарма төрағасы А.Мырзахметов баяндады.
Елбасы бизнесті қолдау жөнінде Үкімет мақсатты түрде тұрақты жұмыс жүргізіп отырғанын атап өтті.
– Заңнамалық актілерге дер кезінде өзгерістер енгізу бағытында жүйелі жұмыстар жүргізілуде, тексеруші мекемелер саны қысқартылды, жоспарлы тексерістер тоқтатылды. Кәсіпкерлер заңнамалық үдерістерге белсене атсалысып келеді, бұл елдің ішкі жалпы өніміндегі бизнестің үлесін арттыруға ықпал етуге тиіс, – деді Нұрсұлтан Назарбаев.
Сондай-ақ, Қазақстан Президенті елдегі кәсіпкерлікті дамыту үшін мемлекет қабылдап жатқан шараларға бизнес өкілдері тарапынан лайықты қайтарым болуға тиіс екеніне назар аударды.
– Мемлекет тарапынан көрсетілген қамқорлық пен қолдауға бизнестің лайықты жауап беретін кезі келді. Азаматтарды кәсіпкерлік саласына тұрақты түрде тартып, олардың ел экономикасындағы үлесін арттыру үшін жұмыс жүргізу қажет, – деді Мемлекет басшысы.
Палата басшылығы қазіргі уақытта шағын және орта бизнес үлесі ішкі жалпы өнімнің 25%-ын құрайтынын, онда 3 миллионнан астам адам жұмыс істеп жатқанын мәлімдеді. 2016 жылы 11,2 трлн теңгенің өнімі өндірілген, бұл – 2015 жылғы көрсеткішпен салыстырғанда 6%-ға артық.
Сонымен бірге, басқарма төрағасы Елбасының тапсырмасы бойынша рұқсат беру және бақылау-қадағалау саласында ревизиялық жұмыс жүргізіліп жатқанын атап өтті. Оның нәтижесінде рұқсат беру құжаттары айтарлықтай азайтылып, жоспарлы тексерістер тоқтатылды.
– Бас прокуратурамен, Парламент депутаттарымен бірлесіп, қазір шағын және орта бизнес қызметінің түрлі саласындағы санитарлық-эпидемиологиялық талаптарды қайта қарастырудамыз, – деді А.Мырзахметов.
Бұдан бөлек, Ұлттық палата басшылығы отандық кәсіпкерлердің жұмысын оңтайландыру және тиімдірек ете түсу үшін мобилді қызметтер қалыптастыруға қатысты жүргізіліп жатқан жұмыстар туралы баяндады.
Нұрсұлтан Назарбаев кездесу қорытындысы бойынша бірқатар нақты тапсырма берді.

///Қасым-Жомарт Тоқаевқа 2019 жылдың жеті айының қорытындысы бойынша министрліктің жұмысы жөнінде мәлімет берілді.
Қазақстан Президентіне жанармай нарығының тұрақты жағдайы, мұнай-газ секторының дамуы, мұнай өңдеу зауыттарының ахуалы және энергетика саласына тартылатын инвестициялардың оң қарқыны туралы баяндалды.
Мемлекет басшысы энергетика саласының дамуына оң баға беріп, аталған бағыттағы жұмысты жандандыра беру жөнінде тапсырма берді. 
///Қазақстан Президенті қаладағы орталық алаңды аралап көргеннен кейін, мемлекеттік тұрғын үй бағдарламасының іске асырылу барысымен және Орал қаласын одан әрі дамыту жоспарымен танысты.
Мемлекет басшысына ескі үйлерді бұзып, орнына жаңа үй салу, сондай-ақ әлеуметтік сала нысандарының құрылысына инвестиция тарту барысы жөнінде мәлімделді.
Сонымен қатар, Нұрсұлтан Назарбаевқа «Ақылды қала» тұжырымдамасы аясындағы жобалардың іске асырылуы туралы баяндалды.
Елбасы, сондай-ақ, өңір жұртшылығымен кездесті. Онда тұрғындар Мемлекет басшысына «Бес әлеуметтік бастаманың» қабылданғаны үшін алғыс білдірді.
Қазақстан Президенті елімізде жүзеге асырылып жатқан әлеуметтік бағдарламалар қоғамның, әсіресе жастардың, мейлінше өзекті проблемаларын шешуге бағытталғанын атап өтті.
Нұрсұлтан Назарбаев Қазақстан қоғамында бейбітшілік пен келісімді сақтаудың маңыздылығына тоқталып, еліміздің қарқынды экономикалық дамуы үшін өңірлік және халықаралық ынтымақтастықты нығайтудың мәні зор екенін айтты.
Әңгімелесу соңында Елбасы облыс тұрғындарына табыс пен бақ-береке тілеп, Қазақстанды өркендету ісіне белсенді атсалысуға шақырды.


/// 
Мұнда Мемлекет басшысына «Өңірлерді дамыту» бағдарламасын жүзеге асыру және  жеке үй құрылысы комбинаттарын дамыту жобасы туралы баяндалды.
Нұрсұлтан Назарбаев дайын өнім үлгілерімен танысып, кәсіпорынның еңбек ұжымымен әңгімелесті.
Қазақстан Президенті өңірлердің дамуы мен үй құрылысының көбеюі есебінен елдегі осындай өнеркәсіп нысандарына деген қажеттілік артатынын айтты.
Мемлекет басшысы ұжымға табыс тілеп, облыста cаланың жұмысына қолайлы барлық қажетті жағдайлар жасалып жатқанын атап өтті.
Үй құрылысы комбинаты көпшілікке арналған үйлер құрылысын қамтамасыз ету үшін темір-бетон бұйымдарын, перспективалы құрастырмалы жүйелер жасап шығарады. Оның қуаты жылына жалпы аумағы 50 мың шаршы метр ғимарат салынатын өнім шығаруға лайықталған. 


///Қазақстан Президентіне Қарулы Күштерді қалыптастыру және дамыту, қорғаныс саласының шығындарын оңтайландыру жұмыстары туралы баяндалды.
Министрдің айтуынша, жүргізілген талдау жұмыстары мен штабтық-ұйымдастыру шаралары биыл 10 миллиард теңге үнемдеуге мүмкіндік береді.
Нұрлан Ермекбаев Қасым-Жомарт Тоқаевқа армияны заманауи қару-жарақпен жабдықтау, әскери техникаларды жөндеу және жаңғырту жөніндегі жоспары, сондай-ақ, электронды әскери комиссариат жобасын енгізу үдерісі туралы айтты.
Кездесуде Арыс қаласында болған төтенше жағдайдың салдарын жою және оқ-дәрі сақтау инфрақұрылымын жетілдіру үшін жүргізілген жұмыстарға баса мән берілді.  
Мемлекет басшысы Қорғаныс министріне халықаралық әскери-техникалық ынтымақтастықты нығайту, армияны тиімді әрі бәсекеге қабілетті қару-жарақпен жабдықтау, әскери білім беру ісінің және әскери дайындық үдерісінің сапасын арттыру, сонымен қатар, әскери парадқа дайындық барысы жөнінде бірқатар тапсырма берді.   


/// 
Кездесу барысында Мемлекет басшысы өңірді дамытудың басымдығы бар бірқатар бағыттарына тоқталып өтті. Жергілікті билік бұл бағыттарға бүгінде айрықша көңіл бөлуі тиіс. Атап айтқанда, жаңа экономикалық жағдайда жұмыс орындарын сақтау, жаңа индустриялық нысандарды дамыту және облыстың өндіруші ірі кәсіпорындарының төңірегінде индустриялық аймақ құру мәселелері талқыланды. 

///Форумға әлемнің 25 елінен 300-ден астам делегат қатысуда. Олардың қатарында Ресей Федерациясы Федералды Жиналысының Федерация Кеңесі төрайымының орынбасары Галина Карелова, Беларусь Республикасы Президенті Әкімшілігінің басшысы Наталья Кочанова, Қырғыз Республикасы Премьер-Министрінің орынбасары Чолпон Сұлтанбекова, Еуропа қайта құру және даму банкінің вице-президенті Элизабет Нельсон, Жаһандық әйелдер саммитінің президенті Ирен Нативидад, Өнертапқыш және кәсіпкер әйелдердің дүниежүзілік қауымдастығының президенті Ми-Йонг-Хан, «жасыл» экономика және баламалы энергетика саласындағы әлемдік әйелдер қауымының, мемлекеттік органдардың, бизнес саласының, үкіметтік емес ұйымдардың және Қазақстанның әйелдер қоғамдастығының өкілдері қатысты.
Мемлекеттік хатшы құттықтау сөзінде бүгінде адамзат 4.0. индустриясының трансформациялық фазасына қадам жасағанын атап өтті. Экономиканың цифрландырылуы мен жаңа технологиялардың кең таралуы жасыл экономиканы дамытуға қажетті жаһандық жағдайды өзгертуде.
– Әйел энергиясы – ең таза әрі жасампаз энергия! Біз адамзаттың жасыл экономикаға ауысу және баламалы энергетиканы қолдану ісіне ерекше үлес қосуға тиіспіз, – деді Гүлшара Әбдіқалықова.
Форумда «таза» энергетикаға көшу жағдайында орнықты және инклюзивті өсімді қамтамасыз ету мәселелері, сондай-ақ мемлекеттің, бизнес пен азаматтық қоғамның тиімді серіктестігі негізінде баламалы энергетика мен жасыл экономика саласындағы инновациялық идеяларды ілгерілету ісінде әйелдердің атқаратын рөлі мен үлесі талқыланды.
Іс-шара қорытындысы бойынша әлемдік қоғамдастықты қоршаған ортаға жасалатын қысымды мейлінше азайту, климаттық өзгерістерді және табиғи ресурстардың жұтауын бәсеңдету жөніндегі халықаралық қағидаларды сақтауға шақырған, «жасыл» экономикаға көшу ісін жеделдетіп, халықтың әл-ауқатын арттыруға септігін тигізетін Қарар қабылданды.
Мемлекеттік хатшы форум аясында шетелдік ресми делегация және халықаралық ұйымдар басшыларымен өткізген екіжақты кездесулерде «жасыл» экономикадағы және баламалы энергетикадағы әйелдердің мүмкіндіктерін кеңейту саласындағы екіжақты қарым-қатынасты дамыту перспективалары талқыланды.
///Қазақстан Президенті Қасым-Жомарт Тоқаев Денсаулық сақтау министрлігіне қарасты Масғұт Айқымбаев атындағы Аса қауіпті инфекциялар ұлттық ғылыми орталығы мен Білім және ғылым министрлігіне қарасты Ұлттық биотехнология орталығының ұжымдарына құттықтау хат жолдады.  
«Ғылыми институттардың ұжымдарын COVID-19 коронавирусын анықтауға арналған диагностикалық тест жүйесін әзірлеуімен құттықтаймын! Аса қауіпті инфекциялар ұлттық ғылыми орталығы мен Ұлттық биотехнология орталығының ғалымдары халықаралық стандарттарға сай келетін қажетті тест жүйесін қысқа мерзімде жасап шықты. Сіздердің жетістіктеріңіз отандық биомедицина саласының бәсекеге қабілеттілігі жоғары екенін көрсетеді. Әлемге тараған коронавирус індетіне қарсы күрес жүріп жатқан кезде бұл жаңалықтың ұсынылуы өте маңызды болып отыр. Әзірленген тест жүйесі мыңдаған азаматымыздың өмірі мен денсаулығын сақтап қалуға көмектеседі деп сенемін», - деп жазылған Мемлекет басшысының құттықтау хатында.
Қасым-Жомарт Тоқаев екі ғылыми орталықтың ел игілігі жолындағы жұмыстарына табыс тілеп, алғыс білдірді. 
///Концертте қазақтың халық әндері және әр түрлі елдердің әуендері, сондай-ақ әлемге әйгілі классикалық шығармалар орындалды.  
Шараға ШЫҰ-ға мүше мемлекеттердің белгілі шығармашылық ұымдары қатысты. Олардың қатарында, атап айтқанда, «Астана Опера» опера және балет театрының симфониялық оркестрі, Абай атындағы Қазақ мемлекеттік академиялық опера және балет театры мен «Астана Балет» театрының топтары, сондай-ақ М.Пятницкий атындағы Мемлекеттік академиялық орыс халық хоры (Ресей), «Надам» би ұжымы (Үндістан), «Акак» қомызшылар ансамблі (Қырғызстан), Чжэцзян провинциясының акробаттық өнер труппасы мен Қытайдың опера және би мемлекеттік театры, «Гүлрез» би ансамблі (Тәжікстан), «Өзбекстан» ән мен би мемлекеттік ансамблі бар.


///
	 

	Кездесуде Мемлекеттік хатшы туыстас екі ел арасындағы қарым-қатынасты одан әрі нығайтудағы атқарған жемісті қызметі үшін  Елші Үлкер ханымға ризашылығын білдіріп, Қазақстан мен Түркия арасындағы сан салалы қарым-қатынастың қазақ елі өз тәуелсіздігін жариялаған сәтінен бастап орныққанын, бұл орайда екі мемлекет арасындағы терең тамырлы қарым-қатынастың негізін Қазақстан Республикасының Тұңғыш Президенті – Елбасы Нұрсұлтан Әбішұлы Назарбаев салғанын және достық байланыстардың күн өткен сайын дамып, жоғары дәрежеде жүзеге асып келе жатқанын жан-жақты атап өтті. Түркияның Премьер-министрі, қазақ халқының байырғы досы Режеп Тайып Ердоғанның 2012 жылғы мамыр айындағы Қазақстанға келген ресми сапары барысында екі мемлекет арасында қол қойылған екіжақты маңызды құжаттардың жаңа қатынастарға жарқын серпін беретіні атап айтылды.

	Елші Лале Үлкер Қазақстанда болған уақытын өз өмірінің тамаша сәттері деп бағалап, алда да қазақ еліне әрқашан сәттілік пен табыстар, жақсылықтар тілеп жүретінін жеткізді. Тараптар екі мемлекет арасындағы соңғы жылдардағы байланыстарды қанағаттанған сезіммен атап өтті. Тауар айналысы айтарлықтай өсті. Өткен жылы тауар айналымының көрсеткіші 2012 жылғы қаңтар-наурыз айларының өзінде 1,072 млрд. долларға жеткенін және бұл көрсеткіштің ай сайын өсіп келе жатқаны атап өтілді.  Экономика, мәдениет, ғылым және білім саласындағы байланыстар нәтижесі көңіл қуантарлық. Аз уақытта әлемдік қауымдастыққа танылған ТҮРКСОЙ халықаралық ұйымы қызметінің тиімділігі жоғары деңгейде жүруде.

	ҚР Мемлекеттік хатшысы Түркия Республикасының қазақстандық бастаманы қолдап, екі ел арасындағы «Жаңа синергия» бірлескен экономикалық бағдарламасына қол қойылуының маңызы өте үлкен екендігін атап өтіп, сонымен қатар, екі ел арасындағы ғылыми-техникалық әріптестіктің де келешегін жоғары бағалады.

	Түркия Республикасының Елшісі Лале Үлкер ханым жылы қабылдауы үшін Мемлекеттік хатшы Мұхтар Құл-Мұхаммедке ризашылығын білдіріп, Қазақстанмен арадағы әріптестіктің одан әрі дамуына деген терең сенімін жеткізді.
///Кездесу барысында Қазақстан мен Қырғызстанның өзара іс-қимылының басты бағыттары және екі елдің бірлескен жұмысының алдағы перспективалы салалары талқыланды.
Бұдан бөлек, тараптар өңірлік және халықаралық күн тәртібіндегі өзекті жайттар жөнінде пікір алмасты.
Нұрсұлтан Назарбаев Қазақстан мен Қырғызстанды тарихи достық және тығыз ынтымақтастық байланыстырып отырғанын атап өтті.
– Елдеріңіз біздің жақын көршіміз әрі серіктесіміз болып саналады. Арамызда ешқандай шешілмеген мәселе болмауға тиіс және қарым-қатынасымыз басқаларға үлгі болуы керек. Әлемдегі күрделі экономикалық және саяси ахуалды ескере отырып, бірге болуымыз қажет, – деді Қазақстан Президенті.
Э.Абдылдаев Қырғызстан Президенті А.Атамбаевтың сәлемін жеткізіп, екіжақты ынтымақтастықтың одан әрі нығая беретініне сенім білдірді.

///Қасым-Жомарт Тоқаев өз сөзінде отын-энергетика кешенінің Қазақстан экономикасында үлкен рөл атқаратынын айтты. Президент мұнай-газ саласын одан әрі дамытудың маңыздылығын атап өтіп, Үкімет пен жергілікті атқарушы органдардың алдына бірқатар нақты міндеттер қойды.
Мемлекет басшысы Қашаған, Теңіз және Қарашығанақ сияқты кен орындарына қатысты ауқымды жобаларды одан әрі жүзеге асыру қажеттігіне тоқталды. Қасым-Жомарт Тоқаев Қашағандағы мұнай өндіру деңгейін жүйелі негізде арттыру мақсатында Үкіметке Консорциумның мердігер компанияларымен бірлесіп, Қашаған кен орнын толыққанды игерудің Жол картасын келісуді тапсырды.
Президент еліміздің батысындағы кен орындарынан республиканың өзге өңірлеріне мұнай тасымалдау мәселесіне арнайы тоқталды. Ол «Кеңқияқ-Құмкөл» мұнай құбырын салу жұмыстарын жыл соңына дейін аяқтауды тапсырды. Сонымен қатар Мемлекет басшысы отандық нарыққа жеткізілетін мұнайдың азаю мүмкіндігіне байланысты алаңдаушылық білдірді.
- Ішкі нарықты мұнаймен қамтамасыз ету негізінен Ақтөбе және Қызылорда облыстарының кен орындары есебінен жүзеге асырылып отыр. Осы жағдайды ескерсек, отандық мұнай өңдеу зауыттарында өңделетін мұнай көлемінің төмендеу қаупі бар. Ресурстарымызды барынша тиімді және ұтымды пайдалану мақсатында Үкімет осы мәселені пысықтап, нақты ұсыныстар енгізуі қажет, – деді Президент.
Қасым-Жомарт Тоқаев мұнай-газ химия саласының дамуы экономиканы жаңғыртудың маңызды бағыты екенін атады.
– Мұнай-газ химия саласы экономиканың басқа салаларына мультипликативті ықпал етеді. Әлемде мұнай-газ химия саласындағы көмірсутек шикізатының қолданылу үлесі 34%, ал Қазақстанда өте аз. Полипропилен мен полиэтилен өндіру жөніндегі жобалардың іске асырылуы жалпы ішкі өнімнің жылдық өсімін орташа есеппен 1,5 пайызға жеткізуге мүмкіндік берер еді, – деп санайды Мемлекет басшысы.
Қазақстан Президенті газ саласын дамытудың басымдығын арнайы атап өтіп, газ құбыры жүйесін дамыту ісінде жақсы нәтижелер бар екенін айтты. Бұл ретте, ол Үкіметтің назарын халықты газбен қамтамасыз ету қажеттігіне аударды.
– Елімізді газбен қамту деңгейі 50 пайызды құрайды. Бұл – 9 миллион халық деген сөз. «Сарыарқа» магистральды газ құбыры құрылысының жобасын іске асыру нәтижесінде еліміздің қосымша 2,7 миллион халқы газбен қамтамасыз етіледі, – деді Қасым-Жомарт Тоқаев.
Президент Қазақстандағы геологиялық барлау мәселесіне де тоқталды. Оның айтуынша геологиялық барлау жұмыстарын күшейту арқылы минералды шикізат қорын сапалы толықтыру керек.
– Біз осы саладағы заңнаманы жетілдірдік. Енді бұл бағытта нақты қадамдар жасау керек. Үкіметке 2020 жылдың 1 наурызына дейін әлемдегі минералдық-шикізат ресурстарына сұраныстың ұзақ мерзімді болжамын ескере отырып, геологиялық барлау бағдарламасын әзірлеуді тапсырамын, – деді Мемлекет басшысы.
Қасым-Жомарт Тоқаев мұнай сервисінің индустриясы экономиканы әртараптандыру және өсу драйверлерінің бірі болып табылады. Мемлекет басшысы бұл мәселеде мұнай сервистерінен түсетін табыстың көмірсутегі экспорты табысынан асып түсетін Норвегияның тәжірибесін басшылыққа алуды ұсынды.
– Мұнай мен газ өндіруді арттыра отырып, біз заманауи мұнай сервисі кластерін құруға тиіспіз. Мұнай сервисі отандық шағын және орта бизнесті дамытуға, өнімді жұмыс орындарын ашуға, қосымша құны жоғары өндірістерді оқшаулауға айтарлықтай серпін береді, – деді Мемлекет басшысы.
Сонымен қатар Президент экологияны қорғау және табиғи ресурстарды тиімді пайдалану мәселелерінің маңыздылығын атап өтті. Қасым-Жомарт Тоқаевтың пікірінше, заманауи технологияларды пайдалану және ескірген жабдықтарды жаңарту, шығарылатын заттарды қысқарту, мұнай мен газдың ағып кетуінің алдын алу қажет. Мемлекет басшысы бұл жұмыстар бойынша мұнай-газ компанияларының ақпараттық ашықтығын және олардың экологиялық жауапкершілігін арттыру басты басымдыққа ие болатынын атап өтті.
Кеңейтілген кеңес барысында Энергетика министрі Қанат Бозымбаев, экология, геология және табиғи ресурстар министрі Мағзұм Мырзағалиев, «Самұрық-Қазына «ҰӘҚ» АҚ Басқарма Төрағасы Ахметжан Есімов, «Лукойл» ААҚ Ресей мұнай-газ компаниясының президенті Вагит Алекперов, сондай-ақ «Теңізшевройл», «NCOC» және «Қарашығанақ Петролеум Оперейтинг» компанияларының басшылары баяндама жасады.











/// 
Мемлекет басшысы Лондон қаласына келді. Сапар барысында Ұлыбритания Премьер-министрі Д.Кэмеронмен, ІІ Елизавета Патшайыммен, сондай-ақ британдық жетекші компаниялардың басшыларымен кездесулер өткізу жоспарланған. 
/// 
Бахрейн билеушісі Нұрсұлтан Назарбаевты президенттік сайлаудағы айқын жеңісімен және Мемлекет басшысы лауазымына кірісуімен құттықтап, бұл Қазақстан халқының жоғары сенімі мен қолдауының айқын айғағы екенін атап өтті.
Шейх Хамад бен Иса Әл Халифа сенімді диалогты және екіжақты ынтымақтастықтың барлық мәселелері бойынша бірлескен жұмысты жалғастыруға дайын екенін айтты.
Әңгіме барысында екі мемлекеттің көшбасшылары  Қазақстан-Бахрейн ынтымақтастығының басымдығы бар бағыттарын талқылады, сондай-ақ сауда-экономикалық және инвестициялық салалардағы ықпалдастықты жандандыру жолдарын белгіледі.
Телефон арқылы сөйлесуге бахрейн жағы бастамашылық етті.
///
	 

	Кездесуде білімді дамыту жөніндегі мемлекеттік бағдарламаға сәйкес берілген тапсырмалардың орындалу барысы талқыланды. Сонымен қатар, ғылыми-ағарту саласын дамытудың жай-күйі мен келешегі де сөз болды.

	Б.Жұмағұлов білім саласын қаржыландыру екі жыл ішінде екі есе артқанына тоқталып өтті.

	- Он жыл ішінде балабақшалар саны жеті есе артты, балаларды мектепке дейінгі білім мекемесімен қамту 70 пайызға жетті, апатты мектептер саны 20 пайызға азайды. Елімізде осы кезеңде 906 мектеп салынды. Тағы да 400 мектеп құрылысы жоспарланған. Осылайша, біз 12 жылдық білім беру жүйесіне көшу үшін жағдай жасап жатырмыз, - деді Б.Жұмағұлов.

	Министр бүгінде ғылыммен айналысатын жастар саны 18 мың адамға жеткенін айтып өтті. Тек соңғы екі жарым жылда 3000-ға жуық жас ғалым ғылым саласына келді. Олардың арасында отандық және шетелдік оқу орындарының түлектері бар. Бүгінде еліміздің жоғары оқу орындарының 57 пайызы ғылыми-зерттеу жұмыстарымен айналысады. Бұдан бөлек, отандық оқу орындары Назарбаев Университеті мен Назарбаев Зияткерлік мектептерінің әсіресе, онлайн оқытуды енгізу бөлігіндегі тәжірибелерін белсенді қолданып келеді.   

	Университеттер санын оңтайландыру жоспарлы түрде жүргізілуде. Бүгінде олардың саны 149-дан 139-ға қысқарды.

	- Жоғары оқу орындарының санын қысқарту механикалық үдеріске айналмауы тиіс. Осы орайда барлық өлшемдер, соның ішінде оқыту сапасы, ғылыми-зерттеу жұмысы ескерілуі керек. Кейбір жекеменшік жоғары оқу орындарында қажетті база, білікті оқытушылардың тиісті құрамы мен сапалы білім беретін өзге де маңызды жағдайлар жоқ, - деп атап өтті Нұрсұлтан Назарбаев.

	Мемлекет басшысы бүгінде мектептің және өзге білім беру мекемелерінің материалдық базасы толық жасақталғанын атап көрсетті. Барлық білім беру жобалары толық көлемде қаржыландырылуда.

	Нұрсұлтан Назарбаев Астанада болашақта өтетін «EXPO-2017» бүкіләлемдік көрменің «Болашақтың энергиясы» атты тақырыбына тікелей қатысы бар инновациялық технологияны дамыту қажеттігіне тоқталды.

	- «Жасыл экономика» - ең алдымен, инновация. Болашақтағы дамуымыз соған негізделетін болады. Егер экологиялық тұрғыда бәрі сәтті болатын болса, онда жаңа технология да дамитын болады, - деді Мемлекет басшысы. 

	Қазақстан Президенті кездесудің қорытындысы бойынша білім алып жүрген жастар арасында тәрбие жұмыстарын күшейту қажеттігіне назар аударды және бірқатар нақты тапсырмалар берді.    
///Кеңеске Премьер-Министр Б.Сағынтаев, Президент Әкімшілігінің басшысы Ә.Жақсыбеков, Ұлттық банк төрағасы Д.Ақышев, Үкімет мүшелері мен мемлекеттік органдар басшылары қатысты.
Қазақстан Президенті «100 нақты қадам» ұлт жоспарының іске асырылуы заңның үстемдігі қағидатын нығайтуға, мемлекеттік қызмет сатыларынан өту жүйесін жетілдіруге, бизнестің дамуына жағдай жасауға, қоғамдық тұрақтылықты нығайтуға, сондай-ақ азаматтар алдында есеп беретін ашық Үкімет қалыптастыруға бағытталғанын атап өтті.
– Бұл бес тармақтың орындалуы Қазақстанның дамыған 30 ел қатарына қосылу кезеңі болып саналады, – деді Нұрсұлтан Назарбаев.
Елбасы мемлекеттік қызметшілерді қызмет нәтижелері бойынша көтермелеудің бонустық жүйесіне көшудің маңыздылығын, Әдеп кодексінің мүлтіксіз орындалу керектігін, өзге өңірге қызмет ауыстыру барысында мемлекеттік қызметкерлерді жекешелендіруге жатпайтын қызметтік баспанамен қамтамасыз ету ісін жандандыру қажеттігін айтты.
Мемлекет басшысы конкурстық іріктеу негізінде мансаптық ілгерілеудің маңызды екеніне тоқталып өтті.
– Төменгі лауазымдағы мемлекеттік қызметкердің конкурс бойынша ілгерілеуі меритократия қағидатын нығайтудың қазіргі тиімді тетігі отыр, – деді Қазақстан Президенті.
Сонымен бірге, Нұрсұлтан Назарбаев құқық қорғау органдарына қызметке қабылдау барысында конкурстық рәсімдерді қолдану қажеттігіне назар аударды.
– Полицияның елімізде қалыптасқан келбеті өзгеруге тиіс. Қызметкерлер азаматтардың сеніміне ие болып, олардың қызметі ең алдымен халыққа көмек көрсетуге бағытталуға тиіс, – деді Елбасы.
Бұдан бөлек, Мемлекет басшысы жергілікті полиция қызметінің құзыретін белгілеп, олардың есептілігіне қатысты еліміздің құқық қорғау органдарын жаңғырту мәселелерін қосымша тағы пысықтауды тапсырды.
Сондай-ақ, Қазақстан Президенті «Астана» халықаралық қаржы орталығы жанынан Халықаралық арбитраждық орталық құру жөніндегі жұмыстарды тездету керектігін айтты.
Нұрсұлтан Назарбаев шетелдік инвесторларды тартудың, сондай-ақ республика бойынша өндіріс күштерін жүйелі түрде бөлудің айрықша мәні бар екенін атап өтті.
Бұдан бөлек, Елбасы әлеуметтік медициналық сақтандыру жүйесін енгізу жөнінде жүргізіліп жатқан реформалардың маңыздылығына тоқталды.
– Мен осы мәселенің шешіміне қатысты ерекше түсіністік танытқандарыңызды қалаймын. Қазіргі кезде қиындықтар бар екеніне қарамастан, бұл – өте прогрессивті бағыт. Халық арасында тиісті дайындық өткізіп, түсіндіру жұмыстарын жүргізу қажет, – деді Мемлекет басшысы.
Кейбір қадамның іске асырылуын талқылау барысында Қазақстан Президенті Үкімет пен басқа да мүдделі органдар жұмысындағы кемшін тұстарды атап өтіп, бұл бағыттағы жұмысты жандандыруды тапсырды.
Сондай-ақ, Елбасы Туристік саланы дамытудың 2020 жылға дейінгі тұжырымдамасын ішкі туризмнің басымдығы бар бағыттарын ескере отырып жаңартуды тапсырды.
– Өңірлік туризмді ілгерілету үшін барлық күш-жігерді жұмылдыру қажет. Бұл экономикамыз үшін де, қазақстандық біртектілік пен бірлікті нығайту үшін де маңызды, – деді Мемлекет басшысы.
Қазақстан Президенті «Үкімет – азаматтар үшін» бағдарламасы арқылы халыққа көрсетілетін қызметтер сапасын арттыру жөніндегі жұмыстарды да одан әрі жетілдіру қажеттігін атап өтті.
Нұрсұлтан Назарбаев кеңеске қатысушыларға Ұлт жоспарының барлық бағыты бойынша жұмысты ілгерілетіп, бақылау жүргізуді күшейту қажеттігін айтты, сондай-ақ басшылардың дербес жауапкершілігі жөнінде ескертті.
Соңында Мемлекет басшысы Қазақстанның экономикасы үшін маңызды жетістіктерге қол жеткізу және еліміздің әр азаматының әл-ауқатын арттыру Ұлт жоспары мен басты мемлекеттік бағдарламалардың түпкі| мақсаты болып саналатынын айтты.




///Мемлекет басшысы Х Астана экономикалық форумы Еуразия кеңістігі үшін тарихи бетбұрысты кезеңде өткізіліп отырғанын айтты.
– Шанхай ынтымақтастық ұйымына Үндістан мен Пәкістан кірген соң 3 миллиард адамды қамтитын нарығы бар жаңа жаһандық ойыншы пайда болды. Шанхай ынтымақтастық ұйымы елдерін Ұлы Жібек жолын жаңғырту бағдарламасымен қамту жаңа экономикалық субөңірді қалыптастырады. Біріккен Ұлттар Ұйымының Бас хатшысы Антониу Гутерриш Шанхай ынтымақтастық ұйымы «бүгінгі әлемдік құрылымның маңызды тірегі» саналатынын, ал бейбітшілікті сақтаудың ең мықты құралы – инклюзивтік даму екенін атап өтті. Бүгінгі форум осы инклюзивтік және орнықты даму мәселесіне арналған, – деді Қазақстан Президенті.
Нұрсұлтан Назарбаев қазіргі заманның теңдессіз жылдамдықпен өзгеріп, экономикалық өсу мен өмір салтымыздың табиғатын түбегейлі қайта түрлендіретін тың жаңалықтар мен ғылыми-техникалық шешімдер дәуірінің келе жатқанына назар аударды.
Сонымен қатар, Мемлекет басшысы жаһандық экономикалық саясат қоршаған ортаның ластануының шекті деңгейге жетуі және жаһандық энергия тұтынудағы теңсіздіктің артуы сияқты бүгінгі сын-тегеуріндерге толық жауап бере алмайтынын айтты.
Қазақстан Президенті экономикалық өсімнің қордаланып қалған сын-тегеуріндерді көбейтпей, қайта оларды шешуге септігін тигізуі маңызды екенін атап өтті.
– Әлемдік қоғамдастыққа жаңа экономикалық модельге кезең-кезеңмен көшу қажет. Ол таза энергетикаға, күш-жігерді жұмылдыруға және бүкіл әлемнің мүддесін ескеретін ұжымдық жауапкершілікке негізделуге тиіс, – деді Мемлекет басшысы.
Нұрсұлтан Назарбаев әлемдік экономиканы дамытудың маңызды аспектілеріне қатысты өз ойларын да ортаға салды.
Қазақстан Президенті елдердің байлығы мен олардың тұрғындарының әл-ауқатын танытатын көрсеткіштерді есептеудің жаңа әдістерін әзірлеу, сондай-ақ әлемдік қаржы құрылымын трансформациялау қажеттігін атап өтті.
Бұдан бөлек, Мемлекет басшысы экономикалық өсім таза энергетиканы дамытуға және экологияны сақтауға негізделуге тиіс екеніне назар аударып, Париж келісімін жалпыға бірдей орындаудың маңыздылығына тоқталды.
Сондай-ақ, Нұрсұлтан Назарбаев Қазақстанның үшінші жаңғыруы аясында елімізде ауқымды жұмыс басталғаны және энергетика саласын жаңғыртуға байланысты атқарылып жатқан шаралар жөнінде айтты.
– 10 жыл бұрын біз ТМД елдері арасынан бірінші болып Экологиялық кодексті қабылдадық. 2012 жылы «Энергия үнемдеу және энергия тиімділігін арттыру туралы» заң күшіне енді. Сол жылы еліміз Халықаралық «ЭКСПО-2017» мамандандырылған көрмесін өткізу құқығын жеңіп алды. Қазір біз соның аумағында тұрмыз. Көрменің тақырыбы – «Болашақтың энергиясы», – деді Қазақстан Президенті.
Соңында Нұрсұлтан Назарбаев болашақта жер шарының экологиялық тұрғыдан таза болуы үшін ядролық қарусыз әлем тұжырымдамасының маңызды екенін атап өтті.
– Қазақстан ядролық қарусыз әлем құру жолындағы күресте көшбасшы болып саналады. Біз – ядролық сынақ полигонын жойған және қуатты ядролық зымыран арсеналынан ерікті түрде бас тартқан ең алғашқы әрі бірден-бір елміз. Біз бұл жұмысты жалғастырамыз және баршаңызды осы күресте бізді қолдауға шақырамыз. Сол арқылы біз жаһандық ынтымақтастық пен бейбітшілік ісіне адал екенімізді тағы бір мәрте дәлелдей аламыз, – деді Мемлекет басшысы.
Елбасы сөзінің толық мәтінін мына жерден қараңыз.








///Қасым-Жомарт Тоқаев өз сөзінде салтанатты жиынға қатысушыларды Қазақстан Тәуелсіздігінің 30 жылдығымен құттықтап, бұл мерекенің ұлт мерейін өсіретін ұлық мейрам екенін атап өтті.

– Біз тарих тұрғысынан алғанда қысқа мерзім ішінде жаңа Қазақстанның негізін қаладық. Тұғыры берік, экономикасы қуатты, беделі биік мемлекетке айналдық. Мұның бәрі, ең алдымен, Елбасы Нұрсұлтан Әбішұлы Назарбаевтың көреген саясатының жемісі. Сонымен бірге, бүкіл халқымыздың ерен еңбегінің нәтижесі. Кез-келген халықтың табысқа жетуі азаматтарына байланысты. Бұл – өмірдің заңы. Адам капиталы мықты мемлекет барлық қиындықты еңсере алады. Тәуелсіздік кезеңінде халқымыз елдіктің бірегей үлгісін көрсетті. «Еңбек – ырыстың бұлағы, бақыттың шырағы» деп бекер айтылмаған. Шын мәнінде, біздің бүгінгі жетістігіміз – барша халқымыздың ортақ жеңісі. Жаңа Қазақстанды өркендетуге азаматтарымыздың көбі сүбелі үлес қосты. Бүгінгі мерейлі сәтте еліміздің барша азаматтарына табанды еңбегі үшін зор алғыс айтамын, – деді Президент.

Қасым-Жомарт Тоқаев Тәуелсіздіктің 30 жылдығы көпғасырлық мемлекеттілігіміздің маңызды кезеңі және заманауи Қазақстан жылнамасындағы айтулы белес екеніне тоқталды.  Оның айтуынша, осы жылдар ішінде еліміз зор жетістіктерге қол жеткізген, күрделі сын-қатерлерді еңсерген үлкен жолдан өтті.
– Ел азаматтарының басым көпшілігі өздерінің қажырлы еңбегімен қуатты әрі дамыған мемлекет құру ісіне елеулі үлес қосып келеді. Бүгін өздеріңізді марапаттай отырып, Қазақстанды көркейтуге үлес қосқан барлық азаматқа ризашылық білдіреміз. Сіздер нағыз отаншылдықтың, кәсіби білік пен адал еңбектің озық үлгісін көрсеттіңіздер. Өскелең ұрпақ өздеріңізге қарап бой түзейді. Осыдан бір жыл бұрын мен үлкен мерейтойды шусыз, даңғазасыз, ысырапсыз нақты жұмыстармен атап өту қажеттігі туралы айттым. Тәуелсіздігіміздің 30 жылдығында жаңа, ауқымды реформалар қолға алынды. Сондықтан, бұл жылды нәтижелі болды деуге толық негіз бар. Біз экономиканы және әлеуметтік саланы жан-жақты жаңғыртып жатырмыз. Індетке қарамастан, мемлекет отандық бизнеске қолдау көрсетуде, – деді Мемлекет басшысы.

Президент экономиканы және әлеуметтік саланы жаңғырту мәселесіне, соның ішінде өнеркәсіптің, ауыл шаруашылығының, құрылыс саласының, қаржы секторының қарқынды дамуына назар аударды. Өңірлерде ірі инфрақұрылымдық жобалар жүзеге асырылып жатыр. Білім беру және денсаулық сақтау салаларында кешенді трансформация жалғасуда. Мемлекет зейнетақы, жәрдемақы және еңбекақы көлемін тұрақты түрде арттырып, өзінің әлеуметтік міндеттемелерін орындауда.
– Мемлекеттік басқару жүйесінде ауқымды өзгерістер болды. Мен халықтың тұрмыс сапасын арттыруға және еліміздің бәсекеге қабілеттілігін күшейтуге бағытталған 10 ұлттық жобаны бекіттім. Қоғамдық-саяси салада елеулі өзгерістер жасалуда. Мен ұсынған саяси реформалар топтамасы кезең-кезеңімен жүзеге асырылып жатыр. Біз Тәуелсіз Қазақстан тарихында алғаш рет ауыл әкімдерінің тікелей сайлауын өткіздік. Биыл маусым айында адам құқықтары саласындағы алдағы шаралар туралы Жарлыққа қол қойдым. Бұл құжат құқық қорғау саласын кешенді түрде жаңғыртуға бағытталған. Қоғамдық диалогты біртіндеп дамыту үшін нақты шаралар қолға алынып жатыр. Мұның бәрі азаматтарымыздың шешім қабылдау және мемлекеттік басқару ісіне белсене қатысуына жол ашады. Біздің мақсатымыз – тиімді мемлекет және әділетті қоғам құру. Бұл стратегиялық бағыт өзгермейді. Алдымызда халықтың әл-ауқатын одан әрі арттыру, қасиетті Тәуелсіздігімізді нығайту жөніндегі ауқымды міндеттер тұр, – деді Қасым-Жомарт Тоқаев.
Мемлекет басшысы Парламенттің қос палатасының төрағаларына, Премьер-Министрге және Мемлекеттік хатшыға Тәуелсіздік күні қарсаңында жергілікті тұрғындармен кездесу үшін аймақтарға барып, еңбегімен ерекшеленген азаматтарға мемлекеттік наградалар табыстау жөнінде берген тапсырмасы туралы айтты. 
Қасым-Жомарт Тоқаевтың сөйлеген сөзінің толық мәтінімен мына сілтеме арқылы танысуға болады.























 
 
///Тараптар әлемдегі ахуалдың қазіргідей жауапты кезеңінде өзара ықпалдастықты нығайту мәселелерін талқылады.
Мемлекет басшысы БҰҰ-ның кең көлемдегі халықаралық ынтымақтастықты реттеу және коронавирус пандемиясына қарсы күресте жекелеген мемлекеттердің іс-қимылдарын үйлестіру жөніндегі бастамаларын Қазақстанның қолдайтынын мәлімдеді. Президенттің айтуынша, БҰҰ Бас хатшысының жаһандық келісім жариялау, барлық соғыстар мен қақтығыстарды тоқтату туралы жуырда айтқан ұсынысы өзекті бастама және барлық қатысушы мемлекеттердің қолдауына лайықты.
Қасым-Жомарт Тоқаев пен Антониу Гутерриш әлемдік ұйымның құрылғанына 75 жыл толуына арналған БҰҰ Бас Ассамблеясының алдағы мерекелік сессиясына дайындық мәселелерін талқылады. Мемлекет басшысы Қазақстанның БҰҰ-ның мақсаттары мен міндеттерін толық қолдайтынын, бірегей әрі баламасы жоқ институтты одан әрі дамыта беруге атсалысатынын айтты.
 
/// 
П.Мукерджи Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің сайлаудағы жеңісіңіз – Қазақстан халқының Өзіңізге деген зор сенімінің айғағы. Қазақстанды мықты әрі өркендеуші мемлекетке айналдыруға бағытталған қажырлы еңбегіңіз өз жемісін беретініне сенімдімін», – делінген хатта.
Үндістан Президенті ортақ мүдделілік бар бірнеше салада өзара тиімді қарым-қатынастардың орныққанына қанағаттанатынын жеткізді. Ол сондай-ақ Үндістанның екіжақты стратегиялық серіктестікті нығайту жөніндегі жұмыстарды жалғастыратынына сендірді.
Соңында П.Мукерджи Қазақстан Президентіне мықты денсаулық және табыс тілеп, еліміздің дамуы мен өркендеуіне ниеттестік білдірді.
///Кездесуде Алтай Көлгінов Мемлекет басшысына Нұр-Сұлтан қаласын дамыту мәселелері жөніндегі кеңесте берілген тапсырмалардың орындалу барысы туралы мәлімет берді.
Қазақстан Президентіне тұрғын үй, әлеуметтік нысандар: мектептер, ауруханалар мен емханалар, жеңіл атлетика стадионын салу жоспарлары, қазақ драма театрының  құрылысы жөнінде баяндалды.
Қасым-Жомарт Тоқаев тұрмысы төмен отбасыларға және мүмкіндігі шектеулі жандарға мемлекет тарапынан әлеуметтік көмек көрсетудің маңыздылығын атап өтіп, халықтың өмір сүру сапасын арттыру бағытындағы жұмыстарды жалғастыру қажет екенін айтты.
Сонымен қатар, Мемлекет басшысы елорда әкіміне қаланың инженерлік желілерін нығайтып, кәріз жүйелерін жаңарту жөнінде нақты тапсырма берді.
Жалпы, Президент елорда әкімдігінің жұмысына оң баға беріп, қаланы абаттандыру ісін одан әрі қарқынды жүргізу бойынша міндеттер қойды.

///Кездесу барысында Қазақстан Президентіне Орталықтың соңғы 10 жылда атқарған жұмыстарының нәтижелері мен оны дамытудың келешегі жөнінде баяндалды.
Атап айтқанда, Серік Ақшолақов Қасым-Жомарт Тоқаевқа Орталықта микронейрохирургия, эндоваскулярлық, эндоскопиялық, функционалды нейрохирургия сияқты жаңа бағыттардың пайда болғаны туралы айтты.
Сонымен қатар ол мекеме базасында аса күрделі нейрохирургиялық оталар жасауға мүмкіндік беретін Орталық Азияда алғашқы «гамма-нож» кешенінің іске қосылатыны жөнінде хабарлады.
Мемлекет басшысы еліміздің барлық өңірін қамтуға тиіс жоғары білікті әрі қолжетімді медициналық көмек көрсетудің маңызды екенін атап өтті.
///
	 

	Мемлекет басшысы елорданың айналасындағы жасыл аймақты тікұшақтан қарап шығып, оның қорытындысы бойынша бұқаралық ақпарат құралдарының өкілдері үшін брифинг өткізді.

	Нұрсұлтан Назарбаев бүгінгі шараның негізгі мақсатының бірі 1998 жылы басталған, елорданың айналасында «жасыл белдеу» қалыптастыру жөніндегі тапсырманың орындалу барысымен танысу болғанын айтты

	– Содан бері 16 жыл өтті, Астананың айналасында нағыз «жасыл белдеу» орнады. Оның жазық даладағы нағыз орманға айналғаны маңызды. Бірақ бәрі бұл жер жарамсыз болғандықтан, ағаш өспейді деп санаған еді. Алайда біздің орманшылар мен ғалымдардың бұл мәселеге біліктілікпен қарау, қажетті көшеттерді іріктеп алуы ғажап нәрсе жасауға мүмкіндік берді – қаланың айналасында 60 мың гектар, қала ішінде тағы 20 мың гектар аумаққа ағаш егілді. Егілген орманның жалпы ауданы 2020 жылға дейін 100 мың гектарға жетеді, – деді Қазақстан Президенті.

	Мемлекет басшысы қолайлы қоршаған орта қалыптастыру еліміздің тұрғындарына да байланысты екенін атап өтті.

	 – Егер біздің барлық азаматтарымыз өз үйлері айналасына, бүкіл қалалар мен ауылдарда жыл сайын ағаш отырғызса, біз «жасыл» елге айналамыз. Егілген ағаштар дегеніміз – елді мекендердің тыныс алатын «өкпесі», таза ауа, қолайсыз күн райынан қорғаныш.  Біз мұны болашақ ұрпақтың игілігі үшін жасайтын боламыз, – деді Нұрсұлтан Назарбаев.

	Мемлекет басшысы елорданың «жасыл белдеуін» қалыптастыру «ЭКСПО-2017» халықаралық көрмесі қарсаңында айрықша мәнге ие болатынын атап айтты.

	Өткен кезеңде қала шегіндегі орман аумағы 14,8 мың гектарға жуықтап, онда 9,6 миллионнан астам ағаш және 1,9 миллионға жуық бұта өсіп келеді. 2030 жылға дейін 9,8 мың га аумақта ағаш отырғызу жоспарланған. Ал қала сыртында 1997-2014 жылдар аралығында ағаш егілген аумақ 55,2 мың гектарға жуықтады.

	 

///Мемлекет басшысы БҰҰ Бас хатшысына Шанхай ынтымақтастық ұйымына мүше мемлекеттер басшыларының кеңесіне қатысқаны үшін шынайы ризашылығын білдірді.
– Шанхай ынтымақтастық ұйымының тарихында БҰҰ Бас хатшысы оның жұмысына бірінші рет қатысуда. Сіздің осы шараға келуіңіз ұйым үшін тарихи сәт – ШЫҰ-ға Үндістан мен Пәкістанның қабылдануымен тұспа-тұс келіп отыр. Сол арқылы бұл ұйым аймақтық деңгеймен шектелмей, елеулі саяси күшке айналуда, – деді Нұрсұлтан Назарбаев.   
Мемлекет басшысы БҰҰ қызметінің қағидаттары мен оның барлық бастамаларын Қазақстан әрдайым қолдап келгенін атап өтті. 
– Өзіңіз білетіндей, Қазақстан антиядролық қозғалыстың көшбасшысы саналады және БҰҰ тарапынан 29 тамыз – Ядролық сынақтарға қарсы халықаралық іс-қимыл күні болып жарияланды. Мен Қазақстан тарапынан Ядролық қарусыз әлем және жаһандық қауіпсіздік үшін берілетін сыйлық тағайындадым. Иордания Королі ІІ Абдалла осы халықаралық сыйлықтың бірінші лауреаты атанды, – деді Қазақстан Президенті.      
БҰҰ Бас хатшысы Нұрсұлтан Назарбаевты Шанхай ынтымақтастық ұйымының саммитін өткізуімен құттықтап, оған Үндістан мен Пәкістанның мүше болып қабылдануын атап өтті.    
– Мен осы саммитке Шанхай ынтымақтастық ұйымының бірте-бірте бүкіл әлемдегі ықпалдастық орталығына айнала бастағанын жете сезініп келдім. Бұл ұйым, менің ойымша, бүгінгі әлемдік құрылымның маңызды тірегі болып саналады. Үндістан мен Пәкістан осы басқосуда сындарлы диалог жүргізу үшін жаңа мүмкіндіктерге ие болады деп ойлаймын, – деді А.Гутерриш.  

/// 
Кездесу барысында Елбасы депутаттарды сайлануларымен құттықтап, жұмыстарының табысты болуына тілектестігін білдірді.
Нұрсұлтан Назарбаев қазақстандықтар «Нұр Отан» партиясына Мәжіліс қана емес, барлық деңгейдегі мәслихаттар сайлауында да қолдау көрсеткенін атап өтті.
Қазақстан Президенті сайлауалды тұғырнамадағы мақсаттарға жету үшін партияның әрбір мүшесіне зор жауапкершілік жүктелетінін айтты.
– Біз «Нұр Отанның» әрқашан да нақты істер партиясы екенін дәлелдей алатынымызға сенімдімін. Сондықтан Парламент, Үкімет және Ұлттық жаңғырту жөніндегі комиссия нақты әрі үйлесімді жұмыс істеуі қажет. Біз қойылған міндеттерді тұтастық пен өзара түсіністік арқылы ғана шешетін боламыз. Біздің барлық реформаларымыздың табыстылығы осыған байланысты. Дағдарыс кезеңі – тың өзгерістер жасайтын кез. Біз ештеңеге қарамастан, осыны қолға алдық. Сондықтан сіздерге бірінші күннен-ақ бұл жұмысқа кірісу керек болады, – деді Қазақстан Президенті.  
Кездесу барысында «Нұр Отан» партиясының Парламенттегі фракциясының мүшелері Г.Щегельский, М.Айсина және  Б.Мәкен сөз сөйледі. 

///
	 

	Кездесуде С.Ахметов еліміздің әлеуметтік-экономикалық дамуының биылғы 9 айдағы қорытындылары, сондай-ақ өңірлердегі жиын-терін науқанының барысы туралы баяндады.

	Қазақстан Президенті бұл мәселе таяу уақытта өтеді деп жоспарланған Үкіметтің кеңейтілген отырысында да талқыланатынын атап өтті.

	– Міндет – жылды жақсы көрсеткіштермен аяқтау. Бұл әсіресе әлемде орын алып отырған дағдарыстық құбылыстарды ескергенде өте маңызды. Қысқы маусымға лайықты дайындықты қамтамасыз етіп, ауыл шаруашылығы жылын табысты аяқтап, мемлекеттік бағдарламалардың іске асырылуын қарастыру қажет, – деді Нұрсұлтан Назарбаев.   

	С.Ахметов 9 ай ішінде 5,7 пайызды құраған жалпы ішкі өнімнің өсімі туралы хабардар етті.

	– Инфляция биылғы жылы болжамды күйінде тұр. Жалпы ішкі өнімнің өсімі 2013 жылдың қорытындысы бойынша 6 пайыз деңгейінде болады деп отырмыз. Астық жинау науқанының аяқталуына қатысты айтсақ, жауын-шашынға байланысты Ақмола облысында ғана жиын-терін жұмысы аздап тоқтап қалды. Жалпы, бүгінде бункерлік салмағы 18,5 миллион тонна астық жинап алынды. Аптаның соңына дейін өңірлер жиын-терінді аяқтайды. Нәтижесінде биыл бункерлік салмағы 20 миллион тонна шамасында астық жиналып алынатын болады, – деп мәлімдеді Премьер-Министр. 

	Кездесу қорытындысында Мемлекет басшысы қаралған мәселелер бойынша бірқатар тапсырма берді.    


///Мемлекет басшысы кездесуде Қазақстанның Қатармен ынтымақтастықты жоғары бағалайтынын және екіжақты байланыстарды нығайтуға ниетті екенін атап өтті.
– Бұл кездесуімізге өте қуаныштымын. Біздің елдеріміз арасында сауда-экономикалық ынтымақтастықты тереңдетудің мүмкіндіктері көп. Қатардың инвестициялық әлеуетін жақсы білеміз. Біздің мемлекеттеріміздің өзара іс-қимылдарын кеңейтуге, соның ішінде Қатар елінен инвестиция тарту бойынша тиісті тетіктерді іске қосуға ниеттіміз, – деді Қасым-Жомарт Тоқаев.
Қатар Әмірі Тамим бен Хамад Әл Тани Қасым-Жомарт Тоқаевты Қазақстан Республикасының Президенті болып сайлануымен тағы да құттықтап, елдер арасындағы өзара қарым-қатынастың нығая түсетініне сенім білдірді. 
– Біз сіздің еліңізге инвестиция салуға ниеттіміз. Бұған Қазақстан да мүдделі. Біздің ынтымақтастығымызды арттыру бағытында бірлескен техникалық комиссия құрылса, елдеріміздің өзара қарым-қатынасына оң ықпалын тигізеді деп ойлаймын, – деп атап өтті Тамим бен Хамад Әл Тани.
Кездесу соңында тараптар сауда-экономикалық ынтымақтастықты дамытуға уағдаласты. Қазақстан Президенті Қасым-Жомарт Тоқаев Қатар Әміріне Футболдан әлем чемпионатын абыроймен өткізуге тілектестік білдірді.
 


///
	

	Кеңеске Премьер-Министр К.Мәсімов, Мемлекеттік хатшы М.Құл-Мұхаммед, Президент Әкімшілігінің Басшысы А.Мусин, Президент Әкімшілігі Басшысының орынбасары Б.Майлыбаев, Премьер-Министрдің орынбасары Е.Орынбаев, Экономикалық даму және сауда министрі Б.Сағынтаев, Қаржы министрі Б.Жәмішев, Еңбек және халықты әлеуметтік қорғау министрі Г.Әбдіқалықова, Білім және ғылым министрі Б.Жұмағұлов, Мәдениет және ақпарат министрі Д.Мыңбай, «Нұр Отан» ХДП Орталық аппаратының жетекшісі Қ.Ақсақалов қатысты.

	Кеңесті ашқан Мемлекет басшысы әлемдік экономикада және сыртқы нарықта белгісіздік орын алып отырғанына қарамастан,  Қазақстан экономикасын дамытудың ілгерілей өсімі қамтамасыз етілгенін атап өтті. Елдің ішкі жалпы өнімі 5,6 процентті құрайды. Халықтың нақты табысы 13 процентке жуық артты. Жалақы 12 процентке жуық өсті. Бұл жағдайда қаңтар-шілде айларындағы инфляция деңгейі 2,7 процент болды.

	– Біз менің «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» атты мақаламда берген тапсырмаларымды жүзеге асыру мәселесін талқылауымыз керек.  Барлық жетістіктеріміз халықтың, қарапайым адамдардың өмір-тұрмысын жақсартуға бағытталуы қажет. Біз барлық қажетті бағдарламаларды әзірледік, оларды іске асыру үшін жеткілікті көлемде қаражат бөлінген. Олар жергілікті орындарда нақты орындалуға тиіс. Мұның бәрі біздің қоғамда еңбек қоғамын құруға және қалыптастыруға орайластырылғаны жөн. Кім еңбектенсе, сол табысқа жетіп, өсіп-өркендейді. Мақалада берілген 20 тапсырма біздің еліміздегі  әлеуметтік жаңғырту процесін тереңдете түсуге арналған. Біз бүгін осы тапсырмаларды орындау жолдарын айқындау үшін жиналып отырмыз, – деп атап көрсетті Нұрсұлтан Назарбаев.

	Кеңестегі сөзінде Премьер-Министр К.Мәсімов мақалада нақты істерді қамтуға тиіс  аса маңызды 20 міндет қойылғанын атап өтті.

	– Сіздің Жолдауыңызға сәйкес, әлеуметтік жаңғырту жөніндегі негізгі бағдарламалар қабылданып қойды. Енді мақалада айтылған тұжырымдарға күш салу үшін,  оларды жаңа талаптарға сай  нақты мазмұнмен толықтыру өте маңызды. Жоспарға сәйкес, тапсырманы орындау негізгі 5 бағыт бойынша үйлестірілетін болады.

	Біріншісі, әлеуметтік заң шығаруды жаңарту. Екіншісі, әлеуметтік-еңбек қатынастарының тиімді моделін қалыптастыру. Үшіншісі, қазақстандықтардың өмір-тұрмысы сапасын арттырып, бұған еңбекке қатыстылықты тиянақ ету. Төртіншісі, әлеуметтік жаңғыртудың ақпараттық-мәдени бөлігін дамыту. Бесіншісі, әлеуметтік процестерді мемлекеттік басқарудың тиімді жүйесін қалыптастыру. Барлық тұжырымдар егжей-тегжейлі зерттеледі, тиісті шешім қабылданып, Сіздің қарауыңызға ұсынылады. Мақұлдағаннан кейін, біз нақты іске асыру мәселесіне көшеміз.

	Сонымен қатар, кеңесте Еңбек және халықты әлеуметтік қорғау, Қаржы, Экономикалық даму және сауда, Білім және ғылым, Мәдениет және ақпарат  министрлері сөз сөйледі.

	– Елде дербес жұмысшылар, жұмыс берушілер, шаруа қожалықтары мен үй қызметкершілері болып жіктелетін, өзін-өзі еңбекпен қамтып отырған 2,7 миллион азамат бар. Жақында өзін-өзі еңбекпен қамтығандар қызметін заңдастыратын, жеңілдетілген салық салу жөніндегі заң қабылданды. Біз бұлар шамамен 700 мың адамдай болады деп отырмыз, – деді Г.Әбдіқалықова.

	– 2013 жылдың 1 қаңтарынан бір реттік талондар жойылады. Ол бойынша жұмыс істеп отырған 133 мың адам жеке кәсіпкерге айналады. Бір реттік талон бойынша жұмыс істейтіндерге 3-4 адам көмектеседі. Бұлар енді жеке кәсіпкерлердің жалдамалы жұмысшыларына айналады. Осылайша, олардың мәртебесі өзгереді, – деді Б.Жәмішев.

	– Мақалада қойылған міндеттердің бәрі өңірлік саясатты дамытуға бағытталған. Осыған байланысты біз Үкіметтің тиісті бағдарламасына өзгерістер енгіземіз. Сонымен қатар, мақаладағы міндеттерді жүзеге асыру жоспарының 49 тармағының 35-і – жыл соңына дейін, 10-ы – 2013 жылғы шілдеге, қалған 4-еуі 2013 жылдың соңына дейін аяқталады, –  деп атап көрсетті Б.Сағынтаев.

	– 20 тапсырманың үштен бір бөлігі білім беру жүйесіне қатысты. Біз кешенді тестілеуді енгіздік. Жыл сайын университеттерге 70 мың жас емтихансыз түсіп келді. Сіздің тапсырмаңызбен біз биыл алғаш рет бес кәсіби  стандарт әзірледік. Жолдауда біліктілікті айқындайтын тәуелсіз орталықтар құру тапсырылған еді. Біз мұнай-газ, тау-кен металлургиясы және педагогика салалары бойынша осыған кірісіп кеттік, – деді Б.Жұмағұлов.

	– Сіздің тапсырмаларыңызды жүзеге асыру үшін барлық қажетті жұмыс жүргізілуде. Халықтың қолына тез тигізуді жеңілдету үшін кітаптар сандық форматқа көшіріліп жатыр. Журналистер кодексі әзірленуде, ол үшін барлық мүдделі адамдар тартылып отыр. Ақпарат саласында еңбек адамдарына баса көңіл бөлінетін болады, – деп сендірді Д.Мыңбай.

	Мемлекеттік хатшы М.Құл-Мұхаммед өз сөзінде әлеуметтік салада заңнаманы жетілдіру барлық мемлекеттік органдардың жұмысына тың серпін беретінін атап өтті.

	Президент Әкімшілігі Басшысының орынбасары Б.Майлыбаев әлеуметтік сауалнамалар қорытындысына сүйене отырып, Президенттің мақаласын халық үлкен ықылас-ынтамен қабылдағанын айтты.

	Мемлекет басшысы  Жалпыға Ортақ Еңбек Қоғамы идеологиясы дағдарыстарға төтеп беретін заманауи экономикаға негіз бола алатынын  атап өтті. Сондықтан әлеуметтік қолдау мен төлемдер мәселелері елдің экономикасының мүмкіндіктеріне сәйкес болуға тиіс, оның үстіне, әлеуметтік әділеттілік идеясы бұрмаланбауы керек.

	– Қазақстанда әртүрлі әлеуметтік төлемдерді, жәрдемақы мен зейнетақыны шамамен 4,2 миллион адам алып отыр. Биылғы төлемдер сомасы  1,1 триллион теңге болды. Мұндай тиімді әлеуметтік саясат жүргізуге көп мемлекеттердің шамасы жетіп жатқан жоқ. Біздің қолымыздан келеді, сондықтан да біз Қазақстанды әлеуметтік мемлекет деп атаймыз. Бірақ әлемдік экономиканың қазіргі жағдайы көңіл көншітерлік емес. Сондықтан назарларыңызды бірқатар маңызды мәселелерге аударғым келеді.

	Біріншіден, менің мақалада көрсетілген тапсырмаларымның басым бөлігі көп қаржы қажет етпейді. Бұлар – заң шығару және ұйымдастыру шаралары. Мен жетілдіруді және қабылдауды тапсырған барлық концептуалды құжаттар нақты және көрнекі болуға тиіс. Берілген мерзім оларды сапалы әзірлеуге жеткілікті. Премьер-Министрге осы құжаттардың әзірлену барысын жеке қадағалауды тапсырамын.

	Екіншіден, шындығында мен Жалпыға Ортақ Еңбек Қоғамы атты кең ұғымға сыятын жаңа идеологиялық даму жолын ұсындым. Сондықтан 20 тапсырманы іске асырып қана қою маңызды емес. Жалпыұлттық және аймақтық деңгейде кең көлемді идеологиялық және ақпараттық-саяси жұмыс жүргізу маңызды. Бұқаралық ақпарат құралдарында қазірдің өзінде ақпараттық жұмыс басталып кетті. Сонымен бірге, бұл жұмысқа Үкімет, барлық орталық және жергілікті мемлекеттік органдар, қоғамдық институттар қосылуға тиіс, – деп атап көрсетті Елбасы.

	Мемлекет басшысы Үкіметке 10 күн ішінде Әлеуметтік жаңғырту жөніндегі 20 тапсырманы іске асырудың жоспарын жасап, оны орындау барысындағы Үкіметтің іс-қимылын кең көлемде ақпараттық қолдаумен қамтамасыз етуді тапсырды. Президент «Нұр Отан» ХДП аппаратына  Парламент Мәжілісіндегі және мәслихаттардағы «Нұр Отан» ХДП фракцияларының басшылығымен бірлесе отырып, әлеуметтік жаңғырту мәселелері бойынша көтерілген бастамаларды іске асыруға және ақпараттық жұмысқа депутаттық корпустың белсенді түрде қатысуын қамтамасыз етуді жүктеді.

	Кеңесті қорытындылаған Елбасы мақалада көрсетілген мәселелермен бірге оның орындалуына жауапкершілік арта түсетінін атап өтті. Қазақстанның әрбір азаматы өзінің және жалпы халықтың игілігі мен өсіп-өркендеуі үшін еңбектің қажеттілігін түсінуі маңызды. Бұл іске барлық деңгейдегі әкімдерді, «Нұр Отан» партиясын, Үкіметті және мемлекеттік органдарды шаралар жоспарының тармақтарын орындауға нақты мерзімдер мен жауапты орындаушыларды белгілей отырып тарту қажет.

/// 
Мемлекет басшысы ауыр қайғыға ортақтаса отырып, көңіл айтты.
Қазақстан Президенті қазақ өнерінің көрнекті өкілі Б. Жұманиязов отандық кәсіби музыка саласының дамуына зор үлес қосқанын атап өтті.
«Оның асқақ рухты «Махамбет» операсы, көптеген симфония-поэмалары, әсем әндері мен романстары ұлттық рухани қазынамызды байытып, мәдениетіміздің алтын қорынан лайықты орын алды. Б.Жұманиязов тәуелсіз еліміздің өнерін өркендету жолында да талмай еңбек етті», – делінген жеделхатта.
Нұрсұлтан Назарбаев дара дарын иесінің өнегелі өмірі, жарқын бейнесі, биік талғамнан туған музыкалық туындылары халық жүрегі мен жадында мәңгі қалатынын атап көрсетті. 
///
	 

	Бүгін Мемлекет басшысына барлық маусымға арналған «Көкжайлау» тау шаңғысы курортын дамыту тұжырымдамасы таныстырылды.

	Нұрсұлтан Назарбаев барша қазақстандықтарды Жаңа жылмен тағы да құттықтап, көзделген барлық жоспарлардың табысты іске асырылуына тілектестігін білдірді. Мемлекет басшысы Алматы облысы және жалпы республика үшін туризм индустриясының маңыздылығын атап өтті.    

	– Бүгін мен тау туризмін дамыту саласындағы әлемнің көрнекті мамандарының ұсыныстарын қарап шықтым. Қазірдің өзінде Шымбұлақ тау шаңғысы кешені мыңдаған қазақстандықтың саламатты өмір салтын ұстануына мүмкіндік береді. Жаңа тау шаңғысы курортының жобасы бүкіл еліміз үшін маңызды болып саналады. Алматыда және облыста туризмді дамыту 100 мыңға жуық қосымша жұмыс орнымен қамтамасыз етуге мүмкіндік береді. Қаланың қарқынды дамуы тауларымызды ұтымды пайдалануға байланысты болмақ. Еуропаның көптеген елінде адамдар кішкентайынан спорттың қысқы түрімен айналысады. Тау шаңғысы курортына баратын турист жылы және теңізі бар елдерге  баратын туристерге қарағанда 6 есе көп кіріс әкеледі. Егер біз осы бағыттағы туристік саланы дамытатын болсақ, онда мыңдаған жұмыс орнын ашып, көп мөлшерде, соның ішінде табиғат қорғау саласына инвестицияны көбірек тартатын боламыз. Тек Шымбұлақ кешені ғана емес, облыстағы басқа да орындар пайдаланылатын болады және бұл ретте табиғат өз көрік-келбетін сақтап қала береді, – деді Қазақстан Президенті.

	Сондай-ақ, Нұрсұлтан Назарбаев Алматы облысында тау шаңғысы курорты жобаларын іске асырудың нәтижесінде оның қазақстандықтар демалатын және бүкіл әлем туристері баратын танымал көпшілік орынға айналатынын атап өтті.                   

	Бұған қоса, Мемлекет басшысына мұз айдыны мен Атлетикалық қалашықтың макеттерімен қоса, «Универсиада – 2017» болашақ инфрақұрылымының бірқатар жобалық нысандары таныстырылды.

	Универсиадаға дайындық жөнінде баяндама жасаған Алматы қаласының әкімі Ахметжан Есімов екі нысанның – 3000 және 12000 көрерменге арналған мұз айдыны құрылысының техникалық-экономикалық негіздемесін әзірлеу аяқталғаны туралы хабардар етті. Бұл мақсатқа жергілікті бюджеттен 439,9 млн. теңге бөлінген. Қазіргі уақытта жобалық-сметалық құжаттама әзірлемелері жасалып жатыр. Ал 5 000 орынға арналған Атлетикалық қалашықтың техникалық-экономикалық негіздемесінің жобасы әзірлену үстінде.

	Алматы қаласының әкімі бұл нысандардың құрылыс-монтаж жұмысының басталуы 2014 жылдың бірінші тоқсанына, ал аяқталуы 2016 жылдың шілдесіне жоспарланғанын атап өтті.

///Мемлекет басшысы жиынға қатысушылардың Қазақстан туралы айтқан жылы лебіздері үшін алғыс білдіріп, ғылым мен технологияларды дамыту жолындағы ынтымақтастықты нығайтудың өзекті екенін атап өтті.
Бірінші жұмыс сессиясының соңында саммиттің қорытынды құжаты – Астана декларациясына қол қойылды.
Сондай-ақ, Нұрсұлтан Назарбаев Ислам ынтымақтастығы ұйымының бас хатшысымен бірге ислам елдерінің аса көрнекті ғалымдарын ғылым мен технологияларды дамытуға қосқан үлесі үшін берілетін арнаулы сыйлықпен марапаттады.
Соңында Қазақстан Президенті сессияға қатысушыларды халықаралық «ЭКСПО-2017» мамандандырылған көрмесінің жабылу рәсіміне шақырды.

///
	 

	Кеңеске Премьер-Министр С.Ахметов, Президент Әкімшілігінің Басшысы К.Мәсімов, «Самұрық-Қазына» ҰӘҚ» АҚ басқарма төрағасы Ө.Шөкеев, Президент Әкімшілігі Басшысының орынбасары Ғ.Әбдірахымов, Бас прокурор А.Дауылбаев, Астана қаласының әкімі И.Тасмағамбетов, Ақмола облысының әкімі Қ.Айтмұхаметов қатысты.   

	Нұрсұлтан Назарбаев жақында «Астанабасжоспар» ҒЗӨИ» ЖШС-ны аралау барысында елорданы дамыту мәселесі қаралғанын атап өтті.

	– Қала тұрғындары көбейіп, 900 мыңға жетті, ал біз бұл көрсеткішке 2020-2030 жылдары жетеміз деп жоспарлағанбыз. Осыған байланысты қала құрылысы халықтың қарқынды өсуіне ілесе алмай отыр, соның салдарынан түрлі қиыншылық туындауда. Әрине, біз еліміздегі барлық қаланың дамуы үшін жұмыс жасаймыз, бірақ елордаға ерекше назар аударылуға тиіс. Биылғы көктемде мен кеңес өткізіп, бірқатар тапсырмалар бердім. Мен олардың іске асырылу барысымен таныстым, алайда алдымызға тиісті шешімдер қабылдау қажет болатын жаңа міндеттер қойылып отыр, – деді Қазақстан Президенті.            

	Мемлекет басшысы қала бойынша аумағы 7000 гектар 188 жер телімі мемлекет меншігіне қайтарылғанын мәлімдеді.

	–   Бас прокуратураның мәліметі бойынша, 11 мың гектар жер әлі күнге дейін игерілмеген және қайтарылмаған. Құрылыс үшін 711 жер телімі берілген, бірақ ол жұмыс жүріп жатқан жоқ. Бұл жерлер не себепті қайтарылмай отыр? Көп сылтау айтылады. Қала әкімдігі 2008 жылдың өзінде жерді оны бастапқы құны бойынша мемлекетке беруге дайын пайдаланушылармен ниет шарттарын жасасқан. Бір кездері жер телімдері арзан бағамен сатып алынған, ал құрылыс салу уақыты келгенде ол жер телімдері үшін жоғары баға талап етіп, мемлекетке тиесілі жерден көп ақша жасап отыр. Мұндай бассыздықты тоқтату керек. Бұл адал жолмен келген ақша емес. Жер иелеріне бір кездері жұмсаған қаражатының заң бойынша қайтарылуы басқа мәселе. Ал мемлекет мұқтаждығы туралы мәселе қойылғанда, жер қайтарылуға тиіс. Бізде барлық заңнамалық мүмкіндік бар, – деді Нұрсұлтан Назарбаев.          

	Қазақстан Президенті бұл мәселе Алматыға да қатысты екендігін атап өтіп,  жұмысты аяғына дейін жеткізу үшін оны жалғастыруды тапсырды. 

	Мемлекет басшысы елордаға іргелес аудандарда жер мәселелеріне қатысты тәртіп жоқтығын, соның салдарынан аумақты өз бетімен басып алудың кездесіп жататынын атап өтті.

	– Астана маңындағы жерлерді игеру жүйесіз жүргізілуде. Адам саны қазірдің өзінде 2015 жылға болжанған межеден асып барады. Бүгінде онда 156 мың адам тұрып жатыр, ал жер телімдерін алу кезегінде 175 мың адам тұр. Азаматтарға 10 сотық жер тиесілі екендігін пайдаланып, адамдар өтініш беруде. Бірақ ол жерлерді коммуникация жүргізілген жерлерден ғана беруге болады. Егер жерлер дайын болмаса, онда ол пайдалануға берілмеуге тиіс. Бұл тұста тәртіп орнату қажет. Сондықтан мен Астана айналасындағы 30 шақырымдық аймақтан жер телімдерін беруге мораторий жариялаймын, – деді Нұрсұлтан Назарбаев.     

	Бұған қоса, Қазақстан Президенті Ақмола облысының әкіміне елорданың маңында орналасқан барлық елді мекеннің бас жоспарына түзету енгізуді, ал Бас прокурорға – Астанадағы қылмыстық ахуалға талдау жасап, құқық бұзушылықтың алдын алуды күшейтуді тапсырды.

	Мемлекет басшысы өзіне ұсынылған есепте елордадағы тұрғын үй бағасына жасалған талдауға да назар аударды.

	– Орташа алғанда, бір шаршы метрдің бағасы өз құнынан 2-3 есе артық. Мысалы, өзіндік құны 1000 доллар болатын «Еуропа Палас» тұрғын үй кешенінде пәтердің шаршы метрі 3,5 мың долларға сатылуда. «Хайвилл» тұрғын үй кешенінде өзіндік құн 1,5 мың доллар, ал баға қазір 4-5 мың долларға жеткен. Өзіндік құн 1300 доллар болатын «Париж кварталында» пәтерлер 5 мың доллардан сатылуда. Бұл – тым шарықтап кеткен баға. Бірақ «Еуропа Палас» тұрғын үй кешенін салған компания бар болғаны 1,6 миллион теңге салық төлеген, – деді Нұрсұлтан Назарбаев.

	Қазақстан Президенті бұл мәселені шешуге кешенді түрде келген жөн екеніне тоқталды.

	– Бұл салада бағаны көтерген цемент өндіретін кәсіпорындардың арасында ымыраластық бар. Бәсекелестікті қорғау агенттігі бұған неге қарамайды? Табыс та болуы тиіс, бірақ 5-6 есе емес қой. Ешкім мониторинг жүргізбейді. Бұл мәселені Астана ғана емес, еліміздің өзге де өңірлері бойынша қарау керек. Тиісті мемлекеттік органдар осымен айналысуға тиіс, – деді Мемлекет басшысы.

	Нұрсұлтан Назарбаев қала құрылысы қарқынды жүргізілген алғашқы жылдары көптеген ғимараттың сапасыз материалдармен қапталғанын атап өтті. Осыған байланысты Қазақстан Президенті елорданың эстетикалық безендірілуі мәселелеріне назар аударуды тапсырды.

	Сондай-ақ, Астанада көлік санының көбеюі проблемасы артып келеді. Мемлекет басшысы француздық компаниялармен елордада жеңіл рельсті көлікті іске қосуға қатысты келіссөздер жүргізілгенін айтты.

	– Олардың тарапынан тым жоғары баға, 300 млрд.-тан астам теңгеге ұсыныс болды, ол біздің көңілімізден шыққан жоқ. Сондықтан қала әкімдігі жоғары жылдамдықтағы автобус бағыттарына арналған жолақтар бөлу түріндегі балама нұсқаны қарастыруды ұсынып отыр. Бұл жобаның бірінші кезегі әлдеқайда аз шығынды қажет етеді, сондықтан оны енгізумен айналысу жөнінде шешім қабылданды, – деді Нұрсұлтан Назарбаев.

	Кеңес барысында Астана қаласының әкімі И.Тасмағамбетов интеллектуалды көлік жүйесінің әзірленуі туралы хабардар етті. Ол 2016 жылы енгізіледі және қаладағы барлық көлік ағынын автоматты режімде реттеуге мүмкіндік беретін болады. Сондай-ақ, Астана қаласының әкімі 1-Жылу-энергия орталығын қайта жөндеуден өткізу және 2-Жылу-энергия орталығы құрылысының  барысы туралы баяндады.

	Сонымен қатар, Ақмола облысының әкімі Қ.Айтмұхаметов Астананың айналасында «азық-түлік белдеуін» қалыптастыру жұмыстары туралы хабардар етті.

	Кеңес қорытындысында Мемлекет басшысы елорданы одан әрі дамытуға, қаланы абаттандыруға және жылу беру маусымын ойдағыдай өткізуге қатысты бірқатар нақты тапсырмалар берді.      


///Әңгімелесу барысында мемлекеттер басшылары екіжақты қарым-қатынастардың қарқынды дамып келе жатқанын атап өтіп, ынтымақтастықты одан әрі нығайтудың перспективаларын талқылады.
Сонымен қатар Қазақстан Президентінің биылғы 14-15 сәуірде Өзбекстанға жасаған мемлекеттік сапарының нәтижесінде қол жеткізілген уағдаластықтардың жүзеге асырылу барысы қарастырылды.
Өзбекстандағы Қазақстан жылының табысты өткеніне ерекше мән берілді. Оның аясында мәдениет, өнер және білім салалары бойынша ықпалдастықты жандандыру жөнінде көптеген шара ұйымдастырылды.
Қасым-Жомарт Тоқаев Шавкат Мирзиёевті келе жатқан жаңа жылмен құттықтап, оған мемлекеттік қызметте табыс, бауырлас өзбек халқына бақ-береке тіледі.
/// 
Мемлекет басшысы аты аңызға айналған балуан Ә.Айқановтың Қазақстан халқының мақтанышы болғанын атай отырып, көңіл айтты.
«Ол бұрынғы Кеңес Одағының ауқымында ғана емес, көптеген халықаралық жарыстарда жеңімпаз атану арқылы зор жетістіктерге қол жеткізген аса үлкен дарын иесі еді. Ә.Айқанов өз жеңістері арқылы халқымыздың рухын көтеріп, жастардың спорттың осы түрімен айналысуына ықпал етті. Көптеген жас оған еліктеп саламатты өмір салтын ұстануға, қажырлы, қайратты болып өсуге талпынды. Білікті бапкер ретінде де көптеген даңқты спортшыларды тәрбиелеп, өсірді. Спорттағы жетістіктері үшін құрметті атақтар мен марапаттарға ие болды», – делінген жеделхатта.
Соңында Нұрсұлтан Назарбаев Ә.Айқановтың есімі мен еңбегін қазақстандықтар ұмытпайтынын атап өтті. 
/// 
Махмуд Аббас Палестина Үкіметі мен халқының атынан Нұрсұлтан Назарбаевты президенттік сайлаудағы жеңісімен шын жүректен құттықтады.
«Біз Қазақстан Республикасымен барлық саладағы ынтымақтастығымыз бен туысқандық ниеттестігімізіді нығайту және дамыту, екі ел халқының мүддесі үшін қарым-қатынастарымызды одан әрі жаңғыртуды жалғастыра беру жолын ұстанатынымызды тағы да айтамыз», – делінген жеделхатта.
Соңында Палестина Президенті Мемлекет басшысына мықты денсаулық пен бақыт тілеп, Қазақстан халқының ілгерілеуі мен өсіп-өркендеуіне ниеттестік білдірді. 
///Мемлекет басшысы Жапония Парламентінде сөз сөйлеуге мүмкіндік алғаны үшін ризашылық білдірді.
– Елдеріңіздің Заң шығару жиналысы халық билігінің тамыры терең тарихи дәстүріне ие бола отырып, мемлекеттің демократиялық тұрғыдан табысты дамуына зор үлес қосып келеді. Бүгінгі таңда Жапония көп сала бойынша көш бастап тұр, ол – экономикасының өсімі жөнінен әлемдегі үшінші ел, – деді Нұрсұлтан Назарбаев.
Қазақстан Президенті жапон халқының еңбексүйгіштігі мен өзін-өзі жетілдіруге деген құштарлығы елдің өркендеуіне септігін тигізіп отырғанын атап өтті.
– Жапонның «кайдзен» философиясы тек басқару мен технологиялық биіктерді бағындыруға ғана мүмкіндік беріп қоймай, сонымен бірге жалпыадамзаттық құндылықтар қазынасына қосылды. Жапон халқының ойлау жүйесі қазақтардың дүниетанымына жақын әрі онымен үндес екенін айта аламын. Бізді халықтарымыздың қиын да күрделі, кейде тіпті тақсіретті тағдыры тығыз байланыстырады. Қазақстан мен Жапония жаппай қырып жоятын қарудың бүкіл қасіретін бастан өткерді, – деді Мемлекет басшысы.
Нұрсұлтан Назарбаев халықаралық қауіпсіздікті нығайту жолында Қазақстанның атқарып жатқан іс-шараларына тоқталып, ядролық қауіптен ада әлем қалыптастыру үшін бірлесе күш-жігер жұмсаудың маңыздылығын атап өтті.
– Біз Жаһандық антиядролық қозғалыс құруды маңызды міндет деп санаймыз. Біз ұсынған «АТОМ» жобасы да дәл осы мақсатты көздейді. Жапон достарымызды осы бастамаға қолдау көрсетуге шақырамын. БҰҰ Бас Ассамблеясы 2015 жылғы 7 желтоқсанда Қазақстанның ұсынысы бойынша Ядролық қарудан ада әлем құру туралы жалпыға ортақ декларация жөнінде қарар қабылдады. Біз ұсынған БҰҰ қарарына Жапония да тел автор ретінде қосылды. Сол қарарға сәйкес, менің өз жарлығым арқылы полигонды жапқан күн – 29 тамыз Ядролық сынақтарға қарсы іс-қимылдың халықаралық күні деп жарияланды, – деді Нұрсұлтан Назарбаев.
Мемлекет басшысы Қазақстан мен Жапония Ядролық сынақтарға жаппай тыйым салу туралы шарттың күшіне енуіне қолдау көрсету жөніндегі 9-шы конференцияның тең төрағасы міндетін атқаруға кіріскенін және соған орай тараптар аталған құжаттың тезірек күшіне енуіне қатысты маңызды екі саяси мәлімдеме қабылдағанын еске салды.
Қазақстан Президенті биылғы наурыз айында Вашингтонда өткен ядролық қауіпсіздік саммитінде жария еткен өзінің «Әлем. ХХІ ғасыр» манифесіне де тоқталып өтті.
– Онда мен соғыстар мен қақтығыстардан ада әлемге қалай қол жеткізетініміз туралы ой-пікірлерімді ортаға салдым. Бұған қоса, мен Ядролық қарусыз әлем және жаһандық қауіпсіздік үшін берілетін халықаралық сыйлық тағайындау туралы шешім қабылдадым. Ол біздің планетамызда халықтардың бейбіт қатар өмір сүруін орнықтыруға бағытталған игі қызмет атқарған әлемдік көшбасшылар мен саясаткерлерге құрметімізді білдіруге арналады, – деді Нұрсұлтан Назарбаев.
Мемлекет басшысы қазіргі таңда ядролық қарудың қолданылу қаупін «қырғиқабақ соғыс» аяқталғаннан бергі қай кезеңге қарағанда да жоғары екенін атап өтті.
– Әлем жаңа ядролық дәуірге бет бұрды. Ол әлдеқайда қатерлі және оның барысын алдын ала болжап-білу мүмкін емес. ХХІ ғасырдың ең күрделі проблемаларының бірі – ядролық терроризм қаупі, сондай-ақ ядролық және радиоактивті материалдардың заңсыз айналымы. Жаһандық ойыншылар арасындағы сенімнің бұрын-соңды болмаған дағдарысы ядролық қаруды қолданудың алдын алу кепілдіктерінің де тығырыққа тірелуіне әкеп соқтырып отыр. Бүгінгі таңда осы ұнамсыз үрдістерді тоқтату үшін барлық жаһандық көшбасшылардың саяси ерік-жігері ауадай қажет, – деді Қазақстан Президенті.
Мемлекет басшысы өңірлік қауіпсіздік мәселелеріне назар аударып, Азия елдері арасында өзара сенімді нығайтудың маңыздылығын және Азиядағы өзара іс-қимыл және сенім шаралары жөніндегі кеңесті Азиядағы қауіпсіздік пен даму ұйымына айналдыру қажеттігін атап өтті.
– Келесі жылдың 1 қаңтарынан бастап Орталық Азия елдері арасында алғашқы болып Қазақстан 2017-2018 жылдары БҰҰ Қауіпсіздік кеңесінің тұрақты емес мүшесі ретіндегі міндетін атқаратын болады. Қазақстан мен Жапонияның 2017 жылы Қауіпсіздік кеңесі қызметіне қатысу мерзімінің сәйкес келуі алдағы уақытта өзара іс-қимылды қолға алуға қосымша мүмкіндіктер туғызады, – деді Нұрсұлтан Назарбаев.
Мемлекет басшысы көптеген жапондықтың тағдыры Қазақстанмен байланысты екенін атап өтті.
– Кеңестік Қазақстандағы қиын кезеңде тағдыры тәлкекке түскен жапон әскери тұтқындарының асқан ауыр жағдайдағы төзімділігі әлі күнге дейін біздің жадымызда. Біз туысқандарының тағдыры туралы білгісі келетіндердің бәріне қажетті көмек көрсетуге әзірміз, – деді Елбасы.
Осыған байланысты, Нұрсұлтан Назарбаев жапон парламенті мүшелеріне лагерьден босағаннан кейін Қазақстанда қалған әскери тұтқын Ахико Тецуроның оқиғасын әңгімелеп берді. Өз Отанына келіп кеткеннен кейін ол біздің елге қайта оралып, отбасымен бірге осында тұрып жатыр.
Елбасы қазіргі уақытта жетекші державалар Еуразия кеңістігінде бірқатар интеграциялық жобалар жүзеге асырылып жатқанын айтты.
– Бейбіт, тұрақты, гүлденген әрі экономикалық тұрғыдан қуатты Еуразияны қалыптастыру бәріміз үшін тиімді, – деді Қазақстан Президенті.
Мемлекет басшысы қазір біздің республикамыз бұл идеяны ілгерілету жұмысын жүргізіп, соның ішінде бірқатар инфрақұрылымдық жобаны іске асырып, ЕАЭО-ны және Қытайдың «Бір белдеу – бір жол» бастамасын ұштастыру бағытында жұмыс істеп, сондай-ақ «ЕАЭО – Еуропалық одақ» диалогына бастамашылық етіп отырғанын атап өтті.
Қазақстан Президенті тәуелсіздіктің 25 жылы ішінде еліміз жоспарлы әкімшілік жүйеден нарық жүйесіне көшіп, ауқымды қайта құрылу кезеңін бастан өткергенін және қазіргі уақытта «100 нақты қадам» ұлт жоспарын қабылдау арқылы маңызды институционалдық реформаларға кіріскенін жеткізді.
– Жобаны іске асыру аясында азаматтық қоғам институты мен экономикасы дамыған үйлесімді саяси жүйесі бар ХХІ ғасырдағы Қазақстанды қалыптастыру көзделген. Мұның бәрі елімізге жаһандық жағымсыз трендтерге лайықты қарсы тұрып, әлемнің ең дамыған отыз елінің қатарына қосылуға мүмкіндік береді. Осы үлкен мақсатымызға жету жолында Жапониямен арадағы ынтымақтастыққа зор үміт артамыз, – деді Нұрсұлтан Назарбаев.
Елбасы Қазақстан Жапонияның Орталық Азиядағы ірі сауда-экономикалық серіктесі болып саналатынын айтты.
– Біз ғылымды қамтитын салалардағы өзара тиімді ынтымақтастықты арттыруға, сіздің елден озық технологиялар мен ноу-хау тартуға мүдделіміз. Жапония компанияларын Қазақстандағы индустриялық-инновациялық даму бағдарламасына және жекешелендіру жөніндегі ауқымды науқанға атсалысуға шақырамыз. Стратегиялық серіктестік пен елдеріміз арасындағы өзара түсіністік рухы қарым-қатынасымызды жаңа деңгейге көтеруге ықпал етеді деп сенемін, – деді Қазақстан Президенті.
Соңында Мемлекет басшысы бұл сапар елдеріміз арасында дипломатиялық қарым-қатынас орнағанына 25 жыл толу қарсаңында өтіп отырғанына назар аударды.
– Өзара тиімді іс-қимыл мен жасампаздық сипаттағы сенім Азиядағы жақындасудың кілтіне айналады деп сенемін. Қазақстан мен Жапония халқы бірлесіп, өңірімізді өркендету және халықаралық аренада бейбітшілік пен келісім идеясын ілгерілету ісінде маңызды рөл атқара алады, – деді Нұрсұлтан Назарбаев.



///
	Құттықтауларда Мемлекет басшысының жаңа, тәуелсіз Қазақстанды құруға, елдің экономикасын нығайтып, халықаралық беделін арттыруға қосқан зор үлесі атап көрсетіледі.

	Ресей Федерациясының Президенті Владимир Путин өз құттықтауында Нұрсұлтан Назарбаевтың еуразиялық кеңістіктегі интеграциялық  процестердің архитекторы болып саналатынын, бұған зор еңбегі сіңгенін атап өтеді. «Біздің арамызда қалыптасқан жеке ізгі қарым-қатынасымызды, Ресей мен Қазақстанның жан-жақты байланыстарын дәйектілікпен кеңейтуге тұрақты ықылас танытатыныңызды жоғары бағалаймын» деп жазады В.Путин.

	Қытай Халық Республикасының Төрағасы Ху Цзиньтаоның құттықтауында Қытай-Қазақстан қарым-қатынастарының табысты дамуын Қазақстан Президентінің жеке ықыласы мен зор ынта-жігерінен бөліп қарауға болмайтыны, мұны қытай жағы өте жоғары бағалайтыны айылады. КХР Төрағасы екі ел басшыларының жан-жақты стратегиялық серіктестікке арналған Қытай-Қазақстан қарым-қатынастарын жаңа деңгейге көтеруге әзір екенін атап көрсетеді.

	Біріккен Ұлттар Ұйымының Бас хатшысы Пан Ги Мун Президент Нұрсұлтан Назарбаевқа жылы лебізімен жолдаған құттықтауында Қазақстан Республикасының қазіргі жетістіктерін жоғары бағалап, біздің мемлекетіміз басшысының жан-жақты қызметінде табысқа жете беруіне тілектестік білдіреді.

	Түркия Президенті Абдуллаһ Гүл: «Сіздің көреген жетекшілігіңізбен Қазақстанның үлкен жетістіктерге жетуі және елдің халықаралық қауымдастықтағы беделінің артуы – біз үшін үлкен қуаныш. Қазақстанның жетістіктерін өз жетістіктеріміздей қабылдап, мақтан тұтамыз», – деп атап көрсетеді. Абдуллаһ Гүл Түркия мен Қазақстан арасындағы достық пен қарым-қатынастардың жалғасын табатынына күмәнданбайды.

	Беларусь Республикасының Президенті Александр Лукашенконың құттықтауында Н.Назарбаевтың Қазақстанды өркендету жолындағы жан-жақты қызметі, қажымас еңбегі аса жоғары бағалауға лайық екені атап көрсетіледі: «Қол жеткізген уағдаластықты жүзеге асыру екі мемлекет арасындағы стратегиялық серіктестікті ілгерілете түсуге, Кеден одағы мен Біртұтас экономикалық кеңістік аясындағы интеграциялық процестерді дамытуға ықпал ететініне сенімдімін».

	Әзербайжан Республикасының Президенті Ильхам Әлиев: «Бауырлас Қазақстанның табыстары, тәуелсіздігінің нығаюы, оның халықаралық аренадағы беделінің артуы және әлеуметтік-экономикалық жетістіктері – Сіздің мақсатты түрде және көрегендікпен жүргізген саясатыңыздың жемісі», – деп атап көрсетеді.

	Нұрсұлтан Назарбаевты және Қазақстан халқын Өзбекстан Республикасының Президенті Ислам Кәрімов құттықтады. «Сіздің сара басшылығыңызбен жүзеге асып келе жатқан түбегейлі өзгеріс пен  жаңғыртудың дәйекті саясаты,  ел экономикасын тұрақты және орнықты дамытуды қамтамасыз ететін қолайлы жүйе бүкіл әлемде мойындалды, – деп атап көрсетеді И.Кәрімов. – Бауырлас халықтарымыз арасындағы ғасырлардан тамыр тартатын достыққа, тату көршілікке, өзара түсіністікке арқа сүйейтін Өзбекстан қашанда Қазақстанның сенімді әрі орнықты тірегі бола білді және солай болып қала береді».

	Украина Президенті Виктор Янукович Нұрсұлтан Назарбаевтың Украина мен Қазақстанның ынтымақтастығын дамытуға қосқан үлесін жоғары бағалайды. «Қол жеткізген уағдаластықты іске асыруға бірлесе күш салуымыз  біздің мемлекеттеріміз халқының игілігі жолындағы бұдан да қомақты тәжірибелік нәтижелерге бастайтынына сенімдімін» деп атап көрсетеді В.Янукович өз құттықтауында.

	Қырғыз Республикасының Президенті Алмазбек Атамбаевтың құттықтауында Қырғызстан халқы Нұрсұлтан Назарбаевтың Қырғыз-Қазақстан бауырластық қарым-қатынастарын нығайтуға қосқан жеке үлесін жоғары бағалайтыны айтылады.

	Тәжікстан Республикасының Президенті Эмомали Рахмон Қазақстан көшбасшысының екі мемлекеттің сан ғасырлық достығы мен өзара тиімді ынтымақтастығын дамытуға және нығайтуға қосқан елеулі жеке үлесін атап көрсетеді.

	Түркіменстан Президенті Гурбангулы Бердімұхамедов Нұрсұлтан Назарбаевтың туған күніне орай, мықты денсаулық, өмірлік күш-қуат, бақыт және мемлекеттік жоғары билікте бауырлас Қазақстан халқын ілгерілетіп, өркендету жолындағы еңбегіне табыс тілейді.

	Армения Республикасының Президенті Серж Саргсян Нұрсұлтан Назарбаевқа амандық пен бақыт тілейді. Ал достас Қазақстан халқының бейбітшілікке бөленіп, өркендей түсуіне тілек білдіреді. «Сіздің мемлекеттік және саяси қызметтегі бай тәжірибеңіздің, мемлекет басшысы қызметіндегі  қажымас күш-жігеріңіздің арқасында Қазақстан бүгінде елді әлеуметтік-экономикалық ілгерілету ісінде талассыз табыстарға жетіп келеді», – деп жазады Армения Президенті.

	Грузия Президенті Михаил Саакашвили шын жүректен құттықтау жолдады. «Сіздердің жетістіктеріңіздің жарқын мысалы он төрт жылдығын мерекелеп отырған Астана қаласы болып саналады. Осыған орай Сізді де құттықтаймын, – дейді М.Саакашвили. – Грузия Сіздің грузин және қазақ халықтары арасындағы дәстүрлі достық байланыстарды жан-жақты дамытуға бағытталған жеке еңбегіңізді өте жоғары бағалайды».

	Грузия Президенті, сонымен қатар, Н.Назарбаевқа сыйлық ретінде Шота Руставелидің «Жолбарыс терісін жамылған батыр» поэмасының грузин және қазақ тілдеріндегі екі данасын жіберді.

	Израиль Мемлекетінің Президенті Шимон Перес өз құттықтауында Нұрсұлтан Назарбаевқа бақыт, мықты денсаулық, ұзақ ғұмыр тілей отырып, Израильге тағы да ресми сапармен келуін қалайтынын білдіреді.

	Словакия Республикасының Президенті Иван Гашпарович Нұрсұлтан Назарбаевты туған күнімен құттықтап, Словакия мен Қазақстан арасындағы қарым-қатынастардың әрі қарай жемісті дами беретініне сенім білдіреді.

	Қазақстан Президентіне арналған құттықтаулардың арасында дәстүр бойынша Ресей Федерациясынан жолданған хаттар мен жеделхаттар елеулі орын алып отыр.

	Оның ішінде РФ Мемлекеттік Думасының Төрағасы С.Е.Нарышкиннің, Мемлекеттік Думаның ТМД істері және отандастармен байланыс жөніндегі комитетінің төрағасы Л.З.Слуцкийдің, РЛДП фракциясының жетекшісі Владимир Жириновскийдің, Дума депутаты У.М.Умахановтың, РФ Федеральдық Жиынының Федерация Кеңесінің мүшесі В.Рушайлоның құттықтаулары бар.

	Сонымен қатар, құттықтаулар Еуразия экономикалық комиссиясы алқасының төрағасы В.Христенкодан, ТМД Атқару комитетінің төрағасы – Атқарушы хатшысы С.Лебедевтен, ТМД-ға қатысушы мемлекеттердің Парламентаралық  ассамблеясы кеңесінің Бас хатшысы А.Сергеевтен және оның орынбасары Х.Бакеновтен, ТМД Экономикалық сотының төрағасы Л.Э.Каменковадан, ЕурАзЭҚ соты төрағасының орынбасары М.Т.Әлімбековтен, РФ Сыртқы барлау қызметінің директоры Михаил Фрадковтан, Кәсіподақтардың жалпы конфедерациясының Бас хатшысы В.П.Щербаковтан, Мемлекетаралық авиация комитетінің төрайымы Т.Анодинадан келіп түсті.

	Ресей Олимпиялық комитетінің президенті А.Д.Жуков Н.Назарбаевтың Қазақстан спорты мен олимпиялық қозғалыстарды табысты дамытудағы ролін ерекше атап өткен. Мемлекетаралық «Мир» телерадиокомпаниясының  төрағасы Р.Батыршин Қазақстан Президентін телерадиокомпанияның алдағы уақытта да ТМД елдерінде және Қазақстанда болып жатқан оқиғалар мен өмір барысын шынайылықпен, кең көлемде жария ете беретініне сендіретінін айтады. ИТАР-ТАСС бас директоры В.Игнатенко ТАСС журналистерінің тату ұжымы атынан Қазақстан көшбасшысына журналист еңбегіне құрметпен қарайтыны үшін алғысын білдіреді.

	Н.Назарбаевтың Қазақстан тарихындағы, интеграциялық процестерді нығайтудағы ролі жөнінде Башқортостан Республикасының Президенті Р.Хамитов пен Ингушетия Республикасының басшысы Ю.Б.Евкуров ыстық ықыласпен лебіздерін  білдірген.

	Біздің Президентімізге Кемеров облысының губернаторы Амангелді Төлеев, Челябі облысының губернаторы М.В.Юревич, Астрахань облысының губернаторы А.А.Жилкин, Пенза облысының губернаторы В.К.Бочкарев, Саратов облысының губернаторы В.В.Радаев, Орынбор облысының губернаторы Ю.А.Берг, Калининград облысының губернаторы Н.Н.Цуканов, Омбы облысының губернаторы В.И.Назаров, сонымен қатар, Астрахань қаласының мэрі  М.Н.Столяров және Астрахань облысы Думасының төрағасы А.Б.Клыканов, П.А.Столыпин атындағы Поволжье басқару институтының директоры Д.Ф.Аяцков құттықтау жолдады.

	Ресей Федерациясындағы ірі кәсіпорындар, ұйымдар және банктер басшыларынан, ресейлік бизнес-элита өкілдерінен көптеген құттықтаулар келіп түсті. Олардың қатарында «Газпром» ААҚ басқарма төрағасы А.Б.Миллер, «Росатом» мемлекеттік корпорациясының директоры С.В.Кириенко, «Банк ВТБ» ААҚ басқарма төрағасы А.Л.Костин, «Российские железные дороги» ААҚ президенті В.И.Якунин, «РУСАЛ» Біріккен компаниясының бас директоры О.Дерипаска, «Мечел» ААҚ директорлар кеңесінің төрағасы И.В.Зюзин, Ресей Жинақ Банкінің басшысы Г.О.Греф, РФ Сауда-өнеркәсіп палатасының президенті С.Н.Катырин, «Интер РАО ЕЭС» басқарма төрағасы Б.Ю.Ковальчук, «КамАЗ» ААҚ бас директоры С.А.Когогин, МГК «ИТЕРА» директорлар кеңесінің төрағасы И.В.Макаров, «Руснефть» ААҚ президенті М.С.Гуцериев, Внешэкомбанк төрағасы В.А.Дмитриев бар.

	«Мен ешқашан Сіздің деңгейіңіздегі адамды жолықтырған емеспін, – деп атап көрсетеді біздің Мемлекет басшысына жолдаған құттықтауында Ресей Халық әртісі Владимир Винокур. – Мен армиядағыдай – қатардағы жауынгерліктен бастап, генералға дейінгідей өмірбаяны және тегі бар адамдарды жақсы көремін. Сіздің өміріңізде де – қарапайым да ұлы адамның өмірінде де дәл осылай болды».

	«Сіздің тамаша адами және кәсіби қасиеттеріңізге, өмірге құштарлығыңызға, шынайы көшбасшы және тәжірибелі басшы ретіндегі талантыңызға жан-жүрегіммен тәнтімін, – деп құттықтайды Н.Ә.Назарбаевты КСРО Халық әртісі И.Д.Кобзон. – Әрқашан бақыт пен амандық Сіздің өміріңіздің айнымас серігі болсын».

	РФ еңбек сіңірген әртісі Анита Цой Н.Назарбаевқа «бейбітшілік пен игілік, табыстар, ұлы Қазақстан мен оның қонақжай халқының өсіп-өркендеуін және одан әрі дами беруін тілейтінін білдірді.

	Біздің Мемлекетіміздің басшысын туған күнімен сондай-ақ ресейлік Г.С.Коваленко мен С.М.Вайншток та құттықтады.

	Украинадағы Днепродзержинск қаласының басшысы С.О.Сафроновтан да игі құттықтау келіп түсті: «Днепродзержинскіліктер Сізге шынайы бақыт тілейді.  Бұл мереке Сізге Қазақстан Республикасын одан әрі дамыту жоспарларын іске асыру үшін тамаша көңіл-күй, тың күш-қуат әкелсін, жаңаша ғажайып істер мен жетістіктер жылнамасын ашсын».

	Біздің Мемлекетіміздің басшысы Нұрсұлтан Назарбаевқа жеке және ұжымдық құттықтаулар лек-легімен Қазақстан Республикасының мемлекеттік органдарынан, қоғамдық ұйымдарынан, компаниялардан, кәсіпорындардан әлі де келіп жатыр.

	Өздерінің мыңдаған ұжымдастары атынан Президентті «Казцинк» ЖШС, «ENRC» компаниялар тобы, «Теңізшевройл» ЖШС басшылары құттықтады. Оларға Солтүстік Қазақстан облысынан Киров атындағы зауыты, ПЗТМ, ЗИКСТО, «Мұнаймаш» зауыты жұмысшылары, Шымкенттен «Казакей-НК» ЖШС және «Ел қамы» ҚҚ еңбеккерлері, талдықорғандық байланыс қызметкерлері, Ақмола облысындағы Щучинск қаласының ардагер-еңбеккерлері және т.б. қосылды. Өндіріс орындарының жұмысшылары өз Президенттеріне Қазақстанның индустриалды даму саясатын жүргізгені үшін, еңбек ұжымдарын үнемі қолдап отыратыны үшін алғыс білдіреді.

	Біздің Мемлекетіміздің басшысының қызметіне жоғары баға ҚР Парламенті Сенатының Халықаралық қатынастар, қорғаныс және қауіпсіздік комитетінің төрағасы И.Адырбековтің, Қазақстанның демократиялық «Ақ жол» партиясының төрағасы А.Перуашевтің, Қазақстанның Халық қаһарманы, ҚР Парламенті Сенатының депутаты М.Алтынбаевтың, ҚР Парламенті Мәжілісінің депутаты М.Ахмадиевтің, Қазақстан Кәсіподақтар федерациясының төрағасы С.Мұқашевтің, Еуразиялық даму банкінің басқарма төрағасы И.Финогеновтің құттықтауларында берілді.

	Солтүстік Қазақстанның аграрлық саладағы қызметкерлерінің атынан Президентті Қазақстанның Еңбек Ері  Г.И.Зенченко туған күнімен құттықтады.

	Қазақстандағы Орыс Православие  Шіркеуінің митрополиттік округының басшысы, астаналық және қазақстандық Митрополит Александр Нұрсұлтан Назарбаевқа «ұзақ және жаздай жарқын ғұмыр» тіледі. Сондай-ақ Президентке Орал епархиясы дінбасылығы және діндарлары атынан  Орал мен Гурьев Архиепископы Антоний құттықтау жолдады.

	Төл мәдениетіміз бен тілімізді дамыту жолындағы зор қамқорлығы үшін Мемлекет басшысына «Қазақ тілі» халықаралық қоғамы атынан Ө.Айтбайұлы, «Төле би» қоғамдық қоры атынан О.Ж.Масатбаев, Е.Ш.Тайлақов, халық жазушысы Мұзафар Әлімбаев, Қазақстанның еңбек сіңірген қайраткері А.Н.Ағыбаев алғыс білдірді. Солтүстік Қазақстан облысының этномәдени бірлестіктерінен келген жеделхатта Президенттің республикадағы этносаралық және конфессияаралық татулық пен келісімді нығайту жөніндегі саясатын мақұлдап, ықыластана қолдайтыны туралы айтылған.

	ҚР Президенті жанындағы ҚСЗИ директоры Б.Сұлтановтың,  Мәскеу мемлекеттік университетінің Қазақстан филиалының директоры А.В.Сидоровичтің, М.Х.Дулати атындағы Тараз мемлекеттік университетінің ректоры Ә.Ахметовтің, ҚР Мемлекеттік сыйлығының лауреаты, ҚР ҰҒА академигі А.Ғазалиевтің, Қарағанды мемлекеттік техникалық университеті ректорының міндетін атқарушы В.В.Егоровтың, Шымкент университетінің профессоры Н.Б.Өткелбаевтың, 1-санатты инженер-ұшқыш Нұрлан Ақмұқановтың құттықтауларында ғылым мен инновацияны дамытудағы президенттік бағытты қолдайтыны айтылып, алғыс білдірілген.

	Ел Президентіне мыңдаған соғыс және еңбек ардагерлері атынан өз құттықтауын Алматы ленинградтық-блокадашылар ұйымы жолдады. Оларға Доссор кентінен тыл еңбеккері, «Алтын алқа» төсбелгісінің иегері А.К.Нұрқасымова, Орал қаласының тұрғыны С.Иманғалиева да қосылады. Дж.Верди атындағы әлемдегі ең даңқты консерваторияда музыкалық білімін аяқтауға өзіне мүмкіндік бергені үшін қазақстандық дарынды қыз Мария Мудряк Ұлт көшбасшысына алғыс білдіреді және құттықтайды.

	Президент Нұрсұлтан Әбішұлы Назарбаевқа зор денсаулық, ұзақ өмір, таусылмас қуат және жаңа табыстар тілеген шынайы құттықтаулар еліміздің барлық аймақтарындағы, барлық түкпірлеріндегі қарапайым қазақстандықтардан келіп түсті.

	Әсіресе Астанадан – А.Сивкодан, Е.М.Бейсеновадан, Л.Загородневадан, Рогалевтер отбасынан және басқалардан, Алматыдан – М.Сағдиевтен, Е.Жүнісбековтен, А.Қалиевадан, Н.Оразымбетовтен, И.В.Мирсалиевадан, М.Шефузовтан, А.А.Гүлденнен және Б.Рамазановадан, т.б. көптеген құттықтаулар келді. Алматы облысының тұрғындары Е.Үсенов пен Н.Ермекбайұлы, Ақтөбе облысының тұрғыны Н.Клименко, қарағандылық С.Әубәкіров, теміртаулық В.С.Хомякова, көкшетаулық М.Н.Жанұзақов, қостанайлық М.В.Нещеретный, Шығыс Қазақстан облысының тұрғындары О.О.Кодашев және И.Купавцев, павлодарлықтар Касимов, М.Булочникова және Л.Н.Танькова, екібастұздық С.П.Куржей, Солтүстік Қазақстан облысының тұрғындары Б.С.Ахметова, Р.Гатамов, Т.Омаров, Д.Магазов, И.Турушева,  А.Әбілмәжінова, К.Құдабаева, С.А.Измайлов, семейлік Е.Тайлақов, Е.Болатұлы және Е.Оразалин, талдықорғандықтар М.К. Шөкежанов, М.Күлкібаев, Е.А.Кемелов, К.Е.Абдрахман, Софин, Майлыбаевтар, Жүнісовтер, Рахметовтер және Толамысовтар отбасы, тараздықтар Д.Жарылқасынов, С.К.Бейісов, Д.Өмірбайұлы және С.Сивко, текелілік Сұлтанғалиевтер отбасы, үштөбелік С.И.Югай және О.Кәрбозұлы, сарандық Чернобай, оралдықтар С.Иманғалиев, Т.Құбашев, А.Касмаль, шымкенттіктер Ж.И.Досжанов, А.Б.Оспанов, К.Ө.Әлмахан, Д.Адырбекұлы, Д.Ж.Қаштай, Б.Құлмұхамедов, К.Бөгенбай және А.Лесбаев, Оңтүстік Қазақстан облысының тұрғындары С.Әкімханұлы, Р.Ташев, П.Тұрманов пен Ж.Маханова және басқа көптеген адамдар жолдаған құттықтау хаттары мен жеделхаттар келіп түсті.

	Көптеген корреспонденциялармен таныса отырып, Мемлекет Басшысы Нұрсұлтан Әбішұлы Назарбаев өзін құттықтаған барлық мемлекет басшыларына, халықаралық және отандық ұйымдардың, қоғамдардың, қорлар мен компаниялардың өкілдеріне, еңбек ұжымдарына, қазақстандықтар мен шетелдік азаматтарға ықыласты және шынайы тілектері  үшін зор алғыс білдіреді.
///Кездесу барысында Б.Сағынтаев Мемлекет басшысына елдің биылғы 9 айдағы әлеуметтік-экономикалық дамуының нәтижелері және басты мемлекеттік бағдарламалардың орындалу барысы туралы баяндады.
Қазақстан Президенті қазіргі уақытта жүзеге асып жатқан барлық бастаманы келесі жылы одан әрі тиімді жалғастыру үшін қажетті негіз қалыптасқанын атап өтті.
– Біріншіден, бюджетке тиісті өзгерістер енгізілді. Сондай-ақ, барлық қажетті мемлекеттік бағдарламалар қабылданды. Атап айтқанда, республиканың қарқынды индустриялық-инновациялық дамуын қамтамасыз ету және тиімді көлік-логистика инфрақұрылымын қалыптастыруды көздейтін «Нұрлы жол» даму бағдарламасы аясында тұрғындардың әл-ауқатын арттыру үшін шаралар қабылдаудың маңыздылығы анық, – деді Елбасы.
Баяндамасында Премьер-Министр республиканың әлеуметтік-экономикалық дамуының барлық негізгі көрсеткіштері жөнінен оң серпін бар екенін айтты.
Б.Сағынтаев Қазақстан Президентінің биылғы 9 қыркүйектегі кеңейтілген Үкімет отырысында берген тапсырмаларының уақытында орындалып жатқанын мәлімдеді. Атап айтқанда, ел экономикасының одан әрі дамуына ықпал ету мақсатымен қосымша 481 млрд теңге көлемінде қаражат бөлу мәселесі шешілді.
Премьер-Министр күніне 90 мың баррель мұнай өндірілетін Қашаған мұнай-газ кен орнының іске қосылғанына назар аударды.
Бұдан бөлек, Б.Сағынтаев Елбасыға ең алдымен азық-түлік пен аса қажеті тауарлар бағасы, тұрғындар мен әлеуметтік мекемелерді үздіксіз жылумен қамтамасыз ету мәселесі, сондай-ақ тұрғын үй құрылысы бағдарламасы аясында жоспарланған нысандарды уақтылы тапсыру тұрақты бақылауда екендігін мәлімдеді.
Сондай-ақ, Нұрсұлтан Назарбаевқа елдің экспорттық әлеуетін одан әрі арттыру үшін қабылданып жатқан шаралар туралы хабарланды.
Қазақстан Президенті республикада жиын-терін науқанының аяқталғанына тоқталып, енді Үкіметке астықты экспорттау мәселесін пысықтау қажет екендігін атап өтті.
– Ірі дәнді-дақыл өсіруші болып саналатын көптеген елдерде егіннің жақсы шыққанын байқап отырмыз. Осыған байланысты бұл нарықта бәсеке жоғары болады. Біз осыған дейін бірқатар елдермен астық экспорты жөнінде келісім жасадық. Осы уағдаластық аясында жеткізілетін өнім көлемін анықтап алу қажет, – деді Мемлекет басшысы.
Нұрсұлтан Назарбаев кездесу қорытындысы бойынша бірқатар нақты тапсырма берді.


///БҰҰ Бас Ассамблеясы 74-ші сессиясының алаңында Мемлекет басшысы Қасым-Жомарт Тоқаев Швейцария Президенті Ули Маурермен екіжақты кездесу өткізді.
Кездесу барысында мемлекеттер басшылары екіжақты күн тәртібіндегі көптеген  өзекті мәселелерді талқылады.
Қасым-Жомарт Тоқаев Қазақстан-Швейцария арасындағы ынтымақтастықтың жоғары деңгейде екенін атап өтті.
– Швейцария – Қазақстан үшін екі жақты сауда және инвестиция көлемі бойынша Еуропадағы негізгі әріптес. Біздің елдеріміз банк, құрылыс және аграрлық салалардағы жобаларды белсенді дамытып келеді, – деді Қасым-Жомарт Тоқаев.
Қазақстан Президенті швейцариялық әріптесінің назарын қаржылық қызметтер, машина жасау, химия және фармацевтика, ауыл шаруашылығы, азық-түлік, туризм салаларында бірлесіп атқарар бірқатар перспективалық жобалардың бар екеніне аударды.
Кездесу соңында Қасым-Жомарт Тоқаев Ули Маурерді биыл Қазақстанға ресми сапармен келуге шақырды.



///Нұрсұлтан Назарбаев отырыста мемлекеттік биліктің тармақтары арасында өкілеттіктерді қайта бөлу мәселесі республика дамуының жүйелі және заңды кезеңі болып табылатынын атап өтті.
– Мен ұсынған бес институционалдық реформаның бірін іске асыру Үкіметке экономика саласында қосымша атқарушылық өкілеттіктер беруді көздейді. Бұл орайда қорғаныс қабілетінің, сыртқы саясаттың, мемлекеттік басқарудың, Конституцияны қорғаудың және мемлекеттік билік тармақтары арасында тиімді жұмысты қамтамасыз етудің негізгі мәселелері Президенттің құзырында қала береді, – деді Нұрсұлтан Назарбаев.
Мемлекет басшысы әуел бастан Қазақстан Президентінің ерекше құзырына жатқызылған өкілеттіктер санының азаятынына назар аударды.
– Мысалы, бағдарламаларды бекіту, Үкіметтегі кадрлық өзгерістер мәселелері, жаңа басқару органдарын құру Үкімет пен Парламенттің құзырына берілуі мүмкін, – деп атап өтті Нұрсұлтан Назарбаев.
Сондай-ақ Қазақстан Президенті мемлекеттік басқару жүйесінде Парламенттің рөлін пәрменді түрде күшейту қажеттігін атап өтті.
– Біздің жағдайда Үкімет жеңіске жеткен партиядан немесе фракциядан жасақталады. Осылайша, көптеген мәселелер бойынша Парламенттің Үкіметке қатысты рөлі қайта қаралуға тиіс, – деді Мемлекет басшысы.
Бұған қоса, Нұрсұлтан Назарбаев жүргізіліп отырған реформалар мен олардың сәтті іске асырылуына мемлекеттік органдардың жауапкершілігі мәселесіне арнайы тоқталды.
Жұмыс тобының жетекшісі Елбасыға мемлекеттік билік тармақтары арасында өкілеттіктерді қайта бөлу жөнінде әзірленген ұсыныстар туралы баяндады.
– Алға қойылған міндетке сәйкес үш бағыт бойынша ұсыныстар әзірленді.
Бірінші. Конституцияға өзгерістер енгізуді қажет етпейтін, Мемлекет басшысының заңмен белгіленген өкілеттіктерін қайта бөлу жөніндегі ұсыныстар. Бұған қатысты мемлекеттік органдардың ұсыныстары жүйеленді. Жалпы, ұсыныстар әлеуметтік-экономикалық сала мәселелері реттелетін өкілеттіктерге қатысты. Олар –  экономиканы, қаржыны, мемлекеттік мүлікті басқару мәселелері, әкімшілік-аумақтық құрылымның жекелеген мәселелерін шешуге байланысты өкілеттіктер. 
Екінші. Жоғарғы Сот пен Бас прокуратура сот және құқық қорғау жүйесінің қызметін одан әрі жетілдіру жөнінде ұсыныстар берді. Олар да Конституцияға өзгерістер енгізуді қажет етпейді. Бұл сот бақылауын күшейтуге, прокурорлардың азаматтық және әкімшілік процеске қатысуын одан әрі шектеуге қатысты ұсыныстар. Барлығы сот-құқықтық сала бойынша конституциялық өзгерістерді қажет етпейтін 13 ұсыныс жасалды.
Үшінші. Жұмыс тобы Конституция нормаларын түзетуді көздейтін 40-қа жуық ұсынысты жеке қарады. Бұл мәселеде депутаттық корпус, ғылыми-сарапшылық қауым белсенділік танытты. Енгізілген ұсыныстар Парламент пен оның палаталарының өкілеттіктерін кеңейтуді көздейді, соның ішінде олар Үкімет құрамын жасақтауға да қатысты. Сонымен қатар Үкіметтің Парламент пен оның палаталары алдындағы есептілігін күшейту ұсынылды.
Бұған қоса, Үкіметтің дербестігі мен жауапкершілігін күшейту жөнінде ұсыныстар келіп түсті. Сот-құқық саласын жаңғыртуға бағытталған ұсыныстардың да бір бөлігі Конституцияны өзгерту мәселесімен байланысты. Атап айтқанда, ол Жоғарғы Соттың мәртебесі мен функцияларын нақтылау мүмкіндігіне және судьяларға қойылатын талаптарды анықтауға қатысты. Прокуратура органдарының мәртебесі мен өкілеттігін анықтайтын нормаларға түзету енгізу ұсынылды. Конституциялық бақылау тетігін жетілдіру туралы ұсыныстар енгізілді.
Осылайша, Сіздің қарауыңызға Конституцияны өзгертпей, заңнамамен  белгіленген өкілеттіктерді қайта бөлуді көздейтін базалық ұстанымдар енгізіліп отыр.
Сондай-ақ, Конституция нормаларына бірінші кезекте Парламенттің өкілеттігін кеңейтуге, сонымен бірге Үкіметтің дербестігі мен жауапкершілігін күшейтуге бағытталған өзгерістер енгізу мүмкіндігі жөнінде ұстанымдар әзірленіп, Сіздің қарауыңызға ұсынылып отыр, – деді Ә.Жақсыбеков.
Жұмыс тобының мүшесі З.Федотова ұсынылған түзетулердің сындарлы сипатына тоқталды.
– Біз негізінен Үкімет иеленуге тиісті ұйымдастыру-атқару функцияларын беріп жатырмыз. Бұл – Үкіметтің де жауапкершілігі. Парламенттің жұмысына қатысты алсақ, біз Мәжілістің көп жағдайда келісім беру жөніндегі өкілеттікке ие екенін көріп отырмыз, – деді Мемлекеттік басқару академиясының профессоры.
Сонымен қатар, жұмыс тобының мүшесі М.Бекетаев Президенттің өкілеттігі бекітілген нормаларды анықтау жөніндегі Үкімет жүргізген талдауды жариялады.
– 11 конституциялық заңға, 20 кодекс пен 298 заңға талдау жасалды. 11 кодекс пен 80 заңда Президенттің өкілеттігін белгілейтін нормалар қарастырылған. Үкімет жұмыс тобымен бірлесіп, Мемлекет басшысының өкілеттігін қайта бөлу жөнінде 32 ұсыныс әзірледі. Бұл ұсыныстар Конституцияға өзгерістер енгізбей-ақ, басқа заңдарға өзгерістер енгізуді көздейді, – деді Әділет министрі.
Сондай-ақ, «Қазақстанның заңгерлер одағы» республикалық қоғамдық бірлестігінің төрағасы жүргізілген талдаудың негізінде барлық филиалдарда талқылаулар өтіп жатқанын айтты.
– Заңгерлер қауымы жүргізіліп жатқан реформаның өзектілігі мен дер кезінде жасалып жатқанын айтып, оған қолдау білдіруде, – деді Р.Мұқашев.
Сонымен бірге отырыста жұмыс тобының басқа да мүшелері сөз сөйледі.

///Мемлекеттер басшылары екі ел арасындағы жан-жақты ынтымақтастық пен стратегиялық серіктестіктің қарқынды дамып келе жатқанын ерекше атап өтті. Сондай-ақ қалыптасқан сенімді байланыстар Қазақстан мен Ресейдің ортақ істе одан әрі жақындай түсуіне ықпал ететіні сөз болды.
Қасым-Жомарт Тоқаев Владимир Путинді келесі жылы елімізге ресми сапармен келуге шақырды.
Мемлекеттер басшылары екіжақты және көпжақты форматтағы бірлескен жұмыстарды жалғастыра беруге уағдаласты. Сонымен қатар Президенттер бірін-бірі Жаңа жылмен құттықтады.  


///
	Кездесу барысында С.Ахметов Мемлекет басшысына еліміздің 2013 жылғы әлеуметтік-экономикалық дамуының қорытындылары мен негізгі макроэкономикалық көрсеткіштер туралы баяндады, сондай-ақ индустриялық-инновациялық бағдарламаның екінші кезеңін әзірлеу барысы жөнінде мәлімдеді.

	Мемлекет басшысы «Қазақстан – 2050» стратегиясын орындаудың нақты жолдарын әзірлеудің, сондай-ақ Қашаған мен Қарашығанақ тәрізді ірі жобалар айналасында өндірістік инфрақұрылымдар аясын ұлғайта отырып оларды одан әрі іске асырудың маңыздылығын атап өтті.

	Нұрсұлтан Назарбаев энергетиканы дамытуға, маңызды инфрақұрылымдық жобаларды жүзеге асыруға назар аударды. Бұл орайда Мемлекет басшысы Үкіметтің аса маңызды міндеттері азаматтардың әл-ауқатын арттыру, жұмыспен қамту және қазақстандықтардың әлеуметтік көңіл-күйі жоғары болуын қамтамасыз ету болып қала беретініне тоқталды.

	Премьер-Министр 2013 жылдың қорытындысы бойынша экономиканың өсімі 6% болғанын, инвестиция көлемі 6,5%-ға, өнеркәсіп өндірісі 2,3%-ға, құрылыс көлемі 3%-ға, жалпы ауыл шаруашылығы өнімдерін өндіру 11,6%-ға ұлғайғанын айтты. Бұған қоса, жұмыссыздық деңгейі 5,2%, инфляция деңгейі 4,8% болды.

	Сондай-ақ, С.Ахметов индустрияландыру бағдарламасын іске асырудың келесі кезеңі әзірленіп жатқандығын, онда экономиканың негізгі салаларын әртараптандыруға, кластерлерді дамытуға, сондай-ақ технологиялар мен инновациялар трансфертіне ерекше назар аударылатын айтты.  

	Кездесу қорытындысында Мемлекет басшысы қаралған мәселелер бойынша бірқатар тапсырмалар берді.         


/// 
Мемлекет басшысы Орал қаласына келді. Сапар барысында бірқатар нысандарға бару, сондай-ақ Қазақстан халқы Ассамблеясының Тәуелсіздіктің 25 жылдығына арналған  «Біздің күшіміз – бірлікте»  атты республикалық форумына қатысу жоспарланған. 
///Мемлекет басшысына қазақстандық музыка өнерінің жағдайы, қазіргі кәсіби музыкалық білім беру саласындағы негізгі үдерістер және шығармашылық оқу ордаларын бітірген түлектердің жұмысқа орналасу мүмкіндіктері жөнінде ақпарат берілді.
Қазақстан Президенті кадрлардың әлеуетін жетілдіру, оқу орындарының материалдық-техникалық базасын жаңартып, заман талабына сай жабдықтау қажеттігіне назар аударды.
Кездесу қорытындысы бойынша Қасым-Жомарт Тоқаев Үкіметке және сала министрлігіне бірқатар тапсырма берді. 


///Құрметті отандастар!
 
Баршаңызды Қазақстан халқының бірлігі күнімен құттықтаймын!
Бұл мереке қасиетті жерімізді мекендейтін әр адам үшін аса қымбат.  
Егемен еліміздегі барлық этникалық топ өкілдері біртұтас Қазақстан халқын құрайды. Біз достық пен ынтымақтың, татулық пен тұрақтылықтың арқасында зор жетістікке жеттік.      
Бейбітшілік пен қоғамдық келісім – баға жетпес байлығымыз. Бұл құндылықтар Тұңғыш Президентіміз – Елбасы Н.Ә.Назарбаев негізін қалаған жаңа Қазақстанның стратегиялық бағыт-бағдарының өзегіне айналды.
Біз бір ел, біртұтас халық болып тәуелсіздігімізді нығайттық. Халықаралық қоғамдастықтағы абырой-беделімізді арттырдық. 
Биылғы Бірлік күнінің мән-маңызы ерекше. Бүгінде Қазақстан бүкіл әлемге тараған коронавирус пандемиясымен күресуде. Жаһандық экономикалық дағдарыстың салдарын халқымыз да сезініп отыр. 
Біздің бірлігіміз бекем, мақсатымыз ортақ, рухымыз асқақ. Соның арқасында кез-келген қиындықты жеңіп, жасампаздық пен өрлеу жолында жаңа белестерді бағындырамыз деп сенемін.
Сіздерге мықты денсаулық, бақ-береке және толайым табыс тілеймін! 
Біз біргеміз! 
///
	 

	Жалпы отырыстың ашылуындағы сөзінде Мемлекет басшысы форумның өңірлік пікірталас алаңынан халықаралық экономикалық деңгейдегі айтулы оқиғаға айналғанын атап өтті.

	– Форумның ұсыныстары мен идеялары Қазақстанның 2013 жылғы қыркүйекте өткен Үлкен жиырмалық саммитіне қатысуы кезінде айтылды. 4 миллионнан астам пайдаланушы қатысатын G-GLOBAL жаһандық диалогы жөніндегі виртуалды алаң табысты жұмыс істеуде. Бүгінгі форум ауқымы кеңдігімен ерекшеленеді, ол 150 елден келген 10 мың қатысушының басын қосты. БҰҰ қолдауымен Астана форумы аясында Дағдарысқа қарсы Екінші дүниежүзілік  конференция өтті, – деді Қазақстан Президенті.  

	Нұрсұлтан Назарбаев жаһандық ең ауыр қаржы-экономикалық дағдарысты жаңа ғана басынан өткерген әлем тағы да қайта құлдырауға ұшырауы мүмкін екенін айтты.

	– Қазақстан әсіресе жетекші державалардың жаһандық ядролық қауіпсіздік мәселелері жөніндегі диалогының тоқтап қалу ықтималдығына алаңдаулы. Ол ядролық қауіпті азайту бағытындағы соңғы он жылдағы жетістіктерді жоққа шығаруы мүмкін. Бізді Еуропадағы қауіпсіздік және ынтымақтастық ұйымының Украинадағы қақтығысты шешудегі дәрменсіздігі алаңдатпай қоймайды. Мұның бір себебі – осы ұйымды реформалау жөнінде тіпті ЕҚЫҰ-ның 2010 жылғы тарихи Астана саммитінен кейін де ұйымның басшылығы көрсетіп отырған саяси жігердің жоқтығы, – деді Мемлекет басшысы.

	Сондай-ақ, Қазақстан Президенті бүгінде кейбір елдер өткен ғасырдан мұраға қалған, дау-жанжалды шешуде күш қолдану әдістерін де теріс көрмейтінін айтты.

	– Бұл өзге елдер үшін де қауіпті құбылыс тудырады, мемлекетаралық дауларды шешу мәселесінде әділетсіздік формаларына жол береді. Қазақстан санкциялық саясатты қолданудың  іс жүзінде  жаһандық ауқымда еркін сауда және нарық қағидаттарын жоққа шығаратынына алаңдаушылық білдіреді. Мұндай тәжірибе халықаралық қарым-қатынастарда ешқашан ұтымды болмағанын айта кетейін. Ол жаһандық жаһандық экономикалық өсімді анық шектейді, жаһандық әділетті энергетикалық жүйені қалыптастыруға кедергілер туғызады, – деді Нұрсұлтан Назарбаев.

	Мемлекет басшысы әлемдік құрылымның жақсаруына деген үміттерге қарамастан, ХХІ ғасырдың басы қауіптер мен жаңа сын-қатерлерге толы болып шыққанына назар аударды.

	– 6 жыл бұрын басталған дағдарыс жойылып кеткен жоқ. Жыл өткен сайын ұлғайып келеді. Адамзат әлемдік дамудың мүлде жаңа жобасын күтуде. Мен мұны 2009 жылы-ақ "Дағдарыстың кілті» және «Бесінші жол» деген мақалаларымда айтқан едім. Бұл соңынан жаңа әлем пайда болуы тиіс, әлемдік өсудің ескі үлгісінің дағдарысы екенін уақыт көрсетіп отыр. Біз соның қарсаңында тұрмыз, – деді Қазақстан Президенті.

	Соңында Нұрсұлтан Назарбаев бұл форум әлемдегі инклюзивтік өсуді дамыту мен оған жағдай жасау турасындағы халықаралық пікірталасқа өз үлесін қосады деп үміт артатынын айтты. Сонымен қатар форумның барлық қатысушыларына жемісті жұмыс тіледі.

	Жалпы отырыстың модераторлығын  Болгарияың экс-Президенті П.Стоянов атқарды. Сондай-ақ форум қатысушыларына БҰҰ Бас хатшысы Пан Ги Мун бейнежолдау арнады. Бұдан бөлек, жалпы отырыс барысында әлемдік қаржы-экономикалық дағдарыс ауанындағы өзекті сын-қатерлерге қарсы тұру тетіктеріне қатысты өз көзқарастарын Малайзия Премьер-министрі Н.Разак, БҰҰ Экономикалық және әлеуметтік кеңесінің президенті М.Сайдик және Нобель сыйлығының лауреаты М.Юнус ортаға салды.

	Форум бағдарламасында жалпы 70 іс-шара қарастырылған.       

	Мемлекет басшысының сөйлеген сөзінің толық мәтінін осы жерден қараңыз.

	 

	 







/// 
Кеңеске Премьер-Министр К.Мәсімов, Президент Әкімшілігінің басшысы Н.Нығматулин, салаға жетекшілік ететін ведомстволар мен ұйымдардың басшылары қатысты.
Кездесу барысында көмірсутек шикізатының әлемдік бағасының тұрақсыздығы жағдайындағы мемлекеттің энергетика саясатының аспектілері қаралды.
Сонымен қатар, Қазақстанның оңтүстік өңірлерін қысқы маусымда газбен қамтамасыз ету, энергия көздерін тасымалдау саласындағы қызметті оңтайландыру және инфрақұрылымын дамыту мәселелері талқыланды.
Мемлекет басшысы кездесу қорытындысы бойынша бірқатар нақты тапсырма берді. 

/// 
Т.Сайнясон Нұрсұлтан Назарбаевты президенттік сайлаудағы жеңісімен шын жүректен құттықтады.
«Лаос пен Қазақстан арасындағы достық қарым-қатынас және ынтымақтастық Сіздің басшылығыңызбен халықтарымыздың игілігіне, сондай-ақ бейбітшілікті, тұрақтылықты, халықаралық өзара іс-қимылды қамтамасыз етуге бағытталады деп үміттенемін», – делінген құттықтауда.
Лаос Президенті Мемлекет басшысына мықты денсаулық және жауапты қызметіне табыс тіледі.
 
///
	 

	Өз хатында Қарағанды және Шахтинск Епископы Севастиан епархия тіркеуден өткенде және оның приходтарын қайта тіркеу кезінде байқалған ынтымақтастық пен өзара түсініктіктің жоғары деңгейін атап өтеді.

	Автор дін саласы мен мемлекеттің өзара қарым-қатынастары қоғамның даму деңгейіне тікелей байланысты екеніне тоқталады. Епископ Севастиан Қазақстанда болып жатқан елеуді өзгерістер туралы айтады.

	«Бұл елімізде дінаралық келісімді орнықтыруда Сіздің қандай рөл атқаратыныңызды білдіретіні шүбәсіз. Сіздің осы салада жүргізген саясатыңыз бейбітшілік пен Қазақстанның өркендеуінің кепіліне айналды» делінген хатта.

	Қазақстаннның Інжілдік-Лютерандық шіркеуінің Епископы Ю.Новгородовтың еліміздің приход және лютеран қауымы атынан жолдаған хатында Қазақстанда лютерандар екі ғасырдан астам уақыт тұрып жатқаны атап өтілген.

	«Осы жылдар ішінде біздер – түрлі ұлттар мен діни сенімдегі адамдар тату көрші және достар болып алдық. Ауыр жылдарда біздің діндестерімізді өздерінің бауырларындай қабылдап, қолда барын олармен бөліскен қазақ халқына деген алғысымыз жүректерде мәңгі сақталады» деп атап өтеді автор.

	Ю.Новгородов дін туралы жаңа Заңға негізделген діни бірлестікті қайта тіркеуді ұйымдастыру үдерісінің нақтылығына тоқталады. Ол осы Заңды іске асырумен айналысатын мемлекеттік құрылымдардың көмегін және сыпайы, ашық, қолжетімді, сындарлы ынтымақтастығын да атап өтеді.

	Автор Мемлекет басшысына қазіргі уақытта өте өзекті саналатын дінаралық және конфессияаралық диалогты құруға бағытталған күш-жігері үшін алғыс білдіреді.

	Соңғы Күндер Әулиесі Иисус Христ Шіркеуінің мүшелері атынан Инна Котова, Анастасия Караваева және Елена Овчинникова Нұрсұлтан Назарбаевқа конституциялық құқық пен бостандықты дамытқаны үшін ризашылықтарын білдіреді.

	Авторлар діни ұйымдардың қайта тіркеуден өткізілуі елімізде конфессияаралық келісімді нығайтуға жағымды ықпал еткенін атап өтеді.

	«Мемлекет бұл заңды рәсімді бастама ретінде көтере отырып, шындығында, Қазақстан Республикасы үшін адам, оның құқықтары мен бостандықтары жоғары құндылықтар болып саналатыны туралы берік конституциялық ережені іске асырғанын жақсы түсінеміз» делінген хатта.        
///Кездесу барысында тараптар Қазақстан мен Германия арасындағы сауда-экономикалық және инвестициялық ынтымақтастықтың қазіргі жағдайы мен келешегін талқылады. Сондай-ақ, әлем экономикасының дамуына қатысты өзекті мәселелер жөнінде пікір алмасты.
Қасым-Жомарт Тоқаев цифрландыру және жасанды интеллект саласындағы неміс бизнесінің өкілдерімен өзара ықпалдастықты нығайтудың маңыздылығына назар аударды.
Клаус Мангольд Мемлекет басшысына жыл соңында Германияда қазақ-неміс кәсіпкерлерінің қатысуымен ірі бизнес-форум ұйымдастыру туралы жоспарын айтты.


/// 
Жеделхатта апат салдарынан адамдардың қаза тапқаны туралы қайғылы хабарды Мемлекет басшысы зор күйзеліспен қабылдағаны атап өтілген.
Нұрсұлтан Назарбаев қаза болғандардың туған-туыстары мен жақындарына жеке өзінің және Қазақстан халқының атынан көңіл айтты.
///Мемлекет басшысы кездесуде Қазақстанның Қатармен ынтымақтастықты жоғары бағалайтынын және екіжақты байланыстарды нығайтуға ниетті екенін атап өтті.
– Бұл кездесуімізге өте қуаныштымын. Біздің елдеріміз арасында сауда-экономикалық ынтымақтастықты тереңдетудің мүмкіндіктері көп. Қатардың инвестициялық әлеуетін жақсы білеміз. Біздің мемлекеттеріміздің өзара іс-қимылдарын кеңейтуге, соның ішінде Қатар елінен инвестиция тарту бойынша тиісті тетіктерді іске қосуға ниеттіміз, – деді Қасым-Жомарт Тоқаев.
Қатар Әмірі Тамим бен Хамад Әл Тани Қасым-Жомарт Тоқаевты Қазақстан Республикасының Президенті болып сайлануымен тағы да құттықтап, елдер арасындағы өзара қарым-қатынастың нығая түсетініне сенім білдірді. 
– Біз сіздің еліңізге инвестиция салуға ниеттіміз. Бұған Қазақстан да мүдделі. Біздің ынтымақтастығымызды арттыру бағытында бірлескен техникалық комиссия құрылса, елдеріміздің өзара қарым-қатынасына оң ықпалын тигізеді деп ойлаймын, – деп атап өтті Тамим бен Хамад Әл Тани.
Кездесу соңында тараптар сауда-экономикалық ынтымақтастықты дамытуға уағдаласты. Қазақстан Президенті Қасым-Жомарт Тоқаев Қатар Әміріне Футболдан әлем чемпионатын абыроймен өткізуге тілектестік білдірді.
 


///Мемлекет басшысының тапсырмасы бойынша, бүгін Алматы қаласында Қазақстан Республикасының Мемлекеттік хатшысы Г.Әбдіқалықова белгілі мәдениет және өнер қайраткерлеріне Қазақстан Республикасының Тұңғыш Президенті – Елбасының мәдениет саласындағы 2016 жылғы мемлекеттік стипендиясын табыс етті.
Стипендиялар жыл сайын Қазақстан Республикасының құрметтi атақтары мен мемлекеттiк марапаттарына ие болған шығармашылық өкілдері мен мәдениет қайраткерлеріне, сондай-ақ Қазақстанның мәдениетін қалыптастыруға, сақтауға және дамытуға қосқан үлесі үшін айрықша дарынды шығармашыл жастарға мемлекеттік қолдау көрсету мақсатымен берiледi.
Гүлшара Әбдіқалықова салтанатты рәсімге қатысушыларды құттықтап, оларға мемлекеттік стипендияның тапсырылуы Қазақстан мәдениетін дамытуға қосқан елеулі үлестеріне берілген баға екенін айтты.
Мемлекеттік хатшы 2016 жылдың басты оқиғасы – Қазақстан Республикасының 25 жылдығын мерекелеу болғанын атап өтті. Г.Әбдіқалықова Қазақстан Президентінің Жарлығымен бекітілген «Бірлік пен жасампаздықтың 25 жылы» атты Тәуелсіздіктің 25 жылдығын мерекелеу тұжырымдамасы аясында мерекелік іс-шаралар өткізілгеніне тоқталды. Жалпы, Тәуелсіздік мерейтойын мерекелеу жөніндегі іс-шаралар арқылы мемлекеттілікті және халықтың бірлігін одан әрі нығайтуға, қазақстандықтарды «Мәңгілік Ел» жалпыұлттық идеясы төңірегіне топтастыруға негізделген басты мақсаттарға қол жеткізілді.
Отандық мәдениетті дамытуға қосқан үлесі үшін әдебиет пен өнердің 75 қайраткеріне мемлекеттік стипендия тағайындалды. Стипендияға ие болғандар қатарында Асанәлі Әшімов, Мырзатай Жолдасбеков, Сәбит Досанов, Бибігүл Төлегенова, Владимир Толоконников және тағы басқа майталмандар бар.
Сонымен бірге Ерлан Жүніс, Мәдина Баспаева, Тасқын Жармұхамед, Димаш Құдайбергенов және өзге де жас дарындарға мемлекеттік қолдау көрсетілді.
Мемлекеттік хатшы кездесу барысында 2017 жылы Қазақстан Республикасының Мемлекеттік рәміздері – Ту мен Елтаңбаның қабылданғанына 25 жыл толатынын атап өтті. Сондай-ақ, өзге де маңызды оқиғалар қатарына еліміздің БҰҰ Қауіпсіздік Кеңесінде тұрақты емес мүшелігі, Астана «ЕХРО-2017» халықаралық мамандандырылған көрмесі, Дүниежүзілік қысқы универсиада кіреді.
Кездесу соңында Г.Әбдіқалықова шығармашыл зиялы қауым өкілдерінің «Мәңгілік Ел» жалпыұлттық құндылықтарын ілгерілетуге, Қазақстан мәдениетін одан әрі дамытуға елеулі үлес қоса беретіндеріне сенім білдірді.
///Жиында 2017 жылдың және биылғы бірінші тоқсанның қорытындылары бойынша облыс әкімі Алтай Көлгіновтің өңірдің даму барысы жөніндегі есебі тыңдалды. Сонымен қатар, облыс әкімі Қазақстан Президентінің мемлекеттік және салалық бағдарламаларға қатысты берген тапсырмаларының орындалуы туралы баяндады.
Басқосуда Нұрсұлтан Назарбаев өңірде дайын өнім шығару ісінің жолға қойылғанын айтып, мемлекеттік әлеуметтік бағдарламалардың іске асырылу барысына оң баға берді.
– Бүгін облыстағы нысандарды аралап көргендегі мақсатымыз – мемлекеттік бағдарламалардың, соның ішінде жақында қабылданған «Бес әлеуметтік бастаманың» іске асырылу барысымен танысу. Оларды жүзеге асыру қоғам өміріне оң әсерін тигізеді, – деді Қазақстан Президенті.
Елбасы «Қазақстан-2050» стратегиясының мақсаттарына қол жеткізу ісінде барлық өңірдің атқарып жатқан жұмыстарының маңызды екенін айтты.
Мемлекет басшысы Батыс Қазақстан облысының экономикалық дамуының негізгі көрсеткіштері өсіп келе жатқанына тоқталып, өңір тұрғындарының әл-ауқатын арттыруға бағыттылған жұмыстарды жалғастыру қажеттігін атап өтті.
– Азаматтардың әл-ауқаты тұрғын үй құрылысына да байланысты болады. Соңғы бес жылда облыста бір жарым миллион шаршы метр тұрғын үй пайдалануға берілгені қуантарлық жәйт. «Бес әлеуметтік бастаманы» іске асыру арқылы біз құрылыс қарқынын арттыратын боламыз, – деді Нұрсұлтан Назарбаев.
Қазақстан Президенті шағын және орта бизнеске қолдау көрсету, ауыл шаруашылығын дамыту мен ауыл шаруашылығы өнімдерін қайта өңдеу мәселелеріне, сондай-ақ өзін-өзі жұмыспен қамтығандардың проблемасына тоқталды.
Елбасы облыс басшылығына экономиканың жаңа секторларында заманауи өндіріс орындарын ашу жөніндегі жұмыстарды жандандыруды және өңірдегі кәсіпорындарды одан әрі дамытуды тапсырды.
– Ірі инвесторларды тартуға бағытталған жұмыстарды жалғастырудың да маңызы зор. Мәселен, менің АҚШ-қа сапарымнан кейін америкалық ірі бизнесмендер тобы Қазақстанға келіп, келіссөздер жүргізіп жатыр. Біз үшін олардың инвестициясы, технологиялары және нарығы маңызды, – деді Мемлекет басшысы.
Нұрсұлтан Назарбаев жаңа технологияларды пайдалану арқылы облыста «жасыл» экономиканы дамытудың қажеттігін атап өтті.  
Мемлекет басшысы ауыл жастарын жұмыспен қамту проблемасына тоқталып, оларды мемлекет қабылдаған бағдарламаларды жүзеге асыру үдерісіне тартуды тапсырды.
Қазақстан Президенті шағын және орта бизнес секторындағы диспропорцияға назар аударды.
– Орал қаласы мен Бөрлі ауданы шағын және орта бизнеске тиесілі бүкіл өнімнің 90 пайызын өндіріп отыр. Қалған 11 аудан 10 пайызды қамтиды. Жұртқа бизнеспен айналысуды үйретіп, кәсіпкерлерді қолдауға арналған қандай мемлекеттік бағдарламалар бар екенін көрсету керек. Бизнесті дамыту үшін қолайлы жағдай жасау қажет, – деді Нұрсұлтан Назарбаев.     
Мемлекет басшысы, сондай-ақ, экспорт көлемін арттыру үшін өңірдің шекара маңы әлеуетін белсенді пайдалануды тапсырып, облыста көлік инфрақұрылымын дамытудың маңызды екенін атап өтті.  
Соңында Қазақстан Президенті өңірдің даму қарқынын сақтауды және жұмыс сапары барысында берілген тапсырмалардың жүзеге асырылуын бақылауға алып, қамтамасыз етуді міндеттеді.  


///
	 

	С.Досанов өз хатында Парижден сүйінші хабар жеткенде - «EXPO-2017» халықаралық мамандандырылған көрмесі Астанада өтетіні белгілі болғанда қуаныш пен шаттыққа бөленгенін жазады.

	Хат иесі бұл тарихи ұлы жеңістің Қазақстан Республикасының Тұңғыш Президенті күні мерекесі қарсаңында келуінің терең символикалық мәні бар екеніне тоқталады.

	Қаламгер бұл жеңістің Елбасының сара да дана саясатының жемісі, Президент өркендетіп келе жатқан Қазақстанның жеңісі болып саналатынын атап өтеді.

	Хат соңында жазушы Сәбит Досанов ел Президентіне «әркез аман, абыройлы болып, елімізді бақытқа бастай беріңіз» деген ізгі ниетті тілегін білдіреді.   
///Мемлекет басшысы кездесуде Х.Руханиді өткен сайлауда жеңіске жетіп, Иран Ислам Республикасының Президенті лауазымына қайта сайлануымен құттықтады.
– Бұл бізге бұған дейін басталған диалогымызды жалғастыруға зор мүмкіндік береді. Біздің арамызда сенім мен түсіністік бар. Бұл екіжақты қарым-қатынасты қарқынды дамыту үшін аса маңызды, – деді Нұрсұлтан Назарбаев.
Иран Ислам Республикасының Президенті саммитке қатысуға шақырғаны үшін Қазақстан Президентіне алғыс айтты.
– Көптеген халықтың ойында Астана бейбітшілік қаласы ретінде сақталған. Ол алдағы уақытта да сол кейіпте қала бермек. Астанадағы саммит Таяу Шығыстағы тұрақсыз өңірге бейбітшілікті орнықтыруға үлес қосады деп үміттенемін. Саммит өткеннен кейін Қазақстанның елордасын ғылым мен технологияның қаласы деп те атауға болады, – деді Х.Рухани.
Соңында Қазақстан Президенті Ислам ынтымақтастығы ұйымының ғылым және технологиялар жөніндегі саммитіне қатысқаны үшін Х.Руханиге ризашылық білдірді.


///Әңгіме барысында Қазақстан Президенті еліміздің ядролық қаруды таратпау және қарусыздану саласындағы жұмсаған күш-жігеріне байланысты сауалдарға жауап беріп, ядролық арсеналдан бас тарту туралы шешім қабылдауға әсер еткен себептер жөнінде айтты.
Сондай-ақ Мемлекет басшысы Қазақстан мен Жапонияның өзара іс-қимылының, соның ішінде ядролық қарусыздану саласындағы ынтымақтастықтың перспективаларын атап өтті.
Бұдан бөлек, Елбасы өңірлік геосаяси үдерістегі республикамыздың рөлі және еліміздің әлеуметтік-экономикалық дамуы туралы әңгімеледі.
NHK телерадио хабарлар тарату корпорациясы мен «Киодо Цусин» ақпарат агенттігі Жапониядағы және жаһандық ақпарат кеңістігіндегі жетекші бұқаралық ақпарат құралдары болып саналады.

///Кездесу барысында Мемлекет басшысы былтыр Варшаваға жасаған сапарының нәтижелерін атап өтті. Онда Қазақстан-Польша бизнес-форумы аясында құны 1 миллиард долларға жуық 15 коммерциялық құжатқа қол қойылып, Қазақстан мен Польша арасында тікелей әуе қатынасын орнату жөнінде уағдаластыққа қол жеткізілді.
Нұрсұлтан Назарбаев өткен жылдың өзінде Қазақстанда поляк капиталының қатысуымен 10 кәсіпорын іске қосылып, 100 миллион долларға жуық инвестиция салынғанын айтты.
– Биыл Польша экономикасы Қазақстан экономикасы сияқты 4%-ға дейін өсуі мүмкін. Бұл өсім бізге болашаққа зор үмітпен қарауға мүмкіндік береді. Қазақстан мен Польшаның трансформациялану жолдары ұқсас. Нәтижесінде, халықтарымыздың әл-ауқаты артып отыр, – деді Қазақстан Президенті.
Нұрсұлтан Назарбаев Қазақстанда бизнесмендер мен инвесторлар үшін жасалып жатқан жағдайларға назар аударып, сауда-экономикалық саладағы кооперацияны одан әрі кеңейтудің маңыздылығын ерекше атап өтті.
– Халықаралық ұйымдар Қазақстандағы инвестициялық климат ең қолайлы деп санайды. Қазір бізде шетелдік инвесторлармен жұмыс істейтін «Қазақ Инвест» компаниясы құрылды. Сондай-ақ, «ЭКСПО» көрмесі аяқталған соң «Астана» халықаралық қаржы орталығы жұмысын бастайды. Онда ағылшын құқығы қолданылатын болады. Әлемдік қаржы институттарының барлығы дерлік «Астана» халықаралық қаржы орталығымен жұмыс істеуге келісім беріп отыр, – деді Қазақстан Президенті.
Мемлекет басшысы Қазақстан Польша үшін өңірдегі басты сауда серіктесі әрі Орталық Азия мен Еуразиялық экономикалық одақ елдері нарығына шығатын сенімді плацдарм болып саналатынын айтты.
Анджей Дуда Нұрсұлтан Назарбаевтың былтырғы Польшаға жасаған сапары екі мемлекет арасындағы сауда-экономикалық қарым-қатынасты жақсартуға серпін бергенін атап өтті.
– Біз бірлесе күш жұмылдыруымыздың арқасында тауар айналымының жоғары деңгейіне қол жеткізе алатынымызға сенімдімін. Сондай-ақ, «ЭКСПО-2017» көрмесіне қатысып, Польша мен Қазақстан павильондарын көруге мүмкіндік жасалғаны үшін ризашылық білдіремін. Бұл көрме жаңартылатын энергия көздеріне және шикізаттың дәстүрлі көздерін қоршаған орта үшін қауіпсіз қолдануға байланысты заманауи технологияларды көрсетуге мол мүмкіндік береді, – деді Польша Президенті.
Кездесу соңында мемлекеттер басшылары бұқаралық ақпарат құралдарының өкілдері үшін бірлескен брифинг өткізді. Қазақстан Президенті журналистер алдында сөйлеген сөзінде Қазақстан мен Польша арасындағы өзара қарым-қатынас 25 жыл ішінде дипломатиялық байланыстар орнаған сәттен бері дамып келе жатқанын атап өтті. 
– Біздің елде Польша капиталының қатысуымен 115 кәсіпорын жұмыс істеуде, 200 миллион доллардан астам тікелей инвестиция салынды. Машина жасау, ауыл шаруашылығы, энергетика, химия, көлік, құрылыс салаларының перспективасы зор, – деді Қазақстан Президенті.     
Нұрсұлтан Назарбаев Азия мен Еуропа арасында жүкті жедел жеткізу үшін заманауи көлік инфрақұрылымын қалыптастыруға бағытталған жобаларды бірлесе іске асыруға дайын екенімізді білдірді. 
Мемлекет басшысы сондай-ақ ғылым мен білім беру және мәдени-гуманитарлық салаларында екі ел арасындағы байланыстарды дамыту мәселелеріне тоқталды.
Бұдан бөлек, Қазақстан Президенті Полша Президентіне Қазақстан Республикасының Еуропалық одақпен кеңейтілген серіктестігі және ынтымақтастығы жөніндегі келісімді ратификациялағаны үшін алғыс айтып, Польшаның 2018-2019 жылдардағы  БҰҰ Қауіпсіздік Кеңесінің мүшелігі кезеңінде халықаралық күн тәртібіндегі өзекті мәселелерді шешу үшін бірлесе жұмыс атқарудың маңыздылығын атап өтті.   
Польша Президенті екі елдің бірлескен іс-қимылы экономикалық қарым-қатынастарды ілгерілетіп, оны жаңа деңгейге көтеруге мүмкіндік беретініне сенімді екенін айтты. 
– Біз Қазақстан-Польша қарым-қатынастарын жақсартуға бағытталған жолмен жүріп келеміз. Мен Қазақстан Президентіне Польшаның кандидатурасын БҰҰ Қауіпсіздік Кеңесінің тұрақты емес мүшелігіне сайлануға қолдау білдіргені үшін алғыс айтамын. Біз осы ұйымдағы жұмысымызда Қазақстанның тәжірибесін пайдаланатын боламыз. БҰҰ Қауіпсіздік Кеңесіндегі Қазақстанның рөлі аса маңызды. Әсіресе, елдеріңіздің Сириядағы қақтығысты бейбіт реттеу жөніндегі тиімді миссиясын ерекше атап өткім келеді, – деді А.Дуда.
***
Польша Президентінің Қазақстанға мемлекеттік сапары аясында төмендегідей құжаттарға қол қойылды:
– «Жасыл көпір» әріптестік бағдарламасы туралы хартия;
– Қазақстан Республикасы Ұлттық экономика министрлігі мен Польша Республикасы Даму және қаржы министрлігі арасындағы экономикалық ынтымақтастық туралы келісім.


///
	 

	Кездесу барысында Мемлекет басшысы екі елдің арасындағы сауда-экономикалық ынтымақтастық деңгейі жоғары екенін, сондай-ақ оны келешекте арттыру үшін елеулі әлеуеттің бар екенін атап өтті.

	Нұрсұлтан Назарбаев Франция тауар айналымының көлемі жөнінен Еуроодақ елдері арасында Қазақстанның ірі серіктесінің бірі болып саналатынына да тоқталып өтті. Атап айтқанда, бүгінде экономиканың түрлі салаларында 25 бірлескен кәсіпорын өз қызметін жүзеге асыруда.

	Бұған қоса, кездесуде екі елдің іскер топтары арасында өзара іс-қимыл аясын кеңейту бағытындағы одан арғы қадамдар қаралды.   


///Қазақстанның Тұңғыш Президенті «Nur Otan» партиясы Төрағасының жаңадан тағайындалған бірінші орынбасарын таныстырды.
Нұрсұлтан Назарбаев партияның алдына қойылған міндеттерді жүзеге асыру үшін Бауыржан Байбектің тәжірибесі жеткілікті екенін атап өтті.    
– Бауыржан Байбек «Болашақ» бағдарламасының түлегі, дипломатиялық қызметте және Президент Әкімшілігінде жұмыс істеді. Ол бұған дейін партия Төрағасының бірінші орынбасары қызметін атқарған болатын. Бауыржан Байбектің Алматы қаласының әкімі лауазымындағы жұмысына оң баға беруге болады, – деді Қазақстанның Тұңғыш Президенті.
Елбасы Нұрсұлтан Назарбаев Бауыржан Байбектің партияны және бүкіл мемлекетімізді дамыту бағдарламаларын жүзеге асыруға зор үлес қосатынына сенім білдірді.
«Nur Otan» партиясының Төрағасы Нұрсұлтан Назарбаев Мәулен Әшімбаевқа атқарған жұмысы үшін алғыс айтып, алдағы қызметіне табыс тіледі.
– Мәулен Әшімбаев партия басшылығында болған кезеңде екі съезд өткізіп, Президент сайлауына қатыстық. Осының бәрі партиямыз үшін зор сынақ болды. Ол табысты жұмыс істеді деп ойлаймын. «Nur Otan» – еліміздің басты саяси күші. Алдымызда партияның қоғамдағы беделін одан әрі арттыру міндеті тұр, – деді Елбасы.
Соңында Қазақстанның Тұңғыш Президенті «Nur Otan» партиясының қызметі бүкіл елімізді дамытуға бағытталуға тиіс екендігін атап өтті. 
Қазақстан Республикасының Тұңғыш Президенті – Елбасының
Баспасөз қызметі


///Мемлекеттік хатшы Елбасы Нұрсұлтан Назарбаевтың бастамасымен бүгінде Қазақстанның үшінші жаңғыруы жүзеге асырылып жатқанын еске салды. Бұл – саяси реформа, экономикалық жаңғыру және қоғамдық сананы жаңғырту.
Қоғамдық санасы биік, денсаулығы мықты әрі білімді ұлт қалыптастыру аталған міндеттерді орындаудың негізгі шарты болып саналады. Адамдардың бойына рухани құндылықтарды сіңіру жолында отбасы институты басты рөл атқарады. Отбасы мемлекеттің тірегі ретінде ерекше назар аударуды, қамқорлықты, азаматтардың тұрмысы мен әл-ауқатын жақсартуды қажет етеді.
Басқосуда ана мен баланы, сондай-ақ мүмкіндігі шектеулі балалары бар отбасыларды қолдау жөніндегі кешенді мемлекеттік шаралар мәселесі  қаралды. Еңбек және халықты әлеуметтік қорғау министрлігінің мәліметі бойынша, Қазақстанда балалы-шағалы отбасын қолдаудың ұлттық моделі әзірленген. Ол  бала тууға ынталандыру мен отбасындағы бала тәрбиелеу ісіне жәрдемдесуге, көпбалалы аналардың беделін арттыруға, мүгедек балалар мен олардың отбасыларын, сондай-ақ тұрмысы төмен отбасыларды қолдауға бағытталған мемлекеттік жәрдемақылар мен төлемдер жүйесіне негізделген.
Мемлекет басшысының тапсырмасына сәйкес, биылғы 1 шілдеден бастап бала тууға байланысты төленетін біржолғы жәрдемақы мөлшері 20%-ға көбейтіледі. Бұдан бөлек, 2018 жылғы 1 қаңтардан бастап ең төменгі күнкөріс мөлшері қайта қаралмақ. Бұл 3 млн азамат үшін базалық зейнетақының, мүгедектерге, асыраушыларынан айрылған отбасыларға арналған жәрдемақының, мүгедек балаларды тәрбиелеушілерге арналған атаулы көмек пен жәрдемақының мөлшерін арттыруға мүмкіндік береді.
Отырыста, сондай-ақ, Қазақстанда ұнды қосымша дәрумендермен байыту жөніндегі мәселе қаралды. Бүгінде ұн тартатын 90 кәсіпорын оның құрамын байытумен айналысады.
Сонымен қатар, тұрғындарды ақпараттандыру ісін жетілдіру, балаларды зорлық-зомбылықтың кез келген түрінен, БАҚ және әлеуметтік желілер мен әлеуметтік жарнама арқылы таралатын зиянды ақпараттан қорғау жөніндегі мемлекеттік шаралар мәселесі қаралды. Білім және ғылым министрлігі мен Ақпарат және коммуникациялар министрлігінің мәліметі бойынша, балалардың денсаулығына, олардың адамгершілік тұрғысынан және рухани дамуына зиян келтіретін ақпараттан қорғауға бағытталған жаңа нормаларды «баланың жасына сәйкес келетін ақпарат» ұғымын заңнамаға енгізу арқылы орнықтыру көзделуде. Сондай-ақ білім мекемелері мен байланыс операторларына интернет-трафикті сүзгіден өткізу қызметін көрсетуді ұсыну жөніндегі талапты бекіту жұмысы жүргізілуде.
Мемлекеттік хатшы Гүлшара Әбдіқалықова отырыс соңында мемлекеттік органдарға бірқатар нақты тапсырмалар берді.
 
///Ведомстволардың және құқық қорғау органдарының басшыларының қатысуымен өткен жиында Жамбыл облысы Қордай ауданында болған оқиғаға байланысты алдын алу және ақпараттық жұмыстар жөніндегі мәселелер қарастырылды.
Мемлекет басшысы құқық қорғау органдарына алдағы уақытта мұндай оқиғаларға жол бермеу үшін кешенді шаралар қабылдауды тапсырды.
Қазақстан Президенті жалған ақпарат тарату және арандату сипатындағы кез келген әрекеттің жолын кесіп, ақпараттық кеңістіктегі жұмыстарды күшейтуді талап етті. 


/// 
Кездесуге қатысушылар алдында сөз сөйлеген Мемлекет басшысы осы диалогты ұйымдастырғаны үшін Қорға алғыс айтты және бұл институт ғасырдан астам уақыт бойы халықаралық қатынастардың дамуына елеулі үлес қосып келе жатқанын атап өтті.
Қазақстан Президенті қазіргі заманғы әлем құрылымының проблемалары мен  Қазақстанның халықаралық аренадағы рөліне қатысты ой-пікірін ортаға салды.
Нұрсұлтан Назарбаев жиырмасыншы және жиырма бірінші ғасырлар тоғысындағы ширек ғасырдың ауқымды тарихи өзгерістер дәуірі болғанына, бұдан 25 жыл бұрын Қазақстанның тәуелсіз мемлекет ретінде өмір сүре алатыны күмән тудырғанына назар аударды.  
– Бізге жаңа мемлекетті «нөлден» бастап құруға, жоспарлы әкімшілік жүйеден нарыққа, тоталитаризмнен демократияға көшуге тура келді. Қысқа уақыт ішінде мемлекеттілікті нығайту, заманауи нарықтық экономика құру және қоғамды жаңғырту жөнінде зор жұмыстар атқарылды, – деді Мемлекет басшысы.
Нұрсұлтан Назарбаев еліміз жүзеге асырып жатқан «100 нақты қадам» Ұлт жоспары туралы да айтты.
– Жоспарды жүзеге асыру ХХІ ғасырда барынша теңгерімді саяси жүйесі, дамыған азаматтық қоғам институттары мен білімге негізделген экономикасы бар Қазақстанды құруға бағытталады, – деді Мемлекет басшысы.
Сонымен қатар, Қазақстан Президенті еліміздің жаһандық антиядролық қозғалысқа қатысуы мәселесіне де егжей-тегжейлі тоқталды.
– Орталық Азияда ядросыз аймақ құру арқылы біз орнықты әлем географиясын қалыптастыруға шақырамыз. Бұл – Еуразияда, Латын Америкасында және Африкада алты ядросыз аймақ кеңістігін кеңейту деген сөз. Төмен байытылған уран банкін Қазақстанда орналастыру туралы МАГАТЭ-мен келісімге 2015 жылы қол қойылуы маңызды қадам болды. Бұл – жаһандық ауқымдағы оқиға. Әлем оны атомды қауіпсіз әрі бейбіт мақсатқа пайдалану ісіндегі маңызды шара ретінде бағалауы тиіс, –деді Нұрсұлтан Назарбаев. 
Мемлекет басшысы Иранның ядролық бағдарламасы жөніндегі халықаралық келіссөздер үдерісіне Қазақстан әрдайым қолдау көрсетіп, оған іс жүзінде қомақты үлес қосқанын атап өтті.
Қазақстан Президенті біздің ел Жаһандық ядролық қауіпсіздік жөніндегі саммиттерге белсене қатысуды маңызды санайтынына назар аударды.
– Ажал себетін қаруларды ғарыш кеңістігінде, әлемдік мұхит табаны мен бейтарап суларында, сондай-ақ Арктикада орналастыруға тыйым салатын іргелі шешімдер қабылдайтын уақыт келді. Ғылыми жаңалықтарды жаппай қырып жою қаруларының жаңа түрлерін жасауға қолдануды тыю жөніндегі халықаралық келісім мен БҰҰ реестрін әзірлеген жөн, – деді Нұрсұлтан Назарбаев.
Мемлекет басшысы Жаһандық антиядролық қозғалыс құруды маңызды міндет ретінде атады.
– Қазақстан бастамашылық еткен, халықаралық қолдауға кеңінен ие болып келе жатқан «АТОМ» халықаралық жобасы осы мақсатқа арналған. Ядролық сынақтарға қатысты баршаға бірдей тыйым салу туралы шарттың күшіне енуіне атсалысу жөніндегі 9-конференцияның тең төрағасы ретінде  Қазақстан оның толық әмбебаптануын қамтамасыз етуге күш салуын жалғастыра береді, – деді Қазақстан Президенті.
Нұрсұлтан Назарбаев қазіргі заманғы халықаралық қауіпсіздіктің өзекті мәселелеріне де тоқталды.
– Адамзат ХХI ғасырға бейбітшілік пен жаһандық ынтымақтастықтың жаңа дәуірі ретінде үміт артты. Өкінішке қарай, барынша қауіпсіз және тұрақты әлем қалыптастыру мүмкіндігін жіберіп алды. Әлемге тағы қауіп төніп тұр, оны елемеуге болмайды. Бұл қатер – жаһандық ауқымдағы жойқын соғыс, – деді Мемлекет басшысы.
Қазақстан Президенті 1968 жылы қол қойылған Ядролық қаруды таратпау туралы шарт өз мақсатын орындап отырмағанын, ал жаһандық ойыншылар арасындағы сенім дағдарысы ядролық қару қолдануды болдырмау кепілдігінің әлсіреуіне әкеле жатқанын айтты.
– ХХІ ғасырдың ең өзекті мәселелерінің бірі ядролық терроризм қатері мен ядролық және радиоактивті материалдардың заңсыз айналымы болып отыр. Әлем әлдеқайда қауіпті әрі болжаусыз жаңа ядролық ғасырға қарай жылжып келеді. 60 жылдан астам уақыт бұрын әйгілі ғалымдар А.Эйнштейн мен Б.Рассел манифест жариялап, «Адам ұрпағы жойыла ма әлде адамзат соғыстан бас тарта ма?» деген маңызды сауал қойды. Соғысты жою адамзат өркениетінің ең күрделі міндеті болып отыр. Бірақ одан басқа жол жоқ, – деді Нұрсұлтан Назарбаев.
Мемлекет басшысы бұл мақсатқа жету үшін әлем дамуының парадигмасында сапалы да терең өзгерістер жасау, әлемнің барлық көшбасшыларының саяси ерік-жігері мен барлық мемлекеттің күшін жұмылдыру қажеттігіне сенімді екенін айтты. Қазақстан Президенті осы міндеттерді шешу жолында еліміз қабылдап жатқан шараларды атап өтті. Олардың қатарында Жаһандық стратегиялық бастама – 2045 Жоспарын әзірлеу бастамасы, халықаралық құқық қағидаттарын қуаттауға және сенімді қалпына келтіруге бағытталған БҰҰ-ның жоғары деңгейдегі халықаралық конференциясын шақыру жөніндегі ұсыныс, БҰҰ аясында халықаралық терроризмге және экстремизмге қарсы іс-қимылдың бірыңғай жаһандық желісін құру, Беларусь, Қазақстан, Ресей және Украина лидерлерінің Минск кездесуін, сондай-ақ «норманд төрттігі» келіссөздерін ұйымдастыруға ықпал ету шаралары бар.
Мемлекет басшысы жаһандық дағдарыстың себебі әлемдік экономика мен қаржы жүйесінің өзегінде жатқан олқылықтарда екеніне сенімді екенін айтты.
– Төрт жыл бұрын біз барлық елдердің дағдарысқа қарсы күш-жігерін жұмылдыруға бағытталған «G-Global» бастамасын ұсындық. Әлемдік даму проблемаларын 8 немесе 20 мемлекет емес, бүкіл халықаралық қоғамдастық шешуі тиіс. «G-Global» аясында Астана экономикалық форумында кеңінен қолдау тапқан Дүниежүзілік дағдарысқа қарсы жоспар әзірленді, – деді Қазақстан Президенті.
Сонымен қатар Нұрсұлтан Назарбаев біздің ел өз кандидатурасын БҰҰ Қауіпсіздік кеңесінің 2017-2018 жылдардағы тұрақты емес мүшелігіне ұсынғанын еске салды және ол қолдау табады деп сенетінін айтты. 
Мемлекет басшысы Еуразия өңірінің дамуына қатысты да өз ойларын ортаға салды.
– Еуразия өңірі – әлемдік саясаттағы негізгі геосаяси және геоэкономикалық фактор. Бұл жерде Қытай мен Ресей, АҚШ және Еуроодақтан бастап, Үндістан, Иран және Түркияға дейінгі барлық жаһандық ойыншылардың мүдделері тоғысып отыр. Өңірдегі қақтығыс ықтималдығын ынтымақтастық пен ықпалдастықты тереңдету арқылы азайта отырып, өңірлік үдерістерді сындарлы арнаға бұру өте маңызды. Сондықтан да мен Біріккен Еуразиялық экономикалық кеңістік құруды ұсындым, – деді Қазақстан Президенті.
Нұрсұлтан Назарбаев Еуразиялық экономикалық одақтың қызметі туралы айтып берді.
– Бұл – тауар, қызмет, капитал, еңбек ресурстары қозғалысының бірыңғай ережелері бар экономикалық бірлестік. КСРО-ны қайта құру туралы әңгіме мүлде жоқ екенін атап айтқым келеді. «Қырғиқабақ соғыстың» осы стереотиптерінен арылу керек. Олар болашаққа көз жіберуімізге кедергі келтіреді. Еуразиялық экономикалық одақ – тек экономикалық жоба, – деді Мемлекет басшысы.
Қазақстан Президенті биыл еліміз бен АҚШ арасында дипломатиялық қатынастар орнатылғанына 25 жыл толуымен ерекшеленетініне назар аударды. 
– Қауіпсіздік және ядролық  қару таратпау – ынтымақтастығымыздың уақыт сынына өткен тұғырнамасы. Біз халықаралық қауіпсіздік саласындағы маңызды қадамға айналған Ядролық қауіпсіздік саммитін өткізу туралы Вашингтонның бастамасын толық қолдадық, – деді Нұрсұлтан Назарбаев.
Соңында Мемлекет басшысы еліміз ядролық қарусыздану және ядролық қару таратпау саласында күш-жігер жұмсауын табанды түрде жалғастыра беретінін айтты.
– Болашақ туралы ойлаған кезде мен бұрынғы КСРО-дан бізге мұра боп қалған ең соңғы ядролық заряд Қазақстан аумағынан әкетілген тарихи датаны – 1995 жылғы 24 сәуірді жиі еске аламын. Екі жүз жыл бұрын АҚШ Президенті Авраам Линкольн: «Жауапкершіліктен бүгін жалтару арқылы одан ертең де құтыла алмайсың» деген екен. Ондаған жылдар бойы жер тітіреткен  жарылыстардан жапа шеккен халқымның мұң-зарын сезініп, қолдауына сүйенген мен ядролық қарудан ада әлем туралы арманға риясыз сенемін, – деп түйіндеді Қазақстан Президенті.
Нұрсұлтан Назарбаев сөзінің соңында кездесуге қатысушылардың бірқатар сұрақтарына жауап берді. 
Іс-шара аясында ұлттардың соғыстар мен қақтығыстардың алдын алу жөніндегі келісілген іс-қимылын айқындайтын «Әлем. ХХІ ғасыр» Манифесті қабылданды. Манифесттің толық мәтінін мына жерден оқыңыз.




///2018 жылғы 12 тамызда Ақтауда Бесінші Каспий саммиті өтті, оған Әзербайжан Республикасының Президенті Ильхам Әлиев, Иран Ислам Республикасының Президенті Хасан Рухани, Қазақстан Республикасының Президенті Нұрсұлтан Назарбаев, Ресей Федерациясының Президенті Владимир Путин, Түрікменстан Президенті Гурбангулы Бердімұхамедов қатысты.
Ашхабадта (2002), Тегеранда (2007), Бакуде (2010) және Астраханьда (2014) өткен Каспий саммиттерінің шешімдерін дамыту үшін Каспий теңізі өңіріндегі бесжақты ынтымақтастықтың неғұрлым маңызды мәселелерін талқылау, халықаралық өзекті тақырыптар бойынша пікір алмасу дәстүрлі достық, сенім және тату көршілік жағдайында өтті.
Бес мемлекет көшбасшыларының бәтуаластық және барлық тараптардың мүдделерін өзара есепке алу негізінде тұжырымдалған базалық халықаралық шартқа – Каспий теңізінің құқықтық мәртебесі туралы конвенцияға қол қоюы жоғары деңгейдегі кездесудің басты оқиғасы болды.  Осы негіз қалаушы құжат заманауи талаптарға сай келетін және жағалау маңындағы елдердің жан-жақты өзара іс-қимылын одан әрі қарқындатуға бағытталған Каспий теңізінің жаңа құқықтық режимін құрады.
Каспий теңізінің құқықтық мәртебесі туралы конвенцияны тиімді орындау және Каспийдегі ынтымақтастықтың әртүрлі аспектілеріне шолу жасау мақсатында президенттер сыртқы істер министрліктерінің қамқорлығымен сыртқы істер министрлерінің орынбасарлары/Каспий маңы мемлекеттерінің өкілетті өкілдері деңгейінде тұрақты бесжақты консультациялар тетігін құру және Конвенцияға қол қойылған күннен бастап алты айдан кешіктірмей алғашқы консультациялар өткізу туралы шешім қабылдады. Бірінші кезектегі тәртіппен тікелей бастапқы желілерді белгілеу әдістемесіне қатысты келісім жобасын әзірлеуге және келісуге кірісу тапсырылды.
Бесінші Каспий саммитінде жағалау маңындағы мемлекеттердің өнеркәсіптік, сауда, энергетикалық, көліктік-логистикалық, инновациялық, туристік, ақпараттық және мүдделілік танытатын басқа да салалардағы өзара іс-қимылын одан әрі нығайтуға және дамытуға ықпал ететін Каспий маңы мемлекеттерінің үкіметтері арасындағы сауда-экономикалық ынтымақтастық туралы келісімге және Каспий маңы мемлекеттерінің үкіметтері арасындағы көлік саласындағы ынтымақтастық туралы келісімге қол қою терең қанағаттанушылық сезіммен қабылданды. Осы келісімдерді іске асыру үшін Каспий маңы мемлекеттерінің құзыретті ведомстволарының кездесулері тұрақты негізде өткізілетін болады. Бес елдің кәсіпкерлері мен бизнес-құрылымдары арасындағы байланыстарды дамыту мақсатында 2019 жылы Түрікменстанда бірінші Каспий экономикалық форумын өткізу ұсынылды.
Каспий теңізінде теңіз көлігі саласында тиімді және өзара пайдалы ынтымақтық жасау мақсатында жағалау маңы мемлекеттері теңіз әкімшіліктерінің бесжақты тұрақты өзара іс-қимылын ұйымдастыру маңыздылығы баса көрсетілді. Каспийдегі теңіз көлігі саласындағы ынтымақтастық туралы бесжақты келісімді дайындау қажеттілігі атап өтілді.
Саммит барысында Каспий теңізіндегі оқыс оқиғалардың алдын алу туралы үкіметаралық келісімге қол қою мемлекеттердің өзара іс-қимылының базалық қағидаттарын – егемендікті, аумақтық тұтастықты құрметтеуді, бір-бірінің қауіпсіздігіне нұқсан келтірмеуді, әскери қызмет саласындағы келісілген сенім шараларын сақтауды өңірлік қауіпсіздік пен тұрақтылықты нығайту жөніндегі ортақ күш-жігерге сәйкес болжамдылық және транспаренттілік рухында іске асыруға бағытталған.
Жағалау маңы мемлекеттерінің қауіпсіздік саласындағы мүдделерін қамтамасыз ету мақсатында президенттер Каспийде теңіздегі әскери қызмет саласындағы келісілген сенім шараларын әзірлеу және қабылдау қажеттігін растады.
Президенттер 2010 жылғы 18 қарашадағы Каспий теңізіндегі қауіпсіздік саласындағы ынтымақтастық туралы келісімге өзекті сын-тегеуріндер мен қауіп-қатерлерге қарсы іс-қимыл жасауға, сондай-ақ құқыққа қарсы қызметтің жолын кесуге бағытталған терроризмге, ұйымдасқан қылмысқа қарсы күрес саласындағы ынтымақтастық туралы, шекара ведомстволарының өзара іс-қимылы туралы хаттамаларға қол қоюды құптады.
Көшбасшылар Каспийдегі қоршаған ортаның жай-күйі мәселелеріне ерекше назар аударды. 2018 жылғы 20 шілдеде Мәскеуде 2003 жылғы 4 қарашадағы Каспий теңізінің теңіз ортасын қорғау жөніндегі негіздемелік конвенцияға қоршаған ортаға трансшекаралық тұрғыдан жасалатын әсерді бағалау жөніндегі хаттамаға қол қою Каспий маңы мемлекеттерінің осы бағыттағы күш-жігерінің аса маңызды қорытындысы болғаны атап өтілді. Оған қабылданған хаттамалардың күшіне енуі үшін қажетті мемлекетішілік рәсімдерді, сондай-ақ Конвенция Хатшылығын Каспий маңы мемлекеттерінің аумағына ротациялық негізде орналастыру процесін аяқтау тапсырылды.
Мемлекет басшылары 2014 жылғы 29 қыркүйектегі Астрахань саммитінде қол қойылған су биологиялық ресурстарын сақтау және ұтымды пайдалану туралы, төтенше жағдайлардың алдын алу және оларды жою саласындағы ынтымақтастық туралы, сондай-ақ гидрометеорология саласындағы ынтымақтастық туралы келісімдердің күшіне енуін құптады. Осы құжаттарды практикалық іске асыру Каспий теңізінің табиғи және техногендік сипаттағы қауіп-қатерлерден қорғалуын арттыруға, оның бірегей теңіз ортасы мен биологиялық әртүрлілігі үшін тәуекелдерді азайтуға ықпал етеді.
Президенттер Каспий теңізінің бірлескен су биологиялық ресурстарын орнықты дамыту жөніндегі шаралар кешенін жүзеге асыруды қамтамасыз етуге арналған Су биологиялық ресурстарын сақтау, ұтымды пайдалану және олардың бірлескен қорларын басқару жөніндегі үкіметаралық комиссия жұмысының басталғанын қанағаттанғанушылық сезіммен атап өтті.
Президенттер 2010 жылғы 18 қарашадағы Каспий теңізіндегі қауіпсіздік саласындағы ынтымақтастық туралы келісімді іске асыру мақсатында Каспийдің балық қорларының сақталуына жәрдемдесуге және браконьерлікке қарсы іс-қимыл жасауға арналған биологиялық ресурстардың заңсыз кәсіпшілігіне қарсы күрес саласындағы ынтымақтастық туралы хаттаманы, сондай-ақ теңізде жүзу қауіпсіздігін қамтамасыз ету саласындағы ынтымақтастық туралы хаттаманы келісуді аяқтау қажеттігін атап өтті. Есірткі құралдарының психотроптық заттар мен олардың прекурсорларының заңсыз айналымына қарсы күрес туралы хаттаманы пысықтау тапсырылды.
Мемлекет басшылары теңіз бен оның жағалау маңы аймағының елеулі мәдени және рекреациялық әлеуетін ескере отырып, Каспий өңірінде экономиканың туристік сегментін дамыту маңыздылығын атап өтті. Тиісті органдарға Каспийдегі туризм тақырыбы бойынша бесжақты консультациялар өткізу тапсырылды.
Президенттер өңірлік деңгейдегі байланыстарды, мәдени алмасуларды, медиа-форумдарды, жастар слеттерін, спорттық жарыстарды және басқаларын қоса алғанда, Каспий маңы мемлекеттерінің әртүрлі форматтардағы ынтымақтастығын жандандыруға қолдау білдірді.
Президенттер Каспий теңізінің бейбітшілік, келісім, тату көршілік және тиімді халықаралық ынтымақтастық теңізі болып табылатындығын ерекше атап өтіп, барлық Каспий маңы мемлекеттерінің арасындағы дәстүрлі достық байланыстардың одан әрі нығаятынына және дамитынына сенім білдірді.
Бесінші Каспий саммитін жоғары деңгейде ұйымдастырғаны және көрсеткен қонақжайлылығы үшін Қазақстан Республикасына ризашылық білдірілді.
Келесі Каспий саммиті келісілген мерзімде Түрікменстанда өтеді.
 
Ақтау қаласы, 2018 жылғы 12 тамыз
///
	 

	Кездесу барысында А.Мұхамедиұлы мәдениет пен өнер саласында білікті кадрлар даярлау үшін ұлттық мектепті одан әрі дамыту жөнінде жүргізілген жұмыстар туралы мәлімдеді.

	Қазақстан Президенті зияткерлік ұлтты қалыптастыру жөніндегі міндетті іске асыру аясында мамандарды оқытудың маңыздылығын атап өтіп, академиядағы оқу процесін жоғары халықаралық стандарттарға сәйкес жетілдіруді тапсырды. 
///
	

	Орталық Азияда үлкен саналатын мешіт ­– 5 мың адамға арналған, мұсылман мерекесі кезінде оған 10 мыңға дейін адам сияды.

	Жаңа мешіт ­– қазақ халқының рухани байлығы мен ұлылығын айшықтайды және елорданың әдемі сәулеткерлік ғимараттарының бірі.

	- Қасиетті жұмаға орайлас келген Астана күні бүгін айрықша оқиғамен басталып, елордада еңселі мешіт ашылуда. Осы жарқын жаңалықпен және Астана күні мерекесімен баршаңызды шын жүректен құттықтаймын! Бүгінде түрлі конфессия өкілі барша қазақстандықтар бейбітшілік пен келісімде өмір сүруде. Елімізде мешіттер мен православ шіркеулері, костелдер мен синагогалар қатарлас орналасқан. Бұл біздің конфессияаралық келісім мен толеранттылықтың нәтижесі. Сондықтан «Хазірет Сұлтан» мешітінің ашылуы ­– еліміздегі ең үлкен әрі ұлы оқиға, барша қазақстандықтардың мерекесі. Ғұлама бабамыз Қожа Ахмет Иасауидің құрметіне аталған жаңа мәдениет ғимараты біздің халқымыздың рухани дәстүрінің сабақтастығының көрнекті символы болып саналады. Біз бұл жерді мешіт салу үшін кездейсоқ таңдап алған жоқпыз. Мешіт еліміздің бас алаңында, елорданың өзге сәулетті ғимараттарымен, Бейбітшілік пен келісім сарайымен қатарлас орналасқан. Жаңа «Хазірет Сұлтан» мешіті Қазақстан мұсылмандарының көп салалы рухани және мәдени-ағарту орталығына айналады. Әр діннің негізінде бейбітшілік пен мейрім жатады. Ислам діні басқа әлемдік діндер сияқты ізгілік пен бейбітшілікке үндейді. Мерекемен құттықтай отырып, «Хазірет Сұлтан» мешіті халқымыздың рухани құндылығын нығайтуға қызмет етеді деп сенемін, - деп атап өтті Мемлекет басшысы.

	

	Мешіт классикалық Ислам үлгісі мен дәстүрлі қазақ орнаменті және декоративті элементтер қосындысы ретінде құрастырылған. Мешіт үш қабаттан тұрады. Бірінші қабатта неке залы мен өзге де қосалқы бөлмелер бар. Екінші қабатта ерлерге арналған 4 мың адамдық намаз залы орналасқан. Үшінші қабатта әйелдерге арналған мың адамдық намаз залы бар.

	Ғимараттың жалпы ауданы 17 мың шаршы метр. Мешіттің төрт мұнарасының биіктігі –77 метр. Бас күмбездің биіктігі 51 метр, ал диаметрі 28 метр.

	Мешіт айналасында 5 субұрқақ орнату, оның қабырғаларын декоративті жарықтандыру қарастырылған. Кешен маңында 745 көлікке арналған ашық автотұрақ болады.

	Жаңа «Хазірет Сұлтан» мешіті Бейбітшілік және келісім сарайы, Тәуелсіздік сарайы, «Қазақ елі» монументімен бірге бірыңғай қала құрылысы ансамблін қалыптастырады.

	

///Мемлекеттер басшылары қырғыз-тәжік шекарасында болған қарулы қақтығыстан кейінгі қалыптасқан жағдайды талқылады.
Қасым-Жомарт Тоқаев Садыр Жапаровқа және қырғыз халқына бауырлас ел азаматтарының қаза болуына байланысты көңіл айтты. Қазақстан Президенті мұндай шекаралық мәселелерді өзара түсіністік пен тату көршілік аясында тек қана бейбіт жолмен шешу қажет екенін атап өтті. Ол Душанбеде өтетін жоғары деңгейдегі келіссөздерге табыс тіледі. Сонымен қатар Мемлекет басшысы қажет болған жағдайда Қазақстанның Қырғызстанға гуманитарлық көмек көрсетуге әзір екенін айтты.
Садыр Жапаров бауырлас Қазақстанның достық ниет танытқанына ризашылық білдіріп, Президент Қасым-Жомарт Тоқаевпен өзара ынтымақтастықтың барлық мәселелерін жедел шешу үшін тұрақты байланыста болатынын жеткізді.
///Мемлекет басшысы грек-рим күресінің әйгілі жаттықтырушысы Вадим Александрович Псаревтің қайтыс болуына байланысты көңіл айтты.
«Вадим Александрович спорт саласында жарты ғасырдан астам уақыт қызмет еткен кезінде Валерий Резанцев, Жақсылық Үшкемпіров, Анатолий Назаренко және Владимир Бакулин сияқты Олимпиада ойындарының жеңімпаздары мен жүлдегерлерінің даңқты шоғырын тәрбиелеп шығарды. 2014 жылы әлемдік грек-рим күресін дамытуға елеулі үлес қосқаны үшін FILA-ның Даңқ залына оның есімі жазылды», – делінген жеделхатта.
Соңында Қазақстан Президенті Нұрсұлтан Назарбаев Вадим Псаревтің жарқын бейнесі халқымыздың жадында әрдайым сақталатынын атап өтті.
///
	 

	Мемлекет басшысы жаңа ғимаратты аралап көрді, сондай-ақ «Назарбаев орталығы» көпфункциялы ғылыми-талдау және гуманитарлық-ағарту мемлекеттік мекемесінің базасында құрылған Тұңғыш Президент кітапханасының жұмысымен танысты.

	Кітапхана қоры 20 мың еңбекті қамтиды. Мекеме Президентке сыйға тартылған экспонаттарды жинақтаумен де айналысады. Қазіргі күні мемлекет басшыларының және олардың ресми өкілдерінің сыйлықтарын, өнер туындылары мен тарихи жәдігерліктерді қосқанда, Нұрсұлтан Назарбаевтың жеке коллекциясынан алынған 500 экспонат бар.

	Ғимаратта көшпелілер мен дала төсіндегі қалалардың сан ғасырлық тарихында қалыптасқан қазақ халқының философиясын танытатын «Мәңгілік ел» галереясы орналасқан.

	Мемлекет басшыларының мұндай орталықтары, кітапханалары мен қорлары әлемдік тәжірибеде, атап айтқанда, АҚШ-та, Францияда, Түркияда және басқа елдерде бар. Олардың басты міндеті ел басшыларының жеке мұрағатын жинақтау және жүйелеу болып саналады. 



///
	 

	Кездесуде білімді дамыту жөніндегі мемлекеттік бағдарламаға сәйкес берілген тапсырмалардың орындалу барысы талқыланды. Сонымен қатар, ғылыми-ағарту саласын дамытудың жай-күйі мен келешегі де сөз болды.

	Б.Жұмағұлов білім саласын қаржыландыру екі жыл ішінде екі есе артқанына тоқталып өтті.

	- Он жыл ішінде балабақшалар саны жеті есе артты, балаларды мектепке дейінгі білім мекемесімен қамту 70 пайызға жетті, апатты мектептер саны 20 пайызға азайды. Елімізде осы кезеңде 906 мектеп салынды. Тағы да 400 мектеп құрылысы жоспарланған. Осылайша, біз 12 жылдық білім беру жүйесіне көшу үшін жағдай жасап жатырмыз, - деді Б.Жұмағұлов.

	Министр бүгінде ғылыммен айналысатын жастар саны 18 мың адамға жеткенін айтып өтті. Тек соңғы екі жарым жылда 3000-ға жуық жас ғалым ғылым саласына келді. Олардың арасында отандық және шетелдік оқу орындарының түлектері бар. Бүгінде еліміздің жоғары оқу орындарының 57 пайызы ғылыми-зерттеу жұмыстарымен айналысады. Бұдан бөлек, отандық оқу орындары Назарбаев Университеті мен Назарбаев Зияткерлік мектептерінің әсіресе, онлайн оқытуды енгізу бөлігіндегі тәжірибелерін белсенді қолданып келеді.   

	Университеттер санын оңтайландыру жоспарлы түрде жүргізілуде. Бүгінде олардың саны 149-дан 139-ға қысқарды.

	- Жоғары оқу орындарының санын қысқарту механикалық үдеріске айналмауы тиіс. Осы орайда барлық өлшемдер, соның ішінде оқыту сапасы, ғылыми-зерттеу жұмысы ескерілуі керек. Кейбір жекеменшік жоғары оқу орындарында қажетті база, білікті оқытушылардың тиісті құрамы мен сапалы білім беретін өзге де маңызды жағдайлар жоқ, - деп атап өтті Нұрсұлтан Назарбаев.

	Мемлекет басшысы бүгінде мектептің және өзге білім беру мекемелерінің материалдық базасы толық жасақталғанын атап көрсетті. Барлық білім беру жобалары толық көлемде қаржыландырылуда.

	Нұрсұлтан Назарбаев Астанада болашақта өтетін «EXPO-2017» бүкіләлемдік көрменің «Болашақтың энергиясы» атты тақырыбына тікелей қатысы бар инновациялық технологияны дамыту қажеттігіне тоқталды.

	- «Жасыл экономика» - ең алдымен, инновация. Болашақтағы дамуымыз соған негізделетін болады. Егер экологиялық тұрғыда бәрі сәтті болатын болса, онда жаңа технология да дамитын болады, - деді Мемлекет басшысы. 

	Қазақстан Президенті кездесудің қорытындысы бойынша білім алып жүрген жастар арасында тәрбие жұмыстарын күшейту қажеттігіне назар аударды және бірқатар нақты тапсырмалар берді.    
///Мемлекет басшысы Түрікменстан Президентіне ілтипат білдіріп, халықтарымызды тарихи әрі бауырластық қатынастар байланыстырып келе жатқанын айтты.
– Сіздің Қазақстанға сапарыңыздан кейін біздің сауда қатынастарымыздың жанданғаны байқалады. Алайда, бұл бағыттағы жұмыстарды ілгерілету үшін әлеуетіміз әлі де жеткілікті, – деді Қазақстан Президенті.
Гурбангулы Бердімұхамедов саммитке қатысуға мүмкіндік туғызғаны үшін ризашылық білдіріп, оның ұйымдастырылуы мен өткізілуін жоғары бағалады.
– Бұл күн ғасырлар бойы қалыптасқан өзара қарым-қатынасымызға тың серпін беріп отыр. Қазіргі кезеңде екі жақты ынтымақтастықты одан әрі кеңейту үшін барлық мүмкіндік бар, – деді Түрікменстан Президенті.
Кездесу соңында тараптар осы айдың соңында Түрікменстанда өтетін Арал теңізі проблемаларына арналған отырыстың күн тәртібіндегі мәселелерді талқылады.


///
	 

	Кездесу барысында Мемлекет басшысы екі елдің арасындағы сауда-экономикалық ынтымақтастық деңгейі жоғары екенін, сондай-ақ оны келешекте арттыру үшін елеулі әлеуеттің бар екенін атап өтті.

	Нұрсұлтан Назарбаев Франция тауар айналымының көлемі жөнінен Еуроодақ елдері арасында Қазақстанның ірі серіктесінің бірі болып саналатынына да тоқталып өтті. Атап айтқанда, бүгінде экономиканың түрлі салаларында 25 бірлескен кәсіпорын өз қызметін жүзеге асыруда.

	Бұған қоса, кездесуде екі елдің іскер топтары арасында өзара іс-қимыл аясын кеңейту бағытындағы одан арғы қадамдар қаралды.   


/// 
Колинда Грабар-Китарович хорват халқының және жеке өзінің атынан Нұрсұлтан Назарбаевты президенттік сайлаудағы айқын жеңісімен құттықтады.
«Біз бірлескен күш-жігер арқылы елдеріміздің достық қатынастарын бұдан әрі де нығайтып, дамыта беретінімізге сенімдімін», – делінген жеделхатта. 
///Құрметті отандастар!
Баршаңызды әлемдегі күллі мұсылмандар үшін қасиетті Құрбан айт мерекесімен шын жүректен құттықтаймын!
Құрбан айт – ізгілік пен мейірбандықтың, жақсылық пен қайырымдылықтың мейрамы.
Осынау айтулы күндерде жүрегіне иман ұялаған әрбір адам жақсы істер жасауға, көмекке мұқтаж жандарға қол ұшын созып, айналасына қуаныш сыйлауға тырысады.
Біздің елімізде Құрбан айт әртүрлі этностар мен дін өкілдері арасында өзара сыйластықтың, достық пен бірліктің бірегей дәстүрлерін сақтауға және оны нығайта түсуге ықпал етеді.
Қазақстан халқының ұлттық бірегейлігін, игі құндылықтарын, сан ғасырлық мәдени және тарихи мұраларын сақтап, одан әрі дамыта түсуге септігін тигізеді.
Біздің елімізде осынау жарқын мейрамның алғашқы күні арнайы демалыс күні ретінде жарияланып, адамдардың құрбан шалуына, аллаға жалбарынып, ізгі тілектер тілеуіне барлық жағдай жасалған.
Баршаңызды бүгінгі қасиетті мейраммен құттықтай отырып, зор денсаулық, бақыт, тыныштық, амандық пен өсіп-өркендеу тілеймін!
Айт қабыл болсын! 
/// 
Брюссель қаласына келген Мемлекет басшысы «Мальбек» метро стансасында 22 наурызда болған террорлық акт құрбандарын еске алып, гүл шоқтарын қою рәсіміне қатысты.  
Қазақстан Президенті осы рәсім аясында Брюссель астаналық өңірі Үкіметі басшысының орынбасары Г.Ванхенгельмен әңгімелесіп, қайғылы оқиғаға байланысты көңіл айтты.
– Қазақстан терроризмнің кез келген көрінісін айыптайды және бельгия халқының қайғысына ортақтасады. Зардап шеккендердің тезірек сауығып кетуіне, ал қаза болғандардың туған-туыстары мен жақындарының осы қасіреттен тезірек еңсе тіктеуіне тілектестігімді білдіремін, – деді Нұрсұлтан Назарбаев.
Бельгияға сапар аясында сондай-ақ Қазақстан Президентінің Еуропалық кеңес төрағасы Д.Тускпен және Еуропалық комиссия төрағасы Ж.-К.Юнкермен кездесуі жоспарланып отыр. 

///
	Бірегей мәдениет нысаны қазақтың ұлттық фольклорлық музыкасын насихаттау, шетелдік және қазақстандық туристерді тарту мақсатында жеке инвестордың өзінің және несиеге алған қаражатына салынған.

	340 орынға арналған көрермен залы қазақ үй үлгісінде жасалған. Оның акустикасы Жапония мамандары тарапынан жобаланып, әзірленген.

	Жобаның бірегейлігі - дауыстың және аспап үнінің залдың кез келген бөлігінен микрофонның көмегінсіз анық естілуінде.

	Сонымен қатар, кешенді кинозал, конференция залы ретінде, сондай-ақ түрлі мәдени-көпшілік және өзге де шараларды өткізу үшін пайдалануға болады.
///Кездесу барысында Д.Ақышев Елбасыға Ұлттық банктің қазіргі қызметі туралы баяндады.
Қазақстан Президенті қаржы нарығын реттеуші ретіндегі Ұлттық банк жұмысының маңыздылығына назар аударды.
Ұлттық банк төрағасы Мемлекет басшысына валюта нарығы мен инфляция үдерістеріндегі жағдай туралы мәлімдеді.
– Биылғы 8 айда инфляция 5,4% болды. Сіздің тапсырмаңызға сәйкес, Үкімет пен жергілікті атқарушы органдар бағаның негізсіз өсуіне жол бермеу шараларын іске асыруда. Мұнай бағасы мен Ресей рублі бағамының тұрақтануы жағдайында валюта нарығындағы ахуал қалыпқа түсті, – деді Д.Ақышев.
Бұдан бөлек, Ұлттық банк төрағасы ұлттық валютадағы депозиттер санының артқанын айтты. Сондай-ақ, несиелендіруді жандандыру үдерісінде оң қарқын байқалады. Атап айтқанда, жыл басынан бері шағын кәсіпкерлік секторын несиелендіру 35%-ға артқан.
Кездесу қорытындысы бойынша Елбасы бірқатар нақты тапсырма берді.

///Қазақстанның Тұңғыш Президенті «Nur Otan» партиясы Төрағасының жаңадан тағайындалған бірінші орынбасарын таныстырды.
Нұрсұлтан Назарбаев партияның алдына қойылған міндеттерді жүзеге асыру үшін Бауыржан Байбектің тәжірибесі жеткілікті екенін атап өтті.    
– Бауыржан Байбек «Болашақ» бағдарламасының түлегі, дипломатиялық қызметте және Президент Әкімшілігінде жұмыс істеді. Ол бұған дейін партия Төрағасының бірінші орынбасары қызметін атқарған болатын. Бауыржан Байбектің Алматы қаласының әкімі лауазымындағы жұмысына оң баға беруге болады, – деді Қазақстанның Тұңғыш Президенті.
Елбасы Нұрсұлтан Назарбаев Бауыржан Байбектің партияны және бүкіл мемлекетімізді дамыту бағдарламаларын жүзеге асыруға зор үлес қосатынына сенім білдірді.
«Nur Otan» партиясының Төрағасы Нұрсұлтан Назарбаев Мәулен Әшімбаевқа атқарған жұмысы үшін алғыс айтып, алдағы қызметіне табыс тіледі.
– Мәулен Әшімбаев партия басшылығында болған кезеңде екі съезд өткізіп, Президент сайлауына қатыстық. Осының бәрі партиямыз үшін зор сынақ болды. Ол табысты жұмыс істеді деп ойлаймын. «Nur Otan» – еліміздің басты саяси күші. Алдымызда партияның қоғамдағы беделін одан әрі арттыру міндеті тұр, – деді Елбасы.
Соңында Қазақстанның Тұңғыш Президенті «Nur Otan» партиясының қызметі бүкіл елімізді дамытуға бағытталуға тиіс екендігін атап өтті. 
Қазақстан Республикасының Тұңғыш Президенті – Елбасының
Баспасөз қызметі


/// 
Қазақстан Президенті қазақ өнері мен әдебиетінің дамуына І.Жақановтың үлкен үлес қосқанын атап өтті.
«Ел арасына кең тараған «Әселім-әнім», «Жайлаукөл кештері», «Еділ мен Жайық» және басқа танымал әндеріңіз арқылы бірнеше буынның құрметіне бөлендіңіз. Қаламыңыздан туған әдеби туындылар өнердегі қайталанбас тұлғалардың бейнесін сомдап, оларды жас ұрпаққа үлгі етуімен ерекшеленеді. Сіздің айрықша жетістіктеріңіз жоғары марапаттармен атап өтілді», – делінген жеделхатта.
Соңында Мемлекет басшысы І.Жақановқа шығармашылық табыс және зор денсаулық, отбасына бақ-береке тіледі.
///Кездесуде А.Есімов Мемлекет басшысына «ЭКСПО-2017» халықаралық көрмесіне дайындық барысы туралы баяндады.
Сондай-ақ, «Астана ЭКСПО-2017» ұлттық компаниясы» АҚ басқармасының төрағасы құрылыс жұмыстарының кестеге сәйкес жүргізіліп жатқанын және биыл жыл соңына дейін аяқталатынын мәлімдеді. Қазан айында павильондар – халықаралық қатысушыларға, ал тұрғын-үйлер делегация мүшелеріне берілетін болады.
Бұдан бөлек, А.Есімов 103 ел мен 17 халықаралық ұйымның көрмеге қатысатынын растағанын айтты. Секциялардың 98 комиссары тағайындалды. Халықаралық ұйымдармен қоса, 82 ел көрмеге қатысатыны туралы келісімшартқа қол қойды. 61 мемлекет Ұлттық күнін өткізу үшін нақты датаны броньдады.

/// 
Нұрсұлтан Назарбаевты Әзербайжан Президенті туған күнімен құттықтады.
Сондай-ақ Мемлекеттер басшылары екіжақты ынтымақтастықтың өзекті мәселелерін және 2014 жылғы 29 қыркүйекте Астраханьда өткен Каспий жағалауы мемлекеттерінің төртінші саммиті аясында қол жеткен уағдаластықтардың жүзеге асырылу барысын талқылады.
Телефон арқылы әңгімелесуге әзербайжан тарапы бастамашы болды.
 
///Қасым-Жомарт Тоқаев өз сөзінде елімізді дамытуға және жаңғыртуға бағытталған бастамалар мен ұсыныстарды пысықтау ісіндегі Ұлттық қоғамдық сенім кеңесінің рөлін атап өтті.
– Ұлттық кеңестің әрбір мүшесінің өзіндік пікірі мен ұстанымы бар. Бұл дамыған азаматтық қоғам үшін қалыпты жағдай. Ұлықтау рәсімінде «Әралуан пікір – біртұтас ұлт. Шын мәнінде, баламасыз, бастамасыз және белсенділіксіз даму болмайды. Осы үш кит ілгерілеуді қамтамасыз етеді» деген сөзімді негізге алуымыз қажет, – деді Мемлекет басшысы.
Қасым-Жомарт Тоқаев Қазақстанның саяси реформаларының бірден қарыштап алға кетпейтінін, ақылға салып, біртіндеп жүзеге асырылатынын, дамуға және жемісті жұмысқа бағытталатынын айтты.
– Кейде кейбір ұрандар мен үндеулер өте тартымды көрінеді, бірақ олардың авторларының ел алдында ешқандай жауапкершілігі жоқ. Реформа үшін реформа – бұл дағдарысқа бастайтын жол әрі мемлекетті басқарудан ауырылуға әкеліп соғады. Ешқайсымыздың мұны қаламайтындығымызға сенімдімін. Даму дәйекті әрі үдемелі болуы тиіс. Сонда ғана біз өзіміздің мемлекеттілікті сақтауға және нығайтуға бағытталған азаматтық әрі саяси борышымызды орындаймыз, – деді Қазақстан Президенті.
Қасым-Жомарт Тоқаев мемлекетіміз үшін маңызды әрі көкейтесті мәселелер жөнінде бірыңғай түсініктің маңызды екенін айтты, сондай-ақ өндірістерді көшіруге қатысты қауесеттерге түсініктеме бере отырып, жердің шетелдік азаматтарға сатылмайтынын тағы да атап өтті.
– Соңғы уақытта жер шетелдіктерге сатылады екен немесе көрші елдің 55 ескі зауыты көшіріледі, мыңдаған шетелдік жұмыскерлер тартылады екен деген сияқты түрлі қауесет әңгімелер тарап жүр. Халқымыз мұндай даңғаза әңгімелерге ермеуі қажет. Өздерінің көздеген мақсаттарына жету үшін жұрттың патриоттық сезімдерін өз мүдделері үшін пайдалана білетін адамдар осындай алып-қашпа әңгімелерді шығарып жүр. Биліктің міндеті – қоғаммен диалог жүргізу арқылы мемлекеттік саясаттың мақсатын түсіндіру. Мен жерді ешкімге бермейтінімізді тағы да айтқым келеді, – деді Қасым-Жомарт Тоқаев.
Президент Қазақстанның халықаралық ынтымақтастық, үздік стандарттар мен озық технология үшін ашық екенін атап өтіп, барлық даулы мәселелер консенсус арқылы шешілетінін айтты.
– Қазақстанның қазіргі сыртқы идеологиясында «халық жауы», «бесінші колонна», «ықпал ету агенттері» сияқты түсінік жоқ. Бұл біз үшін жат нәрсе. Біз өз азаматтарымыздың адалдығы мен патриоттығына нық сенеміз. Ұлттық тұтастықтың тағы бір негізі – дамудың демократиялық үлгісіне бейілділік. Біз, ең алдымен, мемлекеттілігімізді нығайту миссиясын басшылыққа алып, өзімізге ұтымды ұстанымда қалуға тиіспіз, – деді Мемлекет басшысы.
Қасым-Жомарт Тоқаев мемлекетті өркендету үшін барлық саланы жаңғырту ісі дамудың стратегиялық мақсаттарының және азаматтық қоғамның пікіріне талдау жасау негізінде жүзеге асырылатынын айтты.
– Азаматтық қоғам өкілдерін ұлттық компаниялардың, әлеуметтік-кәсіпкерлік корпорациялардың, орталық мемлекеттік органдардың бақылау кеңестеріне енгізу жөніндегі ұсынысты қолдаймын. Бұл ашық болуға, соның ішінде, қоғамдық назардан тыс қалған квазимемлекеттік сектордың ашық болуына мүмкіндік береді. Ұлттық кеңестің мүшелері «Ашық әкімдік» тәжірибесін жаппай таратуды ұсынып отыр. Шын мәнінде, бізге басқару мәдениетінің жаңа стандартына көшу керек. «Ашық әкімдік» жергілікті биліктің қоғам үшін қолжетімді болуына мүмкіндік береді, халық пен мемлекеттік қызметшілер арасындағы кедергіні жояды, – деді Мемлекет басшысы.
Президент саяси жүйені жаңғыртуды және кірістердің әділ бөлінуін қамтамасыз етуі тиіс әлеуметтік саясатты қайта қарау ісін жалғастыру қажеттігін айтты. Сонымен қатар Қасым-Жомарт Тоқаев Ұлттық кеңестің жұмыс тобының аясында Қазақстан халқына арналған Жолдауда айтылған бастамаларды егжей-тегжейлі пысықтауды ұсынды.
Жиында Ұлттық кеңестің мүшелері – Рахым Ошақбаев, Мұхтар Тайжан, Айдос Сарым, Асылбек Қожахметов, Қазыбек Иса, Саясат Нұрбек, Айман Омарова, Ермек Тұрсынов, Сейдахмет Құттықадам, Ораз Жандосов сөз сөйледі.
 












///
	 

	Х.Геншер өз хатында Астанада 2017 жылы ЕХРО бүкіләлемдік көрмесін өткізу жөніндегі шешім Қазақстанның экономикалық дамуының маңызды айғағы екенін атап өткен.

	«Бұл – Қазақстан халқының өз Тәуелсіздігін алған уақыттан бергі зор жетістіктерінің және Сіздің Қазақстан Президенті ретінде сіңірген еңбегіңіздің мойындалуы. Мен бұл шешімге шын жүректен ризамын» деп жазады Х.Геншер.

	Хат авторы Астанадағы халықаралық көрменің дайындалуы мен өткізілуіне қолдау жасауға дайын екенін білдіреді.
///Кездесу барысында Мемлекет басшысына биылғы бес айдың қорытындысы бойынша елдегі қылмыстық ахуалдың жағдайы туралы есеп берілді.
Нұрсұлтан Назарбаев құқық қорғау органдары жүргізіп отырған шаралардың нәтижелеріне тоқталып, азаматтардың қауіпсіздігін қамтамасыз ету жөніндегі жұмыстың сапасын жақсарта беру қажеттілігін атап өтті.
– Жалпы, жағдай жақсарып келеді. Қылмыс жасау 16 пайызға азайды. Оларды ашу көрсеткіші 60-тан 70,2 пайызға көтерілді. 26 мың адамға рақымшылық жасалып, 1200 адам бас бостандығынан айыру орындарынан босатылды, – деді Қазақстан Президенті.
Ішкі істер министрі Халықаралық «ЭКСПО-2017» мамандандырылған көрмесін өткізу кезінде Астанадағы құқықтық тәртіпті қамтамасыз ету барысында қабылданып жатқан шаралар туралы баяндап, ішкі істер органдарындағы реформалардың нәтижелері жөнінде айтты.
Елбасы Халықаралық «ЭКСПО-2017» мамандандырылған көрмесінің ашылуында тиісті қауіпсіздікті қамтамасыз еткені үшін құқық қорғау органдарының барлық қызметкерлеріне ризашылық білдірді.
– Көптеген мемлекеттер басшылары мен қонақтар қатысқан «ЭКСПО-2017» көрмесінің ашылуында қауіпсіздікті қамтамасыз еткен еліміздің бүкіл полиция қызметіне, Ұлттық қауіпсіздік комитетіне, «Сырбар» сыртқы барлау қызметіне және басқа да органдарға алғыс айтамын. Біз көрменің ашылуын ұйымшылдықпен өткіздік, – деді Мемлекет басшысы.
Нұрсұлтан Назарбаев мұндай іс-шараларды өткізу кезінде қауіпсіздікті қамтамасыз етудің айрықша күрделі мәселе екеніне тоқталып, барлық құқық қорғау органдарының жұмысын жоғары бағалады.
– Астанаға облыстардан адамдар жіберілді. Офицерлердің барлығы белгіленген орындарынан табыла білді. Әрқайсысы өзіне тапсырылған іспен айналысты. Барлық салада да кәсібиліктің жоғары деңгейі қамтамасыз етілді, – деді Қазақстан Президенті.
Кездесу соңында Елбасы бірқатар нақты тапсырма берді.


///Мемлекет басшысы Есіл өзенінің сол жағалауындағы Астананың Орталық саябағы аумағында салынған жаңа қонақ үйдің макетімен танысып, оның бір бөлмесін аралап көрді.
«The St. Regis Astana» қонақ үйінде 120 бөлме бар. Оның ішінде жеке террасасы бар және саябақ пен өзенге қараған 23 люкс бөлме орналасқан. Сондай-ақ, қонақ үйде қазақстандық және шетелдік суретшілердің заманауи өнер туындылары қойылған.



/// 
Отырыста «Өңірлерді дамытудың 2020 жылға дейінгі бағдарламасын» және «Агробизнес – 2020» Қазақстан Республикасында агроөнеркәсіптік кешенді дамыту жөніндегі 2013-2020 жылдарға арналған бағдарламасын» іске асырудың тиімділігі мен заңдылығын сақтау мәселелері талқыланды.
  Отырыс барысында Бас прокурор А.Дауылбаевтың, Ауыл шаруашылығы министрі А.Мамытбековтің және Ұлттық экономика вице-министрі Қ.Өскенбаевтың баяндамалары тыңдалды.
Бейне-селектор режімі арқылы комиссия жұмысына облыстардың, Астана, Алматы қалаларының әкімдері және өңірлік сыбайлас жемқорлыққа қарсы комиссиялардың мүшелері қатысты.
Г.Әбдіқалықова қаралып отырған бағдарламалар халықтың тыныс-тіршілігі үшін қолайлы жағдай жасауға, әлеуметтік мәселелерді шешуге, ауыз сумен қамтамасыз етуге, қазақстандық өнімнің бәсекеге қабілеттілігін арттыруға және ауыл шаруашылығын қаржылық тұрғыдан сауықтыруға бағытталғанын атап өтті.
Сондықтан, Мемлекет басшысының тапсырмаларына сәйкес, орталықта да, сондай-ақ жергілікті жерлерде де бағдарламаның ережелерін уақтылы және тиімді орындау қажет.
Сонымен қатар, құқық қорғау және бақылаушы органдар «Өңірлерді дамытудың 2020 жылға дейінгі бағдарламасын» және «Агробизнес – 2020» бағдарламасын іске асыру кезінде жол берілген заң бұзу, бюджет қаражатын тиімсіз пайдалану және ысырап ету фактілерін анықтауда. Бұл ретте құқық бұзудың көпшілігі мемлекеттік сатып алу рәсімдерін өткізуге байланысты болып отыр. Сыбайлас жемқорлық сипаттағы құқық бұзуға ықпал ететін себептер мен жағдайларды болдырмау үшін комиссия тарапынан Ұлттық экономика және Ауыл шаруашылығы министрліктеріне, квазимемлекеттік сектор субъектілеріне, жергілікті атқарушы органдарға жемқорлық қатерлеріне қатысты ішкі талдау жүргізу ұсынылды.
Отырысты қорытындылаған Мемлекеттік хатшы жаңадан қабылданған «Сыбайлас жемқорлыққа қарсы іс-қимыл туралы» заңға сәйкес сыбайлас жемқорлыққа қарсы мониторингті уақтылы өткізу қажеттігін, бұл шектен шығуға және заң бұзуға ықпал ететін жағдайларды болдырмауға мүмкіндік беретінін айтты.
Ашықтық пен шынайылықты тиісті деңгейде қамтамасыз ету үшін мемлекеттік бағдарламалардың орындалу барысын және сапасын мониторингтеу ісіне қоғамдық кеңестер өкілдерін белсенді түрде тарту ұсынылды.
Отырыс қорытындысы бойынша комиссия мемлекеттік органдарға нақты ұсынымдар мен тапсырмалар берді.
///Кездесу барысында Елбасы жаңа министрліктің алдына қойылған міндеттердің маңыздылығына тоқталып өтті.
Атап айтқанда, Нұрсұлтан Назарбаев жаңа технологияны қолдану арқылы өндірілетін қорғаныс және аэроғарыш өнеркәсібі өніміне деген сұранысты қамтамасыз ету үшін отандық кәсіпорындар өз мүмкіндіктерін барынша пайдалану қажеттігіне назар аударды.
Б.Атамқұлов министрлікте жүргізіліп жатқан кешенді ұйымдастырушылық іс-шаралардың аяқталуға таяғаны жөнінде хабардар етті.
Сондай-ақ, Қорғаныс және аэроғарыш өнеркәсібі министрі Мемлекет басшысына азаматтық салада қолдануға жарамды өнім шығаруға мультипликативтік әсер беретін аэроғарыш саласын дамытудың, қорғаныс кешенінің өндіріс қуатын арттырудың перспективасы туралы баяндады.
Нұрсұлтан Назарбаев кездесу қорытындысы бойынша бірқатар нақты тапсырма берді. 

///Кездесу барысында Мемлекет басшысы Венесуэла Президентінің Қазақстанға алғаш рет сапармен келіп отырғанын атап өтті.
– Сіздің Қазақстан жеріне келгеніңізге қуаныштымын. Бүгінгі саммитке қатысқаныңыз үшін ризашылығымды білдіремін. Еліңізде болып жатқан оқиғалар жөнінде білеміз, – деді Нұрсұлтан Назарбаев.
Николас Мадуро Нұрсұлтан Назарбаевқа Қазақстанға келіп, Ислам ынтымақтастығы ұйымының ғылым және технологиялар жөніндегі саммитіне қатысуға мүмкіндік туғызғаны үшін алғыс айтты.
Сондай-ақ Венесуэла Президенті бұл кездесу екіжақты қарым-қатынасты одан әрі дамытуға негіз болатынына сенім білдірді.

/// 
Ф.Вуянович Нұрсұлтан Назарбаевты президенттік сайлаудағы жеңісімен құттықтады.
Черногория Президенті екі ел қарым-қатынасының аясы біртіндеп кеңейіп, достық байланыстардың нығайып келе жатқанын атап өткен.
«Елдеріміз арасындағы екіжақты және көпжақты ынтымақтастық жандана түседі деп үміттенемін, сондай-ақ ортақ іс-қимыл аясын кеңейтуге бағытталған бастамаларды қолдайтынымды білдіремін», – делінген құттықтауда.
Соңында Ф.Вуянович Қазақстан Президентіне мықты денсаулық және табыс тіледі.
///Кездесуде А.Есімов Мемлекет басшысына «ЭКСПО-2017» халықаралық көрмесіне дайындық барысы туралы баяндады.
Сондай-ақ, «Астана ЭКСПО-2017» ұлттық компаниясы» АҚ басқармасының төрағасы құрылыс жұмыстарының кестеге сәйкес жүргізіліп жатқанын және биыл жыл соңына дейін аяқталатынын мәлімдеді. Қазан айында павильондар – халықаралық қатысушыларға, ал тұрғын-үйлер делегация мүшелеріне берілетін болады.
Бұдан бөлек, А.Есімов 103 ел мен 17 халықаралық ұйымның көрмеге қатысатынын растағанын айтты. Секциялардың 98 комиссары тағайындалды. Халықаралық ұйымдармен қоса, 82 ел көрмеге қатысатыны туралы келісімшартқа қол қойды. 61 мемлекет Ұлттық күнін өткізу үшін нақты датаны броньдады.

/// 
Елбасыға Еуропалық одақтың Қазақстандағы өкілдігінің басшысы Траян Лауренциу Христеа, Польша Республикасының Төтенше және өкілетті елшісі Мачей Ланг, Түркияның Төтенше және өкілетті елшісі Невзат Уянык, Венгрияның Төтенше және өкілетті елшісі Андраш Барани, Вьетнам Социалистік Республикасының елшісі Доан Тхи Хиен Суан сенім грамоталарын тапсырды.  
Мемлекет басшысы дипломаттарды біздің елдегі қызметтерінің басталуымен құттықтады, сондай-ақ олардың Қазақстанға мазмұнды әрі маңызды оқиғаларға толы кезеңде келгенін айтты.
Қазақстан халқы жуырда Қазақ хандығының 550 жылдығын атап өтті. Бұл – қазақ ұлты мен мемлекеттігінің қалыптасуында зор рөл атқарған елдік құрылым. Ерте заманда бұл Ұлы даладан Шығыс пен Батысты жалғаған Ұлы Жібек жолының бір бөлігі өтіп жатқан. Қазақстан сол дәстүрді жаңғырта отырып өз дамуының жаңа белесіне көтерілді. Елімізде «Нұрлы» жол» инфрақұрылымдық даму бағдарламасы іске асырылуда. Оның мақсаты – Қазақстанның көлік-транзиттік әлеуетін барынша арттыру, – деді Нұрсұлтан Назарбаев.
Сондай-ақ, Қазақстан Президенті индустриялық-инновациялық даму бағдарламасын жүзеге асыруға, «Астана» халықаралық қаржы орталығын құруға, халықаралық «ЭКСПО-2017» көрмесін өткізу дайындығы мен Бес институционалдық реформаға қатысты мәселелерге тоқталып өтті.
 Осы бастаманың бәрі тиімді ынтымақтастық үшін жаңа перспективаларға мүмкіндік береді, – деді Мемлекет басшысы.
Сонымен қатар, Нұрсұлтан Назарбаев күн тәртібіндегі сыртқы саясат мәселелеріне тоқталды.
Бір ай бұрын Біріккен Ұлттар Ұйымы Бас ассамблеясының мерейтойлық 70-ші сессиясы ашылғаны белгілі. Ондағы дебаттар адамзат дамуының жаңа парадигмасын әзірлеудің аса қажеттігін дәлелдеп берді. Біз «Жаһандық Стратегиялық Бастама – 2045» жоспарын ұсынамыз. Оның мәнісі –  соғыстар мен қақтығыстардың себептеріне жол бермейтін стратегия жасау, – деді Қазақстан Президенті.   
Мемлекет басшысы XXI ғасырда адамзаттың басты мақсаты ядролық қарусыз әлемді орнықтыру болуға тиіс екенін, сол үшін Қазақстан Біріккен Ұлттар Ұйымының Ядролық қарудан ада әлемге қол жеткізу жөніндегі жалпыға ортақ декларациясын қабылдауды ұсынатынын айтты.
Қазіргі уақытта терроризм мәселесі өте өзекті болып тұрғаны атап өтілді. Нұрсұлтан Назарбаев Ислам радикализмі мен бейбітсүйгіш ислам ұғымдарының ара-жігін ажыратудың маңыздылығына назар аударды. Осыған байланысты біздің ел «Ислам терроризмге қарсы» атты форум өткізу туралы идея ұсынып отыр. 
Қазақстан Президенті Еуропалық Одақ Қазақстанның әлемдегі басты сауда және инвестициялық серіктесі екенін атап өтті.
Елдің жалпы тауар айналымы мен шетелдік инвестиция көлемінің жартысына жуығы Еуроодаққа тиесілі. Менің Брюссельге былтырғы қазан айындағы сапарым кезінде біз Кеңейтілген серіктестік және ынтымақтастық туралы келісім жөніндегі, сондай-ақ Қазақстанның Дүниежүзілік сауда ұйымына кіру шарттары туралы келіссөздерді аяқтадық. Осы тарихи құжатқа қол қою үшін Еуроодақ басшылығының Астанаға ресми сапармен келуін күтеміз, – деді Нұрсұлтан Назарбаев. 
Мемлекет басшысы Қазақстан мен Венгрия халқын ортақ тарих мен мәдениет байланыстыратынын айтты.  
Екі елдің саяси, экономикалық және мәдени-гуманитарлық байланыстары стратегиялық серіктестік аясында дамып келеді. Біз Премьер-министр В.Орбанның биылғы сапарының қорытындысын жоғары бағалаймыз, – деді Қазақстан Президенті.
Нұрсұлтан Назарбаев арада жоғары деңгейдегі өзара сенімді диалог орнағанын айта келіп, Қазақстанның Польша Республикасымен өзара тиімді ынтымақтастықты дамытуға мүдделі екеніне назар аударды.
Біріккен Ұлттар Ұйымы Бас ассамблеясының 70-ші сессиясы аясында Президент А.Дудамен кездестік. Сауда-экономика байланыстары жанданып, өзара тауар айналымы ұлғаяды деп үміттенеміз, – деді Мемлекет басшысы.
Қазақстан Президенті еліміздің Вьетнам Социалистік Республикасымен ынтымақтастықты дамытуға зор маңыз беріп отырғанын айтты.
Біз вьетнам бизнесінің Қазақстан нарығына қатысу аясын кеңейтуге мүдделіміз. Тоқыма өндірісі, жиһаз жасау, халық тұтынатын тауарлар өндіру саласында бірлескен өндірістер ашуға әзірміз, – деді Нұрсұлтан Назарбаев.
Мемлекет басшысы бауырлас Түркия Республикасымен ынтымақтастықты Қазақстанның сыртқы саясатының басым бағытының бірі ретінде атады.
Қазақстанда түрік компаниялары табысты жұмыс жүргізуде. Экономиканың шикізаттық емес секторларындағы ынтымақтастық аясын кеңейте түсу маңызды, – деді Нұрсұлтан Назарбаев.
Рәсім соңында Қазақстан Президенті елшілерге жаңа қызметтерінің жемісті болуына тілектестік білдірді. 


///Іс-шараға Қазақстанның барлық өңірінен келген мұғалімдер, оқу орындарының оқытушылары, ғалымдар, қоғам қайраткерлері, мемлекеттік органдардың өкілдері қатысты.
Қасым-Жомарт Тоқаев өз сөзінде жаңа буынды тәрбиелеудегі мұғалімдердің рөлін атап өтті.
– Еліміздің лайықты азаматтарын тәрбиелеу – педагогтардың және ата-аналардың міндеті. Лайықты азамат – бұл өз білімін Отанымыздың игілігі үшін жұмсайтын адам. Алдымызда тұрған құбылмалы заманда жастарымыз еңбекқор болмаса, ешқандай бәсекеге түсе алмайтынын терең түсінуі керек, – деді Президент.
Мемлекет басшысының айтуынша, білім және ғылым саласының дамуына тың әрі тегеурінді серпін қажет.
– Білім сапасын көтеру үшін кешенді шаралар қабылдау қажет. Бұл, алдымен, мұғалімдердің біліктілігіне, оқулықтардың сапасына, заман талабына сай инфрақұрылым мен материалдық қорға байланысты мәселелер. Аталған бағыттар бойынша тиімді жұмыс істеу қажет, яғни туындаған мәселелерді дер кезінде анықтап, оларды шешудің оңтайлы жолдарын ұсыну керек, – деп мәлімдеді Қасым-Жомарт Тоқаев.
Президент мұғалімдердің біліктілігін бағалау идеясын жүзеге асырудағы бюрократия мен біржақтылыққа, сондай-ақ оқытушылардың өз кәсібінен тыс түрлі іс-шараларға тартылуына қатысты сыни көзқарасын білдірді.
– Жергілікті әкімдіктердің өз өкілеттіліктерін асыра пайдаланып, мұғалімдерді білім беру саласына еш қатысы жоқ әкімшілік іс-шараларға тарту жағдайлары толастамай тұр. Аталған мәселелерді шешу үшін Үкіметке шұғыл, нақты шаралар қабылдауды тапсырамын, – деді Мемлекет басшысы.
Сонымен қатар Қасым-Жомарт Тоқаев мектепке дейінгі білім беру және тәрбиелеу жүйесінің сапасын арттыру, сондай-ақ орта білім беруді одан әрі дамыту стратегиясын айқындау жөнінде шаралар қабылдауды тапсырды.
– Әлем елдерінің 60 пайызында мектепте білім беру 6 жастан басталады, яғни мұндай жүйе баланың зияткерлік және әлеуметтік жағынан ертерек дамуына оң ықпал етеді. Үкіметке Білім мен ғылымды дамытудың 2025 жылға дейінгі жаңа бағдарламасы аясында 12-жылдық білім беру моделіне біртіндеп, жоспарлы негізде көшуді қамтамасыз етуді тапсырамын, – деп атап өтті Президент.
Мемлекет басшысы «Жас маман» жобасының жүзеге асырылуын, техникалық және кәсіби білім беру жүйесін дамыту жұмысын пысықтау, сондай-ақ үш ауысымды және шағын комплектілі мектептер мәселесін шешу қажет екеніне назар аударды.
Қасым-Жомарт Тоқаев Білім және ғылым министрлігіне үштілді оқыту жүйесін енгізу үдерісін қайта қарауды тапсырды. Аталған мәселе оқытушылар мен білім беру бағдарламаларының дайындығын ескере отырып, жан-жақты зерттеуді қажет етеді.
– Жаратылыстану пәндерін ағылшын тілінде оқыту білім орталықтарының кадрлық мүмкіндігіне қарай, оқушылар мен ата-аналардың қалауы бойынша іске асуы тиіс. Сондықтан, ағылшын тілін оқытуды 2-3-ші сыныптан немесе ата-аналардың қалауына қарай 5-ші сыныптан бастау орынды әрі тиімді болады деп санаймын, – деп, Президент өз ұстанымын жеткізді.
Мемлекет басшысы мұғалімдер жалақысының мөлшерін арттыруды алдыңғы қатардағы міндет екенін атап өтті.
– Бұл саладағы еңбекақы ең төмен жалақылардың қатарында, яғни ел экономикасы бойынша орташа жалақының 65 пайызын құрайды. Білім беру жүйесіне білікті кадрларды тарту мақсатында Үкіметке төрт жыл ішінде мұғалімдердің еңбекақысын 2 есе көбейтуді тапсырамын, – деді Қасым-Жомарт Тоқаев.
Бұдан бөлек, Президент барлық білім беру бағдарламалары мен стандарттарын бір деңгейде әзірлеп, қала және ауыл балаларының білім деңгейіндегі алшақтықтарды жоюды және тұрғылықты жері мен ата-аналарының әлеуметтік жағдайына қарамастан балаларға сапалы білім алуға мүмкіндік беруді тапсырды.
Мемлекет басшысы ғылымды қаржыландыру жүйесінің ашықтығын қамтамасыз ету, ұлттық ғылыми кеңестердің жұмысын жетілдіру қажеттілігіне баса мән берді. Президенттің пікірінше, ғылымды одан әрі институционалды дамыту тұжырымдамасын әзірлеу қажет.
Конференцияның соңында Қасым-Жомарт Тоқаев отандық білім беру саласын дамытуға қосқан үлесі және белсенді қоғамдық қызметі үшін бірқатар ұстазды марапаттады.
Атап айтқанда, «Құрмет» орденімен – Павлодар қаласының №8 дарынды балаларға арналған мектеп-лицейінің мұғалімі Анатолий Билида, Алматы облысы Іле ауданы №13 орта мектебінің мұғалімі Гүлнар Казербаева, «Ерен еңбегі үшін» медалімен – Орал қаласы Ә.Молдағұлова атындағы №38 мектеп-лицейінің мұғалімі Гүлзихан Таскарина, Түркістан облысы Кентау қаласының А. Югнаки атындағы орта мектебінің мұғалімі Дәнегүл Қуатбек, «Шапағат» медалімен – Қарағанды қаласындағы Н.Нұрмақов атындағы №2 облыстық мамандандырылған мектеп-интернатының мұғалімі Екатерина Нипрук марапатталды.
Мемлекет басшысының баяндамасының толық нұсқасын мына жерден оқуға болады.
 


















///Әңгімелесу барысында мемлекеттер басшылары екіжақты қарым-қатынастардың қарқынды дамып келе жатқанын атап өтіп, ынтымақтастықты одан әрі нығайтудың перспективаларын талқылады.
Сонымен қатар Қазақстан Президентінің биылғы 14-15 сәуірде Өзбекстанға жасаған мемлекеттік сапарының нәтижесінде қол жеткізілген уағдаластықтардың жүзеге асырылу барысы қарастырылды.
Өзбекстандағы Қазақстан жылының табысты өткеніне ерекше мән берілді. Оның аясында мәдениет, өнер және білім салалары бойынша ықпалдастықты жандандыру жөнінде көптеген шара ұйымдастырылды.
Қасым-Жомарт Тоқаев Шавкат Мирзиёевті келе жатқан жаңа жылмен құттықтап, оған мемлекеттік қызметте табыс, бауырлас өзбек халқына бақ-береке тіледі.
/// 
Жеделхатта апат салдарынан адамдардың қаза тапқаны туралы қайғылы хабарды Мемлекет басшысы зор күйзеліспен қабылдағаны атап өтілген.
Нұрсұлтан Назарбаев қаза болғандардың туған-туыстары мен жақындарына жеке өзінің және Қазақстан халқының атынан көңіл айтты.
///Әңгімелесу барысында Қазақстан Президенті Сырдария облысындағы Сардоба су қоймасы бөгетінің бұзылу салдарын жою жөніндегі Өзбекстанның қолға алған іс-қимылдарын жоғары бағалап, бауырлас әрі тату көрші өзбек халқына көмек көрсетуге дайын екенін жеткізді.
Шавкат Мирзиёев Қасым-Жомарт Тоқаевқа қолдау білдіргені үшін алғыс айтып, аталған апат Қазақстанның оңтүстігіндегі бірқатар елді мекенге де зиян тигізгеніне өкініш білдірді. Осыған орай Өзбекстан Президенті су тасқынынан зардап шеккен аудандарды тезірек қайта қалпына келтіру мақсатында бірлескен шаралар қабылдауға ниетті екенін айтты.
Мемлекеттер басшылары қалыптасқан жағдайға орай туындаған барлық мәселені шұғыл шешу үшін екі елдің Үкіметтері деңгейіндегі үйлесімді жұмыстың маңыздылығын атап өтті. Сонымен қатар тараптар COVID-19 вирусына қарсы күресте екі елдің атқарып жатқан тиімді әрі жүйелі жұмыстарына көңілдері толатынын айтып, соның арқасында індеттің кең таралуына жол берілмегеніне тоқталды.
Осы ретте тараптар пандемияның Қазақстан мен Өзбекстан арасындағы сауда-экономикалық қатынастарға кері әсерін болдырмау мақсатында екіжақты ықпалдастықты жандандыру қажеттігіне назар аударды. Атап айтқанда ауыл шаруашылығы, машина жасау, жеңіл өнеркәсіп және тағы басқа салалардағы экспорт әлеуетін арттыру үшін бірлескен өндіріс орындарын ашу туралы уағдаластыққа қол жеткізілді.
Қазақстан тарапының бастамасымен болған әңгімелесу жылы және достық рәуіште өтті.

/// 
Кездесу барысында А.Айдарбаев Елбасыға өңірдегі әлеуметтік-экономикалық ахуал мен мемлекеттік бағдарламаларды жүзеге асыру барысы туралы баяндады.
Нұрсұлтан Назарбаев Маңғыстау облысының көлік-логистика саласы қарқынды дамып келе жатқанын атап өтіп, өңір экономикасын әртараптандыруды жалғастыру қажеттігін айтты.  

///БҰҰ Бас Ассамблеясының 74-ші сессиясы алаңында Қасым-Жомарт Тоқаев Польша Президенті Анджей Дудамен екіжақты келіссөздер жүргізді.
Кездесу барысында мемлекеттер көшбасшылары екіжақты ынтымақтастықтың перспективалары, соның ішінде, Еуропалық Одақ шеңберіндегі қарым-қатынас мәселесін талқылады.
Қасым-Жомарт Тоқаев Нью-Йорктегі БҰҰ Бас Ассамблеясы сессиясының аясындағы жоғары деңгейдегі Қазақстан-Польша кездесулері игі дәстүрге айналғанын атап өтті. Қасым-Жомарт Тоқаев Анджей Дуданың 2015 жылы қыркүйек айында Қазақстанның Тұңғыш Президенті Нұрсұлтан Назарбаевпен танысқанын, сондай-ақ, Польша көшбасшысының 2018 жылдың қаңтар айында Елбасымен бірге БҰҰ Қауіпсіздік Кеңесінің тақырыптық брифингіне қатысқанын мысалға келтірді.
Мемлекет басшысы Нұр-Сұлтан мен Варшава арасындағы достық және өзара тиімді қарым-қатынастарды одан әрі нығайтуға дайын екенін атап өтіп, Қазақстан мен Польша арасындағы байланыстардың беки түскенін айтты.
– 2018 жылы елдеріміздің арасындағы  екі жақты тауар айналымы 1,2 млрд долларды құрады. Қазақстанда Польшаның 100-ден астам компаниясы белсенді жұмыс істеуде. Біздің қарым-қатынастарымыздың дамуына Қазақстанның Польша азаматтары үшін визалық режимді алып тастауы, сондай-ақ, 2017 жылы Нұр-Сұлтан мен Варшава арасында тікелей әуе қатынасының іске қосылғаны елеулі үлес қосты, – деді Қасым-Жомарт Тоқаев.
Сонымен қатар, Қасым-Жомарт Тоқаев Анджей Дудаға Қазақстанда Ұлттық қоғамдық сенім кеңесі құрылғанын айтты. Дәл осындай құрылым Польша Президентінің басшылығымен бұл мемлекетте де жұмыс істейді.



///Мемлекет басшысы Ауғанстан Ислам Республикасының Президентіне ілтипат білдіріп, екіжақты ынтымақтастықтың және көпжақты форматтағы өзара тығыз іс-қимылдардың жоғары деңгейде екенін атап өтті.
– Президент мырза, Сізбен Шанхай ынтымақтастық ұйымының саммиті аясында Бішкек қаласында кездескеніме қуаныштымын. Біздің елдеріміз ынтымақтастықта мол табысқа қол жеткізді. Алдағы уақытта өзара ықпалдастығымызды кеңейту арқылы бұдан да жақсы нәтижелер күтемін, – деді Қасым-Жомарт Тоқаев. 
Мұхаммед Ашраф Ғани Қасым-Жомарт Тоқаевқа кездесуге мүмкіндік жасағанына ризашылық білдірді. Мемлекет басшысын президент сайлауындағы жеңісімен және Қазақстан Президенті қызметіне ресми кірісуімен құттықтады. Ауғанстан көшбасшысы Қазақстан халқының өз таңдауы арқылы елдің стратегиялық бағдарының сабақтастығын  таңдағанын атап өтті.
Кездесу соңында Қасым-Жомарт Тоқаев Мұхаммед Ашраф Ғанидың қызметіне табыс тіледі.   




///Мемлекет басшысы журналистер алдында сөйлеген сөзінде Бесінші Каспий саммитінің Каспий теңізінің халықаралық күні қарсаңында өтуінің символдық мәні бар екенін атап өтті.
– Біз әріптестерімізбен бірге Каспий теңізінің құқықтық мәртебесін реттеу жөніндегі көп жылғы жұмыстарды қорытындыладық. Көп жақты тәжірибелік іс-қимылдарды ілгерілетуге қатысты жұмыстардың жағдайы мен кейінгі атқарылатын шараларды талқыладық. Сауда, экономика, көлік және қауіпсіздік салаларына байланысты маңызды келісімдерге қол қойдық, – деді Қазақстан Президенті.
Мемлекет басшысы жүргізілген келісімдердің табыстылығына тоқталып, Конвенцияны дайындау процесінде барлық ел Каспий өңірінің саяси тұрақтылығы мен дамуын, сондай-ақ оның табиғи байлығының қорғалып, көбейтілуін қамтамасыз ету мүддесін көздегенін айтты.
– Көп жылғы сіңірген еңбектің шарықтау шегі бүгін Каспий теңізінің құқықтық мәртебесі туралы конвенцияға қол қоюмен аяқталды. Конвенция «Каспий теңізінің конституциясы» болып саналады. Мұнда теңіз жағасындағы мемлекеттердің құқықтары мен міндеттеріне, сондай-ақ, өңірдің қауіпсіздігіне, тұрақтылығы мен өркендеуіне кепіл болуға қатысты барлық кешенді мәселелерді реттеу қарастырылған, – деді Қазақстан Президенті.
Нұрсұлтан Назарбаев брифингке қатысқан журналистерге Конвенцияның Каспий жағасындағы елдердің ынтымақтастығы үшін барлық бағыттар бойынша тиімді заңды база қалыптастыратынын және әрбір тараптың қызметі үшін негізге алынатын ұстанымдарды анықтайтынын айтты.
– Атап айтқанда, Каспий теңізін бейбітшілік, тату көршілік және достық аймағына айналдыру, оны бейбіт мақсатта пайдалану, егемендігі мен аумақтық тұтастығын құрметтеу, Каспий теңізінде тараптарға қатысы жоқ қарулы күштерді болдырмау мәселелері қамтылған. Біз аумақтық су көлемін 15 теңіз мил етіп бекіттік. Осыған орай оның сыртқы шекарасы мемлекеттік мәртебеге ие болады. Аумақтық суға он мильдік балық аулау аймағы жалғасады. Әрбір мемлекет балық аулау кәсібінде ерекше құқыққа ие болады. Теңіздің балық аулау аймағынан тыс бөлігі ортақ су кеңістігі болып қала береді. Мемлекеттік теңіз шекарасынан тыс аумақта Каспий жағасындағы елдердің туы бар кемелері еркін жүзе беретін болады. Басқа теңізге және әлемдік мұхитқа шығу еркіндігі жөніндегі уағдаластықтың маңызы зор. Әрбір мемлекет өз бөлігінің шегіндегі теңіз түбінің байлықтарына қатысты егемендік құқығын жүзеге асырады. Сондықтан, теңіз түбі арқылы магистральды құбырлар мен кабельдерді жүргізу экологиялық талаптарды сақтағанда ғана мүмкін болатыны қарастырылған, – деді Мемлекет басшысы.
Қазақстан Президенті осы ұстанымдардың сақталуы Каспий жағасындағы елдердің көлік инфрақұрылымының дамуына, Каспий өңірінің транзиттік әлеуетінің артуына сондай-ақ Каспийдің экологиялық жүйесі мен биологиялық ресурстарының керемет популяциясының қорғалуына септігін тигізетінін атап өтті.
Сонымен қатар, Нұрсұлтан Назарбаев Каспий теңізі бойынша ынтымақтастықты одан әрі дамыту жөнінде бірқатар қосымша шараларды, соның ішінде, әскери қызмет саласындағы келісілген сенім шаралары жөнінде бес жақты арнайы келісімнің қорытындысы, Каспий жағасындағы елдердің сауда-экономикалық қарым-қатынастарын, әсіресе, инвестициялық  ынтымақтастық және энергетикалық саладағы жобаларды жүзеге асыру жөніндегі мәселелерді жандандыру, саясат тарифін жетілдіру және тасымалдау жағдайын жақсарту, сондай-ақ биологиялық ресурстарды заңсыз кәсіпке айналдырғандарға қарсы күрес жөнінде құжат қабылдауды ұсынды.
Соңында Мемлекет басшысы Ақтау саммиті Каспий маңы елдері ауқымды міндеттерді бірлесіп шеше алатынын тағы бір рет көрсеткенін айтып, қабылданған халықаралық шарттар мен қол жеткізілген уағдаластықтар «Каспий бестігінің» әлеуетін толықтай ашуға мүмкіндік беретініне сенім білдірді.
Сондай-ақ, саммит қорытындысы бойынша Әзербайжан Республикасының Президенті Ильхам Әлиев, Иран Ислам Республикасының Президенті Хасан Рухани, Ресей Федерациясының Президенті Владимир Путин, Түрікменстан Президенті Гурбангулы Бердімұхамедов мәлімдеме жасады.
***
Бесінші Каспий саммитінің қорытындысы бойынша мынадай құжаттарға қол қойылды:
1. Каспий теңізінің құқықтық мәртебесі туралы конвенция;
2. Каспий теңізінде терроримге қарсы күрес жүргізу саласындағы ынтымақтастық туралы хаттама;
3. Каспий теңізінде ұйымдасқан қылмысқа қарсы күрес жүргізу саласындағы ынтымақтастық туралы хаттама;
4. Каспий маңы мемлекеттерінің үкіметтері арасындағы сауда-экономикалық ынтымақтастық туралы келісім;
5. Каспий маңы мемлекеттерінің үкіметтері арасында көлік саласындағы ынтымақтастық туралы келісім;
6. Каспий теңізінде жанжалдың алдын алу туралы келісім;
7. Шекара ведомстволарының ынтымақтастығы мен өзара іс-қимылы туралы хаттама.

/// 
Данияр Талғатұлы Ақышев Қазақстан Республикасы Ұлттық Банкінің Төрағасы болып тағайындалсын.
 
 
Қазақстан Республикасының
           Президенті                                                                                   Н.Назарбаев
 
 
Астана, Ақорда, 2015 жылғы  2 қараша
                    № 109
///Кездесу барысында Мемлекет басшысына Парламенттің жоғары палатасының VI шақырылымы үшінші сессиясының негізгі қорытындылары мен алдағы сессияда қарастыратын заң жобалары жұмыстарының жоспары баяндалды.
– Алдағы сессияда экономика саласына қатысты ауқымды заң жобаларын және бірқатар халықаралық құжаттарды қарастыру жоспарланған. Үкімет көптеген заңнамалық бастамалар әзірлеп жатыр. Бізге солармен жұмыс жасау қажет. Сонымен қатар, бұған дейін қабылданған инфрақұрылымдық және индустриялық даму бағдарламаларын, Президенттің бес әлеуметтік бастамасын жүзеге асыру жөніндегі жұмыстарды жалғастыра береміз, – деді Нұрсұлтан Назарбаев.
Қасым-Жомарт Тоқаев өткен сессиясының қорытындысы бойынша Сенат депутаттары салық, кедендік реттеу, бюджеттік басқару және басқа да салаларға қатысты 84 заң қабылдағанын мәлімдеді.
Қазақстан Президенті Каспий теңізінің құқықтық мәртебесін анықтау жөніндегі конвенцияны ратификациялау мәселесін талқылау барысында Каспий маңы мемлекеттерінің Бесінші саммитінің нәтижелеріне арнайы тоқталды.
– Бес мемлекеттің басшылары 20 жыл бойы талқылаған Каспий теңізінің конвенциясына қол қойды. Ақтау қаласы мен Маңғыстау облысын одан әрі дамытуға, өңірде жаңа жұмыс орындарын ашып, қызмет көрсету және туризм салаларын ілгерілетуге септігін тигізетін бұл шешімнің зор маңызын бүкіл халықаралық сарапшылар атап көрсетуде, – деді Мемлекет басшысы.

///
	 

	Кездесуде С.Ахметов еліміздің әлеуметтік-экономикалық дамуының биылғы 9 айдағы қорытындылары, сондай-ақ өңірлердегі жиын-терін науқанының барысы туралы баяндады.

	Қазақстан Президенті бұл мәселе таяу уақытта өтеді деп жоспарланған Үкіметтің кеңейтілген отырысында да талқыланатынын атап өтті.

	– Міндет – жылды жақсы көрсеткіштермен аяқтау. Бұл әсіресе әлемде орын алып отырған дағдарыстық құбылыстарды ескергенде өте маңызды. Қысқы маусымға лайықты дайындықты қамтамасыз етіп, ауыл шаруашылығы жылын табысты аяқтап, мемлекеттік бағдарламалардың іске асырылуын қарастыру қажет, – деді Нұрсұлтан Назарбаев.   

	С.Ахметов 9 ай ішінде 5,7 пайызды құраған жалпы ішкі өнімнің өсімі туралы хабардар етті.

	– Инфляция биылғы жылы болжамды күйінде тұр. Жалпы ішкі өнімнің өсімі 2013 жылдың қорытындысы бойынша 6 пайыз деңгейінде болады деп отырмыз. Астық жинау науқанының аяқталуына қатысты айтсақ, жауын-шашынға байланысты Ақмола облысында ғана жиын-терін жұмысы аздап тоқтап қалды. Жалпы, бүгінде бункерлік салмағы 18,5 миллион тонна астық жинап алынды. Аптаның соңына дейін өңірлер жиын-терінді аяқтайды. Нәтижесінде биыл бункерлік салмағы 20 миллион тонна шамасында астық жиналып алынатын болады, – деп мәлімдеді Премьер-Министр. 

	Кездесу қорытындысында Мемлекет басшысы қаралған мәселелер бойынша бірқатар тапсырма берді.    


/// 
Іс-шараға мемлекеттік органдардың басшылары, еңбек ардагерлері, Қарулы Күштердің офицерлері қатысты.
Қарулы Күштердің Ұлттық әскери-патриоттық орталығын Қазақстан Президенті 2015 жылғы 1 желтоқсанда ашты. Ұлттық әскери-патриоттық орталық құрылымына Әскери-тарихи мұражай, Орталық әскери оркестр және Орталық ансамбль кіреді.
Мемлекеттік хатшы Қарулы Күштердің Әскери-тарихи мұражайының экспозицияларымен танысты. Сондай-ақ жоғары оқу орындарының студенттерімен, «Жас Ұлан» республикалық мектебінің және әскери-патриоттық клубтардың тәрбиеленушілерімен, Астана қаласы орта мектептерінің оқушыларымен кездесу өткізді. Кездесуде Қазақстан Республикасын одан әрі дамыту және өркендетуге бағытталған «Мәңгілік Ел» патриоттық актісін іске асыру аясында өскелең ұрпақты әскери-патриоттық бағытта тәрбиелеудің өзекті мәселелері талқыланды. Кездесуге қатысушылар Қорғаныс министрлігінің елдегі ардагерлер қоғамдастығымен, өскелең жастармен және жаңа қазақстандық патриотизмге тәрбиелеу жөніндегі құзырлы мемлекеттік органдармен тиімді өзара іс-қимылын қамтамасыз ету тұрғысында пікір алмасты.
Кездесу соңында Мемлекеттік хатшы жас ұрпақтың әскери-патриоттық тәрбиесін жетілдірудегі басымдықтарды айқындап, Отан қорғаушы күнімен және Ұлы Отан соғысындағы Жеңістің 71 жылдығы мерекесімен құттықтады.   
///
	 

	Мемлекет басшысымен кездесуге Вютрих Курт, Финн Кидланд, Джордж Фитцджеральд Смут III, Мухаммад Юнус, Святослав Тимашев, Писсаридес Кристофер, Арье Варшель қатысты.

	Нұрсұлтан Назарбаев өз сұхбаттастарына  VІІ Астана экономикалық форумына қосқан үлестері үшін алғыс айтып, бұл шараға Астаналық Нобель сыйлығы лауреаттары клубының құрылуы ерекше маңыз беретінін атап өтті.   

	– Форумға сіздердің қатысуларыңыз арқылы бүгінде әлемде аз болмай отырған экономикалық түйткілдердің сындарлы шешіміне нақты үлес қосылады. Сессияларда сөз сөйлеп, ұсыныстар әзірлеудің және Форумның қорытынды құжаттарын дайындауға қатысудың маңызы зор, – деді Қазақстан Президенті.

	Әңгімелесу барысында әлемдегі экономикалық, әлеуметтік және саяси дамуға қатысты бірқатар проблемалар, сондай-ақ жаһандану жағдайындағы Қазақстанның даму мәселелері талқыланды.

	Нұрсұлтан Назарбаев әлемдік қаржы-экономикалық дағдарыс салдарлары бұрынғысынша жаһандық экономиканы қатты қыспаққа алып отырғанын, Еуропадағы экономикалық проблемаларды шешудегі дүдамалдық,  дамушы елдердегі өсім қарқынының баяулауы соның нәтижесі екенін айтты.

	Сондай-ақ, Мемлекет басшысы қазіргі замандағы әлемдік сын-қатерлер жағдайында Қазақстан қолға алып жатқан шаралар туралы әңгімеледі. Атап айтқанда,  Нұрсұлтан Назарбаев еліміз 2050 жылға дейінгі даму стратегиясын, сондай-ақ ұзақмерзімді үдемелі индустриялық-инновациялық бағдарлама қабылдағанын атап өтті.

	Бұдан бөлек,  Нұрсұлтан Назарбаев Қазақстанның әлемдік, соның ішінде баламалы энергетикаға елеулі үлес қосып отырғанын айтты. Бұған Астанада «Болашақтың энергиясы» тақырыбымен  «ЭКСПО-2017» көрмесін өткізу де септігін тигізетін болады.

	Өз кезегінде Нобель сыйлығының лауреаттары Қазақстанның ғылым мен инновацияның дамуына қосқан зор үлесін, сондай-ақ VІІ Астана экономикалық форумының жаһандық әлеуметтік-экономикалық мәселелерді талқылауға арналған әлемдік платформа болып отырғанын  атап өтті.

	 



///Кездесуде Қазақстан Президентіне Ұлттық палатаның 2016 жылғы жұмысының қорытындылары, республикалық бизнес қоғамдастығының дамуы, сондай-ақ алдағы кезеңге арналған жоспарлар туралы президиум төрағасы Т.Құлыбаев пен басқарма төрағасы А.Мырзахметов баяндады.
Елбасы бизнесті қолдау жөнінде Үкімет мақсатты түрде тұрақты жұмыс жүргізіп отырғанын атап өтті.
– Заңнамалық актілерге дер кезінде өзгерістер енгізу бағытында жүйелі жұмыстар жүргізілуде, тексеруші мекемелер саны қысқартылды, жоспарлы тексерістер тоқтатылды. Кәсіпкерлер заңнамалық үдерістерге белсене атсалысып келеді, бұл елдің ішкі жалпы өніміндегі бизнестің үлесін арттыруға ықпал етуге тиіс, – деді Нұрсұлтан Назарбаев.
Сондай-ақ, Қазақстан Президенті елдегі кәсіпкерлікті дамыту үшін мемлекет қабылдап жатқан шараларға бизнес өкілдері тарапынан лайықты қайтарым болуға тиіс екеніне назар аударды.
– Мемлекет тарапынан көрсетілген қамқорлық пен қолдауға бизнестің лайықты жауап беретін кезі келді. Азаматтарды кәсіпкерлік саласына тұрақты түрде тартып, олардың ел экономикасындағы үлесін арттыру үшін жұмыс жүргізу қажет, – деді Мемлекет басшысы.
Палата басшылығы қазіргі уақытта шағын және орта бизнес үлесі ішкі жалпы өнімнің 25%-ын құрайтынын, онда 3 миллионнан астам адам жұмыс істеп жатқанын мәлімдеді. 2016 жылы 11,2 трлн теңгенің өнімі өндірілген, бұл – 2015 жылғы көрсеткішпен салыстырғанда 6%-ға артық.
Сонымен бірге, басқарма төрағасы Елбасының тапсырмасы бойынша рұқсат беру және бақылау-қадағалау саласында ревизиялық жұмыс жүргізіліп жатқанын атап өтті. Оның нәтижесінде рұқсат беру құжаттары айтарлықтай азайтылып, жоспарлы тексерістер тоқтатылды.
– Бас прокуратурамен, Парламент депутаттарымен бірлесіп, қазір шағын және орта бизнес қызметінің түрлі саласындағы санитарлық-эпидемиологиялық талаптарды қайта қарастырудамыз, – деді А.Мырзахметов.
Бұдан бөлек, Ұлттық палата басшылығы отандық кәсіпкерлердің жұмысын оңтайландыру және тиімдірек ете түсу үшін мобилді қызметтер қалыптастыруға қатысты жүргізіліп жатқан жұмыстар туралы баяндады.
Нұрсұлтан Назарбаев кездесу қорытындысы бойынша бірқатар нақты тапсырма берді.

///
	 

	Р.Түсіпбеков сыбайлас жемқорлыққа және көлеңкелі экономикаға қарсы әрекет ету жөніндегі қаржы полициясы органдары қызметінің биылғы жылдың 9 айындағы нәтижелері туралы баяндады.

	Агенттік төрағасы есепті кезеңде сыбайлас құқық бұзушылықтың ашылуы 7 пайызға артқаны туралы да хабардар етті. 2013 жылдың тоғыз айында мұндай қылмыстың 8059 фактісі, соның ішінде пара алудың 248 жайты тіркелген. Республикалық және облыстық деңгейде жүзден аса лауазымды тұлға жауапқа тартылған.

	Бұған қоса, Р.Түсіпбеков 4619 фактісі тіркелген экономикалық саладағы қылмыстарды анықтау жөніндегі жұмыстар, сондай-ақ қаржы полициясы қызметкерлерінің кәсіпкерлік қызметке араласпауын және бизнеске әкімшілік қысым көрсетуін азайту үшін қабылданған шаралар туралы баяндады. Сонымен қатар, Агенттік қызметінде басты назар көлеңкелі экономикаға және жалған кәсіпкерлікке қарсы күреске аударылды. 

	Агенттік төрағасы қылмыстың алдын алу және ескерту жөніндегі қызмет туралы да айтты. Бұл мақсатта қызметінде сыбайлас жемқорлық пен экономикалық қылмыстардың белгілері байқалатын лауазымды тұлғалар мен кәсіпорындарды тексеріске шықпай, қашықтан анықтауға мүмкіндік беретін Ахуалдық орталық жұмыс істейді.  

	Кездесу қорытындысында Мемлекет басшысы Агенттік алдына бірқатар міндеттер қойып, қаралған мәселелер бойынша нақты тапсырмалар берді.
/// 
Ф.Вуянович Нұрсұлтан Назарбаевты президенттік сайлаудағы жеңісімен құттықтады.
Черногория Президенті екі ел қарым-қатынасының аясы біртіндеп кеңейіп, достық байланыстардың нығайып келе жатқанын атап өткен.
«Елдеріміз арасындағы екіжақты және көпжақты ынтымақтастық жандана түседі деп үміттенемін, сондай-ақ ортақ іс-қимыл аясын кеңейтуге бағытталған бастамаларды қолдайтынымды білдіремін», – делінген құттықтауда.
Соңында Ф.Вуянович Қазақстан Президентіне мықты денсаулық және табыс тіледі.
///Кездесу барысында Қасым-Жомарт Тоқаевқа Қазақстандағы бірлескен жобалар туралы ақпарат берілді.
Андрей Костин 2020-2021 жылдары Қазақстанның ірі мемлекеттік және жекеменшік компанияларымен жалпы құны 6 миллиард доллардан асатын бірқатар маңызды келісімге қол қойылғанын хабарлады. ВТБ қаржыландыратын қазақстандық жобалардағы қаражаттың жалпы көлемі 11,5 миллиард долларға жеткен.

«KAZ Minerals» компаниясының қаржыландырылуы осы жылдың аса үлкен келісімі болды. ERG компаниясымен несие келісімдері жаңғыртылып, «Самұрық-Қазына» қорымен және оның еншілес ұйымдары – Атырау мұнай өңдеу зауыты, «Қазақстан темір жолы» ұлттық компаниясы және «Қазтрансгаз» акционерлік қоғамымен бірқатар несиелік келісім іске асырылды.
Сонымен қатар Қазақстан Президентіне ВТБ банкінің жобалық қаржыландыру, соның ішінде жасыл энергетика бағытындағы жұмыстарының перспективті бағыттары туралы ақпарат берілді.
Қасым-Жомарт Тоқаев Андрей Костинді жоғары мемлекеттік награда – «Достық» орденін алуымен құттықтады.
///Мемлекет басшысы нарықтың кәсіби қатысушыларын іскерлік сипатындағы ақпаратпен қамтамасыз етушілер арасындағы үздіктердің бірі болып саналатын Bloomberg News ақпарат агенттігі өкілдерімен әңгімелесті.
Сұхбат барысында Нұрсұлтан Назарбаев еліміздің саяси және әлеуметтік-экономикалық дамуының басты бағыттарына қатысты сауалдарға жауап беріп, ЕАЭО-ға мүше мемлекеттер ынтымақтастығының перспективалары, жаһандық экономиканың, терроризммен күрестің маңызды аспектілері, сондай-ақ шет елдермен өзара іс-қимылды нығайту жөнінде айтты.


/// 
Елбасы Атырау қаласына келді. Сапар барысында өңірдің бірқатар кәсіпорындарына бару, сондай-ақ Атырау, Ақтөбе, Маңғыстау және Батыс Қазақстан облыстары әкімдерінің қатысуымен кеңес өткізу жоспарланған.
/// 
Отырысты ашқан Мемлекеттік хатшы Парламент Мәжілісі мен барлық деңгейдегі мәслихаттар сайлауы Қазақстан халқының бірлігі мен тұтастығын паш еткенін атап көрсетті. Өткен шақырылыммен салыстырғанда, Парламент Мәжілісіндегі әйелдердің саны артты. Жаңа құрамға 29 әйел сайланып, олардың үлесі 27,1 пайыз болды. Бұл көрсеткіш әйелдерді саяси ілгерілету жөніндегі Мемлекет басшысы қойған міндеттерге сай келеді.
Г.Әбдіқалықова Мемлекет басшысының «Қазақстан жаңа жаһандық нақты ахуалда: өсім, реформалар, даму» атты жолдауын іске асыруға, соның ішінде дағдарысқа қарсы бағдарламаларға әйелдердің қатысуы мен кәсіпкерлік секторға тартылуының маңыздылығын атап өтті.
 Ұлттық экономика министрлігінің ақпараты бойынша, соңғы 5 жылда шағын және орта кәсіпкерлік субъектілерінің ішкі жалпы өнімдегі үлесі  2009 жылғы 17,7 пайыздан 2014 жылы 26,2 пайызға дейін артты. Шағын және орта кәсіпкерлік субъектілері иелерінің құрылымында әйелдердің үлесі – 42 пайыз. ЕҚДБ мен ҚР Үкіметінің «Бизнестегі әйелдер» атты бірлескен бағдарламасы аясында әйелдер басқаратын кәсіпорындарға жалпы құны 49,2 млн АҚШ доллары болатын 1200-ге жуық несие беру жоспарланып отыр.
Денсаулық сақтау және әлеуметтік даму министрлігі жұмыспен қамту саясатын жүзеге асырудағы пәрменді құралдың біріне айналған «Жұмыспен қамтудың жол картасы – 2020» бағдарламасы Мемлекет басшысының тапсырмасы бойынша жандандырылғанын хабарлады. Айталық, бағдарламаны іске асыру кезеңінде жұмыспен қамтуға жәрдемдесу шараларына 290,7 мың әйел тартылды, оның ішінде 222,5 мың адам еңбекпен қамтылды. Енді бағдарлама аясында барлық бағыт бойынша 50 мыңнан астам әйелді қамту жоспарлануда.
Отырыста  Қазақстан   Республикасы   Тәуелсіздігінің  25 жылдығына   арналған «25 пайдалы іс» республикалық акциясының іске асырылу барысы талқыланды. Акция әйелдер кәсіпкерлігін одан әрі дамытуға, дарынды жетім балаларды қолдауға, отбасылық-адамгершілік құндылықтарды нығайтуға бағытталған.
Сондай-ақ Ақтөбе және Оңтүстік Қазақстан облыстары әкімдіктерінің жастарды ар-ұждан тұрғысынан тәрбиелеу, ерте жүктіліктің алдын алу шаралары туралы ақпараты тыңдалды. Гүлшара Әбдіқалықова отырысқа қатысушылар назарын өскелең ұрпақтың ар-ұждан тәрбиесін күшейту, білім мекемелері мен ата-аналар тарапынан алдын алу жұмыстарын жүргізу, жасөспірімдер мен жастардың репродуктивті денсаулығын нығайту мәселелеріне аударды.
Мемлекеттік хатшы отырыс қорытындысы бойынша орталық және жергілікті  мемлекеттік органдарға бірқатар нақты тапсырмалар берді. 
///Әңгімелесу барысында тараптар туризм саласындағы ынтымақтастық және бірлескен инвестициялық жобаларды іске асыру мәселелерін талқылады.
Мемлекет басшысы бүгінде Қазақстан мен Сингапур арасындағы достық әрі әріптестік қарым-қатынастар жоғары деңгейде екенін атап өтті.
– Сингапурмен бұрыннан жақсы байланысымыз бар. Мен Ли Куан Ю мырзамен көп жыл достық қарым-қатынаста болдым. Елдеріңіздің қазіргі Премьер-Министрімен де тығыз ынтымақтастықта жұмыс істеп келеміз. Халықаралық басқосулардың бәрінде жүздесіп, қарым-қатынасымызды одан әрі нығайту жөнінде әңгімелесеміз, – деді Елбасы.
Нұрсұлтан Назарбаев Қазақстанның туризмді дамытуға мүдделі екенін атап өтіп, Астананың туристік әлеуетін арттыру үшін атқарылып жатқан шаралар жөнінде айтты. 
– Сіз – қонақ үй бизнесінде танымал адамсыз, әлемнің көптеген елдерінде жұмыс істеп жүрсіз. Астана – жаңа елорда. Біз оны туристік қалаға айналдырмақпыз. Бұл үшін біз Сингапурдың осы бағытта жүріп өткен жолын зерттеудеміз, – деді Мемлекет басшысы.
Онг Бэнг Сэнг Қазақстандағы өзінің алғашқы жұмыс тәжірибесі жөнінде айтты.
Сингапурлік бизнесмен Қазақстанның Нұрсұлтан Назарбаевтың басшылығымен қарқынды түрде өркендеп, дамудың жоғары нәтижелеріне қол жеткізгенін атап өтті.

///Конгреске Денсаулық сақтау министрі Е.Біртанов, көрнекті әлемдік деңгейдегі және қазақстандық кардиохирургтер мен ғалымдар, денсаулық сақтау саласының ұйымдастырушылары, отандық және шетелдік сарапшылар, медицина қызметкерлері қатысты.
Мемлекеттік хатшы конгрестің ашылу рәсімінде Қазақстан Президентінің форумға қатысушыларға арнаған құттықтауын оқып берді. Онда халық денсаулығы мен денсаулық сақтау саласын дамыту мемлекетіміздің басым бағыттарының бірі екені атап өтілген. Қазақстан – бүкіл халық жоғары мамандандырылған тегін медициналық көмекке қол жеткізе алатын әлемдегі аз ғана мемлекеттің бірі. Ұлттық ғылыми кардиохирургия орталығында кардиохирургиялық операцияның барлық түрі жасалады. Ол еліміздің ғана емес, әлемдік кардиохирургияның көшбасшысының біріне айналды. Адамзаттың денсаулығын жақсарту жолында өз білімі мен кәсібилігін іске асыруға дайын жетекші мамандардың басын қосқан жаһандық форум – соның айқын дәлелі.
Бүгінде «Денсаулық» бағдарламасының арқасында Қазақстанның кардиохирургиялық қызметі қарқынды дамып келеді. Егер 90-шы жылдардың басында елде жүрекке жасалатын ашық операция саны жылына 500-ден артпаса, 2016 жылы 12 мыңнан асып түсті. Қазақстан кардиохирургияның даму деңгейі жөнінен озық 30 елдің тізіміне кіреді.
2010 жылы құрылған Ұлттық ғылыми кардиохирургия орталығы отандық кардиохирургияның көшбасшысы болып саналады. Бүгінге жүрек-қан тамырлары ауруларын диагностикалауға және емдеуге арналған 18 инновациялық технология енгізілді, әлемнің тек 20 елінде ғана жүргізілетін 2050 бірегей ота жасалды. Орталық жүрек алмастыруға арналған 55 операцияны табысты іске асырды.
 
Анықтама:
Дүниежүзілік кардиоваскулярлық және торакальдық хирургтер қауымдастығы 1990 жылы Канцлер Джуро Ваданың (Жапония) басшылығымен құрылды. Алғашқы кеңесі 1991 жылы Чиангмайда (Таиланд) өтті.
///
	 

	Мемлекет басшысының атына жолдаған хатында авторлар ауылдық аумақтарды дамыту мәселесіне көңіл бөлгені үшін барша ауылдастары атынан алғыстарын білдірген.

	Ақсақалдар кеңесінің өкілдері Қазақстанды әлемнің ең дамыған 30 елінің қатарына қосуды мақсат еткен еліміздің 2050 жылға дейінгі даму Стратегиясы қабылдануының маңызы зор екеніне тоқталған.

	Авторлар жүзеге асырылып жатқан мемлекеттік бағдарламалардың арқасында өз ауылдарының қарқынды дамуын да атап өткен.

	«Достық ауылында бірлік пен келісімде өмір сүріп келе жатқан түрлі ұлт өкілдері өскелең буынды Отанға деген сүйіспеншілік рухында, сондай-ақ мәдени және адамгершілік құндылықтарды сақтауға тәрбиелеуде», – делінген хатта.

	Бұған қоса, Ақсақалдар кеңесінің өкілдері биылғы наурызда «100 мектеп, 100 аурухана» бағдарламасы аясында 300 оқушыға арналған жаңа мектептің құрылысы басталғанынан хабардар еткен.

	Хат соңында авторлар Мемлекет басшысын алда келе жатқан Жаңа жылмен құттықтап, өздерінің ең ізгі тілектерін білдірген.    

	 
///
	Қазақстан Президенті Үдемелі индустриялық-инновациялық даму жөніндегі бағдарламаға қатысушы кәсіпорындардың индустриялық көрмесімен танысты.

	Мемлекет басшысы жаңа медиа-орталықта кездесуді аша отырып, индустрияландыру ­– жаhандық дамыған әлемде Қазақстанның бәсекеге қабілеттілік мәселесі екенін атап өтті.

	- Біз бүгін еліміздің Үдемелі индустриялық-инновациялық дамуы жөніндегі бағдарламаның орындалу барысы туралы дәстүрлі есеп беру отырысын өткізіп отырмыз. Біздің кездесуіміз жоғары технология қолданыла отырып, соңғы техника бойынша жабдықталған, мүлде жаңа инновациялық ғимаратта өтуде. Бүгінгі Қазақстан инновацияны сенімді түрде енгізіп, заманауи кәсіпорындарды ашуда. Қазіргі уақытта біз автомобильдер мен ұшақтарды шығаруды қолға ала бастадық. Мысалы, мен жақында инновациялық өндіріс болып табылатын тікұшақтар шығаратын зауытта болдым. Біз сондай-ақ «Фермер» ұшағын шығара бастадық, келесі кезекте азаматтық авиация ұшақтарын шығармақпыз, - деп атап өтті Мемлекет басшысы.

	Отырыста Экономикалық даму және сауда министрі Б.Сағынтаев пен Индустрия және жаңа технологиялар министрі Ә.Исекешев есеп берді. Көлік және коммуникация министрі А.Жұмағалиев телерадиохабар тарататын жаңа сандық желінің мүмкіндіктері туралы баяндады.

	Индустрия және жаңа технологиялар министрлігінің есепті ақпаратына сәйкес, жалпы, қазіргі уақытта Үдемелі индустриялық-инновациялық даму жөніндегі мемлекеттік бағдарламаны іске асыру үшін толықанды негіз қаланған, 50-ден астам заңға өзгерістер енгізіліп, қабылданған, 23 салалық және функционалдық бағдарлама, сондай-ақ аумақты дамыту бағдарламасы бекітілген. Бағдарламаны іске асыруда екі жарым жыл ішінде жалпы сомасы 1,8 трлн. теңгені құрайтын 443 жоба іске қосылған.

	Іс-шара барысында Индустрияландыру картасының инвестициялық нысандарын пайдалануға беру жөнінде жалпыұлттық телекөпір өткізілді. Оның барысында Телерадиохабарларын таратудың ұлттық сандық желісі мен Қазақстанның «24.kz» жаңа телеарнасын іске қосу рәсімі өтті. Телерадиохабарларын тарататын ұлттық спутниктік желінің жұмысы бұған дейін мемлекеттік телеарналар қамти алмай келген, 600 шалғай ауылды қоса алғанда, еліміздің барлық ауылының тұрғындарының Қазақстанның телеарналарына қол жетімділігін қамтасыз етеді. Мемлекет басшысы «24.kz» - тек отандық өндірістің телеөнімдерін көрсететін республикадағы алғашқы телеарна екенін атап көрсетті. Телеарна ұжымы әлемнің жетекші телерадиокорпорациялары пайдаланатын озық телевизиялық жүйе бойынша арнайы дайындықтан өткен.

	

	Одан кейін телекөпірге республиканың барлық өңірлері тікелей қосылып, өздерінің инвестициялық жобаларын көрсетті.

	Мемлекет басшысы форумды қорытындылай келе, жалпы, Үдемелі индустриялық-инновациялық даму жөніндегі бағдарлама іске асырылып жатқанын, белгілі бір нәтиже бар екенін атап өтті.

	- Мен елдің және мемлекеттік органдардың алдында тұрған үш басты міндетке тоқталып өтпекпін. Бұл индустрияландыру, өңірлердің үйлесімді дамуы және әлеуметтік жаңғыру. Біз бүгін бағдарламаның табыстары туралы естіп білдік. Алайда, 2010 жылы және 2011 жылдың бірінші жартыжылдығында іске қосылған 225 жобаның тек жартысынан 60 пайыздан астамы ғана жұмыс істеп тұр. Осыған жол берген өңірлердің әкімдері салалы министрліктермен бірге пәрменді шаралар қабылдаулары керек, - деді Нұрсұлтан Назарбаев.

	Сонымен қатар, Қазақстан Президенті әкімдер Индустрияландыру картасын жеңіл түсінбеуі тиіс екеніне тоқталды. Ашылып жатқан барлық нысан жаhандық нарықта бәсекеге қабілетті болуы тиіс.

	- Біз Индустрияландыру картасының мәртебесін көтеруге тиіспіз. Картаға нақты негізі бар, жоғары технологиялық өнім шығаратын, біз үшін басым бағыттағы жобалар енгізілуі керек. Мемлекеттік органдар, ең алдымен, барлық әкімдіктер жобаларды іске асыруға, олардың жобалық қуаты толық іске қосылғанша, жан-жақты көмек көрсетуге тиісті, - деді Нұрсұлтан Назарбаев.

	Мемлекет басшысы форум аяқталғаннан кейін Индустрияландыру картасына енгізілген компаниялардың өнімдерімен танысып шығып, «Қазақстандық өнімді сатып ал» атты сауда-саттық жәрмеңкесін аралап көрді.

	

///Отырыстың күн тәртібіне сәйкес тараптар Шанхай ынтымақтастық ұйымының қазіргі жағдайына және оны дамыту перспективасына қатысты мәселелерді талқылап, ұйым аясында ынтымақтастықты ілгерілету жөніндегі бірлескен қадам жасау жайы, сондай-ақ халықаралық және өңірлік өзекті мәселелер жөнінде пікір алмасты.
Мемлекет басшысы басқосудың төрағасы ретінде отырысты ашып, Үндістан мен Пәкістанды Шанхай ынтымақтастық ұйымының толық құқылы мүшесі етіп қабылдау рәсімінің аяқталғанына назар аударып, саммиттің тарихи маңыздылығын атап өтті.
– Ұйымның құрамы алғаш рет кеңейіп отырғандықтан, біздің осы кездесуіміз тарихи шараға айналады десем, артық айтқандық емес. Бүгіннен бастап Үндістан Республикасы мен Пәкістан Ислам Республикасы Шанхай ынтымақтастық ұйымының толық құқылы мүшесі болды. Енді ұйымның жауапкершілік аясы 3 миллирдтан астам тұрғыны бар аумақты қамтиды. Сонымен, ол «Шанхай сегіздігі» сияқты институционалдық дамудың жаңа кезеңіне қадам басты. Бүгінде біз ШЫҰ кеңістігіне іргелес кейбір аймақтарда жағдай ушығып, геосаяси шиеленістің өрши түскеніне куә болып отырмыз. Осы орайда ШЫҰ-ға мүше мемлекеттер басшыларының  Халықаралық терроризмге қарсы бірлескен іс-қимыл туралы мәлімдемесін қабылдауымыз дер кезінде жасалған қадам болды, – деді Нұрсұлтан Назарбаев.          
Мемлекет басшысы қол қоюға ұсынылған Экстремизмге қарсы іс-қимыл жөніндегі ШЫҰ конвенциясының өзектілігіне де тоқталды.  
Сонымен қатар, Қазақстан Президенті «Бейбіт миссия» атауымен өткізілген бірлескен антитеррорлық жаттығулардың ұйымға мүше мемлекеттердің тәжірибе жүзіндегі ынтымақтастығын нығайтуға қосқан үлесін атап өтіп, биылғы сәуір айында Астана қаласында ұйымдастырылған «Есірткісіз әлем үшін» атты халықаралық акцияға қатысқаны үшін барлық тарапқа ризашылығын білдірді.
Нұрсұлтан Назарбаев өз сөзінде ШЫҰ-ның халықаралық ұйымдармен және бірлестіктермен ынтымақтастықты нығайту жөніндегі жұмысына жеке тоқталды.     
– 2016 жылғы қарашада БҰҰ Бас Ассамблеясы ШЫҰ-мен ынтымақтастық жөніндегі қарар қабылдады. Трансұлттық есірткі қылмысына қарсы күрес мәселелері жөніндегі ШЫҰ-БҰҰ жоғары деңгейдегі бірлескен іс-шарасының қорытындыларын бағалаймыз. Шанхай ұйымының Халықаралық Қызыл Крест комитетімен қарым-қатынастарын рәсімдеудің болашағы зор. ШЫҰ-ның Еуразиялық экономикалық одақпен және Ислам ынтымақтастығы ұйымымен өзара іс-қимыл орнатуын да қолдаймыз, – деді Мемлекет басшысы.
Қазақстан Президенті ұйым аясында экономикалық кооперацияны ілгерілету мәселесіне назар аударып, осы саладағы жаңа институционалдық мүмкіндіктерді атап өтті.  
– Шанхай ынтымақтастық ұйымына мүше мемлекеттердің үкіметтері арасындағы халықаралық автомобиль тасымалы үшін қолайлы жағдай жасау жөніндегі келісім күшіне енді. Еуразиялық экономикалық одақ жобаларының «Жібек жолының экономикалық белдеуі» бастамасымен ұштасуын ескерер болсақ, өңірлік сауда-экономикалық ынтымақтастықтың болашағы жарқын екені байқалады. Келешекте ШЫҰ еркін сауда аймағын құру өзара сауданың артуына септігін тигізеді. Мәдени-гуманитарлық ынтымақтастық та қызметіміздің маңызды бағыты болып саналады. Осыған орай Шанхай ынтымақтастық ұйымы университетін құру және оның қызметі туралы келісімге қол қойылғанымен құттықтаймыз, – деді Нұрсұлтан Назарбаев.  
Сондай-ақ, Мемлекет басшысы ШЫҰ-ға мүше мемлекеттердің 2017-2018 жылдардағы туризм саласындағы ынтымақтастығы бағдарламасын іске асыру жөніндегі бірлескен жұмыс жоспары аясындағы өзара іс-қимылдың  белсенді болатынына назар аударды.
Қазақстан Президенті еліміздің БҰҰ Қауіпсіздік Кеңесінің тұрақты емес мүшесі ретінде өңірлік және жаһандық қақтығыстарды шешуге бар күш-жігерін салуға ұмтылатынын мәлімдеді.
– Ауғанстан басшылығының ел ішіндегі саяси диалогты нығайту және оны тұрақты әрі орнықты дамушы мемлекетке айналдыруды көздейтін шаралар жөніндегі қадамдарын қолдаймыз. Қазақстан Астана процесі басқосуында сирияаралық дағдарысты реттеу жөніндегі келіссөздер үдерісіне өз үлесін қосуын жалғастыра бермек. Осы келіссөздерге мүдделі барлық тараптардың қатысуын қамтамасыз ету маңызды, – деді Нұрсұлтан Назарбаев.
Мемлекет басшысы Қазақстанның ядролық қарусыздану мен таратпау идеясын берік қолдайтынын атап өтіп, еліміз Солтүстік Кореядағы ядролық қаруға қатысты проблеманы реттеу жөніндегі келіссөздерді тезірек қайта бастауды құптайтынын айтты.
Қазақстан Президенті «жасыл энергетиканы» дамыту бағытында елімізде атқарылып жатқан жұмыстарға да тоқталды.
– Бүгін барлығымыз «Болашақтың энергиясы» ұранымен дүние жүзілік «ЭКСПО-2017» мамандандырылған көрмесінің ашылу рәсіміне қатысамыз. Бірнеше ай бойы бұл жерде экологиялық таза энергетика саласындағы ең озық технологиялар көрсетілетін болады. Астанадағы ЭКСПО көрмесі нәтижелерінің ШЫҰ-ның барлық елдері және жалпы халықаралық қоғамдастық үшін пайдасы зор болады деп үміттенемін, – деді Нұрсұлтан Назарбаев.
Соңында Мемлекет басшысы ұйымды дамытудың барлық басты бағыттары бойынша өзара іс-қимылдың жоғары деңгейіне мемлекеттер ортақ күш-жігер жұмсағанда ғана қол жеткізуге болатынын атап өтті.
Отырыста, сондай-ақ, ҚХР Төрағасы Си Цзиньпин, Қырғыз Республикасының Президенті Алмазбек Атамбаев, Ресей Федерациясының Президенті Владимир Путин, Тәжікстан Республикасының Президенті Эмомали Рахмон, Өзбекстан Республикасының Президенті Шавкат Мирзиёев, Үндістан Республикасының Премьер-Министрі Нарендра Моди, Пәкістан Ислам Республикасының Премьер-Министрі Наваз Шариф, Ауғанстан Ислам Республикасының Президенті Ашраф Ғани, Беларусь Республикасының Президенті Александр Лукашенко, Моңғолия Президенті Цахиагийн Элбэгдорж, Біріккен Ұлттар Ұйымының Бас хатшысы Антониу Гутерриш, Шанхай ынтымақтастық ұйымының Бас хатшысы Рашид Алимов, ШЫҰ Өңірлік антитеррорлық құрылымының атқарушы комитетінің директоры Евгений Сысоев, ТМД Атқарушы комитетінің төрағасы – атқарушы хатшы Сергей Лебедев, Азиядағы өзара ықпалдастық және сенім шаралары кеңесінің Азиядағы атқарушы директоры Гун Цзяньвэй, Оңтүстік Шығыс Азия елдері қауымдастығының Бас хатшысы Ле Лыонг Минь, Ұжымдық қауіпсіздік туралы шарт ұйымы Бас хатшысының орынбасары Аманжол Жанқұлиев сөз сөйледі.
Іс-шара регламентіне сәйкес, отырыс соңында Шанхай ынтымақтастық ұйымындағы төрағалық Қытай Халық Республикасына өтті.
***
Шанхай ынтымақтастық ұйымына мүше мемлекеттер басшылары отырысының қорытындысы бойынша мынадай құжаттар қабылданды:


/// 
Жеделхатта көп адамның қаза тапқаны және жарақат алғаны туралы хабарды Мемлекет басшысының зор күйзеліспен қабылдағаны атап өтілген.
Нұрсұлтан Назарбаев жеке өзінің және Қазақстан халқының атынан қаза болғандардың туыс-туғандары мен жақындарына көңіл айтты.
///
	 

	Мемлекет басшысы Ұлттық қорғаныс университетінің тыңдаушыларын, түлектері мен оқытушы-профессорлар құрамын жаңа ғимараттың ашылуымен құттықтап, мұнда жоғары білікті әскери кәсіпқойларды даярлайтын орталық құрылуы тиіс екенін айтты.

	– Бұл жерде зерек, әскери ғылымды білетін және тілдерді меңгерген, білімді офицерлер тәрбиеленуі керек, – деді Нұрсұлтан Назарбаев.

	Мемлекет басшысы сонымен қатар қорғаныс университетінің жаңа ғимараты әскери ғылымның ең заманауи талаптарына сай келетінін атап өтті.

	– Мұнда зертханалар жұмыс істеп, ғылыми зерттеулер мен әзірленімдер жүргізіледі, докторанттар даярланып, диссертациялар қорғалатын болады. Ең үздік әлемдік тәжірибелерді оқыту үшін университет оқытушыларды Ресейден және басқа елдерден шақырады – деді Қазақстан Президенті.

	Сонымен қатар, Мемлекет басшысы университеттің әскери мамандарды оқыту мен даярлау жөніндегі нақты жоспары жоқтығына назар аударды. Нұрсұлтан Назарбаев Қазақстанның әскери оқу орындары шетелдердің осындай оқу орындарынан үлгі алуы қажеттігін, олар жай ғана кәсіпқойларды емес, нағыз көшбасшыларды даярлайтынын айтты. Қазақстан Президенті Ұлттық қорғаныс университетінің жаңа ғимаратын пайдалану тұжырымдамасын әзірлеуді тапсырды.

	Сондай-ақ Нұрсұлтан Назарбаев қауіпсіздікті тиісті деңгейде қамтамасыз ету үшін қазіргі заманда мемлекеттің ұрысқа қабілетті армиясы болуы керектігіне де назар аударды.

	– Қазақстан өзінің сыртқы саясатының арқасында шекараның өн бойында тыныштықты қамтамасыз етті, қуатты одақтастар тапты. Бұған қоса, біздің мемлекетімізде қуатты, сақадай сай армия және парызына адал офицерлер болуы тиіс, – деді Қазақстан Президенті.

	Мемлекет басшысы Ұлттық қорғаныс университетінің оқу үдерісінің мониторинг орталығын, оперативтік өнер кафедрасы мен кітапханасын аралап көрді.  

	Соңында Нұрсұлтан Назарбаев құрметті қонақтар кітабына естелік қолтаңба қалдырды.

	Ұлттық қорғаныс университеті – магистратура және докторантура бағдарламалары бойынша стратегиялық, жедел-стратегиялық және жедел-тактикалық басқару буындары үшін әскери кадрлар даярлайтын Орталық Азиядағы бірден-бір жоғары әскери оқу орны. 


///Ресми қарсы алу рәсімінен кейін Шанхай ынтымақтастық ұйымына мүше мемлекеттер басшыларының шағын және кеңейтілген құрамдағы отырысы өтті.
Мемлекет басшысы Қырғыз Республикасының Президенті Сооронбай Жээнбековке жылы қарсы алғаны және саммитке жоғары деңгейде дайындалғаны үшін ризашылық білдіріп, саммитте қабылданған шешімдер мен қол қойылған құжаттар елдер арасындағы кооперацияны нығайтуға септігін тигізетініне сенімді екенін айтты.
Мемлекет басшысы халықаралық қатынастар жүйесінің трансформациясы көпжақты бірлестіктер қызметтерінің мейлінше теңестірілген және айқын қағидаттарын жасау қажеттігін көрсететініне тоқталып, осыған байланысты өзінің пікіріне сәйкес ШЫҰ-ның басты міндеттерін атап өтті.
– Біріншіден, ШЫҰ кеңістігінде өзара сенімді, қауіпсіздік пен ынтымақтастықты қамтамасыз ету мақсатында конструктивті диалог пен өзара іс-қимылдарды нығайту маңызды болып қала беруі тиіс. Осыған байланысты, ШЫҰ стратегиясы шеңберінде 2018-2022 жылдарға арналған Іс-қимылдар жоспарын, Ұзақ мерзімді тату көршілік туралы келісімді, достық пен ынтымақтастықты толыққанды жүзеге асыру керек, – деді Қазақстан Президенті.
Қасым-Жомарт Тоқаев Қазақстан Республикасының Тұңғыш Президенті Нұрсұлтан Назарбаевтың «Үш диалог» жөніндегі бастамасының дер кезінде айтылғанын және осы ретте Еуразиялық экономикалық одақ, Оңтүстік-Шығыс Азия мемлекеттерінің ассоциациясы, БРИКС (Бразилия, Ресей, Үндістан, Қытай, Оңтүстік Африка Республикасы) және Еуропалық одақ  сияқты Еуразияның көпжақты негізгі құрылымдарымен толыққанды қарым-қатынасты орнатып кеңейту арқылы Ұйымның халықаралық бәсекеге қабілетін арттыру қажеттігін атап өтті.
– Экономикалық өсім баяулаған әрі әлемдік нарықтағы қаржылық тұрақсыздық жағдайында Шанхай ынтымақтастық ұйымының зор әлеуетін бұдан да тиімді пайдалану қажет. Оған сегіз жақты Еуразиялық қаржылық кеңесшілік механизмін құру септігін тигізеді деп есептейміз. Бүгін Шанхай ынтымақтастық ұйымының Хатшылығы мен «Астана» халықаралық қаржы орталығы арасында қол қойылған Меморандум ШЫҰ елдерінің қаржы жүйесін дамытуда АХҚО-ның бірегей инновациялық әлеуетін пайдалануға мүмкіндік береді, – деді Мемлекет басшысы.
Қазақстан Президенті отырысқа қатысушылардың назарын аймақтағы қауіпсіздікті қамтамасыз ету мәселелеріне аударды. Оның пікірінше, сәуір айында ШЫҰ-ға әрі әріптес-ел – Шри-Ланкада болған лаңкестік оқиға Қазақстанның Біріккен ұлттар ұйымы аясында Жаһандық лаңкестікке қарсы коалиция құру туралы бастамасының қажеттілігін дәлелдеді.  
– Сондай-ақ, лаңкестік мәселесі жаһандық желіде көрініс берді, сондықтан, киберқауіпсіздікті қамтамасыз етуді де күшейту  қажет етеді. ШЫҰ ақпараттық қауіпсіздік жөніндегі Орталығын құру Ұйымның ақпараттық кеңістігін қорғау ісіне қосқан маңызды үлес болар еді. Тәжірибесі мен өзіндік ерекшелігін ескерсек, бұл мәселені реттеуге ШЫҰ-ның лаңкестікке қарсы аймақтық құрылымы қауқарлы, – деді Қасым-Жомарт Тоқаев. 
Сонымен қатар, Мемлекет басшысы климаттың өзгеруі мен қоршаған ортаны қорғау мәселелеріне жеке тоқталып, осы саладағы ынтымақтастық үшін тұрақты жұмыс істейтін платформа құруды ұсынды.
Қазақстан Президенті сөзінің соңында бітімгерлік қызмет еліміздің халықаралық және аймақтық қауіпсіздікті нығайту жөніндегі сыртқы саясатының ажырамас бөлігі екенін айтып, ШЫҰ-дағы әріптестерге БҰҰ аясындағы Қазақстанның бітімгерлік бойынша бастамаларын қолдағаны үшін ризашылығын білдірді. 
***
Саммит қорытындысы бойынша мынадай құжаттар қабылданып, қол қойылды:
1. ШЫҰ мүше мемлекеттер басшылары кеңесінің қорытындысы жөнінде ақпараттық хабарлама;
2. ШЫҰ мүше мемлекеттер басшыларының Бішкек декларациясы;
3. ШЫҰ мүше мемлекеттер басшыларының ШЫҰ мүше мемлекеттердің 2018-2023 жылдарға арналған Есірткіге қарсы стратегиясын жүзеге асырудың Жұмыс жоспарын және ШЫҰ мүше мемлекеттердің 2018-2023 жылдарға арналған Есірткіге қарсы стратегиясының орындалуы жөніндегі іс-қимылдар бағдарламасын бекіту туралы шешімі;
4. ШЫҰ мүше мемлекеттер басшылары кеңесінің ШЫҰ мүше мемлекеттері өңірлері басшылары форумының регламентін бекіту туралы шешімі;
5. ШЫҰ мүше мемлекеттер басшылары кеңесінің ШЫҰ мүше мемлекеттердің цифрландыру және ақпараттық коммуникациялық технологиялар саласындағы ынтымақтастығының тұжырымдамасын бекіту туралы шешімі;
6. ШЫҰ мүше мемлекеттер басшылары кеңесінің ШЫҰ мүше мемлекеттердің өңіраралық ынтымақтастығын дамыту бағдарламасын бекіту туралы шешімі;
7. ШЫҰ мүше мемлекеттер басшылары кеңесінің ШЫҰ өткен жылғы жұмыстары жөніндегі ШЫҰ Бас хатшысының баяндамасын бекіту туралы шешімі;
8. ШЫҰ мүше мемлекеттер басшылары кеңесінің ШЫҰ Өңірлік терроризмге қарсы құрылымының 2018 жылғы жұмыстары жөнінде ШЫҰ Өңірлік терроризмге қарсы құрылымы кеңесінің баяндамасын бекіту туралы шешімі;
9. ШЫҰ мүше мемлекеттер басшылары кеңесінің ШЫҰ мүше мемлекеттерінің қоршаған ортаны қорғау саласындағы ынтымақтастығының тұжырымдамасын нақты жүзеге асыру жөніндегі іс-шаралар жоспарын бекіту туралы шешімі;
10. ШЫҰ мүше мемлекеттер басшылары кеңесінің ШЫҰ мен Гуманитарлық мәселелерді үйлестіру жөніндегі БҰҰ Басқармасы арасындағы өзара түсіністік меморандумына қол қою туралы шешімі;
11. ШЫҰ мүше мемлекеттер басшылары кеңесінің ШЫҰ Хатшылығы мен Бүкіләлемдік туристік ұйым арасындағы өзара түсіністік жөніндегі меморандумға қол қою туралы шешімі;
12. ШЫҰ мүше мемлекеттер басшылары кеңесінің ШЫҰ Хатшылығы мен «Астана» халықаралық қаржы орталығы арасындағы өзара түсіністік жөніндегі меморандумға қол қою туралы шешімі;
13. ШЫҰ мүше мемлекеттер басшылары кеңесінің ШЫҰ (ШЫҰ Хатшылығы) мен БҰҰ Азық-түлік және ауылшаруашылық ұйымы арасындағы өзара түсіністік жөніндегі меморандумға қол қою туралы шешімі;
14. ШЫҰ мүше мемлекеттер басшылары кеңесінің ШЫҰ Хатшылығы мен БҰҰ Еуропалық экономикалық комиссия арасындағы өзара түсіністік жөніндегі меморандумға қол қою туралы шешімі;
15. ШЫҰ мүше мемлекеттер басшылары кеңесінің «ШЫҰ – Ауғанстан» Байланыс топтарының келешек іс-қимылдарының жол картасына қол қою туралы шешімі;
16. ШЫҰ мүше мемлекеттер үкіметтері арасындағы Бұқаралық ақпарат құралдары саласындағы ынтымақтастық туралы келісім;
17. ШЫҰ мүше мемлекеттердің өкілетті органдары арасындағы Дене шынықтыру және спорт саласындағы ынтымақтастық туралы келісім;
18. ШЫҰ мүше мемлекеттер басшылары кеңесінің Денсаулық сақтау саласындағы 2019-2021 жылдарға арналған ынтымақтастық жөніндегі негізгі іс-шараларының жоспары;
19. ШЫҰ Хатшылығы мен «Астана» халықаралық қаржы орталығы арасындағы өзара түсіністік жөніндегі меморандумға қол қою туралы;
20. Шанхай ынтымақтастық ұйымының Хатшылығы мен Бүкіләлемдік туристік ұйым арасындағы өзара түсіністік туралы меморандум;
21. Гуманитарлық мәселелерді үйлестіру жөніндегі ШЫҰ мен БҰҰ арасындағы өзара түсіністік туралы меморандум;
22. «ШЫҰ – Ауғанстан» Байланыс топтарының келешек іс-қимылдарының жол картасы туралы.
 







/// 
Концертте Қазақстанның белгілі әртістері, отандық кино және эстрада жұлдыздары бүкіл халықтың сүйіспеншілігіне бөленген фильмдердегі танымал әндерді орындады. 

///Қазақстан Президенті Италияның солтүстігіндегі Генуя қаласында автожол көпірінің опырылуы салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өз атымнан ауыр қайғыға ортақтасып, қайтыс болғандардың отбасылары мен туған-туыстарына, сондай-ақ бүкіл Италия халқына көңіл айтамын.
Зардап шеккендердің тезірек сауығып, отбасыларына оралуына тілектестік білдіремін», – делінген жеделхатта.
///Қазақстан Республикасы Тәуелсіздігінің 30 жылдығына орай Президент Қасым-Жомарт Тоқаевтың атына шет мемлекеттердің басшылары мен халықаралық ұйымдардың жетекшілерінен құттықтау жеделхаттары келіп түсуде.
Оңтүстік Кореяның Президенті Мун Чжэ Ин корей халқының атынан жүрекжарды құттықтауын жолдады.
«Елдеріміз түрлі сала бойынша ынтымақтастықты дамытып келеді. Атап айтқанда, біздің өзара алмасқан сапарларымыз және генерал Хон Бом Доның мүрдесінің тарихи отанына қайтарылуы екі ел арасындағы стратегиялық серіктестіктің одан әрі тереңдеуіне мүмкіндік берді деп санаймын. Келесі жылы мемлекеттеріміз арасындағы дипломатиялық қатынастардың 30 жылдығы атап өтіледі. Екі ел арасындағы көп жылдық достық қатынастарды одан әрі дамытып, халықтарымыздың байланыстары мен ықпалдастығын тереңдете береміз деп сенемін», – делінген жеделхатта.
Сингапур Президенті Халима Якуб өз құттықтауында Қасым-Жомарт Тоқаев пен Қазақстан халқын Тәуелсіздіктің 30 жылдығымен құттықтап, екі мемлекет арасында тығыз ынтымақтастықты жандандыруға мүмкіндік бар екенін атап өткен.
«Сингапур мен Қазақстан жоғары деңгейдегі берік әрі жеке байланыстар арқылы бекемделген шынайы достық қатынас орнатқан. Халықаралық сауданың негізгі транзиттік тораптары ретінде екі елдің орналасқан стратегиялық орнын ескере отырып, жүк тасымалы байланыстарын дамытуға өзара мүдделіміз», – деп жазған Сингапур Президенті.
Арменияның Премьер-министрі Никол Пашинян да өзінің құттықтауы мен игі тілектерін жолдай отырып, Қазақстанның саяси және әлеуметтік-экономикалық салалардағы маңызды жетістіктерін атап өткен.
«Біздің өзара күш-жігеріміз Армения мен Қазақстан арасындағы табысты ынтымақтастықты екіжақты форматта да, интеграциялық қауымдастықтар мен көпжақты ұйымдар аясында да  одан әрі дамытуға бағытталатынына сенімдімін. Мұның бәрі екі ел халықтарының мүддесін көздейді», – делінген жеделхатта.
Тәуелсіздігіміздің 30 жылдығына орай Оман Сұлтаны Хайсам бен Тариқ, Әл Саид Непал Президенті Бидхья Деви Бхандари, Австралияның Премьер-министрі Скотт Моррисон, Израильдің бұрынғы Премьер-министрлері Биньямин Нетаньяху және Эхуд Ольмерт, БҰҰ-ның Женевадағы  бөлімшесінің бас директоры Татьяна Валовая, Дүниежүзілік денсаулық сақтау ұйымының бас директоры Тедрос Адханом Гебрейесус, Ресей Федерациясы Сыртқы барлау қызметінің директоры Сергей Нарышкин, «Mabetex Group» компаниясының президенті Африм Паколли және басқалар өз құттықтауларын жолдады.
/// 
Елбасы екі ел делегациялары арасындағы келіссөздер достық пен өзара түсіністік негізінде өткенін айтты.  
Қазақстан Жапонияның Орталық Азиядағы дәстүрлі сауда-экономикалық ірі серіктесі болып саналады. Екі ел арасындағы тауар айналымы 2014 жылы шамамен 2 миллиард долларға жетті. Биылғы бірінші жартыжылдықта бұл көрсеткіш 600 миллион доллар болды, – деді Нұрсұлтан Назарбаев.
Мемлекет басшысы Қазақстан мен Жапония арасындағы сауда-экономикалық ынтымақтастықтың көпқырлы екенін және ол бұдан әрі де жандана түсетінін айтты. 
Елдеріміздің бір-бірін өзара толықтырушы мүмкіндіктері ықпалдастық көкжиегін ұдайы кеңейтуге жол ашады. Бұлар атом энергетикасын, ауыл шаруашылығын, автомобиль құрастыру және жоғары технологиялар саласын қамтиды, – деді Қазақстан Президенті.
Нұрсұлтан Назарбаев инвестициялық ынтымақтастықты одан әрі дамыту, соның ішінде бірлескен кәсіпорындар құру және бірлескен жобаларды жүзеге асыру перспективаларына да назар аударды.
Бүгінде Қазақстанда  бірлескен 50 кәсіпорын тіркелген, құны 700 миллион доллардан асатын 6 бірлескен жоба іске асырылды. Дәл осы сома мөлшерінде тағы 10 жоба қарқынды ілгерілету кезеңінде тұр, – деді Мемлекет басшысы. 
Қазақстан Президенті жапон бизнесінің сирек металдарды барлау, атом энергетикасы, банк секторы, химия өнеркәсібі, ауыл шаруашылығы және көлік салаларында ынтымақтастықты дамытуға әзір екендігін атап өтті. Жапон инвесторлары үшін елімізде жүзеге асырылып жатқан ауқымды инфрақұрылымдық жобалар да жаңа мүмкіндіктер ашады.
Сонымен қатар Мемлекет басшысы екі елдің халықаралық аренада, оның ішінде Азиядағы өзара іс-қимыл және сенім шаралары жөніндегі кеңес, «Орталық Азия плюс Жапония» диалогы аясында жемісті ынтымақтасып отырғанын айтты.
Біздің елдеріміз халықаралық құқықты, БҰҰ Жарғысының мақсаттары мен қағидаттарын бұлжытпай ұстанатынын көрсетіп келеді. Күн тәртібіндегі халықаралық мәселелер жөніндегі, соның ішінде ядролық қарусыздану және таратпау ісіндегі Қазақстан мен Жапонияның ұстанымы бірдей, – деді Нұрсұлтан Назарбаев.
Жапония Премьер-министрі өз сөзінде Қазақстанның әлемдік істер саласында, әсіресе ядролық қару таратпау ісінде маңызды орын алып, өңір экономикасындағы көшбасы болып отырғанын атап өтті.
Қазақстан Орталық Азиядағы экономикасы ауқымды ел болып саналады, және халықаралық аренада елеулі рөл атқарады. Қазақстан – Жапония үшін маңызды серіктес, – деді С.Абэ.
Жапония Премьер-министрі әсіресе атом өнеркәсібі, жоғары білікті кадрлар даярлау, сондай-ақ медицинаға жапондық диагностика жүйесін енгізу саласында сауда-экономикалық ынтымақтастық аясын кеңейте түсу арқылы Қазақстандағы экономикалық реформаларды өз елінің алдағы уақытта да қолдайтынын атап өтті. Сонымен қатар С.Абэ Жапония Қазақстанмен мәдени-гуманитарлық ынтымақтастықты да ілгерілетуге мүдделі екенін айтты.
***
Іс-шара барысында төмендегідей құжаттарға қол қойылды:
– Қазақстан Республикасы мен Жапония арасындағы стратегиялық серіктестікті нығайту және аясын кеңейту туралы бірлескен мәлімдеме;
– Қазақстан Республикасының Президенті мен Жапония Премьер-министрінің ядролық сынаққа жан-жақты тыйым салу туралы бірлескен мәлімдемесі;
– ҚР Қаржы министрлігінің Қаржы мониторингі комитеті мен Жапония Қауіпсіздік жөніндегі ұлттық қоғамдық комиссиясының Жапония қаржы барлау орталығының қылмыстық жолмен алынған табысты легализациялауға және терроризмді қаржыландыруға қарсы іс-қимыл саласындағы ынтымақтастығы туралы хаттама. 
///Биылғы 6 қаңтарда менің тапсырмам бойынша құқық қорғау органдары мен Сыртқы істер министрлігі жүргізген гуманитарлық шара нәтижесінде Сириядан 47 азаматымыз, соның ішінде 30 бала елімізге қайтарылды.
Олар дағдарыс жайлаған елге алданып барып, террористердің (Қазақстанда тыйым салынған ИЛИМ халықаралық лаңкестік ұйымының) тұтқынында болды. Қазақстанға келген соң әйелдер мен балаларға мемлекет тарапынан барлық көмек көрсетілді. Осындай ауыр жағдайға ұшыраған бұл кінәсіз жандардың қуанышында шек жоқ. Олар бір ай бойы бейімдеу орталығында болып, қажетті медициналық көмек алады. Атқарылған жұмыс мұндай келеңсіз жағдайлардың алдын алуға септігін тигізеді.
Қазақстан өз азаматтарына қай жерде жүргеніне қарамастан әрдайым қолдау көрсетеді. Біздің негізгі міндетіміз – еліміздің қауіпсіздігін, халқымыздың береке-бірлігі мен тұтастығын қамтамасыз ету. Қақтығыс аймағында еріксіз жүрген балаларды қайтару жөніндегі жұмыстарды жалғастыра беретін боламыз.
///Салтанатты рәсімге студент жастар, олардың ата-аналары, университеттің Қамқоршылық кеңесінің өкілдері мен оқытушылар қатысты.
Мемлекет басшысы Назарбаев Университетінің түлектерін осы айтулы күнмен құттықтап, олардың бүгінгі табысына студенттер мен ұстаздардың, университеттің Қамқоршылық кеңесі мен барлық қызметкерлерінің бірлескен күш-жігерінің арқасында қол жеткізіліп отырғанын атап өтті. 
– Көктемнің осы шуақты күні қуанышты сәтпен – диплом алған жас мамандардың кәсіби еңбек жолын бастауымен тұспа-тұс келіп отыр. Бүгін  Университеттің 737 түлегі оқуды аяқтады. Оқу орнының тарихында біз тұңғыш рет 9 ғылым докторын даярлап шығардық, – деді Қазақстан Президенті.      
Нұрсұлтан Назарбаев университет дипломына ие болғандардың еңбек нарығында бәсекеге қабілеттілігі жоғары екеніне назар аударды.
– Алдыңғы жылдары бұл университетті мыңнан астам студент бітіріп шықты. Олардың жартысы әлемдегі беделді оқу орындарында білімін одан әрі жалғастырды. Еңбек нарығына қосылған түлектер өздерінің бәсекеге қабілеттілігін және сұранысқа сай екендерін дәлелдей алды. Олар еліміздің ірі компанияларында, ғылым, медицина және мемлекеттік қызмет саласында жұмыс істеп жатыр, – деді Мемлекет басшысы.    
Қазақстан Президенті бұл жетістіктерге меритократия мен бәсекелестік негізіндегі іріктеу жүйесін дамытуға бағытталған тиімді білім беру моделінің арқасында қол жеткізілгенін айтты.
Нұрсұлтан Назарбаев білім мекемелеріне қабылдау үшін өткізілетін іріктеудің әділдік пен ашықтық қағидаттарына негізделетінін атап өтті.   
– Университет пен зияткерлік мектептердің есігі дарынды, еңбекқор және білімге құштар жастар үшін әрқашан ашық. Оқу орнына түсу, білім саласында жетістікке жету жолында әділеттілік сақталады және ол ешқандай субъективті факторларға тәуелді емес, – деді Мемлекет басшысы.      
Қазақстан Президенті студенттер санының көбеюіне байланысты  келешекте оқу орнының институционалдық әлеуетін арттыру қажеттігіне назар аударды.
– Білім алып жатқан студенттер саны бүгінде 4 мыңға жетті, болашақта олардың саны екі есе артады. Бүгін мұнда әлемнің 55 елінен келген ғалымдар жұмыс істейді. Олар дәріс оқып қана қоймай, ғылыми  жұмыстармен де белсене айналысуда. Білім беру мен зерттеу ісі ағылшын тілінде жүргізіледі. Қазірдің өзінде мыңнан астам зерттеу еңбегі жарияланды. Олардың арасында ең көп сілтеме жасалатын әлемдік ғылыми басылымдарда жарық көргендері бар, – деді Нұрсұлтан Назарбаев.          
Мемлекет басшысы білім беру нарығында жаһандық бәсекенің күшейіп келе жатқанын айтып, таяу және алыс шетелдерден студенттер мен жас ғалымдарды көбірек тарту қажеттігін атап өтті.
Қазақстан Президенті зерттеулер сапасын арттыруға және жастарға ғылыми байланыстарын кеңейтуге мүмкіндік беретін тиісті гранттар бөлудің маңыздылығына назар аударды.
Сонымен қатар, Нұрсұлтан Назарбаев университеттің халықаралық байланыстар аясын кеңейту және оны жаһандық академиялық ортамен интеграциялау туралы айтты.
– Әлемнің жүзден астам білім беру және ғылыми орталықтарымен серіктестік орнатылды. Назарбаев Университеті Азия университеттері альянсының тең құрылтайшысы болды. Альянсқа Қытайдың, Гонконгтың, Үндістанның, Индонезияның, Жапонияның, Оңтүстік Кореяның, Малайзияның, Сингапурдің және тағы басқа елдердің жетекші жоғары оқу орындары кірген. Сонымен бірге, халықаралық байланыстар аясын одан әрі кеңейтіп, әріптестердің озық тәжірибесін үйрене отырып, өзіңнің бірегейлігіңді де сақтау керек, – деді Мемлекет басшысы.       
Сондай-ақ, Қазақстан Президенті осы университет тәжірибесін еліміздегі бүкіл жоғары білім беру жүйесі көлемінде қолданудың маңыздылығын атап өтті.
– Отандық жоғары оқу орындарының басқарушылары мен оқытушылары осында білімін жетілдіріп, алған үздік тәжірибе мен меңгерген машығын өз оқу орындарына енгізулері керек. Назарбаев Университеті – жаңа жаһандық жағдайдағы сын-қатерлерге деген біздің стратегиялық жауабымыз. «Болашақ» бағдарламасына бөлінетін қаржының бір бөлігін осы Университетте оқытуға жұмсайтын кез келді. Нарыққа өз идеялары мен технологияларын ұсынатын жас ғалымдарға ақыл-кеңес, бастапқы капитал, кеңсе, маркетингтік және заңгерлік көмек түріндегі кешенді қолдау жасалуға тиіс, – деді Нұрсұлтан Назарбаев.  
Мемлекет басшысы университеттің бірқатар ғылыми жобалары мен стартаптарын іске асыруына көмектесу қажеттігін атап өтті.
Қазақстан Президенті өзінің «Болашаққа бағдар: рухани жаңғыру» атты мақаласында айтылған табысқа жетудің басты талаптары туралы ойларын түлектердің есіне салды. 
– Қазіргі заман – ертеректе оқыған-тоқығанын көңіліне тоқ санамайтын, жаңа білім алуға қабілетті, жаңа өзгерістерге бейім, зерттеушілер мен инвесторлардың тілінде сөйлей алатын адамның заманы. Міне, осындай жанның ұпайы түгел болады. Мен өмірлік тәжірибеме сүйеніп,  азаматтарымыздың жаңа дәуірде нақты қасиеттерге ие болуы қажет екендігіне көзімді жеткіздім. Ең алдымен, бәсекеге қабілетті болу қажет. Бұл тек экономикамызға ғана емес, әрбір нақты адамға қатысты. Прагматик әрі патриот болу керек. Білімді дәріптеуден қашпау керек. Адам неғұрлым көп білген сайын оның мүмкіндігі де соғұрлым арта түседі. Назарбаев Университетінің студенттері мұны бәрінен де жақсы түсінеді деп сенемін, – деді Мемлекет басшысы.           
Нұрсұлтан Назарбаев қоғамның эволюциялық даму бағытын сақтап, ұғымтал болу, әлем тілдерін білу және жаһанда болып жатқан жаңа үрдістерді түсіне білу тұлға ретінде жетіле түсу үшін аса маңызды екенін атап өтті. 
– Сіздерді тәуелсіз Қазақстанның дамуы мен өркендеуіне лайықты үлес қосады деп сенемін. Қол жеткізген жетістіктеріңіз өздеріңіз білім алған университеттің де беделі мен танымалдығының артуына септігін тигізеді. Ол үшін сіздер ерінбей еңбек етіп, алға қойған мақсат жолында табанды түрде ілгерілей берулеріңіз керек, – деді Қазақстан Президенті.










///
	 

	Мемлекеттік хатшы ынтымақтастыққа және қазақ-чех қарым-қатынастарын нығайтуға қосқан елеулі үлесі үшін Чехия елшісіне алғыс айтты.

	М.Тәжин екі елдің өзекті халықаралық мәселелер жөнінде ұстанымдары ұқсастығын, сондай-ақ Қазақстан Республикасы мен Еуропалық одақ арасындағы серіктестік пен ынтымақтастық аясын кеңейту жөніндегі жаңа базалық келісімді әзірлеуге орай екіжақты байланыстарды сапалы жаңа деңгейге шығаруға алғышарттардың бар екенін айтты.

	Әңгімелесу барысында тараптар Қазақстан мен Чехия арасындағы сауда-экономикалық, саяси және мәдени-гуманитарлық ынтымақтастықтың оң ахуалы мен перспективаларын қанағаттарлықпен атап өтті.
///
	 

	Мемлекет басшысы Ұлттық қорғаныс университетінің тыңдаушыларын, түлектері мен оқытушы-профессорлар құрамын жаңа ғимараттың ашылуымен құттықтап, мұнда жоғары білікті әскери кәсіпқойларды даярлайтын орталық құрылуы тиіс екенін айтты.

	– Бұл жерде зерек, әскери ғылымды білетін және тілдерді меңгерген, білімді офицерлер тәрбиеленуі керек, – деді Нұрсұлтан Назарбаев.

	Мемлекет басшысы сонымен қатар қорғаныс университетінің жаңа ғимараты әскери ғылымның ең заманауи талаптарына сай келетінін атап өтті.

	– Мұнда зертханалар жұмыс істеп, ғылыми зерттеулер мен әзірленімдер жүргізіледі, докторанттар даярланып, диссертациялар қорғалатын болады. Ең үздік әлемдік тәжірибелерді оқыту үшін университет оқытушыларды Ресейден және басқа елдерден шақырады – деді Қазақстан Президенті.

	Сонымен қатар, Мемлекет басшысы университеттің әскери мамандарды оқыту мен даярлау жөніндегі нақты жоспары жоқтығына назар аударды. Нұрсұлтан Назарбаев Қазақстанның әскери оқу орындары шетелдердің осындай оқу орындарынан үлгі алуы қажеттігін, олар жай ғана кәсіпқойларды емес, нағыз көшбасшыларды даярлайтынын айтты. Қазақстан Президенті Ұлттық қорғаныс университетінің жаңа ғимаратын пайдалану тұжырымдамасын әзірлеуді тапсырды.

	Сондай-ақ Нұрсұлтан Назарбаев қауіпсіздікті тиісті деңгейде қамтамасыз ету үшін қазіргі заманда мемлекеттің ұрысқа қабілетті армиясы болуы керектігіне де назар аударды.

	– Қазақстан өзінің сыртқы саясатының арқасында шекараның өн бойында тыныштықты қамтамасыз етті, қуатты одақтастар тапты. Бұған қоса, біздің мемлекетімізде қуатты, сақадай сай армия және парызына адал офицерлер болуы тиіс, – деді Қазақстан Президенті.

	Мемлекет басшысы Ұлттық қорғаныс университетінің оқу үдерісінің мониторинг орталығын, оперативтік өнер кафедрасы мен кітапханасын аралап көрді.  

	Соңында Нұрсұлтан Назарбаев құрметті қонақтар кітабына естелік қолтаңба қалдырды.

	Ұлттық қорғаныс университеті – магистратура және докторантура бағдарламалары бойынша стратегиялық, жедел-стратегиялық және жедел-тактикалық басқару буындары үшін әскери кадрлар даярлайтын Орталық Азиядағы бірден-бір жоғары әскери оқу орны. 


///
	 

	Қырымбек Елеуұлы Көшербаев Қазақстан Республикасы Премьер-Министрінің орынбасары қызметінен;

	Дархан Қамзабекұлы Мыңбай Қазақстан Республикасының Мәдениет және ақпарат министрі қызметінен босатылды.

	 
///Мемлекет басшысы Үндістанның Премьер-Министрімен кездесу барысында екі ел арасындағы қарым-қатынас өзара құрмет пен сенімге негізделгенін атап өтті.  
– Үндістанның Шанхай ынтымақтастық ұйымына мүше болу үдерісі осыдан 12 жыл бұрын басталды. Ертең Үндістан да осы ұйымның толық құқылы мүшесі болады. Үндістан сияқты мықты елдің қатарымызға қосылуы бірлесіп шешетін мәселелер аясын кеңейтуге мүмкіндік береді, – деді Нұрсұлтан Назарбаев.  
Мемлекет басшысы Қазақстан мен Үндістан экономиканың түрлі саласында өзара іс-қимылдың жүзеге аса қоймаған орасан зор әлеуетіне ие екенін атап өтті.
Үндістанның Премьер-Министрі  Нұрсұлтан Назарбаевқа қонақжайлық көрсеткені үшін ризашылығын білдірді.
–2015 жылы Қазақстанға алғаш рет келгенімде Сіздің Астананы дамыту жөніндегі көзқарасыңызға, Қазақстанның жалпы экономикалық ілгерілеуіне тәнті болдым, – деді Нарендра Моди.  
Кездесу соңында тараптар өзара іс-қимылдың өзекті мәселелері жөнінде пікір алмасты.
 


///Нұрсұлтан Назарбаев отырыста мемлекеттік биліктің тармақтары арасында өкілеттіктерді қайта бөлу мәселесі республика дамуының жүйелі және заңды кезеңі болып табылатынын атап өтті.
– Мен ұсынған бес институционалдық реформаның бірін іске асыру Үкіметке экономика саласында қосымша атқарушылық өкілеттіктер беруді көздейді. Бұл орайда қорғаныс қабілетінің, сыртқы саясаттың, мемлекеттік басқарудың, Конституцияны қорғаудың және мемлекеттік билік тармақтары арасында тиімді жұмысты қамтамасыз етудің негізгі мәселелері Президенттің құзырында қала береді, – деді Нұрсұлтан Назарбаев.
Мемлекет басшысы әуел бастан Қазақстан Президентінің ерекше құзырына жатқызылған өкілеттіктер санының азаятынына назар аударды.
– Мысалы, бағдарламаларды бекіту, Үкіметтегі кадрлық өзгерістер мәселелері, жаңа басқару органдарын құру Үкімет пен Парламенттің құзырына берілуі мүмкін, – деп атап өтті Нұрсұлтан Назарбаев.
Сондай-ақ Қазақстан Президенті мемлекеттік басқару жүйесінде Парламенттің рөлін пәрменді түрде күшейту қажеттігін атап өтті.
– Біздің жағдайда Үкімет жеңіске жеткен партиядан немесе фракциядан жасақталады. Осылайша, көптеген мәселелер бойынша Парламенттің Үкіметке қатысты рөлі қайта қаралуға тиіс, – деді Мемлекет басшысы.
Бұған қоса, Нұрсұлтан Назарбаев жүргізіліп отырған реформалар мен олардың сәтті іске асырылуына мемлекеттік органдардың жауапкершілігі мәселесіне арнайы тоқталды.
Жұмыс тобының жетекшісі Елбасыға мемлекеттік билік тармақтары арасында өкілеттіктерді қайта бөлу жөнінде әзірленген ұсыныстар туралы баяндады.
– Алға қойылған міндетке сәйкес үш бағыт бойынша ұсыныстар әзірленді.
Бірінші. Конституцияға өзгерістер енгізуді қажет етпейтін, Мемлекет басшысының заңмен белгіленген өкілеттіктерін қайта бөлу жөніндегі ұсыныстар. Бұған қатысты мемлекеттік органдардың ұсыныстары жүйеленді. Жалпы, ұсыныстар әлеуметтік-экономикалық сала мәселелері реттелетін өкілеттіктерге қатысты. Олар –  экономиканы, қаржыны, мемлекеттік мүлікті басқару мәселелері, әкімшілік-аумақтық құрылымның жекелеген мәселелерін шешуге байланысты өкілеттіктер. 
Екінші. Жоғарғы Сот пен Бас прокуратура сот және құқық қорғау жүйесінің қызметін одан әрі жетілдіру жөнінде ұсыныстар берді. Олар да Конституцияға өзгерістер енгізуді қажет етпейді. Бұл сот бақылауын күшейтуге, прокурорлардың азаматтық және әкімшілік процеске қатысуын одан әрі шектеуге қатысты ұсыныстар. Барлығы сот-құқықтық сала бойынша конституциялық өзгерістерді қажет етпейтін 13 ұсыныс жасалды.
Үшінші. Жұмыс тобы Конституция нормаларын түзетуді көздейтін 40-қа жуық ұсынысты жеке қарады. Бұл мәселеде депутаттық корпус, ғылыми-сарапшылық қауым белсенділік танытты. Енгізілген ұсыныстар Парламент пен оның палаталарының өкілеттіктерін кеңейтуді көздейді, соның ішінде олар Үкімет құрамын жасақтауға да қатысты. Сонымен қатар Үкіметтің Парламент пен оның палаталары алдындағы есептілігін күшейту ұсынылды.
Бұған қоса, Үкіметтің дербестігі мен жауапкершілігін күшейту жөнінде ұсыныстар келіп түсті. Сот-құқық саласын жаңғыртуға бағытталған ұсыныстардың да бір бөлігі Конституцияны өзгерту мәселесімен байланысты. Атап айтқанда, ол Жоғарғы Соттың мәртебесі мен функцияларын нақтылау мүмкіндігіне және судьяларға қойылатын талаптарды анықтауға қатысты. Прокуратура органдарының мәртебесі мен өкілеттігін анықтайтын нормаларға түзету енгізу ұсынылды. Конституциялық бақылау тетігін жетілдіру туралы ұсыныстар енгізілді.
Осылайша, Сіздің қарауыңызға Конституцияны өзгертпей, заңнамамен  белгіленген өкілеттіктерді қайта бөлуді көздейтін базалық ұстанымдар енгізіліп отыр.
Сондай-ақ, Конституция нормаларына бірінші кезекте Парламенттің өкілеттігін кеңейтуге, сонымен бірге Үкіметтің дербестігі мен жауапкершілігін күшейтуге бағытталған өзгерістер енгізу мүмкіндігі жөнінде ұстанымдар әзірленіп, Сіздің қарауыңызға ұсынылып отыр, – деді Ә.Жақсыбеков.
Жұмыс тобының мүшесі З.Федотова ұсынылған түзетулердің сындарлы сипатына тоқталды.
– Біз негізінен Үкімет иеленуге тиісті ұйымдастыру-атқару функцияларын беріп жатырмыз. Бұл – Үкіметтің де жауапкершілігі. Парламенттің жұмысына қатысты алсақ, біз Мәжілістің көп жағдайда келісім беру жөніндегі өкілеттікке ие екенін көріп отырмыз, – деді Мемлекеттік басқару академиясының профессоры.
Сонымен қатар, жұмыс тобының мүшесі М.Бекетаев Президенттің өкілеттігі бекітілген нормаларды анықтау жөніндегі Үкімет жүргізген талдауды жариялады.
– 11 конституциялық заңға, 20 кодекс пен 298 заңға талдау жасалды. 11 кодекс пен 80 заңда Президенттің өкілеттігін белгілейтін нормалар қарастырылған. Үкімет жұмыс тобымен бірлесіп, Мемлекет басшысының өкілеттігін қайта бөлу жөнінде 32 ұсыныс әзірледі. Бұл ұсыныстар Конституцияға өзгерістер енгізбей-ақ, басқа заңдарға өзгерістер енгізуді көздейді, – деді Әділет министрі.
Сондай-ақ, «Қазақстанның заңгерлер одағы» республикалық қоғамдық бірлестігінің төрағасы жүргізілген талдаудың негізінде барлық филиалдарда талқылаулар өтіп жатқанын айтты.
– Заңгерлер қауымы жүргізіліп жатқан реформаның өзектілігі мен дер кезінде жасалып жатқанын айтып, оған қолдау білдіруде, – деді Р.Мұқашев.
Сонымен бірге отырыста жұмыс тобының басқа да мүшелері сөз сөйледі.

///Отырыста Қазақстанның азаматтығына қабылдау және одан шығу мәселелері қарастырылды.
Мемлекеттік хатшы Гүлшара Әбдіқалықова Қазақстанның азаматы болуға талпынған адам саны тәуелсіздік алған сәттен бастап тұрақты түрде өсіп келе жатқанын атап өтті. Бұл жайт Елбасының парасатты басшылығы арқасында еліміз қол жеткізген әлеуметтік-экономикалық тұрақтылықтың, ұлтаралық және азаматтық татулық пен орнықты дамудың айқын айғағы болып саналады.  
«Біз республика тәуелсіздігінің 25 жылдығының қарсаңында еліміздің жаңа азаматтарын ыстық ықыласпен қуана қарсы аламыз. Оларға бақытты өмір және енді олардың да Отаны болып саналатын еліміздің игілігі жолындағы жұмыстарына табыс тілейміз. Қазақстанның лайықты азаматы атанып, егеменді еліміздің одан әрі дамуына олар өз үлестерін қосады деп сенемін», – деді Мемлекеттік хатшы.
Мемлекет басшысы тиісті Жарлыққа қол қойғаннан кейін таяу және алыс шетелдерден келген әртүрлі ұлттың 622 өкілі жаңа қазақстандықтар атанады.
Сондай-ақ, жиында Ішкі істер министрлігінің Қазақстан Республикасы азаматтығына жеңілдетілген тәртіппен қабылдау және азаматтықтан айыру мәселелері жөніндегі жұмыс нәтижелері талқыланды.
Комиссия отырысының қорытындысы бойынша тиісті шешімдер мен ұсынымдар қабылданды.
/// 
Іс-шараға 3000-ға жуық адам қатысты, олардың қатарында Қазақстан халқы Ассамблеясының өкілдері, республикалық және өңірлік этномәдени бірлестіктердің мүшелері, ғылыми және шығармашыл зиялы қауым, жастар бар.
Елбасы форумға қатысушыларға арнаған сөзінде бүгінде еліміз бойынша 962 этномәдени бірлестік жұмыс жүргізіп отырғанын атап өтті.
Осының бәрі барлық азаматтар үшін Қазақстанның туған үйіндей болып саналатынын айғақтайды. ХХ ғасыр баршаға, соның ішінде Қазақстан жерінде пана тапқан қоныс аударушылар мен күштеп жер аударылғандарға қиын тиді. Былтыр жыл бойы аталып өткен Ассамблеяның 20 жылдығы біртұтас Отанымыздың және балаларымыздың болашағын Қазақстан халқы бірге қалыптастырып жатқанын көрсетті. Бірге өмір сүре отырып, біз бір-бірімізді рухани тұрғыдан байыта түсеміз. Біздің халқымыз татулық пен келісімнің бірегей саясатымен, достық негіздегі көршілестікке бейімдігімен, тұрақтылық пен тыныштыққа ұмтылысымен мақтана алады, – деді Қазақстан Президенті.
Нұрсұлтан Назарбаев елімізде барлық мәдениеттер мен тілдердің тең құқылы дамуы, тарихи дәстүрлер мен ғұрыптардың өркендеуі қамтамасыз етілгенін айтты.
Бұл орайда Қазақстан халқы Ассамблеясының рөлі зор. Осы жылдар ішінде ол елдегі этностарды жақындастырды, әрбір мәдениеттің озық үрдістерін паш етті. Бір қарағанда әр этностың дәстүрі бір-біріне ұқсамағанымен, олардың түпкі мәні бір. Әртүрлі атап жүрсек те, этникалық мерекелердің уақыты мен себептері үйлесіп тұрады. Біз барлық этностардың мерекелеріне ықыласпен қатысамыз, өйткені қазақстандықтар бірліктің, бейбітшіліктің, тыныштықтың, бақыт пен мейірімнің айрықша рухын қалыптастыра білді, – деді Мемлекет басшысы.
Қазақстан Президенті еліміз 100-ден аса этнос пен 17 конфессия өкілдерінің жайлы өмір сүруіне барлық жағдай жасалған заманауи әрі қауіпсіз ортақ шаңырақ болып отырғанына назар аударды.
Олар ана тілі мен тарихын оқиды, өз діндерін ұстанады, ұлттық дәстүрлері мен әдет-ғұрыптарын сақтайды. Біздің газет-журналдарымыз 15 тілде шығады, ал театрларымыз 7 тілде сөйлейді. Барлық облыста кіші Ассамблеялар тиімді жұмыс істейді. Қазақстандықтардың татулығы мен келісімі – қоғамды ұйыстырушы күш. Көпұлттылық елдің стратегиялық артықшылығы екенін біз іс жүзінде дәлелдедік.  Ассамблеяның жастармен жұмысқа көбірек көңіл бөле бастағаны өте маңызды. Нақ осы жастарға өмірлік айқын бағдар беру керек, оларды күмәнді идеялардың ықпалынан қорғау қажет, – деді Нұрсұлтан Назарбаев.
Мемлекет басшысы бүгінде көптеген елдердегі жағдайдың зорлық, этникалық алалау, түрлі соғыстар мен қақтығыстар сияқты ең қайғылы сценарийлер бойынша өрбіп жатқанын айтты. 
Осындай жағдайда әрбір қазақстандық татулық пен қоғамдық келісімнің шынайы бағасы қандай екенін, диалог, бір-біріне деген құрмет, төзімділік пен толеранттылық жолын таңдау арқылы қандай қайғы-қасіреттерден аман қалғанымызды жете сезіне бастады. Біздің тәжірибемізді енді өзге мемлекеттер зерттеп, пайдалануда. Қазақстанның болашағы зор. Біз сіздермен бірге барлық қиындықтарды еңсереміз, алға жылжу үшін мемлекет барлық шараны іске асырады, – деді Қазақстан Президенті.
Нұрсұлтан Назарбаев Орал қаласы еліміздің жарқыраған жақұты екенін атап өтті.
Батыс Қазақстан облысы Еуропа мен Азия арасын байланыстырушы өңір ретінде біздің  экономикамызда  әрдайым маңызды рөл атқарып келеді. Өңір орасан зор транзиттік әлеуетке ие, біз оны дамыта түсетін боламыз. Бүкіл Қазақстандағы сияқты мұнда дағдарысқа қарсы жұмыс жақсы жүріп жатқанын көріп отырмын. Әлемдік нарықтағы тұрақсыздық жағдайында облыс әлеуметтік маңызы бар 33 тауардың 24 түрін  өндіріп отыр. Индустрияландырудың бірінші бесжылдығы аясында 32 жоба жүзеге асырылып, 2 мың жұмыс орны ашылды. Сіздердің өңірлеріңізде Орал трансформатор зауыты, «Квант» жиһаз фабрикасы, «Батыс Марка Ламб» ет өңдеу кәсіпорны сияқты ірі кәсіпорындар бар. «Нұрлы жол» бағдарламасы бойынша тағы 40 жоба жүзеге асырылып, 2 мыңнан астам жұмыс орнымен қамтамасыз ететін болады, – деді Мемлекет басшысы.
Қазақстан Президенті мектепке дейінгі мекемелермен қамту деңгейі  өңірде 98 пайызға жеткеніне, тұрғын үйлер салынып жатқанына назар аударды. Бүгінде үш ауданда жалпы ұзындығы 500 шақырымға жуық автомобиль жолы салынып, облыстағы барлық дерлік елді мекендер газдандырылды.  
Нұрсұлтан Назарбаев елде жүргізіліп жатқан шаралар қарапайым адамдардың әл-ауқатын арттыруға бағытталғанын айтты. 
Соңында Мемлекет басшысы өңір тұрғындарына игілік пен бақ-береке тіледі.
Форум барысында  Қазақстан халқы Ассамблеясының және оның жанындағы Аналар кеңесінің мүшелері, этномәдени бірлестіктердің басшылары сөз сөйледі.
Сондай-ақ форум аясында этномәдени бірлестіктердің шығармашылық ұжымдарының қатысуымен мерекелік концерт өтті.  





/// 
Кездесуге Президенттің көмекшісі – Қауіпсіздік Кеңесінің хатшысы Н.Ермекбаев пен Инвестициялар және даму министрлігі Аэроғарыш комитетінің төрағасы Т.Мұсабаев та қатысты.
Қазақстан Президентіне А.Айымбетовтің штаттық режім бойынша Халықаралық ғарыш стансасына ұшуға дайындығының барысы жөнінде хабарланды.
А.Айымбетов өзінің барлық қажеті тестер мен емтихандарды сәтті тапсырғанын айтты.
Кездесу қорытындысы бойынша Мемлекет басшысы ғарыш қызметі саласына қатысты бірқатар нақты тапсырма берді.

/// 
Кездесу барысында Еуразиялық экономикалық одақты дамыту, бірлестіктің үшінші елдермен экономикалық қарым-қатынастар аясын кеңейту мәселелері, сондай-ақ ЕАЭО-ға мүше елдердің жаһандық нарықтарда қалыптасқан ахуал жағдайындағы ортақ іс-қимыл стратегиясы талқыланды.
Мемлекет басшысы Т.Саркисянның ЕЭК Алқасындағы төрағалығы әлемдік экономикадағы күрделі кезеңге тап келгенін, мұндай жағдайда өсімнің жаңа мүмкіндіктерін табу оңай еместігін айтты.
Алайда бұл кедергілердің бәрі Еуразиялық экономикалық одақтың жұмысымен байланысты емес. Біздің интеграциялық бірлестігіміздің түпкі нәтижесінде пайдалы болатынына менің еш күмәнім жоқ. Оның үстіне бүгінде көптеген елдер ЕАЭО-ға  мүше болуға немесе онымен ортақ еркін сауда аймағын құруға тілек білдіріп отыр. Дағдарыс – уақытша құбылыс, ал біздің экономикаларымыздың жалпы әлеуеті мен нарықтың көлемі қала береді, – деді Нұрсұлтан Назарбаев. 
Сонымен қатар Қазақстан Президенті интеграциялық бірлестікке мүше болу мүмкіндіктерді пайдалануды ғана емес, оның дамуына үлес қосу қажеттігін де білдіретінін айтты.
Т.Саркисян Нұрсұлтан Назарбаевтың ЕАЭО-ның жалпы даму стратегиясы бойынша ұстанымы елеулі мәнге ие екенін, өйткені Қазақстан Президентінің бастамасы мен идеялары осы бірыңғай еуразиялық кеңістіктің негізі болғанын атап өтті.
ЕЭК Алқасының төрағасы интеграциялық үдерістерге Қазақстан басшылық жасайтын жылы даму тың серпін алатынына сенім білдірді.
Т.Саркисян ЕАЭО органдарына Қазақстан Президентінің Одаққа мүше мемлекеттердің басшыларына арналған үндеуін егжей-тегжейлі зерделеу тапсырылғанын, сондағы негізгі жайттарды жүзеге асыру үшін тиісті жоспар құрылғанын айтты.
Сондай-ақ Мемлекет басшысына ЕЭК Алқасының қазіргі қызметінің негізгі бағыттары туралы баяндалды. 

///Кездесу барысында Елбасыға Ә.Исекешев елорданың биылғы 9 айдағы әлеуметтік-экономикалық даму қорытындылары, Тәуелсіздіктің 25 жылдығын мерекелеуге және ЭКСПО-2017 халықаралық көрмесін өткізуге дайындық барысы туралы баяндады.
Атап айтқанда, қала әкімі Қазақстан Президентіне әлеуметтік маңызы бар нысандар және өзге де ғимараттар құрылысының кезеңдері, оларды іске қосуға әзірлік барысы туралы мәлімдеді.
Нұрсұлтан Назарбаев негізгі нысандарды іске қосудың белгіленген мерзімін сақтау қажеттігін, сондай-ақ құрылыс сапасын арттырудың маңыздылығын атап өтті.
Кездесу қорытындысы бойынша Мемлекет басшысы бірқатар нақты тапсырма берді.



///Нұрсұлтан Назарбаев Астана экономикалық форумына қатысуға келгені үшін Франсуа Олландқа ризашылық білдірді.
– Сіз Президент кезіңізде біздің елде ресми сапармен болған едіңіз. Соның нәтижесінде ынтымақтастығымызды дамыту үшін жақсы жағдай жасадық, – деді Қазақстан Президенті.
Мемлекет басшысы қазіргі уақытта Қазақстан мен Франция арасындағы байланыстар, соның ішінде «жасыл» технологиялар саласындағы ықпалдастық нығайып келе жатқанын айтты.
Нұрсұлтан Назарбаев баламалы энергетиканы дамыту үшін Қазақстан тарапынан атқарылып жатқан жұмыстар, соның ішінде «ЭКСПО-2017» кешенінің базасында құрылатын «Жасыл» экономика орталығы жөнінде әңгімеледі.
Франсуа Олланд кездесуге мүмкіндік бергені үшін Нұрсұлтан Назарбаевқа алғыс білдіріп, Қазақстан Президентінің мемлекетаралық байланыстарды нығайтуға зор үлес қосқанын атап өтті.


///Гүлшара Әбдіқалықова құттықтау сөзінде кітап форумы маңызды жаһандық оқиға – «Астана ЭКСПО-2017» халықаралық көрмесімен тұспа-тұс келгенін айтты.
Мемлекеттік хатшы білімнің салтанат құру мәселесі негізгі бағыттардың бірі ретінде айқындалған Елбасының «Болашаққа бағдар: рухани жаңғыру» атты бағдарламалық мақаласындағы міндеттерді іске асыру барысында көрменің өзектілігі зор екенін атап өтті.
Биыл Қазақстанның бас қаласына 25 мемлекеттен, соның ішінде Ресей, Қытай, АҚШ, Германия, Түркия, Иран, Үндістан және басқа да елдерден 90 компания мен ұйымдардың өкілдері келді.
Көрме аясында ауқымды мәдени-іскерлік бағдарламаны іске асыру жоспарланып отыр. Әр түрлі таныстыру рәсімдері, дөңгелек үстел жиындары, танымал мәдениет қайраткерлерімен, жазушылармен және ақындармен кездесулер өтеді. Жалпы алғанда, көрменің қазақстандық және шетелдік қатысушылары 100-ге жуық мәдени-іскерлік іс-шаралар өткізіп, этномәдени бірлестіктер өнер көрсетеді.
Мемлекеттік хатшы Еуразиялық «Eurasian Book Fair – 2017» халықаралық кітап көрме-жәрмеңкесінде кітаптардың экспозицияларымен танысып, қатысушылардың барлығына шығармашылық байланыстарды ілгерілетіп, жоғары кәсіби табысқа жетуге тілектестік білдірді.
///Әңгіме барысында Нұрсұлтан Назарбаев Қазақстанның алдағы кезеңде БҰҰ Қауіпсіздік кеңесіне мүше болуына, ядролық қаруды таратпау және қарусыздану саласындағы жұмсаған күш-жігеріне байланысты сұрақтарға жауап беріп, республиканың әлеуметтік-экономикалық дамуы жөнінде айтты.
Бұдан бөлек, Мемлекет басшысы Сириядағы қақтығысты реттеуге қатысты өз пікірін білдірді.
Араб әлемі елдеріндегі хабар таратушы ірі компанияның бірі болып саналатын CNBC Arabia – қаржы-экономика тақырыбына бейімделген, өңірлік және халықаралық ауқымдағы басты оқиғаларды жариялап-көрсетуге маманданған телеарна.


/// 
Пак Кын Хе Нұрсұлтан Назарбаевты президенттік сайлаудағы жеңісімен құттықтады.
«Мен Сіздің Мемлекет басшысы лауазымында болған кезіңізде Қазақстан Республикасы өз дамуы мен өркендеуін жалғастыратынына, ал елдеріміздің арасындағы стратегиялық серіктестік одан әрі нығая беретініне сенімдімін. Біздің елдеріміздің екіжақты қарым-қатынастарын дамытуға мүдделілік танытқаныңыз үшін алғысымды қабыл алыңыз», – делінген жеделхатта.
Корея Президенті Мемлекет басшысына мықты денсаулық пен бақыт, ал Қазақстан халқына бақ-береке тіледі. 
///
	 

	№ 466
///Мемлекет басшысы Қасым-Жомарт Тоқаев Қырғыз Республикасының Президенті Сооронбай Жээнбековпен телефон арқылы сөйлесті.
Мемлекеттер басшылары коронавирус індетінің таралу жағдайында сауда-экономикалық ынтымақтастықтың жоғары қарқынын сақтауға бағытталған бірлескен шараларды талқылады.
С.Жээнбеков Қырғызстан азаматтарының еліне оралуына, сондай-ақ, қазақ-қырғыз шекарасы арқылы жүк тасымалына көрсеткен көмегі үшін Қазақстан Президентіне ризашылығын білдірді. Президент Қ.Тоқаев әріптесіне Қазақстанның бауырлас қырғыз халқына одан әрі көмек көрсете беретінін жеткізді.
Сонымен қатар әңгімелесу барысында еліміздің оңтүстік өңірлеріндегі алдағы егін науқаны кезінде су ресурстарын бірлесіп пайдалану мәселесі талқыланды.
Барлық мәселені жедел шешу үшін екі елдің Үкіметтеріне тиісті тапсырмалар берілді.
Телефон арқылы сөйлесуге қырғыз тарапы бастамашы болды.
///Кездесу барысында Мағзұм Мырзағалиев министрлік жұмысының негізгі бағыттары бойынша Мемлекет басшысы берген тапсырмалардың орындалу барысы туралы есеп берді.
Қазақстан Президентіне Экологиялық кодекстің әзірлену барысы жөнінде мәлімет берілді. Министрдің айтуынша, Кодекстің жобасын дайындау кезінде жұртшылықтың пікірі мен Экономикалық ынтымақтастық және даму ұйымына мүше елдердің озық тәжірибелері ескеріліп, Парламент қарауына енгізілген.
Сонымен қатар Мағзұм Мырзағалиев Қасым-Жомарт Тоқаевқа су ресурстарын басқару және геологиялық барлаудың жаңа мемлекеттік бағдарламаларын әзірлеу жұмыстары туралы баяндады.
Мемлекет басшысы министрге тиісті бағдарламаларды дайындау барысында еліміздегі су қауіпсіздігінің барлық аспектілерін мұқият талдауды тапсырды. Сондай-ақ геологиялық барлау саласына шетелдік инвесторларды тартудың маңыздылығын айтты.

///Қасым-Жомарт Тоқаевқа еліміздің биылғы 11 айдағы әлеуметтік-экономикалық дамуы және азық-түлік қауіпсіздігін қамтамасыз ету шаралары, инфляциямен күрес, санитарлық-эпидемиологиялық ахуал жөнінде есеп берілді.
Асқар Мамин Қазақстанның экономикасы пандемия жағдайына сәтті бейімделіп, экономикалық өсімнің қарқынды дамып келе жатқанын айтты. 11 айдың қорытындысы бойынша ІЖӨ 3,8 пайызға артқан.
Президентке биылғы қаңтар-қазан айлары аралығындағы сыртқы сауда айналымының көрсеткіштері туралы мәлімет берілді. Премьер-Министрдің мәліметіне сәйкес сыртқы сауда көлемі 82,2 миллиард долларды құрады. Бұл былтырғы осы кезеңдегі көрсеткішпен салыстырғанда 14,1 пайыз артық. Сонымен қатар экспорттың көлемі 23,5 пайызға көбейіп, 49,1 миллиард долларға дейін жеткен. Ал өңделген тауарлардың экспорты 24,4 пайызға артқан. Сауда теңгерімі 16 миллиард долларға жеткен. 
Мемлекет басшысына азық-түлік қауіпсіздігін қамтамасыз ету, әлеуметтік маңызы бар азық-түліктің бағасын тұрақтандыру, Инфляцияға қарсы іс-қимылдың кешенді шараларын жүзеге асыру жөнінде баяндалды.
Сонымен қатар Қасым-Жомарт Тоқаевқа еліміздегі санитарлық-эпидемиологиялық ахуал, соның ішінде халыққа вакцина салу жұмыстарының қарқыны туралы мәлімет берілді.
Асқар Мамин Президентке сыртқы және ішкі инвестицияларды тарту ісін күшейтуге, шағын және орта бизнестің әлеуетін арттыруға, өңірлерді дамытуға, өңдеу секторының өсімі есебінен экономиканың құрылымдарын одан әрі әртараптандыруға бағытталған шаралардың жүзеге асырылу барысы туралы айтты.
/// 
Мемлекет басшысы өнер мен мәдениет залын, кітапхананы және мемориалдық кабинетті қарап көрді.
Сондай-ақ Нұрсұлтан Назарбаев облыстың шығармашыл зиялы қауым өкілдерімен кездесті.
Қазақстан Президенті әлемдік экономиканың жаңаруына ғылыми жетістіктер мен инновациялар негіз болатынын атап өтті.
Біз және жас ұрпақ мүлде басқа құрылымдағы экономиканың куәгері боламыз. Бұған ең алдымен білім арқылы дайындалуымыз керек. Балалардың бойына мектептен бастап инновациялық тұрғыдан ойлау қасиетін дарыту керек. Болашақта бүгінгі мамандықтарға қажеттілік азаяды. Өйткені, қазіргі заманда ғылым өте жылдам дамуда. Қазір басқа сипаттағы білім қажет. Балалардың еркіндігі мен шығармашылығына  көбірек мүмкіндік беріп, белсенді ойлау қабілетіне қолдау көрсету керек, – деді Мемлекет басшысы.
Шығармашыл зиялы қауым өкілдері Нұрсұлтан Назарбаевқа жүргізіп отырған татулық пен келісім саясаты үшін, елдің түрлі этностарының мәдениеті мен дәстүрлерін сақтауға қажетті жағдай жасалғаны үшін алғыс айтты.
Шығармашылық үйі әдеби-шығармашылық сипаттағы кездесулер мен концерттерді, бейнелеу өнері туындыларының көрмесін, облыстың жазушылары мен ақындары шығармаларының кітапханасын ұйымдастыру сияқты түрлі шаралар өткізуге арналған. 


///Израиль тарапының бастамасымен Мемлекет басшысы Қасым-Жомарт Тоқаев Израиль мемлекетінің Президенті Реувен Ривлинмен телефон арқылы сөйлесті.
Әңгімелесу барысында Израиль саясаткері коронавирус індетінің таралуына қарсы күресте Қазақстан халқы мен Үкіметіне қолдау көрсететінін айтты.
Оның айтуынша, Израиль Қазақстан Президентінің COVID-19 вирусының одан әрі таралуына жол бермеу, шағын және орта бизнесті қолдау, сондай-ақ, халық алдындағы әлеуметтік міндеттемелерді орындау жөніндегі нақты іс-қимылдары мен шешімдерін мұқият бақылап отыр. Реувен Ривлиннің пікірінше, Қазақстан дағдарысқа қарсы барлық шараларды дер кезінде қабылдады және оның бәрі пандемия жағдайында елдің қауіпсіздігін қамтамасыз етуге бағытталған.
Израиль Президенті қазіргі уақытта бүкіл әлем миллиондаған адамның жаппай індет жұқтыруын болдырмау үшін қатаң қадамдарға барып, тіпті, оқшаулауға және төтенше жағдай жариялауға мәжбүр болып отырғанын айтты.
Қасым-Жомарт Тоқаев коронавирус індетінің Екінші дүниежүзілік соғыстан кейінгі адамзатқа төнген аса қауіпті қатер екенін атап өтті.
- Бүгінде бүкіл әлем пандемия мен оның салдарына тиісті жауап беру мақсатында күш біріктіріп, жұмылуы қажет. Осыған орай Қазақстан аталған қатерге қарсы тұру үшін өңірлік және халықаралық деңгейдегі ынтымақтастықты жалғастыруға ниетті, - деді Мемлекет басшысы.
Реувен Ривлин екіжақты қарым-қатынастарды талқылай отырып, Қазақстанмен саяси, экономикалық және мәдени-гуманитарлық ынтымақтастықты одан әрі нығайтуға қызығушылық білдірді. Осыған байланысты ол Қазақстан Президентін 2020 жылы күзде Израильге сапар жасауға шақырды.
Қазақстан Президенті шақыруды ілтипатпен қабыл алды және жаһандық пандемияның салдарын жойғаннан кейін Израильмен арадағы екіжақты байланыстардың даму қарқыны толық қалпына келетініне сенім білдірді.

///Қасым-Жомарт Тоқаев Ақмола облысына жұмыс сапары барысында керамикалық тас пен кірпіш өндіретін «Astana Ceramic» жауапкершілігі шектеулі серіктестігінің жұмысымен танысты.
Президентке аталған жобаға мемлекет тарапынан көрсетіліп жатқан қолдау шаралары туралы айтылып, құрылыс материалдарын өндіру технологиясы таныстырылды.
Ақмола облысының әкімі Ермек Маржықпаев Қасым-Жомарт Тоқаевқа өңірдегі құрылыс индустриясының дамуы және Жұмыспен қамту жол картасының жүзеге асырылуы жайында баяндады.
Мемлекет басшысы аймақтағы құрылысты сапалы салудың, барлық инфрақұрылымдық жобалар мен әлеуметтік маңызы бар нысандарды жөндеу жұмыстарының маңыздылығын атап өтті.









///Кездесу барысында Президентке мемлекеттің ақпараттық саясатының тетіктерін жетілдіру, азаматтық қоғаммен ықпалдастықты нығайту, жастардың бастамалары мен жобаларына қолдау көрсету, сондай-ақ, диаспоралық және діни саясат бағытында жоспарланған шаралар туралы баяндалды.
Қасым-Жомарт Тоқаев Волонтер жылының тиімді өткізілуіне, еріктілерге қолдау көрсетудің нақты институттарын қалыптастыруға ерекше көңіл бөлуді тапсырды.
Мемлекет басшысы «халық үніне құлақ асатын мемлекет» тұжырымдамасын жүзеге асыруға азаматтық қоғамды тартудың, «Ашық Үкімет» қағидаттарын дамытудың маңызы зор екенін айтты.
Сонымен қатар Президент қазақстандық масс-медианы қолдауға бағытталған нақты шаралар қабылдау жөнінде тапсырма берді.

///Мемлекет басшысы 24 маусымда Арыс қаласында болған төтенше жағдай кезінде және қару-жарақ қоймасындағы жарылыстың салдарын жою барысында ерекше көзге түскен еліміздің азаматтарына мемлекеттік наградалар тапсырды. «Ақорда» резиденциясында өткен салтанатты жиында 40 адам марапатталды.
Қасым-Жомарт Тоқаев өз сөзінде тұрғындарды құтқаруға және Арыс қаласын қайта қалпына келтіруге атсалысқан барлық азаматқа ризашылық білдірді.
Президент 24 маусым халқымыздың тағы бір сынақтан сүрінбей өткен күні ретінде тарихта қалатынын айтып, Арыс тұрғындарының тыныштығы бұзылғанымен, елдің рухы түспегенін айтты.
– Қайғылы жағдай ешкімді бей-жай қалдырмады. Арыс қаласын бүкіл ел болып қалпына келтірдік. Бұған Қазақстанның әр тұрғыны үлес қосты. Патриотизм мен шынайы көмектің осындай жарқын үлгісінің негізінде жастарымызды тәрбиелеуіміз керек, – деді Мемлекет басшысы.
Қасым-Жомарт Тоқаев қазіргі уақытта нысандардың 97 пайызының қайта қалпына келтіру жұмыстары аяқталғанын, ең алдымен, көп балалы отбасылардың баспаналары қалпына келтірілгенін хабарлады. 1 қыркүйек күні 16 мектеп 12 мың оқушыны қабылдады, оның 2,5 мыңы бірінші сыныпқа барған бүлдіршіндер.
Қазақстан Президенті сөзінің соңында Арыс оқиғасы халқымыздың қиын-қыстау кездегі бекем бірлігі мен ынтымағын көрсеткенін айтты.
- Шын мәнінде, бүгінгі жиынға қатысып отырған азаматтар – нағыз батырлар. Ал, осы залға келе алмағандардың бәрі ордендермен және медальдармен марапатталатын болады, - деп қорытындылады Мемлекет басшысы.
















/// 
Николас Мадуро Венесуэла Үкіметінің және жеке өзінің атынан Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Венесуэла Боливариан Республикасының халқы мен Үкіметі Орталық Азия халықтарымен, әсіресе Қазақстан Республикасымен көпполярлы және көпорталықты әлемдік тәртіп құру бағытындағы бірлескен жұмысты жалғастыруға ниеттес екенін білдіреді», – делінген жеделхатта. 
///
	 

	Кездесу барысында Е.Ыдырысов Мемлекет басшысын ведомствоның қазіргі сыртқы саяси жұмысы туралы хабардар етті. Бұған қоса, дипломатиялық қызмет бағдарламасының негізгі аспектілері талқыланды.

	Кездесу қорытындысы бойынша Қазақстан Президенті таяу перспективадағы сыртқы саяси басымдықтар жөнінде нақты тапсырмалар берді.   
///Президент Қасым-Жомарт Тоқаевқа пандемиямен күреске бөлінген 521 миллиард теңге көлеміндегі қаражаттың жұмсалуына жүргізілген тексерудің алдын ала нәтижелері ұсынылды.
Атап айтқанда, аталған аудит аясында модульді ауруханалардың құрылысына, жұқпалы аурулар стационарларын материалдық-техникалық тұрғыдан жабдықтауға бөлінген қаржы, сондай-ақ жеке қорғаныс құралдарын сатып алу шығындары тексерілді.
Сонымен қатар Наталья Годунова Президентке Токиода өткен 2020 жылғы Олимпиада ойындарының дайындығына бөлінген қаражатты пайдалану тиімділігіне жүргізілген мемлекеттік аудиттің нәтижелері туралы баяндады.
Спорт комитетінде жүргізілген тексеріс барысында дене шынықтыру және спортты дамыту саласындағы іс-шараларға, оның ішінде 2020 жылғы Олимпиадаға дайындыққа және оған қатысу үшін жұмсалған 125 миллиард теңге көлеміндегі қаржыға аудит жүргізілген.
Кездесу қорытындысы бойынша Мемлекет басшысы тиісті тапсырма берді.
///Қазақстан Президенті Гвинея-Бисау Республикасының Премьер-Министріне Ислам ынтымақтастығы ұйымының ғылым және технологиялар жөніндегі саммитіне қатысқаны үшін ризашылық білдірді.
– Біз Ислам ынтымақтастығы ұйымы аясында ғылым мен технологияларға арналып Астанада алғаш рет өткізіліп жатқан осы ауқымды іс-шараға келгеніңізге қуаныштымыз, – деді Нұрсұлтан Назарбаев.
Гвинея-Бисау Республикасының Премьер-Министрі Мемлекет басшысына саммитке қатысуға шақырғаны үшін алғыс айтты.
– Африкадағы ислам мемлекеттері Қазақстанға осындай іс-шаралар өткізу кезінде қолдау көрсетуге әзір. Оның негізгі мақсатының бірі – ислам әлемі елдері арасындағы өзекті мәселелер бойынша ортақ ұстаным қалыптастыру, – деді Умаро Моктара Сиссоко Эмбала.

/// 
Кездесуге қатысушылар алдында сөз сөйлеген Мемлекет басшысы осы диалогты ұйымдастырғаны үшін Қорға алғыс айтты және бұл институт ғасырдан астам уақыт бойы халықаралық қатынастардың дамуына елеулі үлес қосып келе жатқанын атап өтті.
Қазақстан Президенті қазіргі заманғы әлем құрылымының проблемалары мен  Қазақстанның халықаралық аренадағы рөліне қатысты ой-пікірін ортаға салды.
Нұрсұлтан Назарбаев жиырмасыншы және жиырма бірінші ғасырлар тоғысындағы ширек ғасырдың ауқымды тарихи өзгерістер дәуірі болғанына, бұдан 25 жыл бұрын Қазақстанның тәуелсіз мемлекет ретінде өмір сүре алатыны күмән тудырғанына назар аударды.  
– Бізге жаңа мемлекетті «нөлден» бастап құруға, жоспарлы әкімшілік жүйеден нарыққа, тоталитаризмнен демократияға көшуге тура келді. Қысқа уақыт ішінде мемлекеттілікті нығайту, заманауи нарықтық экономика құру және қоғамды жаңғырту жөнінде зор жұмыстар атқарылды, – деді Мемлекет басшысы.
Нұрсұлтан Назарбаев еліміз жүзеге асырып жатқан «100 нақты қадам» Ұлт жоспары туралы да айтты.
– Жоспарды жүзеге асыру ХХІ ғасырда барынша теңгерімді саяси жүйесі, дамыған азаматтық қоғам институттары мен білімге негізделген экономикасы бар Қазақстанды құруға бағытталады, – деді Мемлекет басшысы.
Сонымен қатар, Қазақстан Президенті еліміздің жаһандық антиядролық қозғалысқа қатысуы мәселесіне де егжей-тегжейлі тоқталды.
– Орталық Азияда ядросыз аймақ құру арқылы біз орнықты әлем географиясын қалыптастыруға шақырамыз. Бұл – Еуразияда, Латын Америкасында және Африкада алты ядросыз аймақ кеңістігін кеңейту деген сөз. Төмен байытылған уран банкін Қазақстанда орналастыру туралы МАГАТЭ-мен келісімге 2015 жылы қол қойылуы маңызды қадам болды. Бұл – жаһандық ауқымдағы оқиға. Әлем оны атомды қауіпсіз әрі бейбіт мақсатқа пайдалану ісіндегі маңызды шара ретінде бағалауы тиіс, –деді Нұрсұлтан Назарбаев. 
Мемлекет басшысы Иранның ядролық бағдарламасы жөніндегі халықаралық келіссөздер үдерісіне Қазақстан әрдайым қолдау көрсетіп, оған іс жүзінде қомақты үлес қосқанын атап өтті.
Қазақстан Президенті біздің ел Жаһандық ядролық қауіпсіздік жөніндегі саммиттерге белсене қатысуды маңызды санайтынына назар аударды.
– Ажал себетін қаруларды ғарыш кеңістігінде, әлемдік мұхит табаны мен бейтарап суларында, сондай-ақ Арктикада орналастыруға тыйым салатын іргелі шешімдер қабылдайтын уақыт келді. Ғылыми жаңалықтарды жаппай қырып жою қаруларының жаңа түрлерін жасауға қолдануды тыю жөніндегі халықаралық келісім мен БҰҰ реестрін әзірлеген жөн, – деді Нұрсұлтан Назарбаев.
Мемлекет басшысы Жаһандық антиядролық қозғалыс құруды маңызды міндет ретінде атады.
– Қазақстан бастамашылық еткен, халықаралық қолдауға кеңінен ие болып келе жатқан «АТОМ» халықаралық жобасы осы мақсатқа арналған. Ядролық сынақтарға қатысты баршаға бірдей тыйым салу туралы шарттың күшіне енуіне атсалысу жөніндегі 9-конференцияның тең төрағасы ретінде  Қазақстан оның толық әмбебаптануын қамтамасыз етуге күш салуын жалғастыра береді, – деді Қазақстан Президенті.
Нұрсұлтан Назарбаев қазіргі заманғы халықаралық қауіпсіздіктің өзекті мәселелеріне де тоқталды.
– Адамзат ХХI ғасырға бейбітшілік пен жаһандық ынтымақтастықтың жаңа дәуірі ретінде үміт артты. Өкінішке қарай, барынша қауіпсіз және тұрақты әлем қалыптастыру мүмкіндігін жіберіп алды. Әлемге тағы қауіп төніп тұр, оны елемеуге болмайды. Бұл қатер – жаһандық ауқымдағы жойқын соғыс, – деді Мемлекет басшысы.
Қазақстан Президенті 1968 жылы қол қойылған Ядролық қаруды таратпау туралы шарт өз мақсатын орындап отырмағанын, ал жаһандық ойыншылар арасындағы сенім дағдарысы ядролық қару қолдануды болдырмау кепілдігінің әлсіреуіне әкеле жатқанын айтты.
– ХХІ ғасырдың ең өзекті мәселелерінің бірі ядролық терроризм қатері мен ядролық және радиоактивті материалдардың заңсыз айналымы болып отыр. Әлем әлдеқайда қауіпті әрі болжаусыз жаңа ядролық ғасырға қарай жылжып келеді. 60 жылдан астам уақыт бұрын әйгілі ғалымдар А.Эйнштейн мен Б.Рассел манифест жариялап, «Адам ұрпағы жойыла ма әлде адамзат соғыстан бас тарта ма?» деген маңызды сауал қойды. Соғысты жою адамзат өркениетінің ең күрделі міндеті болып отыр. Бірақ одан басқа жол жоқ, – деді Нұрсұлтан Назарбаев.
Мемлекет басшысы бұл мақсатқа жету үшін әлем дамуының парадигмасында сапалы да терең өзгерістер жасау, әлемнің барлық көшбасшыларының саяси ерік-жігері мен барлық мемлекеттің күшін жұмылдыру қажеттігіне сенімді екенін айтты. Қазақстан Президенті осы міндеттерді шешу жолында еліміз қабылдап жатқан шараларды атап өтті. Олардың қатарында Жаһандық стратегиялық бастама – 2045 Жоспарын әзірлеу бастамасы, халықаралық құқық қағидаттарын қуаттауға және сенімді қалпына келтіруге бағытталған БҰҰ-ның жоғары деңгейдегі халықаралық конференциясын шақыру жөніндегі ұсыныс, БҰҰ аясында халықаралық терроризмге және экстремизмге қарсы іс-қимылдың бірыңғай жаһандық желісін құру, Беларусь, Қазақстан, Ресей және Украина лидерлерінің Минск кездесуін, сондай-ақ «норманд төрттігі» келіссөздерін ұйымдастыруға ықпал ету шаралары бар.
Мемлекет басшысы жаһандық дағдарыстың себебі әлемдік экономика мен қаржы жүйесінің өзегінде жатқан олқылықтарда екеніне сенімді екенін айтты.
– Төрт жыл бұрын біз барлық елдердің дағдарысқа қарсы күш-жігерін жұмылдыруға бағытталған «G-Global» бастамасын ұсындық. Әлемдік даму проблемаларын 8 немесе 20 мемлекет емес, бүкіл халықаралық қоғамдастық шешуі тиіс. «G-Global» аясында Астана экономикалық форумында кеңінен қолдау тапқан Дүниежүзілік дағдарысқа қарсы жоспар әзірленді, – деді Қазақстан Президенті.
Сонымен қатар Нұрсұлтан Назарбаев біздің ел өз кандидатурасын БҰҰ Қауіпсіздік кеңесінің 2017-2018 жылдардағы тұрақты емес мүшелігіне ұсынғанын еске салды және ол қолдау табады деп сенетінін айтты. 
Мемлекет басшысы Еуразия өңірінің дамуына қатысты да өз ойларын ортаға салды.
– Еуразия өңірі – әлемдік саясаттағы негізгі геосаяси және геоэкономикалық фактор. Бұл жерде Қытай мен Ресей, АҚШ және Еуроодақтан бастап, Үндістан, Иран және Түркияға дейінгі барлық жаһандық ойыншылардың мүдделері тоғысып отыр. Өңірдегі қақтығыс ықтималдығын ынтымақтастық пен ықпалдастықты тереңдету арқылы азайта отырып, өңірлік үдерістерді сындарлы арнаға бұру өте маңызды. Сондықтан да мен Біріккен Еуразиялық экономикалық кеңістік құруды ұсындым, – деді Қазақстан Президенті.
Нұрсұлтан Назарбаев Еуразиялық экономикалық одақтың қызметі туралы айтып берді.
– Бұл – тауар, қызмет, капитал, еңбек ресурстары қозғалысының бірыңғай ережелері бар экономикалық бірлестік. КСРО-ны қайта құру туралы әңгіме мүлде жоқ екенін атап айтқым келеді. «Қырғиқабақ соғыстың» осы стереотиптерінен арылу керек. Олар болашаққа көз жіберуімізге кедергі келтіреді. Еуразиялық экономикалық одақ – тек экономикалық жоба, – деді Мемлекет басшысы.
Қазақстан Президенті биыл еліміз бен АҚШ арасында дипломатиялық қатынастар орнатылғанына 25 жыл толуымен ерекшеленетініне назар аударды. 
– Қауіпсіздік және ядролық  қару таратпау – ынтымақтастығымыздың уақыт сынына өткен тұғырнамасы. Біз халықаралық қауіпсіздік саласындағы маңызды қадамға айналған Ядролық қауіпсіздік саммитін өткізу туралы Вашингтонның бастамасын толық қолдадық, – деді Нұрсұлтан Назарбаев.
Соңында Мемлекет басшысы еліміз ядролық қарусыздану және ядролық қару таратпау саласында күш-жігер жұмсауын табанды түрде жалғастыра беретінін айтты.
– Болашақ туралы ойлаған кезде мен бұрынғы КСРО-дан бізге мұра боп қалған ең соңғы ядролық заряд Қазақстан аумағынан әкетілген тарихи датаны – 1995 жылғы 24 сәуірді жиі еске аламын. Екі жүз жыл бұрын АҚШ Президенті Авраам Линкольн: «Жауапкершіліктен бүгін жалтару арқылы одан ертең де құтыла алмайсың» деген екен. Ондаған жылдар бойы жер тітіреткен  жарылыстардан жапа шеккен халқымның мұң-зарын сезініп, қолдауына сүйенген мен ядролық қарудан ада әлем туралы арманға риясыз сенемін, – деп түйіндеді Қазақстан Президенті.
Нұрсұлтан Назарбаев сөзінің соңында кездесуге қатысушылардың бірқатар сұрақтарына жауап берді. 
Іс-шара аясында ұлттардың соғыстар мен қақтығыстардың алдын алу жөніндегі келісілген іс-қимылын айқындайтын «Әлем. ХХІ ғасыр» Манифесті қабылданды. Манифесттің толық мәтінін мына жерден оқыңыз.




/// 
А.Гүл Нұрсұлтан Назарбаевты президенттік сайлаудағы тарихи жеңісімен және Қазақстан Президенті лауазымына ресми кірісуімен құттықтады.
Мемлекет басшысы түрік саясаткерінің екі елдің бауырластық байланыстарын нығайтуға қосқан үлесін жоғары бағалады.
А.Гүл Нұрсұлтан Назарбаевтың Қазақстан-Түркия стратегиялық серіктестігін одан әрі тереңдетуге ұмтылысын толық құптайтынын айтты.
Соңында Түркияның экс-Президенті  Елбасының ел дамуының жаңа кезеңіндегі стратегиялық міндеттерді табысты жүзеге асыруына тілектестік білдірді.  
///Кездесу барысында Д.Ақышев Елбасыға Ұлттық банктің қазіргі қызметі туралы баяндады.
Қазақстан Президенті қаржы нарығын реттеуші ретіндегі Ұлттық банк жұмысының маңыздылығына назар аударды.
Ұлттық банк төрағасы Мемлекет басшысына валюта нарығы мен инфляция үдерістеріндегі жағдай туралы мәлімдеді.
– Биылғы 8 айда инфляция 5,4% болды. Сіздің тапсырмаңызға сәйкес, Үкімет пен жергілікті атқарушы органдар бағаның негізсіз өсуіне жол бермеу шараларын іске асыруда. Мұнай бағасы мен Ресей рублі бағамының тұрақтануы жағдайында валюта нарығындағы ахуал қалыпқа түсті, – деді Д.Ақышев.
Бұдан бөлек, Ұлттық банк төрағасы ұлттық валютадағы депозиттер санының артқанын айтты. Сондай-ақ, несиелендіруді жандандыру үдерісінде оң қарқын байқалады. Атап айтқанда, жыл басынан бері шағын кәсіпкерлік секторын несиелендіру 35%-ға артқан.
Кездесу қорытындысы бойынша Елбасы бірқатар нақты тапсырма берді.

///Нұрсұлтан Назарбаев іс-шара барысында «ЭКСПО-2017» павильонымен танысты.

///Қазақстан Президенті Шанхай ынтымақтастық ұйымы 16 жылдағы даму тарихында халықаралық тұрғыдан мойындалып, көп салалы өзара іс-қимылдың тиімді басқосуына айналғанын атап өтті.
– Аймақтық қауіпсіздікті нығайту, елдеріміз арасындағы  экономикалық өзара іс-қимылды ілгерілету және мәдени-гуманитарлық ынтымақтастықты кеңейту жолында ауқымды жұмыс атқарылды. Шарттық-құқықтық база қалыптасты. Ұйымның берік институционалдық негізі жасалып, аймақтық және жаһандық ықпалы артып келеді, – деді Нұрсұлтан Назарбаев.
Қазақстан Президенті Астана саммиті ұйымның жаңа тарихына бастау болып отырғанына тоқталды.  
– Бұл отырыс алты тарапты форматта соңғы рет өтіп отыр. Бүгін біз Үндістан Республикасы мен Пәкістан Ислам Республикасын қабылдау рәсімін аяқтап, оларға ШҰЫ-ның мүше-мемлекеті мәртебесін беру жөніндегі шешімге қол қоямыз. Жаңа мүшелерді қабылдау ұйымның дамуына зор серпін беріп, оның халықаралық беделінің артуына септігін тигізеді, – деді Мемлекет басшысы.
Нұрсұлтан Назарбаев бүгінде Шанхай ынтымақтастық ұйымының жұмысында геосаясаттағы кейінгі үрдістер мен әлемдік экономикадағы негізгі трендтер ескеріліп отыратынын атап өтті.  
– Басты мақсаттарға біртіндеп қол жеткізу және барлық бірлескен шешімдерді тиімді іске асыру үшін  жүйелі жұмыс жүргізілуде. Тұрақтылық пен қауіпсіздікке төнген жаңа қауіп-қатерлерді еңсеру мәселелеріне ерекше назар аударылады. Атап айтқанда, осы саммит аясында Халықаралық терроризмге қарсы бірлескен іс-қимыл туралы мәлімдеме қабылдап, Экстремизмге қарсы іс-қимыл жөніндегі конвенцияға қол қою жоспарланып отыр.  Бұл Шанхай ынтымақтастық ұйымының осы жаһандық зұлматпен күресуге қосқан елеулі үлесі болмақ, – деді Қазақстан Президенті. 







///Акцияның мақсаты – Елбасы, Қазақстан Президенті Н.Ә.Назарбаевтың басшылығымен еліміздің тәуелсіздік жылдары қол жеткізген жетістіктерін паш ету, «Мәңгілік Ел» жалпыұлттық идеясы негізінде халықтың бірлігін нығайту.
Құттықтау сөзінде Г.Әбдіқалықова акцияның қазақстандық бірегейлікті нығайту мен дамытуды қамтамасыз етіп, жаңа қазақстандық патриотизмді қалыптастыру ісіне үлес қосатынын атап өтті.
Акцияның ашылу рәсімінде Парламент Мәжілісі төрағасының орынбасары – Владимир Божко, Қазақстан халқы Ассамблеясы төрағасының орынбасары – Ералы Тоғжанов, Мәжіліс депутаттары, ҚХА, этномәдени және жастар бірлестіктерінің өкілдері, қоғам қайраткерлері, ғылыми және шығармашыл зиялы қауым, «Қазақстан теміржолы» ҰК АҚ қызметкерлері, қала тұрғындары қатысты.
«Тәуелсіз Қазақстан» пойызы 43 күн ішінде еліміздің барлық өңірлерінде болып, 35 елді мекенде аялдап, өз жұмысын 14 желтоқсанда Алматы қаласында аяқтайды.
Осы кезеңде жергілікті жерлердегі азаматтардың нақты мәселелері шешіліп, медициналық, әлеуметтік, құқықтық көмек көрсетіледі, сондай-ақ кәсіпкерлік, ауыл шаруашылығы және т.б. салалар бойынша кеңестер беріледі.
Акция барлық әлеуметтік топтарды қамтиды, тұрғындардың әлеуметтік тұрғыдан аз қамтылған бөлігіне, Ұлы Отан соғысы ардагерлеріне, шалғай елді мекендер тұрғындарына ерекше назар аударылатын болады.
Акцияға Парламент депутаттары, Қазақстан халқы Ассамблеясының мүшелері, мемлекеттік органдар өкілдері, мәдениет және спорт қайраткерлері, медицина және әлеуметтік сала қызметкерлері қатысады.
/// 
Қазақстан Президенті Дж.Керридің біздің елге және осы өңірге алғашқы сапармен келгеніне ризашылық білдірді.
Таяуда мен Нью-Йоркте АҚШ Президенті Барак Обамамен кездестім, екіжақты ықпалдастық мәселелері жөнінде сөйлестік. Біздің республикамыз желтоқсанда 24 жылдығы тойланатын тәуелсіздігінің алғашқы күндерінен бері Сіздің елмен ынтымақтасып келеді, егемендігіміз бен экономикамыздың дамуына ұдайы көрсетіліп келе жатқан қолдау үшін Қазақстан халқы риза. Бүгінде елімізде америкалық капиталдың қатысуымен 500-ге жуық компания жұмыс істейді. Біз осы жұмысты жалғастыруға ниеттіміз, – деді Мемлекет басшысы.
Нұрсұлтан Назарбаев Қазақстан мен АҚШ ядролық қарусыздану және таратпау мәселесі бойынша да ынтымақтасып отырғанын айтты. Осыған байланысты Б.Обаманың бұл бағыттағы бастамаларына Мемлекет басшысы қолдау білдірді.
Нұрсұлтан Назарбаев пен Б.Обаманың Нью-Йоркте өткен ядролық қаруды таратпау, қарулы экстремизмге қарсы іс-қимыл, Ауғанстандағы жағдай және ДАИШ топтарына қарсы күрес мәселелері талқыланған келіссөздерінің  қорытындысын АҚШ Мемлекеттік хатшысы жоғары бағалайтынын атап өтті.  
Сонымен қатар, Дж.Керри Қазақстан мен АҚШ-тың тығыз серіктестігі Бес институционалдық реформа мен «100 нақты қадам» Ұлт жоспарын жүзеге асыру ісіне елеулі ықпал ететініне сенім білдірді.
АҚШ расында да Қазақстандағы ірі инвесторлардың бірі болып саналады. Бүгін мен Америка сауда палатасының Қазақстандағы өкілдерімен кездестім. Олар өздерінің Сіздің елде қол жеткізген табысына қанағаттанатындарын білдірді, – деді АҚШ Мемлекеттік хатшысы. 




///
	 

	С.Ахметов Мемлекет басшысына еліміздің әлеуметтік-экономикалық дамуының 2013 жылдың бірінші тоқсанындағы қорытындылары мен негізгі макроэкономикалық көрсеткіштері туралы баяндады.

	Қазақстан Президенті экономиканың одан арғы өсу қарқынын және егіс науқанына уақтылы дайындықты қамтамасыз етуге назар аударды.

	- Көктемгі егіс жұмыстары басталып та кетті. Туындап отырған барлық мәселені дер кезінде шешу қажет. Оңтүстік өңірлердің әкімдерімен кеңес өткізу кезінде мен осы мәселелердің бәрін ерекше бақылауда ұстауды тапсырдым. Тағы бір өте маңызды міндет – индустриялық-инновациялық бағдарлама аясында тапсырылған барлық нысанның жоспарлы қуатында іске қосылуы. Әр жыл сайын барлық өңірде біз жаңа зауыттар мен фабрикалар ашудамыз. Үкімет олардың толыққанды жұмыс істеуін және еліміздің экономикалық дамуына нақты үлесін қадағалағаны жөн, - деді Нұрсұлтан Назарбаев.

	Сонымен қатар, Мемлекет басшысы елімізде теміржол және автомобиль салаларында ірі инфрақұрылымдық жобалар іске асырылып жатқанына тоқталды. Қазақстан Президенті оларды белгіленген мерзімде орындау қажеттігін атап көрсетті. 

	- Жалпы, әлеуметтік-экономикалық даму оң қарқын танытуда, экономикалық өсім болжамы 4,3 пайыз деңгейіде болад деп күтілуде. Егер инвестиция құрылысқа қосымша  қарқын беретін болса, онда біз 4,5 пайыз шамасындағы өсімге қол жеткіземіз. Сіздің тапсырмаңыз бойынша Үкімет жүзеге асырып отырған мұндай қарқын және барлық атқарылған жұмыс жыл қорытындысы бойынша экономиканың 6 пайызға өсуін қамтамасыз етуге мүмкіндік береді, - деді Премьер-Министр.

	Сондай-ақ, С.Ахметов бірінші тоқсандағы инфляция деңгейі, бағалау бойынша, 1,9 пайызды құрайтынын, өнеркәсіп өндірісінің бір пайыздық өсімі күтілетінін мәлімдеді. Мұндай көрсеткіштер еліміздің экспорттық серіктестері бар Еуропадағы дағдарыстық құбылысқа қарамастан, экономикалық дамуды тиімді басқаруға мүмкіндік береді.

	Бұған қоса, Премьер-Министр «Қолжетімді тұрғын үй» бағдарламасын іске асыру барысын және денсаулық сақтау мен білім беру салаларындағы, атап айтқанда, апат алдында тұрған мектептер мәселесін шешуге және үш ауысыммен оқытуды жоюға мүмкіндік туғызу үшін бөлінген қаржыны оңтайлы бөлуге бағытталған жан басына шаққандағы қаржыландыруды енгізу жөнінде қабылданған шаралар туралы баяндап берді.

	Кездесу қорытындысы бойынша Мемлекет басшысы бірқатар нақты тапсырмалар берді.                     
///
	 

	Қайрат Нематұлы Келімбетов Қазақстан Республикасы Ұлттық Банкінің Төрағасы болып тағайындалсын, ол бұрынғы атқарған қызметінен босатылсын.

	 

	 

	 

	Қазақстан Республикасының

	             Президенті                                                                                                                                    Н.Назарбаев

	 

	 

	 

	Астана, Ақорда, 2013 жылғы 1 қазан

	                           № 654
///
	 

	Өз хаттарында авторлар Халықаралық көрмелер бюросының «ЕХРО-2017» мамандандырылған көрмесін Қазақстанда өткізу туралы шешіміне ырзашылық білдіреді.

	Германия Бундестагының депутаты, ГФР-дың бұрынғы экономика және технология федералды министрі Михаэль Глос өз құттықтауында «ЕХРО-2017» көрмесін өткізу құқығын Қазақстанға тапсыру біздің еліміздің зор әлеуетінің айғағы болып есептелетінін жеткізеді.

	«Сізге және Қазақстан халқына көрмені өткізуде толайым табыстар тілегім келеді. 2017 жылы Астанаға арнайы бару мүмкіндігі туғанына қуаныштымын» деп жазады автор.

	Бундестаг депутаты Манфренд Грунд «ЕХРО-2017» бүкіләлемдік көрмесі Орталық Азияда және ТМД елдерінде тұңғыш рет өтетінін атап өткен. «Халықаралық көрмелер бюросының шешімі Қазақстанның экономикалық ілгерілеуінің дәлелі болды, ал көрме тақырыбының «Болашақтың энергиясы» деп таңдалуы көрегендік пен болашақ даму үшін елдің жауапкершілігін айқын танытты» деп жазады Грунд.

	Германия экономикасының Шығыс комитетінің төрағасы Экхард Кордес «ЕХРО-2017» көрмесін Астанада өткізу әлем және Қазақстан экономикасының табыстарын көрсететін алаң болатынына сенім білдіреді.

	«ЕХРО-2017» көрмесіне дайындық аясында Сіздің еліңіз бен неміс экономикасы арасында бірлескен шаралар ұйымдастыруға үміттенетінімді жеткізгім келеді» дейді Э.Кордес.

	Хат авторлары «ЕХРО-2017» көрмесін табысты жоспарлау мен өткізу үшін Астанаға және бүкіл елге үлкен тілеулестігін білдіреді. 
///Мемлекеттер басшылары бір-біріне ілтипат білдіріп, жаңа жылдық құттықтауларын жеткізді. 
Қасым-Жомарт Тоқаев пен Режеп Тайип Ердоған өзара ықпалдастықтың барлық саласындағы екіжақты қатынастардың оң қарқынын атап өтіп, қазақ-түрік стратегиялық серіктестігін нығайтудың перспективаларын талқылады.
Екі елдің көшбасшылары тұрақты әрі сенімді саяси диалогты қолдаудың маңыздылығын атап өтіп, 2020 жылға арналған ынтымақтастықтың нақты жоспарын белгіледі.
 
 
 
 
///Елбасының өзі идея авторы болып саналатын киноэпопея Мәдениет және спорт министрлігінің тапсырысы бойынша Шәкен Айманов атындағы «Қазақфильм» акционерлік қоғамының киностудиясында түсірілген.
Қазақстандық жаңа тарихи кинотуындыға қазақ әдебиетінің классигі Ілияс Есенберлиннің «Көшпенділер» трилогиясының бірінші кітабы – «Алмас қылыш» романы негіз болған. Фильмдегі оқиғалар XV ғасырда өрбиді. Оған Жәнібек пен Керей хандар тұсындағы қазақ мемлекеттілігінің қалыптасуы барысындағы басты оқиғалар арқау болады.
Көп сериялы тележоба жұмысына республикадағы танымал кинематографистер – қоюшы режиссер Рүстем Әбдірашев, сценаристер Смағұл Елубаев пен Тимур Жақсыбеков атсалысты. Жалпы, бұл фильмді түсіру жұмысына 500 адам тартылған.
«Қазақ елі» туындысы таяу арада жалпыұлттық прокатқа шығарылады.

///Формуға екі ел бизнесінің 450-ден астам өкілі қатысты. Қазақстан Президенті жиынға қатысушылар алдында сөйлеген сөзінде елдеріміздің сауда-экономика саласындағы ынтымақтастығын дамытудың маңыздылығын айтып, бұл қарым-қатынасты кеңейтуге әлеуетіміздің жеткілікті екенін атап өтті.
Мемлекет басшысы қолайлы инвестициялық ахуалды қалыптастыру үшін Қазақстанда қабылданып жатқан шараларға және оның нәтижелеріне тоқталды.
– Польша азаматтары Қазақстанда визалық талаптардан босатылған. Шағын және орта бизнесті, машина жасау және ауыл шаруашылығын дамыту жөнінде жұмыс топтары құрылды. Елдеріміз арасында жұмыс істеп жатқан үкіметаралық комиссияның рөлі маңызды, – деді Қазақстан Президенті.
Сонымен қатар, Нұрсұлтан Назарбаев еліміздің жаңа экономикалық «Жібек жолы» құрылысына қатысуы жөнінде айтып, екіжақты экономикалық ынтымақтастық аясында іске асырылып жатқан Қазақстан-Польша жобаларына тоқталды.
– «Польфарма» фармацевтикалық компаниясы табысты серіктестіктің жарқын мысалы саналады. «Астана – жаңа қала» арнайы экономикалық аймағында «Селена групп» компаниясы құрылыс материалдарын шығаратын жобаны іске асырды. «ҚазТехМаш» зауыты «Пронар» поляк технологиясын қолдана отырып, Петропавлда ауыл шаруашылығы техникаларын жасауға кірісті. Жалпы, Қазақстанда поляк капиталының қатысуымен 115 кәсіпорн жұмыс істеуде, – деді Мемлекет басшысы.
Нұрсұлтан Назарбаев экономикалық қарым-қатынасты одан әрі дамытуға мүдделілік танытып, Қазақстанда алдағы кезеңде бизнес жүргізуге себеп болатын бірқатар мәселені атап өтті.
– Президент жанында Шетелдік инвесторлардың кеңесі жұмыс істейді. 61 елдің азаматтары үшін визасыз режім енгізілген. 10 арнайы экономикалық аймақ пен 20-ға жуық индустриялық аймақ жұмыс істеуде. Мемлекет осы аймақтардың жұмысына қатысушыларды қажетті инфрақұрылыммен қамтамасыз етіп отыр. Оларға салық жеңілдіктері мен артықшылықтар берілген. Бұдан бөлек, жер қойнауын пайдалануға лицензия алу және шартқа отыру тәртібі жеңілдетілді, – деді Қазақстан Президенті.
Сондай-ақ, Мемлекет басшысы поляк бизнесмендерін еліміздегі кәсіпорындардың активтерін жекешелендіруге қатыстыру арқылы ынтымақтастықты нығайту және аграрлық секторда қарым-қатынас орнату мүмкіндіктеріне тоқталды.
Нұрсұлтан Назарбаев Қазақстанның жеделдетілген жаңғыру үдерісі экономикалық байланыстарды кеңейтудің қосымша мүмкіндігі болып саналатынын айтты.
– Біз іскерлік туризмнен экологиялық және рухани туризмге дейінгі туризмнің барлық түрін дамытуға зор мән береміз. Тікелей әуе қатынасының орнағанын ескеріп, өзара ынтымақтасуға және туристік өнімдерді ілгерілетуге мүдделіміз. «ЭКСПО» көрмесі аяқталған соң оның базасында «Астана» халықаралық қаржы орталығы жұмысын бастайды. Сондай-ақ, «ЭКСПО» базасында Жасыл технологиялар мен инвестицияларды дамыту жөніндегі халықаралық орталық жұмыс істейтін болады, – деді Нұрсұлтан Назарбаев.
Соңында Қазақстан Президенті бизнесті дамыту және өзара тиімді серіктестікті нығайту үшін бизнесмендерді барлық мүмкіндікті пайдалануға шақырды.




///
	Кездесу барысында С.Ахметов Мемлекет басшысына еліміздің 2013 жылғы әлеуметтік-экономикалық дамуының қорытындылары мен негізгі макроэкономикалық көрсеткіштер туралы баяндады, сондай-ақ индустриялық-инновациялық бағдарламаның екінші кезеңін әзірлеу барысы жөнінде мәлімдеді.

	Мемлекет басшысы «Қазақстан – 2050» стратегиясын орындаудың нақты жолдарын әзірлеудің, сондай-ақ Қашаған мен Қарашығанақ тәрізді ірі жобалар айналасында өндірістік инфрақұрылымдар аясын ұлғайта отырып оларды одан әрі іске асырудың маңыздылығын атап өтті.

	Нұрсұлтан Назарбаев энергетиканы дамытуға, маңызды инфрақұрылымдық жобаларды жүзеге асыруға назар аударды. Бұл орайда Мемлекет басшысы Үкіметтің аса маңызды міндеттері азаматтардың әл-ауқатын арттыру, жұмыспен қамту және қазақстандықтардың әлеуметтік көңіл-күйі жоғары болуын қамтамасыз ету болып қала беретініне тоқталды.

	Премьер-Министр 2013 жылдың қорытындысы бойынша экономиканың өсімі 6% болғанын, инвестиция көлемі 6,5%-ға, өнеркәсіп өндірісі 2,3%-ға, құрылыс көлемі 3%-ға, жалпы ауыл шаруашылығы өнімдерін өндіру 11,6%-ға ұлғайғанын айтты. Бұған қоса, жұмыссыздық деңгейі 5,2%, инфляция деңгейі 4,8% болды.

	Сондай-ақ, С.Ахметов индустрияландыру бағдарламасын іске асырудың келесі кезеңі әзірленіп жатқандығын, онда экономиканың негізгі салаларын әртараптандыруға, кластерлерді дамытуға, сондай-ақ технологиялар мен инновациялар трансфертіне ерекше назар аударылатын айтты.  

	Кездесу қорытындысында Мемлекет басшысы қаралған мәселелер бойынша бірқатар тапсырмалар берді.         


/// 
Бахрейн билеушісі Нұрсұлтан Назарбаевты президенттік сайлаудағы айқын жеңісімен және Мемлекет басшысы лауазымына кірісуімен құттықтап, бұл Қазақстан халқының жоғары сенімі мен қолдауының айқын айғағы екенін атап өтті.
Шейх Хамад бен Иса Әл Халифа сенімді диалогты және екіжақты ынтымақтастықтың барлық мәселелері бойынша бірлескен жұмысты жалғастыруға дайын екенін айтты.
Әңгіме барысында екі мемлекеттің көшбасшылары  Қазақстан-Бахрейн ынтымақтастығының басымдығы бар бағыттарын талқылады, сондай-ақ сауда-экономикалық және инвестициялық салалардағы ықпалдастықты жандандыру жолдарын белгіледі.
Телефон арқылы сөйлесуге бахрейн жағы бастамашылық етті.
//////
	Авторлардың ойлары бойынша, кинофильмнің басты көркемдік мақсаты Астананың жарқын және серпінді дамуын көрсету болып табылады.

	Қазақстанның кинематографистерімен бірлесіп түсірілген фильмнің авторлары - Егор Михалков-Кончаловский мен Алексей Голубев. Кинофильмді түсіру процесіне Қазақстан, Ресей, Украина, Грузия, Беларусь және АҚШ-тың актерлер, режиссерлер, операторлар, музыканттар интернационалдық ұжымы қатысты. Киноальманах үшін қаладағы жылдың төрт маусымы  қамтыла отырып, Астананың 500-ден аса көрінісі түсірілген.
/// 
Комиссия отырысында Мемлекеттік рәміздерді, соның ішінде елді мекендердің, қалалардың, аудандардың, Астана мен Алматы қалаларының, облыстардың рәміздерін қолдану мен насихаттау жүйесін жаңғырту жөніндегі 2015-2020 жылдарға арналған жоспарды әзірлеу барысы туралы ақпарат тыңдалды. Жаңғырту жөніндегі ұлттық комиссия бұл құжатты Мемлекет басшысы ұсынған «100 нақты қадам» – Ұлт жоспарын орындау аясында әзірлеген.  
Г.Әбдіқалықова Жоспардың басты мақсаты қазақстандық бірегейлікті және бірлікті нығайтуға бағытталған мемлекеттік рәміздерді қолдану мен насихаттау жүйесін жаңғырту екенін айтты.  
Қазақстан жолының топтастырушы құндылықтары «Мәңгілік Ел» жалпыұлттық идеясын іске асырудың негізі болып саналады. Олар:  Қазақстанның тәуелсіздігі және Астана; ұлттық бірлік, бейбітшілік және келісім; зайырлы қоғам және жоғары руханият; индустрияландыру және инновация негізіндегі экономикалық өсу; тарихтың, мәдениеттің, тілдің ортақтығы; ұлттық қауіпсіздік пен жалпы дүниежүзілік және өңірлік проблемаларды шешу ісіне еліміздің жаһандық тұрғыдан қатысуы.
Бұл ретте азаматтық қағидатқа құрылған қазақстандық бірегейлік пен бірліктің маңызды бағыттарының бірі мемлекеттік рәміздерді қолдану  мәселесі болмақ.  
Жоспарды әзірлеу барысында Экономикалық ынтымақтастық және даму ұйымы (ЭЫДҰ) елдерінің тәжірибелері зерделенді.
Уәкілетті мемлекеттік органдардың басшыларына жаңғырту жөніндегі іс-шаралар өткізу және мемлекеттік рәміздер саласында нормативтік-құқықтық базаны жетілдіру, сондай-ақ ақпараттық насихаттау мәселелеріне назар аудару тапсырылды.
Жиын қорытындысы бойынша мемлекеттік органдарға нақты тапсырмалар мен ұсынымдар берілді.
 
///Елбасы жиынға қатысушылар алдында сөйлеген сөзінде Астана мен еліміздің барлық өңірлері күш жұмылдырғанының арқасында «ЭКСПО-2017» көрмесі табысты өткенін айтты.
Нұрсұлтан Назарбаев көрменің Қазақстан экономикасын дамытуға мультипликативтік тұрғыдан оң әсер еткенін ерекше атап өтті. 
– Шағын және орта бизнестегі 1400-ден астам кәсіпорын құны 640 миллиард теңге болатын тауарларды жеткізуге және қызмет көрсетуге тапсырыс алды. Туристік сектор жандана түсті. Туроператорлардың қызметіне деген сұраныс 1,8 есе артты. Астанада кәсіпкерлік субъектілерінің саны 10 пайыздан аса көбейді. Елорда бюджетіне қызмет көрсету саласынан түскен салық 1,2 есе өсті. Қазақстанның астанасы бүкіл әлемнің назарын өзіне аударды, – деді Елбасы.        
Мемлекет басшысы көрме аясында өткен мәдени және халықаралық шараларға тоқталды.
– Күн сайын елордамыз төрткүл дүниенің түкпір-түкпірінен жеткен түрлі мәдениеттің әуені мен нақышына бөленіп тұрды. Бүгінгі салтанатты рәсім Ислам ынтымақтастығы ұйымының ғылым және технологиялар жөніндегі саммитімен тұспа-тұс келіп отыр. Онда ислам әлеміндегі ғылыми-техникалық дамудың маңызды мәселелері талқылануда. Жалпы, ЭКСПО аясында 6 мыңнан астам түрлі іс-шара өткізілді, – деді Нұрсұлтан Назарбаев.  
Қазақстан Президенті еліміздің Еуразия өңіріндегі қауіпсіз әрі қарқынды дамып келе жатқан мемлекет ретіндегі оң имиджін нығайта түскенін атап өтті.
Мемлекет басшысы «Болашақтың энергиясы» аясында озық идеялар мен технологиялардың дамуына түрткі болған және әлемде ғылымның өзара ықпалдастығын нығайтуға септігін тигізген көрменің бірқатар жағымды аспектілеріне тоқталды.
– ЭКСПО бүкіл әлемнің интеллектуалдық және технологиялық әлеуетін көрсетуге зор мүмкіндік берді. Мұнда жаңартылатын энергия көздері саласындағы 140-қа жуық ғылыми жаңалық көпшілік назарына ұсынылды, – деді Нұрсұлтан Назарбаев. 
Сонымен қатар, Қазақстан Президенті ЭКСПО аясында қазіргі заманғы энергетикалық саясаттың басымдықтары жөнінде жаһандық диалог ұйымдастырылғанын және энергетика мен экология саласындағы заманауи проблемаларды шешуге арналған ұсынымдар әзірленгенін атап өтті.
– ЭКСПО көрмесін өткізу арқылы біздің ел «жасыл» технологияларды дамыту идеясына берік екенін тағы да дәлелдей түсті. Жалпы, біздің көрме «таза энергетиканы» жаһандық деңгейде дамытуға айрықша үлес қосатынына сенімдімін, – деді Мемлекет басшысы.
Сонымен бірге, Нұрсұлтан Назарбаев ЭКСПО инфрақұрылымын көрмеден кейін пайдалану жоспары жөнінде ой бөлісті. 
– «Нұр Әлем» және көрме тақырыбы көрініс тапқан басқа да бірқатар павильондар «ЭКСПО мұрасы» ретінде сақталады. Көрменің аяқталуы бірнеше ауқымды жаңа жобаларды бастауға мүмкіндік береді. Ең алдымен, мұнда «Астана» халықаралық қаржы орталығы орналасады. Ол қаржы хабына, инвестиция тартатын орталыққа айналып, халықаралық қаржы жүйесінде лайықты орынға ие болуға тиіс, – деді Қазақстан Президенті.  
Сондай-ақ, Мемлекет басшысы «жасыл» технологиялар мен инвестицияларды дамыту жөніндегі халықаралық орталықты және ІТ-стартаптар халықаралық технопаркін құруға арналған жобаларға тоқталды.
– «ЭКСПО» көрме кешені толығымен инновациялық және орнықты дамудың мақсаттарына одан әрі қызмет ететін болады. Баршаңызды жаңа орталықтардың жұмысына белсенді атсалысуға шақырамын, – деді Нұрсұлтан Назарбаев.
Соңында Қазақстан Президенті көрмені өткізуге үлес қосқандардың бәріне алғыс айтып, келген қонақтарға ерекше ризашылығын білдірді.
– Осымен халықаралық «ЭКСПО-2017» мамандандырылған көрмесін жабық деп жариялаймын! Оның идеясының толығымен жүзеге асуына қолдау көрсеткен Қазақстан халқына ризашылығымды білдіремін. Көрменің сәтті өтуіне мыңдаған адам атсалысып, еңбек етті. Баршаңызға Қазақ жеріндегі айтулы шараға белсене қатысқандарыңыз үшін алғыс айтамын, – деді Мемлекет басшысы.





///Әңгімелесу барысында мемлекеттер басшылары бірін-бірі қасиетті Рамазан айымен құттықтады.
Президенттер коронавирус індетінің таралуын болдырмау жөніндегі екі ел үкіметтерінің атқарған тығыз әрі жүйелі жұмысына және туындаған барлық мәселелердің жедел шешілгеніне оң баға берді.
Сооронбай Жээнбеков  Қасым-Жомарт Тоқаевқа Қазақстанның гуманитарлық көмек көрсеткені үшін ризашылығын білдірді.
– Біз бауырлас қазақ халқының ізгі ниетін және Сіздің жеке қолдауыңызды әрдайым сезінеміз, – деді Қырғызстан Президенті. 
Тараптар екіжақты сауда-экономикалық ынтымақтастықтың жоғары қарқынын сақтау үшін бірлескен іс-қимылдар қажет екенін атап өтті.
Соның ішінде шекарадағы өткізу бекеттерінің жұмыс режимін талқылап, коронавирус пандемиясы аяқталғаннан кейін оның толыққанды жұмысын қайта қалпына келтірудің маңыздылығына тоқталды. Сонымен қатар мемлекеттер басшылары екі ел арасындағы заңсыз тауар тасымалына жол бермеу үшін нақты шараларды жүзеге асыру туралы уағдаластыққа қол жеткізді.
Тараптар инвестициялық ықпалдастықты одан әрі нығайту мақсатында Қырғызстандағы қазақстандық компаниялардың жұмысына қатысты бірқатар өзекті мәселеге ерекше мән берді.
Телефон арқылы сөйлесуге Қазақстан тарапы бастамашы болды.
 

/// 
Синдзо Абэ Нұрсұлтан Назарбаевты президенттік сайлаудағы айқын жеңісімен құттықтады.
«Қазақстан мен Жапония арасындағы қарым-қатынастар саяси ғана емес, әлеуметтік-экономикалық салада да дамып, бұл орайдағы ынтымақтастық жаңа сатыға көтерілді. Сонымен қатар, біз халықаралық қоғамдастық аясында ядролық қарусыздану мәселесіне байланысты бір-бірімізді қолдаймыз. Мемлекеттерімізді жақындастыру мақсатында ынтымақтастықты одан әрі жандандырып, Қазақстан мен Жапонияның екіжақты қатынастарын дамытуға ниетті екенімді білдіремін», – делінген құттықтауда.
Соңында С.Абэ Мемлекет басшысына бақыт пен табыс, ал Қазақстан халқына бақ-береке тіледі. 
 
///
	

	Отырысты ашқан Мемлекет басшысы қазіргі уақытта «Қазақстан-2050» Стратегиясын іске асыру аясында қажетті әкімшілік-ұйымдастыру, оның ішінде мемлекеттік қызметті жаңғырту шаралары қабылданып жатқанын атап өтті.

	Нұрсұлтан Назарбаев жаңадан құрылған Өңірлік даму министрлігі орталықтың өкілеттігінің едәуір бөлігін иелене отырып, жергілікті басқаруға жауапты болатынын атап өтті. Партияның жарғысына сәйкес, Бақытжан Сағынтаевтың Премьер-Министрдің бірінші орынбасары - Өңірлік даму министрі болып тағайындалуына байланысты, ол партиялық қызметтен босатылды.

	Мемлекет басшысы «Нұр Отан» ХДП төрағасының бірінші орынбасары қызметіне Президент Әкімшілігі басшысының орынбасары Бауыржан Байбектің кандидатурасын ұсынды.

	- Ол төрт жылға жуық өңірлік саясатқа байланысты мәселеге жетекшілік жасады. Біздің партияның барлық өңірлік филиалдарын аралап шықты, барлық әкімдер оны біледі. Ол біздің партиямызға Қазақстан жастарын тартуға ықпалын тигізеді деген үміттемін. Сонымен қатар, ол еліміз жастарының алдыңғы қатарлы отряды болып саналатын «Болашақ» стипендиясы түлектерінің қауымдастығын басқарады. Бұл біздің партияның болашағы үшін және еліміз үшін өте маңызды. Олар жастық жалын, жаңашылдық алып келуге тиіс. Сондай-ақ бұрыннан жұмыс істеп келе жатқан адамдардың тәжірибесін пайдалану қажет. Жастар біздің қолдауымызға сүйене отырып, олардан үйренетін болады. Бұл оның қолынан келетініне және өзіне жүктелген міндетті жаңа деңгейге көтеретініне сенемін, - деді Нұрсұлтан Назарбаев.

	Одан кейін партияның Саяси кеңесі Бюросы мүшелерінің келісімімен Мемлекет басшысы Б.Байбекті «Нұр Отан» ХДП төрағасының бірінші орынбасары қызметіне тағайындады.

	Сонымен қатар, Қазақстан Президенті биыл елімізде маңызды экономикалық міндеттерді шешу қажеттігін атап өтті.

	- Бізге экономика өсімінің қарқынын жоғалтпау керек. Еуропалық, америкалық және жалпы алғанда, әлемдік экономика қиындықтарды бастан кешіруде. Бұл біздің экономикаға да әсер етеді, осыған байланысты біз жаңа шаралар қабылдаймыз. Бұл жайында мен Үкіметтің кеңейтілген отырысында айтатын боламын. Сондай-ақ «Қазақстан-2050» Стратегиясынан туындайтын жаңа міндеттер бар. Біз экономикалық өсім қарқынын қолдауға барынша назар аударуымыз қажет, ол үшін экономиканы, әсіресе инфрақұрылымды қаржыландыру керек. Жеткілікті қаржы бөлгеніне қарамастан, автомобиль жолдары құрылысы белгіленген жоспардан қалып келеді, ал онсыз біз елімізді дамыта алмаймыз. Сонымен бірге, біз инновацияны дамытумен айналысуды жалғастыратын боламыз, - деді Мемлекет басшысы.

	- Осы технологияларды пайдалану біздің экономикаға айрықша жаңа сапа әкеледі. Көрме аясындағы жаңа нысандар құрылысы елордамызға өзгеше келбет дарытады.  Көрме бүкіл Қазақстанға жаңа технологиялар тарататын және әлем елдерінің назарын елімізге аударатын алаңға айналады. Осы міндеттің барлығы аса белсенді еңбекті, адамдардың ерекше қажырын талап етеді. Біз алға қойған міндеттерді орындап шығатын боламыз, - деді Қазақстан Президенті.     

///
	 

	Мемлекет басшысы  мұнда «Астана ЭКСПО-2017»  көрме кешені құрылысының барысымен танысты.

	Бірқатар мемлекеттік органдардың, «ҚТЖ» ҰК» АҚ-ның, сондай-ақ  Sembol, Mabetex, BI-Group, «Базис-А», «САЭМ», Mega Management, Astana Innovation компанияларының басшылары Президентке көрме аясында жүзеге асырылып жатқан жобаларын таныстырды. Олардың қатарында Астана қаласының жаңа көлік жүйесін қалыптастыру, халықаралық әуежайын дамыту және теміржол вокзалы кешенінің құрылысы секілді жобалар бар.

	Нұрсұлтан Назарбаев көрмені өткізу Астана қаласының ғана емес, бүкіл Қазақстанның дамуындағы маңызды кезең екенін атап өтті.

	– Бұл – әлемдік ауқымдағы ірі іс-шара. Бүкіл әлемге өз мүмкіндіктерімізді көрсету үшін Сіздерге, мердігерлерге оның дайындығына қатысуға сенім білдірілді. Сіздер өз қабілеттеріңізді өзге нысандарда дәлелдедіңіздер. Отандық компаниялар, сондай-ақ біздің елімізде жұмыс істеген шетелдік мердігерлер бұған дейін ешқашан ұятқа қалдырған емес, қазір де бәрін уақытында және сапалы атқаруы тиіс, – деді Мемлекет басшысы.

	Бұл ретте Қазақстан Президенті бірінші кезектегі міндет – нөлдік циклды қазан айына қарай аяқтау екенін, бұл құрылыс жұмыстарын қысқы маусымда да жүргізуге мүмкіндік беретінін айтты.

	Нұрсұлтан Назарбаев уақыттың тығыздығына, соған орай кестені қатаң сақтау қажеттігіне де тоқталды.

	Мемлекет басшысы барлық ғимараттардың көрме біткеннен кейін пайдаланылуының маңыздылығын тағы бір рет еске салды.

	– Бастапқыда қонақ үй қызметін атқаратын барлық ғимараттар кейін баспана ретінде пайдаланылуға тиіс. Бұл көрме аумағында салынған барлық ғылыми, сауда және басқа да орталықтарға қатысты мәселе.  Көрме үшін салынған ғимараттары кейін пайдаланылмай қалған өзге елдердің қателігін қайталауға жол беруге болмайды. «Астана ЭКСПО-2017» ұлттық компаниясы осыны қадағалауы тиіс, – деді Қазақстан Президенті

	Нұрсұлтан Назарбаев қаланың көрмені өткізуге толық дайын болып, отандық бай мәдениетті таныту арқылы қонақтарға жоғары қызмет деңгейін көрсетуі тиіс екенін де айтты.

	Сонымен қатар Мемлекет басшысы көрменің дайындығы мен оны өткізуге бөлінетін қаражаттың жұмсалуын жіті бақылау қажеттігіне де назар аударды.

	Көрме аймағындағы негізгі құрылыс нысандарының қатарында Қазақстанның ұлттық павильоны, халықаралық, тақырыптық және корпоративтік павильондар, сауда және сауық нысандары бар. Жалпы аумақты абаттандыруды және нысандар бойынша барлық жұмыстарды 2016 жылдың соңына қарай аяқтау жоспарланған. 

	Халықаралық көрмелер туралы конвенцияға сәйкес, Астанадағы «ЭКСПО-2017» көрмесі 3 айға – 2017 жылғы 10 маусымнан 10 қыркүйекке дейін созылады. 


///Кездесу барысында тараптар Қазақстан мен Германия арасындағы сауда-экономикалық және инвестициялық ынтымақтастықтың қазіргі жағдайы мен келешегін талқылады. Сондай-ақ, әлем экономикасының дамуына қатысты өзекті мәселелер жөнінде пікір алмасты.
Қасым-Жомарт Тоқаев цифрландыру және жасанды интеллект саласындағы неміс бизнесінің өкілдерімен өзара ықпалдастықты нығайтудың маңыздылығына назар аударды.
Клаус Мангольд Мемлекет басшысына жыл соңында Германияда қазақ-неміс кәсіпкерлерінің қатысуымен ірі бизнес-форум ұйымдастыру туралы жоспарын айтты.


///Мемлекеттер басшылары екі ел арасындағы жан-жақты ынтымақтастық пен стратегиялық серіктестіктің қарқынды дамып келе жатқанын ерекше атап өтті. Сондай-ақ қалыптасқан сенімді байланыстар Қазақстан мен Ресейдің ортақ істе одан әрі жақындай түсуіне ықпал ететіні сөз болды.
Қасым-Жомарт Тоқаев Владимир Путинді келесі жылы елімізге ресми сапармен келуге шақырды.
Мемлекеттер басшылары екіжақты және көпжақты форматтағы бірлескен жұмыстарды жалғастыра беруге уағдаласты. Сонымен қатар Президенттер бірін-бірі Жаңа жылмен құттықтады.  


///Мемлекет басшысы Нұрсұлтан Назарбаев А.Дудаға «ЭКСПО-2017» халықаралық көрмесі аясында Польшаның ұлттық күнін өткізуге қатысқаны үшін алғыс білдірді.
– Бүгін біз Қазақстан-Польша бизнес-форумына қатысамыз. Былтырғы тамызда Польшаға жасаған сапарымды жылы сезіммен еске аламын. Мұндай байланыстар екі елдің ынтымақтасуға деген ниетінің зор екенін білдіреді, – деді Қазақстан Президенті.
Сонымен бірге, Нұрсұлтан Назарбаев мемлекеттеріміз арасындағы екіжақты өзара іс-қимылды кеңейту үшін ешқандай кедергі жоқ екенін атап өтті.
– Қазақстан поляк бизнесмендері үшін ашық. Сіздің өтінішіңізбен елдеріміздің астаналары арасында тікелей әуе рейсі орнады. Осы әуе қатынасына екі мемлекет тұрғындарының сұранысы жоғары екенін және бұл халықтарымыздың тығыз байланыстар орнатуға мүдделілігін білдіретінін атап өткен жөн, – деді Мемлекет басшысы.
Польша Президенті Қазақстанға шақырғаны үшін Нұрсұлтан Назарбаевқа ризашылығын білдіріп, Қазақстан-Польша бизнес-форумының жұмысына бірлесе қатысудың маңызды екенін айтты.
– Мен біздің кездесулеріміздің бәрін зор қуанышпен еске аламын. Сіздің Польшаға былтырғы сапарыңыз елдеріміздің экономикалық ынтымақтастығын дамытуға зор үлес қосты. Сіздің сапарыңыз осы бағытта жүргізіліп жатқан жұмыстарға тың серпін бергенін ерекше атап өткім келеді. Польшадан Қазақстанға жеткізілетін тауар көлемі 50%-ға, ал Қазақстанның Польшаға жолдайтын тауары 80%-ға артты. Осылайша, Сіздің бізге келген сапарыңыздың нәтижесі айқын көрінуде. Мен соған қуаныштымын, – деді А.Дуда.







///Кездесу барысында Мемлекет басшысына «Самұрық Қазына» акционерлік қоғамының биылғы 7 ай ішіндегі қызметінің нәтижелері мен алдағы кезеңдегі жоспарлары жөнінде мәлімет берілді.
– Бірінші жартыжылдықтың негізгі көрсеткіштері жақсы. Өзіңіз бекіткен Қор стратегиясын жүзеге асыру мақсатымен белгілі бір жұмыстар атқарылып, бірқатар нәтижелерге қол жеткізілді. Соның ішінде, холдингті трансформациялау ісі жалғасуда, жекешелендіру аясында 42 миллиард теңге көлеміндегі 18 актив іске асырылды. Осы жылдың аяғына дейін «Қазақтелеком», «Air Astana» және «Қазатомөнеркәсіп» компанияларын IPO-ға шығаруды жоспарлап отырмыз, – деді Ахметжан Есімов.
Нұрсұлтан Назарбаев Қордың сатып алу көлемін бәсекелестік ортаға берудің маңыздылығына тоқталып, атқарылған жұмыстардың шағын және орта бизнесті қолдау ісіндегі оң нәтижелерін атап өтті.
Соңында Мемлекет басшысы «Самұрық Қазына» акционерлік қоғамы қызметінің тиімділігін арттыру жөнінде бірқатар тапсырма берді.

///Мемлекет басшысы Қазақстан халқының және жеке өзінің атынан Карачи қаласындағы «Джинна» халықаралық әуежайы маңында жолаушылар ұшағының апаты салдарынан болған қайғылы оқиғаға байланысты Пәкістан Президенті Ариф Алви мен сол елдің халқына көңіл айту жеделхатын жолдады.
– Жантүршігерлік апатта жақындарынан айырылған отбасылардың қайғысына ортақпын. Қаза қайырлы болсын. Жаратқан марқұмдардың жатқан жерін жайлы етсін. Ал жарақат алғандардың тезірек сауығып кетуіне тілектеспін, – делінген жеделхатта.
/// 
Мемлекет басшысы өз сөзінде жиналғандарды алдағы Отан қорғаушы күнімен және  Ұлы Отан соғысындағы Жеңістің 71 жылдығымен құттықтады.
– Мереке қарсаңында біз дәстүр бойынша өз өмірін әскери қызметке арнаған ең үздіктерге жоғары атақтар тапсырамыз. Сіздер күн-түн демей, тәулік бойы қызмет ететін ерекше мамандықты таңдадыңыздар. Сіздер Отанымыздың қауіпсіздігін нығайтуға зор үлес қосып келесіздер, – деді Қазақстан Президенті.
Нұрсұлтан Назарбаев бүгінде республикамызда тиімді армия қалыптасқанына, қару-жарақпен жабдықтау бағдарламасы табысты жүзеге асырылып, әскери қызметшілердің әлеуметтік жағдайына қамқорлық көрсетіліп жатқанына назар аударды.
– Елдің қауіпсіздігі мен қорғаныс қабілетіне жауапты барлық құрылымның кәсіби деңгейі күннен күнге өсіп келеді. Бұл ретте генералдар мен офицерлерге айрықша маңыз беріледі. Жауынгерлік машық пен шеберлікті арттыру, әскерлердің өмірі мен құқық қорғау органдарының жұмысында сапалы өзгеріс жасау сіздердің көшбасшылықтарыңызға байланысты. Сіздер бүкіл жеке құрамға және жас әскери қызметшілерге үлгі бола отырып, жауынгерлік абырой мен батылдық дәстүрінің сақтаушысы болуға тиіссіздер.  Халық сіздердің қызметтеріңіз бен іс-әрекеттеріңізге қарап бүкіл Қарулы Күштерге баға береді. Сіздерге ең қымбат нәрсе – азаматтардың бейбіт өмірін сақтау және Тәуелсіздік табыстарын қорғау сеніп тапсырылған, – деді Мемлекет басшысы.
Қазақстан Президенті елдің қауіпсіз әрі бейбіт дамуы ғана оның әрі қарай өркендеуінің кепілі болатынын айтты.
– «Армия – өз орнын ешқашан тастап кетпейтін мәңгілік қарауыл» деген сөз бар. Мен сіздерге жоғары атақ бере отырып, бұдан ары да әскери борыштарыңызды лайықты атқаратындарыңызға, Отанымызға мінсіз қызмет ететіндеріңізге сенемін. Елдің қауіпсіздігін қамтамасыз ету, құқықтық тәртібі мен конституциялық құрылымын қорғау үшін бар күш-жігерлеріңізді, білімдеріңіз бен тәжірибелеріңізді жұмсайтындарыңызға сенімдімін, – деді Нұрсұлтан Назарбаев.
Рәсім барысында авиация генерал-лейтенанты әскери атағы Н.Орманбетовке; вице-адмирал әскери атағы Ж.Жанзақовқа; Мемлекеттік күзет қызметінің генерал-лейтенанты арнаулы атағы – А.Күреңбековке; 2-сыныпты мемлекеттік әділет кеңесшісі сыныптық шені – Ж.Асановқа; генерал-майор әскери атағы – Л.Әлшекеновке, Д.Ділмановқа, Н.Қашағановқа, С.Нұрахметовке, Ж.Омарқұловқа, М.Сатовқа, авиация генерал-майоры әскери атағы – А.Айымбетовке, Н.Кәрбеновке; ұлттық қауіпсіздік генерал-майоры арнаулы атағы – А.Дүйсебаевқа; сыртқы барлау генерал-майоры арнаулы атағы – К.Әденовке,  Мемлекеттік күзет қызметінің генерал-майоры арнаулы атағы – А.Әшімбекұлына; полиция генерал-майоры арнаулы атағы – И.Лепехаға; 3-сыныпты мемлекеттік әділет кеңесшісі сыныптық шені М.Қайыбжановқа, С.Нұрпейісовке, Ұ.Патсаевқа берілді. 

///Ерұлан Жамаубаев Қасым-Жомарт Тоқаевқа Қаржы министрлігінің негізгі жұмыстары туралы есеп берді.
Атап айтқанда Қазақстан Президентіне республикалық бюджеттің орындалуы мен жоспарлануы, мемлекеттік сатып алулар мен қазынашылық қызмет көрсету ісінің жүзеге асырылуы, мемлекеттік аудит жүргізу, мемлекеттік активтерді басқару, салық және кеден салаларын әкімшілендіру, сондай-ақ, қаржылық құқық бұзушылықтарды анықтау жайында баяндалды.
Мемлекет басшысы көлеңкелі экономикаға қарсы күрес, салық көлемін өсіру, бюджеттік рәсімдерді оңтайландыру, көрсетілетін мемлекеттік қызмет түрлерінің сапасын арттыру және қарыздық шектеулерді сақтау бағытында жүйелі жұмыс жүргізу қажеттігін айтты.
Кездесу соңында Қасым-Жомарт Тоқаев салық және кеден салаларын әкімшілендіру, мемлекеттік сатып алу және бюджет үдерісіне қатысты заңнамаларды жетілдіру мәселелері бойынша бірқатар нақты тапсырма берді.

/// 
Қазақстан Президенті мен Жапония Премьер-министрі оқу корпустарын аралап көрді және университетті дамыту перспективаларымен танысты.
С.Абэ Құрметті қонақтар кітабына қолтаңба қалдырып, университет оқытушылары мен студенттері алдында дәріс оқыды. Ол өз сөзінде Қазақстан өнеркәсібін жаңғырту үдерісінде кадр даярлаудың маңыздылығын және бұл іске Жапония белсене атсалысуға әзір екенін айтты.
 – Біз сіздің елдің өнеркәсібі үшін жоғары білікті мамандар даярлау ісіне алдағы уақытта да қолдау көрсетуге ниеттіміз, – деді Синдзо Абэ.
Дәріс соңында Жапония  Премьер-министріне Назарбаев Университетінің құрметті докторы атағы берілді.   


///Мемлекеттер басшылары Қазақстан мен Беларусь арасындағы саяси, экономикалық және мәдени-гуманитарлық байланыстардың даму қарқынын оң бағалап, екіжақты ынтымақтастық мәселелерін талқылады.
Тараптар Беларусьтің 2020 жылы Еуразиялық экономикалық одақ ұйымына төрағалық етуіне байланысты еуразиялық интеграция аясындағы өзара іс-қимылдарды одан әрі дамыту жөнінде пікір алмасты.  
Президенттер бір-бірін Жаңа жылмен құттықтады. Қасым-Жомарт Тоқаев Александр Лукашенкоға жауапты мемлекеттік қызметте табыс, достас беларусь халқына бақ-береке тіледі.
 
///Форумның салтанатты ашылу рәсіміне БҰҰ, ЮНЕСКО, сондай-ақ Білім, ғылым және мәдениет мәселелері жөніндегі ислам ұйымы (ИСЕСКО), Экономикалық ынтымақтастық ұйымының Ғылым қоры (ECO Science Foundation), Түркі кеңесі, ТҮРКСОЙ, ТүркПА сияқты халықаралық ұйымдар басшылары мен өкілдері, мемлекет және қоғам қайраткерлері, іргелі зерттеу орталықтарының басшылары, көрнекті ғалымдар, дипломаттар қатысты.
Мемлекеттік хатшы Г.Әбдіқалықова Елбасы Нұрсұлтан Әбішұлы Назарбаевтың форумға қатысушылар мен меймандарға арнаған құттықтау сөзін оқып берді. Қазақстан Президенті бұл форумның құрлықтарды шекарасыз жалғаған ғылыми интеграцияға тың серпін беріп, өзара түсіністік пен ықпалдастықтың дамуына оң әсер ететініне сенім білдірген.
Ресей, АҚШ, Қытай, Венгрия, Германия, Моңғолия, Оңтүстік Корея, Үндістан, сондай-ақ түркі тілдес елдерден келген 300-ге жуық ғалым және сарапшылар 6 панельді отырыста Мемлекет басшысының «Болашаққа бағдар: рухани жаңғыру» атты мақаласында көтерілген міндеттер төңірегінде пайымды пікірлер білдіріп, баяндамалар жасады.
Атап айтқанда, «Рухани жаңғыру жолында», «Ғылым киесі: ғылыми интеграция және ортақ құндылықтар», «Тарихи жады және болашаққа көзқарас», «Түркі әдеби дәстүрі және қазіргі кезең», «Түркі тілдері: зерттеу, қорғау және дәріптеу», «Әлем өркениетіндегі Түркі мәдени мұрасы» атты алты секцияда қазақ жазуын латын әліпбиіне көшіру мәселесі, киелі жерлер мен қастерлі мекендерге арналған «Туған жер» бағдарламасы, «Қазақстаның қасиетті рухани құндылықтары» жобасы, ғылымды дамыту проблемалары сияқты  жайттар жан-жақты талқыланды.
Форум аясында Мемлекеттік хатшы Түркі әлемі ғылымына сіңірген ерен еңбегі мен бауырлас халықтар арасындағы ынтымақтастықты нығайтуға қосқан үлесі үшін көрнекті мемлекет және қоғам қайраткері, академик Мырзатай Жолдасбековті, сондай-ақ биыл 90 жасқа толған танымал ғалым, Татарстан Республикасының қоғам қайраткері, академик Мирфатых Закиевті халықаралық Түркі академиясының алтын медалімен марапаттады.
Сондай-ақ, форум жұмысы барысында соңғы жылдары Халықаралық Түркі академиясы жарыққа шығарған кітаптардың көрмесі ұйымдастырылды. 
///Мемлекет басшысы биылғы 28 мамырда Шри-Ланкадағы су тасқыны мен лай көшкіні салдарынан көптеген адамның қаза болғаны туралы хабарды зор күйзеліспен қабылдады.
«Қаза болғандардың жақындарына және барша достас Шри-Ланка халқына көңіл айтып, орны толмас қайғыға ортақтастығымды білдіремін.
Зардап шеккендердің тезірек сауығып, отбасыларына оралуына тілектеспін», – делінген жеделхатта.
 
/// 
Х.Болкиах Нұрсұлтан Назарбаевты Қазақстан Президенті лауазымына қайта сайлануымен құттықтап, жұмысына табыс тіледі.
Бруней Сұлтаны екі елдің игілігі үшін ынтымақтастықты одан әрі нығайта түсуге мүдделілігін танытты. 
///
	 

	Кездесуде отандық мәдениет пен әдебиеттің жай-күйі және оны дамытудың келешегі туралы мәселелер талқыланды. Ә.Нұрпейісов Мемлекет басшысына өзінің шығармашылық жоспарлары мен шығармашыл жастармен жұмыс жүргізуге байланысты көзқарасы туралы әңгімеледі. 
/// 
Кездесуде Қазақстан мен Еуропалық одақ арасындағы саяси, сауда-экономикалық байланыстарды нығайту жолдары қарастырылды. Тараптар сондай-ақ халықаралық күн тәртібін, соның ішінде Орталық Азия өңіріндегі өңірлік ынтымақтастықтың негізгі мәселелерін талқылады.
Сонымен қатар Нұрсұлтан Назарбаев пен Ж.-К.Юнкер бұқаралық ақпарат құралдары үшін бірлескен брифинг өткізді.
Қазақстан Президенті еліміздің Еуропалық одақпен 23 жыл бойы ынтымақтасып келе жатқанына назар аударды.
– Бүгінде Қазақстан – Еуроодақпен кеңейтілген серіктестік және ынтымақтастық туралы келісімге қол қойған бұрынғы кеңестік кеңістіктегі бірден-бір ел.  Бұл құжатқа былтыр қол қойылды, республикамыз оны ратификациялады, сондықтан осы келісімнің экономикалық бөлігін 1 мамырдан бастап уақытша пайдалана аламыз, – деді Нұрсұлтан Назарбаев.
Мемлекет басшысы елімізде өткен президенттік және парламентік сайлауларға байланысты құттықтау жолдағаны үшін де алғыс айтты.
– Таяудағы парламенттік сайлауды 1000-ға жуық шетелдік байқаушы бақылады, олар сайлау үдерісі демократия, бостандық және бәсекеге қабілеттілік қағидаттары негізінде барлық тиісті заңнаманы сақтай отырып жүзеге асырылғанын растады, – деді Қазақстан Президенті.
Нұрсұлтан Назарбаев ЕО елдерін алдағы «ЭКСПО-2017» көрмесіне және «Астана» халықаралық қаржы орталығын құру ісіне қатысуға шақырды.
Мемлекет басшысы Қазақстан мен ЕО санкциялық текетіресті әсіресе оның біздің елге ықпалын ескере отырып, барлық мүдделі тараптарға тиімді түрде шешу жөніндегі іс-қимыл аясындағы бірлескен жұмысты жалғастыруға уағдаласқанын айтты. Нұрсұлтан Назарбаев Қазақстанның таяу көршілерімен – Қытай Халық Республикасымен және Ресей Федерациясымен жақын достық қарым-қатынас орнатып отырғанына, олар экономикалық ынтымақтастық бойынша негізгі серіктес болып саналатынына назар аударды.
Мемлекет басшысы келіссөздер барысында Қазақстан мен ЕО азаматтарының өзара барыс-келісі, соның ішінде Еуроодақ тарапының да виза режіміне қатысты жеңілдік жасау мүмкіндігі туралы мәселелер қозғалғанын атап өтті. Тараптар Қазақстан әуе компанияларының ЕО елдеріне ұшуын шектеуге байланысты ахуалды шешу жайын да талқылады.
Соңында Нұрсұлтан Назарбаев қарастырылған барлық мәселе бойынша өзара түсіністікке қол жеткізілгеніне назар аударды.
Ж.-К.Юнкер сауда-экономикалық ынтымақтастықтың одан әрі дами беретініне сенім білдірді.
– Бұл тығыз қарым-қатынастар сан түрлі формаға ие болуда. Еуропалық одақ – Қазақстанның маңызды экономикалық серіктесі, – деді Еуропалық комиссия төрағасы.
Сондай-ақ ол маңызды өңірлік үдерістерге қатысып отырған Қазақстанның бітімгерлік ықпалына Еуропалық одақтың сенім артатынын атап өтті.
Ж.-К.Юнкер келіссөз барысында Қазақстанда жүзеге асырылып жатқан реформалар мен адам құқығын одан әрі қамтамасыз ету мәселелері қозғалғанын айтты.
 


///Қасым-Жомарт Тоқаевқа ұлттық холдингтер жұмысының тиімділігіне жүргізілген талдау қорытындылары туралы есеп берілді. Мұндай тапсырма 2019 жылғы 2 қыркүйекте Президенттің Қазақстан халқына арналған Жолдауында берілген болатын.
Есеп комитеті басшысының мәліметі бойынша, шешілуі тиіс қордаланған мәселелер мен кемшіліктер анықталған. Атап айтқанда, экономикадағы квазимемлекеттік сектордың үлесі азаймай тұр. Ондағы компаниялар айтарлықтай дәрежеде республикалық бюджеттің қолдауына тәуелді.
Наталья Годунованың айтуынша, сатып алулар кезіндегі рәсімдерде әлі де ашықтық жоқ. Шарттардың дені бәсекелестік жолмен жасалмайды. Есеп комитеті аудит жүргізіп, осы мәселенің нақты себептерін анықтауы керек.
Есеп комитетінің басшысы Қазақстан Президентінің қарауына ұлттық холдингтерді, соның ішінде квазимемлекеттік сектордың кейбір компанияларын жабу мақсатында оңтайландыру туралы ұсыныс енгізді.
Жалпы, Президент Есеп комитетінің жұмысына оң баға берді.
 

///Қазақстан Президенті университетті аралау барысында күннен қуат алатын «Токай челленджер» автокөлігін көріп, «Болашақ» бағдарламасы бойынша осында оқып жатқан қазақстандық студенттермен әңгімелесті.
Елбасы оқу орнының ұжымы алдында сөйлеген сөзінде «Токай» университеті мен Назарбаев Университеті арасында қалыптасқан серіктестік қарым-қатынасқа назар аударды.
– Бүгінде Астана Еуразияның ірі ғылыми және білім беру орталығының біріне айналды. Біз қазір жастарды білім алу үшін өзіміздің университетімізге тартудамыз. Онда жапон жастары да оқитын болады деп үміттенеміз, – деді Нұрсұлтан Назарбаев.
Мемлекет басшысы республикамызда ғылымды қамтитын экономика қалыптастыру үшін екі зияткерлік-инновациялық кластер – Назарбаев Университетінің «Астана бизнес кампусы» хайтек-паркі және Алматы қаласында «Алатау» технопаркі ашылғанын айтты.
– «Токай» университетін осы ғылыми-инновациялық орталықтармен белсене ынтымақтасуға шақырамын, – деді Қазақстан Президенті.
Соңында Нұрсұлтан Назарбаев жиналғандарды «Токай» университетінің алдағы 2017 жылы атап өтілетін 75 жылдығымен құттықтап, Қазақстан мен Жапония қарым-қатынасы барлық бағытта одан әрі нығая түсетініне сенім білдірді.
Елбасыға Жапонияның жетекші білім беретін және ғылыми-зерттеу орталығы болып саналатын «Токай» университетінің Инженерлік ғылымдар құрметті докторы дәрежесі берілді.
«Токай» университетінің ректоры Ямада Киеси Нұрсұлтан Назарбаевқа Құрметті доктор дәрежесінің дипломы мен медалі тәуелсіздік кезеңінде Қазақстанды өркендетуге, сондай-ақ ғылым және білім беру саласын халықаралық стандарттарға сай дамытуға қосқан үлесі үшін берілгенін атап өтті.
– Сіз білім мен ғылымды, әсіресе жаратылыстану ғылымдары мен техникалық пәндерді жетілдіру, жаңғырту және жаһандандыру қажеттілігін сезініп, бұл бағытта көптеген маңызды саяси шешімдер қабылдадыңыз, – деді Я.Киеси.



/// 
Қазақстан мен Қырғызстанның шекарасындағы кедендік бақылау Қырғыз Республикасының Еуразиялық экономикалық одаққа қосылуы туралы шарт ережелері негізінде доғарылды. Елбасы шара барысында Қырғызстанның ЕАЭО-ға кіруінің маңыздылығын, мұның Қазақстан мүддесіне сай келетінін және екі республиканың экономикалық өзара ықпалдастығы аясын одан әрі кеңейтуге септігін тигізетінін атап өтті.
Елдеріміздің арасындағы кедендік шекараны ашу – екі мемлекеттің бизнесі үшін жаңа мүмкіндіктер тудыратын, өзара сауданы жандандыратын айтулы оқиға. ЕАЭО аясында қол жеткен уағдаластықтың шарттарын орындай отырып, біз бірыңғай экономикалық кеңістік қалыптастыру бағытында ілгерілей түсетін боламыз. Мен бұдан нақты оң нәтижелер көретінімізге сенімдімін, – деді Нұрсұлтан Назарбаев.
Мемлекет басшысы әлемдік нарықтардағы күрделі ахуалға қарамастан, біздің елдеріміз сауда-экономикалық ынтымақтастықты табысты дамытып жатқанын, Қырғызстанның түрлі салаларын дамытуға Қазақстан 1,5 миллиард доллардан астам инвестиция салғанын айтты.
Сонымен қатар Нұрсұлтан Назарбаев өзара сауданы одан әрі ұлғайту үшін әлі пайдаланылмаған резервтер бар екеніне назар аударды. Атап айтқанда, электр энергетикасы, көлік, байланыс, агроөнеркәсіп кешені, сондай-ақ туризм сияқты көптеген салаға мультипликативті ықпал ететін бағыттарда ынтымақтастық күшейтілетін болады.
Қазіргі уақытта сыртқы нарықтарда дағдарыс құбылыстары байқалуда, бұл тауар айналымын төмендету арқылы біздерге де әсер етпей қоймайды. Бірақ одақ аясындағы қызмет келешекте экономикалық көрсеткіштердің өсуіне алып келеді және халықтарымыздың әл-ауқатын жақсартады, – деді Қазақстан Президенті.
Мемлекет басшысы сондай-ақ Қырғызстанның тұрақты әрі бейбіт дамуына тілектестік білдірді.
А.Атамбаев ЕАЭО аясындағы бірлескен жұмыс екіжақты ынтымақтастықты одан сайын нығайта түсетініне сенім білдіріп, болашақта бауырлас халықтарымыздың арасында ешқандай шекара болмауы тиістігін атап өтті.
Ыстықкөл облысының тұрғындары үшін бүгін елеулі күн – Нұрсұлтан Әбішұлы Алматыдан қашықтықты екі есе қысқартатын, мейлінше төте жол салу туралы идеяны қолдады, – деді Қырғызстан Президенті. 

/// 
Нұрсұлтан Назарбаевты Әзербайжан Президенті туған күнімен құттықтады.
Сондай-ақ Мемлекеттер басшылары екіжақты ынтымақтастықтың өзекті мәселелерін және 2014 жылғы 29 қыркүйекте Астраханьда өткен Каспий жағалауы мемлекеттерінің төртінші саммиті аясында қол жеткен уағдаластықтардың жүзеге асырылу барысын талқылады.
Телефон арқылы әңгімелесуге әзербайжан тарапы бастамашы болды.
 
///
	 

	Отырыс жұмысына Саяси кеңес мүшелері – Үкіметтің, Парламенттің, Президент Әкімшілігінің басшылығы, «Нұр Отан» партиясының Мәжілістегі фракциясының депутаттары, орталық және жергілікті мемлекеттік органдардың басшылары қатысты.

	Отырыста партияның «Қазақстан. 2017 мақсаттары. Ұлттық іс-қимыл жоспары» сайлауалды тұғырнамасының жүзеге асырылу барысы қаралды, сондай-ақ Сыбайлас жемқорлыққа қарсы 2015-2025 жылдарға арналған іс-қимыл бағдарламасының жобасы талқыланды.

	Мемлекет басшысы партияның, Парламент Мәжілісіндегі партиялық фракцияның сайлауалды тұғырнаманы жүзеге асырудағы іс-қимылының үйлесімділігін атап өтті.

	– 2017 жылға дейінгі кезеңге белгіленген міндеттердің 70 пайызы екі жарым жылдың ішінде орындалып қойды. Мәселен, партия 2017 жылға қарай кедейшілік деңгейін 6,1 пайызға дейін төмендетуді мақсат еткен еді. Бүгіннің өзінде бұл көрсеткіш екі есе төмен – 3 пайыз. Біз жұмыссыздық 5 жылда 5,4 пайызға дейін қысқарады деп жоспарладық. Қазірдің өзінде 5 пайыздық деңгейге жетіп отырмыз, – деді Нұрсұлтан Назарбаев.

	Мемлекет басшысы сондай-ақ барша қазақстандықтардың жұмыла жұмыс істеуінің арқасында еліміздің экономикасы қарқынды дамып келе жатқанына тоқталды.  

	– Бүгінде Қазақстанның экономикалық қуаты Орталық Азияның барлық елдері экономикаларының жиынтық көлемінен 2 есеге асып түседі. ІЖӨ адам басына шаққанда 13,5 мың доллардан асты, бұл Шығыс Еуропаның көптеген елдерімен, Түркиямен, Малайзиямен, Бразилиямен деңгейлес, – деп атап өтті Елбасы.

	Дегенмен, Президенттің айтуынша, «Нұр Отан» партиясының сайлауалды тұғырнамасын сыбайлас жемқорлық көріністерге белсене қарсы тұру іс-қимылдарынсыз жүзеге асыру мүмкін емес.

	– Сыбайлас жемқорлыққа қарсы тиімді стратегия – «Нұр Отанның» «Қазақстан – 2050» стратегиясын жүзеге асыру барысындағы көшбасшылығының түбегейлі мәселесі. Сыбайлас жемқорлыққа қарсы іс-қимыл – экономикалық өсім үшін қажетті елеулі ішкі резерв, – деді Нұрсұлтан Назарбаев.

	Қазақстан Президенті сондай-ақ халық пен биліктің бірлігі елдің барлық жетістіктері мен  болашаққа деген сенімінің табан тірейтін негізгі іргетасы болып саналатынын айтты.

	– «Нұр Отан» парламентте көпшілік орын алатын, үкіметті құрап отырған халықтық партия ретінде осы бірлікті қамтамасыз етуші басты тетік рөлін атқарады. Біздің әрқайсымыз, әрбір нұротандық, белгілі бір нақты орында міндеттерді орындай отырып, бүкіл ел үшін жұмыс істейміз, – деді Мемлекет басшысы.

	«Нұр Отан» партиясы Саяси кеңесі отырысының қорытындысы бойынша Сыбайлас жемқорлыққа қарсы 2025 жылға дейінгі іс-қимыл бағдарламасы қабылданды.

	Партияның сайлауалды тұғырнамасын жүзеге асыру жөніндегі Үкімет есебі бойынша Премьер-Министрдің бірінші орынбасары Б.Сағынтаев сөз сөйледі. Сонымен қатар партияның сайлауалды тұғырнамасын жүзеге асыруды заңнамалық тұрғыдан қамтамасыз ету және қадағалау туралы «Нұр Отан» партиясының Мәжілістегі фракциясы жетекшісі,  Парламент Мәжілісі Төрағасының орынбасары Д.Назарбаева баяндап берді.

	Бұдан бөлек «Нұр Отан» партиясы Төрағасының бірінші орынбасары Б.Байбектің, Шығыс Қазақстан облысы әкімі, «Нұр Отан» партиясы  облыстық филиалының төрағасы Б.Сапарбаевтың, Қаржы министрлігінің Мемлекеттік кіріс комитеті төрағасы Д.Ерғожиннің, Ұлттық кәсіпкерлер палатасы басқармасының төрағасы А.Мырзахметовтің, «Агрофирма «Родина» ЖШС директоры И.Сауэрдың баяндамалары тыңдалды.

	Сондай-ақ, отырыста Мемлекет басшысы 2015 жылға арналған «Нұрлы жол – болашаққа бастар жол» атты Қазақстан халқына Жолдауын жария етті.



///Әңгімелесу барысында COVID-19 пандемиясын және оның салдарын жою аясында БҰҰ мен Қазақстанның қабылдаған нақты іс-шаралары талқыланды.
Қазақстан Президенті пандемияның ұлттық экономика мен денсаулық сақтау жүйесіне тигізген кері әсерін жеңілдетуге қатысты БҰҰ Бас хатшысының белсенді әрекеттеріне жоғары баға берді. Қасым-Жомарт Тоқаев қазіргі жағдайдың жаһандық дағдарысқа қарсы күресте алдыңғы шепте жүрген БҰҰ мен оның агенттіктерінің маңызды рөл атқаратынын айқындап бергенін атап өтті. Қазақстан халықаралық қауіпсіздікті нығайтуға және экономиканы қайта қалпына келтіруге бағытталған БҰҰ бастамаларын толықтай қолдайды.
Антониу Гутерриш Қасым-Жомарт Тоқаевқа БҰҰ-ның бастамаларын қолдағаны және өңірлік деңгейдегі коронавирусқа қарсы күреске қосқан елеулі үлесі үшін ризашылығын білдірді. Бас хатшы азаматтардың денсаулығын сақтау, халықтың жағдайы төмен топтарына қаржылай көмек көрсету, бизнесті қолдау және дағдарыстан кейінгі кезеңдегі жаңа экономикалық бағытты айқындау мақсатында Қазақстанның қабылдаған шараларын құптады. Сонымен қатар Антониу Гутерриш Қазақстанның теңізге шығатын жолы жоқ дамушы елдер тобына төрағалық етуіне (2020-2021 ж.ж) оң баға беріп, Қасым-Жомарт Тоқаевты "COVID-19 тұсында және одан кейінгі кезеңде дамуды қаржыландырудың жоғары деңгейдегі сегменті" атты форумға қатысуға шақырды.
Аталған шара 28 мамыр күні бейне конференция форматында өтеді. Оған бірқатар елдің басшылары мен көптеген институттардың жетекшілері қатысады. Коронавирус эпидемиясы жалғасқан жағдайда артта қалған және дамушы мемлекеттерге қолдау көрсету мәселесін талқылау жиынның басты тақырыбы болмақ.
Мемлекет басшысы алдағы онлайн форумға қатысуға келісім берді. Сондай-ақ әлемдік қоғамдастықтың тілектестік рухы мен бірлескен іс-қимылдары адамзаттың пандемияның кешенді қаупін еңсеріп, БҰҰ-ның 2030 жылға дейінгі орнықты даму мақсаттарын жүзеге асыруға мүмкіндік беретініне сенім білдірді.
Телефон арқылы сөйлесуге БҰҰ Бас хатшысы бастамашы болды.
 
***
Теңізге шығатын жолы жоқ дамушы елдер тобына 32 мемлекет (Африканың 16, Азияның 10, оның ішінде Орталық Азияның 5 мемлекеті мен Ауғанстан, Еуропаның 4, Оңтүстік Американың 2 елі) кіреді. Қазақстан өзінің төрағалығы аясында "Теңізге шығатын жолы жоқ дамушы елдердің 2014-2024 жылдарға арналған іс-қимылдарының Вена бағдарламасын" жүзеге асыруды мақсат етеді.

/// 
Пак Кын Хе Нұрсұлтан Назарбаевты президенттік сайлаудағы жеңісімен құттықтады.
«Мен Сіздің Мемлекет басшысы лауазымында болған кезіңізде Қазақстан Республикасы өз дамуы мен өркендеуін жалғастыратынына, ал елдеріміздің арасындағы стратегиялық серіктестік одан әрі нығая беретініне сенімдімін. Біздің елдеріміздің екіжақты қарым-қатынастарын дамытуға мүдделілік танытқаныңыз үшін алғысымды қабыл алыңыз», – делінген жеделхатта.
Корея Президенті Мемлекет басшысына мықты денсаулық пен бақыт, ал Қазақстан халқына бақ-береке тіледі. 
///Кездесуде Е.Ыдырысов Мемлекет басшысына 2017 жылғы қаңтарда басталатын Қазақстанның БҰҰ Қауіпсіздік Кеңесіне мүшелігі аясындағы жұмыстарға әзірлік барысы туралы баяндады.
Елбасы сыртқы саяси қызметті атқару кезінде республика тәуелсіздігінің 25 жылдығына баса назар аудару қажеттігін атап өтті.
– Елдің халықаралық аренадағы беделін арттыру үшін елшілеріміз 25 жылда қол жеткізген жетістіктерімізді, соның ішінде Қазақстанның республикадан тыс жерлердегі бейбітшілік пен тыныштықты сақтау ісіне қосқан үлесін шетелдік қоғамдастыққа көрсетуге тиіс, – деді Нұрсұлтан Назарбаев.
Сонымен бірге, Мемлекет басшысы елімізге шетелдік ресми делегациялардың келуінің маңыздылығын айтты.
Қазақстан Президенті алдағы БҰҰ Қауіпсіздік Кеңесіне мүшелік аясында өткізілетін іс-шаралардың басымдығы бар бағыттарына тоқталып, бұл мәртебелі міндет әлемдік қоғамдастықтың айрықша сенімінің көрінісі болып саналатынын жеткізді.
Сыртқы істер министрі Қауіпсіздік Кеңесіндегі қызметке дайындық белсенді түрде жүргізіліп, тұрақты комитеттерге басшылық жасау міндеттерінің бөлініп беріліп жатқанын мәлімдеді.
Бұдан бөлек, Е.Ыдырысов республика тәуелсіздігінің 25 жылдығы аясында аса мәртебелі меймандар қатысатын халықаралық конференция өткізу жоспарланып отырғанын мәлімдеді.
Сыртқы саясат ведомствосының басшысы Қазақстан Президентін алдағы халықаралық іс-шаралар, соның ішінде басым бөлігі «ЭКСПО-2017» халықаралық көрмесін өткізуге байланысты болатын шаралар туралы хабардар етті.
Нұрсұлтан Назарбаев кездесу қорытындысы бойынша бірқатар нақты тапсырма берді.


///Отырысқа комиссия мүшелері – республикалық бұқаралық ақпарат құралдарының, шығармашылық бірлестіктердің, журналистердің қоғамдық ұйымдарының және мүдделі мемлекеттік органдардың өкілдері қатысты.
Басқосуда Мемлекеттік хатшы Қазақстанның мемлекеттілігін нығайтудағы бұқаралық ақпарат құралдарының маңызды рөлін атап өтті.  
- Биылғы кездесуіміз қоғам өмірінің барлық саласын жаңғыртуға бағытталған институционалдық реформалардың тереңдей түскен жауапты кезеңінде өтіп отыр. Мемлекет басшысы белгілеген Қазақстанның озық дамыған 30 елдің қатарына қосылу жөніндегі стратегиялық міндеттер отандық БАҚ-қа деген зор сұраныс тудырып, ерекше рөл атқаруды талап етеді.  
Мемлекеттік хатшы, сондай-ақ, ақпараттық қолдау мемлекеттік саясатты және ел ішіндегі реформалар бағытын тиімді іске асырудың маңызды талаптарының бірі болып табылатынына тоқталды.      
Қоғамдық комиссияның отырысында журналистік материалдар деңгейінің жоғары екені, сондай-ақ Қазақстан дамуының маңызды қоғамдық-саяси және әлеуметтік-экономикалық аспектілерін жария етудегі медиа қоғамдастығы өкілдерінің үлесі атап өтілді.    
Талқылау қорытындысы бойынша Қоғамдық комиссия ашық дауыс беру арқылы, БАҚ саласындағы президенттік сыйлықтарды тапсыру ережесіне сәйкес, БАҚ өкілдеріне екі сыйлық және екі грант бөлу, төрт шығармашылық ұжымға Президент Алғысын жариялау жөнінде Мемлекет басшысына ұсыным жасауға бірауыздан қаулы етті. 
/// 
Концертте Қазақстанның белгілі әртістері, отандық кино және эстрада жұлдыздары бүкіл халықтың сүйіспеншілігіне бөленген фильмдердегі танымал әндерді орындады. 

/// 
Нұрлан Асқарұлы Ноғаев Атырау облысының әкімі болып тағайындалсын, ол Батыс Қазақстан облысының әкімі қызметінен босатылсын.
 
Қазақстан Республикасының
              Президенті                                                                                   Н.Назарбаев
 
 
Астана, Ақорда, 2016 жылғы  26  наурыз
                            №  218
///Екіжақты кездесу барысында Қазақстан мен Дүниежүзілік банк арасындағы ынтымақтастықтың өзекті мәселелері талқыланды. Бүгінде біздің елде осы банктің қолдауымен жалпы құны 8,1 миллиард доллар көлеміндегі 46 жоба іске асты.
Гүлшара Әбдіқалықова биыл Қазақстан мен Дүниежүзілік банк арасындағы ынтымақтастыққа 25 жыл толып отырғанын атап өтті. Банк ширек ғасырда еліміздегі жекеменшік секторды дамытуға, құрылымдық реформалар жүргізуге және инфрақұрылымды жақсартуға өзіндік үлес қосты.
Мемлекеттік хатшы Қазақстан 2050 жылға қарай озық дамыған 30 елдің қатарына қосылуды мақсат етіп отырғанын айтты. Елбасы Н.Назарбаевтың «Қазақстанның үшінші жаңғыруы: жаһандық бәсекеге қабілеттілік» атты халыққа жолдауында экономикалық өсімнің жаңа моделін қалыптастыру міндеті қойылды.
Гүлшара Әбдіқалықова 2017 жылы Қазақстан Дүниежүзілік банктің «Бизнес жүргізу жеңілдігі» рейтингінде 190 елдің арасында 51-орыннан 35-орынға көтерілгенін атап өтті. «Тәуелсіздік жылдарында елімізге келген шетелдік тікелей инвестицияның жалпы көлемі шамамен 280 миллиард доллар болды», – деді Мемлекеттік хатшы.
Тараптар екіжақты ынтымақтастықты дамытудың қазіргі қарқынына қанағаттанатынын жеткізді.
Кездесу соңында Гүлшара Әбдіқалықова А.Браунға амандық тілеп, банкке мүше елдердің орнықты экономикалық өсімін қамтамасыз етуде табысқа жетуіне ниеттестігін білдірді.
///
	 

	Мемлекет басшысы жеделхатта Кәкімбек Салықовтың бүкіл білімі мен тәжірибесін, қажыр-қайратын туған елі мен халқының игілігіне арнап, жемісті еңбек еткен белгілі тұлға екенін атап өткен.

	«Еңбек жолын инженер-металлург болып бастап, өзінің кемел білімі мен зор ұйымдастырушылық қабілетінің арқасында республикамызда, Мәскеуде және Өзбекстанның Қарақалпақ облысында жоғары мемлекеттік қызметтер атқарды. Ол ғибраты мол өмірінде мемлекеттік қызмет пен табиғат берген ақындық дарынын қатар алып жүрді. Оның нәзік те сыршыл ақындық жүрегінен халқы сүйіп оқитын талай-талай жыр кітаптары мен ән арқауына айналған өлең жолдары туды. Осындай қасиеттерімен халқымыздың зор құрметі мен қошеметіне ие болды. Ол КСРО Жоғарғы Кеңесінің және Қазақ КСР Жоғарғы Кеңесінің депутаты болып сайланды. Оның еңбегі жоғары мемлекеттік наградалармен атап өтілді», – делінген жеделхатта.  

	Нұрсұлтан Назарбаев Кәкімбек Салықовтың есімі ұмытылмайтынын, ал халқымыз оның шығармаларынан әрдайым рухани нәр алатынын атап өткен.  
///Мемлекет басшысы Ақордада Тайланд Корольдігінің Төтенше және өкілетті Елшісі Расса Джаличандрадан, Иордания Хашимиттік Корольдігінің Төтенше және өкілетті Елшісі Юсеф Әбделғанидан, Венесуэланың Төтенше және өкілетті Елшісі Энрике Антонио Акунья Мендозадан сенім грамоталарын қабылдады.
Қасым-Жомарт Тоқаев елшілердің бәрін Қазақстандағы дипломатиялық миссияларының ресми түрде басталуымен құттықтап, мемлекетаралық қатынастарды одан әрі нығайту ісінде табыс тіледі.
Мемлекет басшысы Расса Джаличандрамен кездесу барысында Тайландтағы сайлаудың табысты өтуімен және елдің жаңа Премьер-Министрінің сайлануымен құттықтады.
– Қазақстан мен Тайланд барлық салада, соның ішінде саяси, экономикалық және мәдени бағыттарда достық қатынастарды жемісті дамытып келеді. Тайландқа біздің елімізден туристер көп барады. Сіздің еліңіз – қазақстандықтардың сүйікті жерлерінің бірі. Елдеріміз арасындағы өзара қарым-қатынастарды одан әрі дамытуға септігіңізді тигізетініңізге сенімдімін, – деді Мемлекет басшысы.
Қасым-Жомарт Тоқаев Юсеф Әбделғанимен кездесуде Қазақстан мен Иордания арасындағы ықпалдастықтың жоғары деңгейде екенін атап өтті.
– Елдеріміз арасындағы қарым-қатынастардың жақсы дамуына Король ІІ Абдалла зор үлес қосты. Бүгінде екіжақты ынтымақтастық өзара достық пен сенім негізінде табысты дамып келеді, – деді Қазақстан Президенті.
Қасым-Жомарт Тоқаев Энрике Мендозамен кездесуде өзара байланыстардың одан әрі нығая беретініне сенім білдіріп, дипломатиялық жұмыста табыс тіледі.
– Елші мырза, жаңа қызметіңізбен құттықтаймын. Сіз Қазақстандағы Венесуэланың бірінші Төтенше және өкілетті Елшісі болғандықтан, екі тарап үшін де бұл сенім грамотасын тапсыру рәсімінің маңызы зор. Басшыларыңыздың біздің елімізде елшілік ашу және дипломатиялық миссия басшысы ретінде сізді жіберу жөніндегі шешіміне ризашылық білдіремін, – деді Қасым-Жомарт Тоқаев.
 









///Қазақстан Президенті швейцариялық әріптесімен өткізген кездесуден кейін Болгария Президенті Румен Радевпен келіссөз жүргізді.
Көшбасшылар саяси, сауда-экономикалық және мәдени-гуманитарлық салалардағы екіжақты ынтымақтастықтың қазіргі жағдайы мен оны нығайтудың перспективаларын талқылады.
Президент Қасым-Жомарт Тоқаев екі ел арасында сындарлы диалог орнағанына тоқталып, еліміздің Болгариямен өзара іс-қимылды одан әрі қарқынды дамыта түсуге ниетті екенін айтты.
– Қазақстанның Болгариядағы дипломатиялық миссиясын Елшілік ретінде қайта құру туралы шешім қабылданғанын білесіздер. Өкілдігіміздің мәртебесін арттыру және Елшіні тағайындау Қазақстан мен Болгария қарым-қатынастарын дамытуға тың серпін беретініне сенімдімін, – деді Қасым-Жомарт Тоқаев.
Сонымен қатар, Мемлекет басшысы болгарлық компанияларды Қазақстанда жұмыс істеп, кейіннен өңір нарығына да шығуға шақырды.
Кездесу соңында Қасым-Жомарт Тоқаев Румен Радевті Қазақстанға сапармен келуге шақырды.



///Мемлекет басшысы Ауғанстан Ислам Республикасының Президентіне ілтипат білдіріп, екіжақты ынтымақтастықтың және көпжақты форматтағы өзара тығыз іс-қимылдардың жоғары деңгейде екенін атап өтті.
– Президент мырза, Сізбен Шанхай ынтымақтастық ұйымының саммиті аясында Бішкек қаласында кездескеніме қуаныштымын. Біздің елдеріміз ынтымақтастықта мол табысқа қол жеткізді. Алдағы уақытта өзара ықпалдастығымызды кеңейту арқылы бұдан да жақсы нәтижелер күтемін, – деді Қасым-Жомарт Тоқаев. 
Мұхаммед Ашраф Ғани Қасым-Жомарт Тоқаевқа кездесуге мүмкіндік жасағанына ризашылық білдірді. Мемлекет басшысын президент сайлауындағы жеңісімен және Қазақстан Президенті қызметіне ресми кірісуімен құттықтады. Ауғанстан көшбасшысы Қазақстан халқының өз таңдауы арқылы елдің стратегиялық бағдарының сабақтастығын  таңдағанын атап өтті.
Кездесу соңында Қасым-Жомарт Тоқаев Мұхаммед Ашраф Ғанидың қызметіне табыс тіледі.   




///
	 

	Кездесу барысында сауда-экономикалық, инвестициялық және мәдени-гуманитарлық саладағы  екіжақты ынтымақтастықты жандандырудың негізгі жайттары талқыланды. Бұдан бөлек, тараптар халықаралық күн тәртібіндегі өзекті мәселелерді қозғады.

	Нұрсұлтан Назарбаев Қазақстанның Албаниямен қарым-қатынасты жолға қоюға деген үлкен ықыласы бар екенін атап өтті.

	– Жалпы алғанда, біздің ел үшін Еуропа ірі экономикалық серіктес болып саналады, алайда Албаниямен арамызда айтарлықтай қарым-қатынас жоқ. Өкінішке қарай, елдеріміз арасында экономикалық ынтымақтастыққа негіз болатын құжаттарға қол қойылмаған. Сіздің келуіңіз осы бағыттағы келіссөздерді бастап береді деп үміттенемін. Экономикалық ынтымақтастық, инвестицияны өзара қорғау, қосарланған салық салуды болдырмау, визалық режім туралы келісімдерге қол қою қажет. Бұл біздің компанияларымыздың бірлесіп жұмыс жүргізуіне негіз қалайды, – деді Мемлекет басшысы.

	Өз кезегінде Эди Рама қабылдау үшін алғысын білдірді және Қазақстан туралы өзінің жақсы хабардар екенін айтты. Сондай-ақ, ол елдеріміздің арасында мәдени салада ортақ жайттардың көп екеніне назар аударды.

	Албания Премьер-Министрі әлеуетімізді ескере отырып, сауда-экономика саласындағы өзара іс-қимылды әрі қарай дамыту қажеттігі туралы пікірмен келісетінін білдірді. Түрлі халықаралық құрылымдар аясында тиімді ынтымақтастық орнатудың маңыздылығын да атап өтті.


///Мемлекет басшысына қазақстандық музыка өнерінің жағдайы, қазіргі кәсіби музыкалық білім беру саласындағы негізгі үдерістер және шығармашылық оқу ордаларын бітірген түлектердің жұмысқа орналасу мүмкіндіктері жөнінде ақпарат берілді.
Қазақстан Президенті кадрлардың әлеуетін жетілдіру, оқу орындарының материалдық-техникалық базасын жаңартып, заман талабына сай жабдықтау қажеттігіне назар аударды.
Кездесу қорытындысы бойынша Қасым-Жомарт Тоқаев Үкіметке және сала министрлігіне бірқатар тапсырма берді. 


///Мемлекет басшысына ауқымды нысанның құрылысының барысы туралы баяндалды. Ертіс өзені арқылы өтетін көпір өткелі «Нұрлы жол» инфрақұрылымдық даму бағдарламасы аясында іске асырылып жатқан «Орталық-Шығыс» автожол құрылысы жобасының бір бөлігі болып саналады.
Нұрсұлтан Назарбаев бұл жобаны іске асыруға жұмылдырылған құрылысшылармен және жұмысшылармен кездесті. Әңгімелесу барысында ол «Нұрлы жол» бағдарламасы аясында мемлекет тарапынан облыстың көлік инфрақұрылымын  жақсартып, инвестициялық тартымдылығын арттыру үшін қажетті барлық жағдайлар жасала беретінін айтты.
Жол-құрылыс кәсіпорындары өкілдері елдің инфрақұрылымдық жаңғыртылуына арналған мемлекеттік бағдарламалардың іске асырылып жатқаны үшін Қазақстан Президентіне алғыс білдірді.
***
Бұл Орталық Азиядағы ең ұзын көпір өткелі болып саналады. Құрылыс барысында мердігерлік жұмыстарға өңірдің шағын және орта бизнес субъектілері тартылуда. 400-ден астам жұмыс орны ашылды. Көпір өткелін пайдалануға беру Павлодар қаласының жол-көше торабының жүгін жеңілдетіп, көлік-транзит ағынын оңтайландыруға септігін тигізеді.



///Мемлекет басшысына «Нұрлы жер», «Нұрлы жол» және Индустрияландыру бағдарламаларының жүзеге асырылуы туралы баяндалды.  
Кездесу барысында тұрғын үй құрылысына, соның ішінде аз қамтылған және көпбалалы отбасыларды, жастарды баспанамен қамтамасыз ету мәселелеріне баса мән берілді.
Сонымен қатар Қасым-Жомарт Тоқаевқа көлік саласын дамыту, автомобиль жолдарын қайта жөндеу және инвестициялық жобаларды іске асыру үшін қабылданған шаралар туралы мәлімет берілді.
Кездесу қорытындысы бойынша Президент мемлекеттік бағдарламаларды сапалы жүзеге асыру жөнінде бірқатар нақты тапсырма берді. 

///Президентке өңірдегі астық жинау жұмыстарына дайындық барысы, агроөнеркәсіп кешенінің дамуы, сондай-ақ машина жасау саласындағы инвестициялық жобалардың жүзеге асырылуы жөнінде мәлімет берілді.
Қасым-Жомарт Тоқаев астық жинау науқанын уақтылы жүргізудің және тұқым қорын дайындаудың маңыздылығын, сондай-ақ тұрғын үй құрылысының қарқынын арттыру және Қостанайдағы аэропортты қайта жөндеу қажеттігін айтты.
Мемлекет басшысы А.Мұхамбетовке Арқалық қаласының жылумен қамту жүйесін қайта жөндеу жөнінде ұсыныс беруді тапсырды.

///Мемлекет басшысы Нұрсұлтан Назарбаев А.Гутерришті БҰҰ-ның Бас хатшысы қызметіне сайлануымен құттықтады.
Кездесу барысында тараптар біздің республиканың БҰҰ Қауіпсіздік кеңесіне тұрақты емес мүшелігі аясындағы Қазақстан мен БҰҰ арасындағы табысты ынтымақтастықтың жалғаса беретініне сенім білдірді.
Қазақстан Президенті Нұрсұлтан Назарбаев А.Гутерриштің әлемде қалыптасқан қазіргі уақыттағы күрделі геосаяси жағдайда қызмет атқаруына тура келетінін айтты.
– Бас хатшы лауазымындағы ауқымды жұмысыңыз барысында Қазақстанның қолдауына толық сенім арта аруыңызға болады, – деді Мемлекет басшысы.
Қазақстан Президенті еліміз бен БҰҰ арасында сенімді және сындарлы қарым-қатынас орнағанына тоқталып өтті.
А.Гутерриш БҰҰ-ның Босқындар ісі жөніндегі Жоғарғы комиссары лауазымында қызмет атқарған кезінде көрсеткен ілтипаты үшін Нұрсұлтан Назарбаевқа алғыс айтып, өзара тиімді іс-қимыл одан әрі жалғаса  береді деп үміттенетінін жеткізді.
Кездесу соңында Нұрсұлтан Назарбаев А.Гутерришті Қазақстанға сапармен келуге шақырды.


/// 
Мемлекет басшысы өнер мен мәдениет залын, кітапхананы және мемориалдық кабинетті қарап көрді.
Сондай-ақ Нұрсұлтан Назарбаев облыстың шығармашыл зиялы қауым өкілдерімен кездесті.
Қазақстан Президенті әлемдік экономиканың жаңаруына ғылыми жетістіктер мен инновациялар негіз болатынын атап өтті.
Біз және жас ұрпақ мүлде басқа құрылымдағы экономиканың куәгері боламыз. Бұған ең алдымен білім арқылы дайындалуымыз керек. Балалардың бойына мектептен бастап инновациялық тұрғыдан ойлау қасиетін дарыту керек. Болашақта бүгінгі мамандықтарға қажеттілік азаяды. Өйткені, қазіргі заманда ғылым өте жылдам дамуда. Қазір басқа сипаттағы білім қажет. Балалардың еркіндігі мен шығармашылығына  көбірек мүмкіндік беріп, белсенді ойлау қабілетіне қолдау көрсету керек, – деді Мемлекет басшысы.
Шығармашыл зиялы қауым өкілдері Нұрсұлтан Назарбаевқа жүргізіп отырған татулық пен келісім саясаты үшін, елдің түрлі этностарының мәдениеті мен дәстүрлерін сақтауға қажетті жағдай жасалғаны үшін алғыс айтты.
Шығармашылық үйі әдеби-шығармашылық сипаттағы кездесулер мен концерттерді, бейнелеу өнері туындыларының көрмесін, облыстың жазушылары мен ақындары шығармаларының кітапханасын ұйымдастыру сияқты түрлі шаралар өткізуге арналған. 


///Жиында бірқатар маңызды мәселелер талқыланды. Атап айтқанда, университетті және зияткерлік мектептерді дамыту перспективалары, оқу орындарына құжат тапсыратын талапкерлер санын көбейту, Қамқоршылық кеңесінің жаңа құрамын жасақтау үшін іріктеу өткізу жайы, сондай-ақ  ұйымдастыру аспектілері қаралды.
Қазақстан Президенті ғылыми-зерттеу үдерісін дамытып, университеттің халықаралық байланыстары аясын кеңейтудің маңыздылығына назар аударды, сондай-ақ бүкіл еліміздегі 20 зияткерлік мектептің тиімді жұмыс жүргізіп жатқанын айтты.
– Зияткерлік мектептердің барлық түлектері еліміздегі және шет елдердегі жоғары оқу орындарына түсіп жатыр. Олардың 90 пайыздан астамы –  мемлекеттік гранттар мен университеттердің білім беру гранттарының иегерлері. Білім беру мекемелеріне тың серпін беру үшін біз олардың одан әрі жұмыс жүргізу стратегияларын жандандыра түсуіміз қажет, – деді Нұрсұлтан Назарбаев.
Мемлекет басшысы университет жеті жылдан бергі жұмыс барысында елеулі табыстарға жетіп, осы кезең ішінде мыңға жуық студентті түлеткенін атап өтті.
Сондай-ақ, жиында «Назарбаев Университеті» дербес білім беру мекемесінің  президенті Ш.Катсу сөз сөйледі.

/// 
Іс-шараға Қазақстан Республикасының Білім және ғылым вице-министрі Е.Иманғалиев, Астана қаласы әкімінің орынбасары Е.Аманшаев, Мәжіліс Парламентінің депутаттары, білім саласы қызметкерлері, мектеп мұғалімдері мен оқушылары қатысты.
Мемлекеттік хатшы құттықтау сөзінде Қазақстан Президенті дарынды балаларды табу мен жетілдіруге, еліміздің бәсекеге қабілетті адами капиталын арттыруға айрықша көңіл бөлетінін атап өтті. Мәселен, Мемлекет басшысының тапсырмасымен 1996 жылдан бастап дарынды балаларға, олардың мүмкіндіктерін жүзеге асыруға қажетті жағдайлар жасалды.
Г.Әбдіқалықова бүгінгі таңда барлық өңірде дарынды балаларға арналған мектептер желісі дамығанын, мамандандырылған білім беру мекемелері қарқынды жұмыс жасап отырғанын атап өтті. Елімізде мамандандырылған 121 білім беру мекемесі табысты жұмыс істейді, оларда жоғары білімді, бәсекеге қабілетті шығармашыл тұлғаны қалыптастыруға барлық жағдай жасалған. Сынақ алаңдарында дарынды балалардың мүмкіндіктерін дамытуға бағытталған түрлі білім бағдарламалары байқаудан өткізілуде.  
Мемлекеттік хатшы мамандандырылған мектептердің жетістіктері елдің халықаралық деңгейдегі іс-шараларда алатын орнының көрсеткішін жақсартуға мүмкіндік бергеніне назар аударды. Атап айтқанда, Қазақстан биыл халықаралық пән олимпиадалары бойынша әлемде 15-орынды иеленді.
Мемлекеттік хатшы Г.Әбдіқалықова іс-шара қорытындысы бойынша мемлекеттік органдарға еліміздің мамандандырылған білім мекемелерін одан әрі дамытуға бағытталған бірқатар нақты тапсырма берді.  
 
/// 
Қазақтың ән өнерін кеңінен таныту және қолдау мақсатына арналған фестивальге Қазақстан эстрада шеберлері, сондай-ақ «қазақ вальсінің королі» Шәмші Қалдаяқов әндерінің бай мұрасын репертуарына енгізген дарынды жастар қатысты.
Көпшілікке арнаған сөзінде Мемлекеттік хатшы Г.Әбдіқалықова Шәмші Қалдаяқовтың қазақ мәдениеті мен өнерін дамытуға қосқан ерекше үлесіне Қазақстан Президенті тәуелсіздік жылдары үш бірдей Жарлығы арқылы жоғары баға бергенін атап айтты.
Атап айтқанда, 1991 жылы Ш.Қалдаяқов «Қазақстанның халық әртісі» құрметті атағын иеленсе, 2006 жылы оның әйгілі «Менің Қазақстаным» әні еліміздің мемлекеттік әнұранына айналды, ал 2010 жылы авторға ҚР Мемлекеттік сыйлығының лауреаты атағы берілді.
Г.Әбдіқалықова Ш.Қалдаяқов атындағы халықаралық ән фестивалі лауреаттарының ЭКСПО-2017 ұлттық жобасын іске асыру аясында бүкілқазақстандық мәдениеттің таныстырылымы шарасына қатысатынын атап өтті.
Биыл еліміздің барлық өңірінде фестивальдің іріктеу турлары өтті. Бас жүлде үшін 33 қатысушы сайысқа түсті. Фестивальдің бас жүлдесін иеленген Ұлпан Әбдікәрімоваға 1 000 000 теңге ақшалай сыйлық тапсырылды.
Фестивальдің гала-концертіне Қазақстан сахна өнерінің шеберлері – ҚР халық әртісі Н.Нүсіпжанов, республиканың еңбек сіңірген әртістері М.Ілиясова, М.Мұхамедқызы, еліміздің еңбек сіңірген қайраткерлері Х.Шалабаева, А.Жылтыркөзов, халықаралық конкурстардың лауреаттары М.Арапбаева, О.Алтынбеков, Б.Исаев, С.Байжұманова, А.Кішкенбаев және Шәмші Қалдаяқов атындағы «Менің Қазақстаным-2014» халықаралық ән фестивалінің бас жүлдегері Қ.Айбек қатысты.
         
/// 
Жеделхатта Нұрсұлтан Назарбаев Пәкістанның көптеген азаматтары құрбан болғаны және зардап шеккені туралы хабарды зор күйзеліспен қабылдағаны атап өтілген.
Мемлекет басшысы қаза болғандардың туыстары мен жақындарына жеке өзінің және бүкіл Қазақстан халқының атынан көңіл айтты.
///Отан қорғаушы күні қарсаңында Қазақстан Президенті Қасым-Жомарт Тоқаевтың Жарлығымен әскери және қызметтік борышын атқару кезінде, адам өмiрiн сақтап қалу үшін батылдық пен жанқиярлық көрсеткен,  сондай-ақ, елдің ұлттық қауіпсіздігі мен қорғаныс қабілетін қамтамасыз етуге, заңдылықты және қоғамдық тәртіпті сақтауға елеулі үлес қосқан әскери қызметшілер мен құқық қорғау және арнайы мемлекеттік органдардың қызметкерлері Қазақстан Республикасының мемлекеттік наградаларымен марапатталды.
Олардың ішінде:
І дәрежелі «Даңқ» орденімен – ҚР Бас Прокурорының орынбасары Марат Ахметжанов;
ІІ дәрежелі «Даңқ» орденімен – ҚР Ішкі істер министрінің бірінші орынбасары Марат Қожаев;
ІІ дәрежелі «Айбын» орденімен – ҚР Ішкі істер министрлігінің департамент бастығы Санжар Әділов, ҚР Мемлекеттік күзет қызметінің Президент күзет қызметі бастығының орынбасары Сәкен Исабеков, ҚР Қорғаныс министрлігі бөлім командирінің орынбасары – 14776 әскери бөлімі орталығының бастығы Рахат Қарсембаев, ҚР Қорғаныс министрлігі Бас инспекциясы әскерлердің жауынгерлік және жұмылдыру әзірлігі мен даярлығы инспекциялық басқармасының бастығы – Бас инспекция бастығының орынбасары Төлеуқан Нұрқанов, ҚР Ұлттық қауіпсіздік комитетінің басқарма бастығы Александр Пеньков;
ІІІ дәрежелі «Айбын» орденімен – Мемлекеттік күзет қызметі Айрықша мақсаттағы күштерінің «Айбын» Президенттік полкінің 1-санатты маманы Ғалымжан Әлиев;
«Құрмет» орденімен – ҚР Ұлттық қауіпсіздік комитеті Үкіметтік байланыс қызметінің директоры Тамерлан Жұмағалиев;
«Ерлігі үшін» медалімен – ҚР Сыбайлас жемқорлыққа қарсы іс-қимыл агенттігі (Сыбайлас жемқорлыққа қарсы қызметтің) аса маңызды істер жөніндегі офицері Айдос Бесжанов, Ішкі істер министрлігі Нұр-Сұлтан қаласы полиция департаментінің Сарыарқа аудандық полиция басқармасының учаскелік инспекторы Ерлан Жаңабаев, ҚР Қаржы министрлігі Қаржы мониторингі комитеті Жедел департаментінің аға жедел уәкілі Мирас Құрбанов, ҚР Ішкі істер министрлігі Нұр-Сұлтан қаласының төтенше жағдайлар департаментінің Өрт сөндіру және апаттық-құтқару жұмыстары қызметі №17 өрт сөндіру бөлімінің бөлімше командирі Сергей Мазур;
«Жауынгерлік ерлігі үшін» медалімен  – ҚР Қорғаныс министрлігі кадрлар департаментінің офицері Шолпан Тауышова, ҚР Қорғаныс министрлігі 44813 әскери бөлімі С-300 зениттік зымыран дивизионының командирі Александр Томилин марапатталды.
Барлығы 45 адам ордендермен, 53 адам медальдармен және 3 адам Қазақстан Республикасының Құрмет грамоталарымен наградталды. 
///Парламент палаталары мүшелерінің алдында сөз сөйлеген Қазақстан Президенті депутаттардың өткен сессиядағы қызмет нәтижелеріне тоқталып, еліміздегі реформаларды заңнамалық тұрғыдан қамтамасыз ету жөніндегі жұмыстарды жалғастырудың маңыздылығын атап өтті.
– Өткен сессияда Парламент 84 заң жобасын қарап, қабылдады. Соның ішінде «Қазақстан Республикасының Конституциясына өзгерістер мен толықтырулар енгізу туралы» заң да бар. Бір жылда сіздердің бастамаларыңызбен 15 заң жобасы әзірленді, – деді Елбасы.
Нұрсұлтан Назарбаев жүргізілген саяси реформалардың нәтижелеріне назар аударып, бүкіл мемлекеттік аппараттың алдына қойылған міндеттерді іске асыруда Парламент пен Үкіметтің жауапкершілігі жоғары екенін айтты.
– Қазақстан бүгінде стратегиялық маңызы бар бірқатар міндетті жүзеге асыруда. Парламент Үкіметпен бірлесіп, Ұлт жоспарын, Жолдауды және қолданыстағы бағдарламаларды орындау үшін барлық шараларды қабылдауы қажет, – деді Мемлекет басшысы.
Қазақстан Президенті қоғамды дамытудың жекелеген бағыттарына тоқталды. Елбасы рухани жаңғыру және экономикалық өсімді қамтамасыз ету жөніндегі міндеттердің орындалуына назар аударды.
– Биыл Парламенттің қарауына жаңа Салық кодексінің жобасы енгізіледі. Біз салық саясатын мейлінше жақсартып, бизнесті ашық жұмыс жасауға ынталандыруға тиіспіз. Арнайы экономикалық және индустриялық аймақтар жөніндегі заңнаманы жетілдіру керек. Сондай-ақ, банктерге тиімді бақылау жүргізу үшін Ұлттық банкке заңнамалық тұрғыдан көбірек мүмкіндік беру қажет, – деді Нұрсұлтан Назарбаев.
Сонымен бірге, Мемлекет басшысы сақтандыру жүйесін дамыту және дәрі-дәрмек айналымын тәртіпке келтіру, сондай-ақ еліміздің ақпараттық қауіпсіздігін қамтамасыз ету және құқық қорғау жүйесін реформалау мәселелерінің маңыздылығын атап өтті.
– Парламенттің және бүкіл еліміздің алдында жауапкершілігі мол көп жұмыс бар. Ауқымды міндеттер мен шешімдер – біздің 2017 жылғы жаһандық сын-қатерлерге жауабымыз. Жаңғыру барлық күшімізді жұмылдыруды қажет етеді. Жаңа жағдайда биліктің заң шығару және атқарушы тармақтары сындарлы түрде ынтымақтасуға тиіс, – деді Қазақстан Президенті.
Мемлекет басшысының Парламенттің үшінші сессиясының ашылуында сөйлеген сөзінің толық мәтінін мына жерден қараңыз.









///Мемлекет басшысы Кардиохирургия орталығында көпсалалы кешеннің жұмысымен танысып, лабораториялар мен бөлімдерді аралап көрді.
«Ұлттық ғылыми кардиохирургия орталығы» АҚ Басқарма төрағасы Юрий Пя Президентке науқастарды емдеу және диагностика жасау процесіне инновация мен цифрлық технологияларды енгізу туралы егжей-тегжейлі айтты.
– Шын мәнінде, бұл орталықты озық әрі бірегей медициналық мекеме деп айтсақ артық болмайды. Әлемде мұндай орталықтар көп емес. Бұл – Елбасының арқасында жүзеге асқан жоба, – деді Президент мекеме қызметкерлерімен әңгімелесу кезінде.
Кездесу соңында Мемлекет басшысы медицина қызметкерлерінің игілікті ісіне табыс тіледі.









///Гүлшара Әбдіқалықова құттықтау сөзінде кітап форумы маңызды жаһандық оқиға – «Астана ЭКСПО-2017» халықаралық көрмесімен тұспа-тұс келгенін айтты.
Мемлекеттік хатшы білімнің салтанат құру мәселесі негізгі бағыттардың бірі ретінде айқындалған Елбасының «Болашаққа бағдар: рухани жаңғыру» атты бағдарламалық мақаласындағы міндеттерді іске асыру барысында көрменің өзектілігі зор екенін атап өтті.
Биыл Қазақстанның бас қаласына 25 мемлекеттен, соның ішінде Ресей, Қытай, АҚШ, Германия, Түркия, Иран, Үндістан және басқа да елдерден 90 компания мен ұйымдардың өкілдері келді.
Көрме аясында ауқымды мәдени-іскерлік бағдарламаны іске асыру жоспарланып отыр. Әр түрлі таныстыру рәсімдері, дөңгелек үстел жиындары, танымал мәдениет қайраткерлерімен, жазушылармен және ақындармен кездесулер өтеді. Жалпы алғанда, көрменің қазақстандық және шетелдік қатысушылары 100-ге жуық мәдени-іскерлік іс-шаралар өткізіп, этномәдени бірлестіктер өнер көрсетеді.
Мемлекеттік хатшы Еуразиялық «Eurasian Book Fair – 2017» халықаралық кітап көрме-жәрмеңкесінде кітаптардың экспозицияларымен танысып, қатысушылардың барлығына шығармашылық байланыстарды ілгерілетіп, жоғары кәсіби табысқа жетуге тілектестік білдірді.
///Кездесу барысында Б.Сағынтаев Мемлекет басшысына елдің биылғы 9 айдағы әлеуметтік-экономикалық дамуының нәтижелері және басты мемлекеттік бағдарламалардың орындалу барысы туралы баяндады.
Қазақстан Президенті қазіргі уақытта жүзеге асып жатқан барлық бастаманы келесі жылы одан әрі тиімді жалғастыру үшін қажетті негіз қалыптасқанын атап өтті.
– Біріншіден, бюджетке тиісті өзгерістер енгізілді. Сондай-ақ, барлық қажетті мемлекеттік бағдарламалар қабылданды. Атап айтқанда, республиканың қарқынды индустриялық-инновациялық дамуын қамтамасыз ету және тиімді көлік-логистика инфрақұрылымын қалыптастыруды көздейтін «Нұрлы жол» даму бағдарламасы аясында тұрғындардың әл-ауқатын арттыру үшін шаралар қабылдаудың маңыздылығы анық, – деді Елбасы.
Баяндамасында Премьер-Министр республиканың әлеуметтік-экономикалық дамуының барлық негізгі көрсеткіштері жөнінен оң серпін бар екенін айтты.
Б.Сағынтаев Қазақстан Президентінің биылғы 9 қыркүйектегі кеңейтілген Үкімет отырысында берген тапсырмаларының уақытында орындалып жатқанын мәлімдеді. Атап айтқанда, ел экономикасының одан әрі дамуына ықпал ету мақсатымен қосымша 481 млрд теңге көлемінде қаражат бөлу мәселесі шешілді.
Премьер-Министр күніне 90 мың баррель мұнай өндірілетін Қашаған мұнай-газ кен орнының іске қосылғанына назар аударды.
Бұдан бөлек, Б.Сағынтаев Елбасыға ең алдымен азық-түлік пен аса қажеті тауарлар бағасы, тұрғындар мен әлеуметтік мекемелерді үздіксіз жылумен қамтамасыз ету мәселесі, сондай-ақ тұрғын үй құрылысы бағдарламасы аясында жоспарланған нысандарды уақтылы тапсыру тұрақты бақылауда екендігін мәлімдеді.
Сондай-ақ, Нұрсұлтан Назарбаевқа елдің экспорттық әлеуетін одан әрі арттыру үшін қабылданып жатқан шаралар туралы хабарланды.
Қазақстан Президенті республикада жиын-терін науқанының аяқталғанына тоқталып, енді Үкіметке астықты экспорттау мәселесін пысықтау қажет екендігін атап өтті.
– Ірі дәнді-дақыл өсіруші болып саналатын көптеген елдерде егіннің жақсы шыққанын байқап отырмыз. Осыған байланысты бұл нарықта бәсеке жоғары болады. Біз осыған дейін бірқатар елдермен астық экспорты жөнінде келісім жасадық. Осы уағдаластық аясында жеткізілетін өнім көлемін анықтап алу қажет, – деді Мемлекет басшысы.
Нұрсұлтан Назарбаев кездесу қорытындысы бойынша бірқатар нақты тапсырма берді.


///
	 

	Кездесуде отандық мәдениет пен әдебиеттің жай-күйі және оны дамытудың келешегі туралы мәселелер талқыланды. Ә.Нұрпейісов Мемлекет басшысына өзінің шығармашылық жоспарлары мен шығармашыл жастармен жұмыс жүргізуге байланысты көзқарасы туралы әңгімеледі. 
///
	

	Театр ғимараты эллинизм, маньеризм және барокко элементтерінің классикалық стилінде салынған. Жобаның авторлары грек-рим және қазақтың ұлттық сәулет өнерінің дәстүрлері арасындағы балансқа қол жеткізуге тырысқан.

	Таға пішіндес 1250 орынға арналған көрермендер залы итальян стилінде жасалған. Оның акустикасын Германия мамандары жасады, оған ағаш және латуньннан жасалған панель төселеді, сондай-ақ сәндік әшекейлермен безендендірілетін болады. Ал 450 көрерменге арналған партердің айналасына бельэтаж орналастырылады. Оркестрдің отыратын орны 120 музыкантқа есептелген.

	Дайындық жүргізу үшін үлкен екі және шағын алты зал, сондай-ақ қосымша 11 шағын дайындық залдары қарастырылған. Сондай-ақ театрда хор мен балет топтары үшін жеке дайындық жасауға арналған залдар бар. Жаңа театр ең заманауи сахналық және жарық беретін жабдықтармен жабдықталған.

	Мемлекет басшысы алдағы уақытта өтетін «Астана айналасындағы мыңжылдық» атты көшпелілер өркениеті фестивалінің экспозициясымен танысты. Бұл бүгінде көшпенділер өркениетіне арналған, осындай түрдегі әлемдегі жалғыз іс-шара. «Астана айналасындағы мыңжылдық» жобасы қарама-қайшылықтар бірлігін - қала мен дала мәдениетін, өткен мен бүгінгіні, еуразиялық көшпенділер өркениетінің ерекшелігін көрсетуге шақырады.

///Конференцияға сондай-ақ Сенат төрағасының орынбасары Б.Бекназаров, Мәжіліс депутаттары, мемлекеттік органдардың, дипломатиялық корпустың, ғылым мен білім саласының өкілдері, белгілі қоғам қайраткерлері, Қазақстанның және шет елдер университеттерінің ректорлары, студенттер мен БАҚ өкілдері қатысты.
Мемлекеттік хатшы құттықтау сөзінде Қазақстан Президентінің басшылығымен біз ширек ғасырдағы тарихи даму жолында ғаламат секіріс жасап, заманауи, қуатты және қадамы қарышты мемлекет құрғанымызды айтты. Бүгінде еліміз Мемлекет басшысының бастамасымен қолға алынған, мазмұны мен бағдары Бес институционалдық реформада айқындалған мемлекет құрудың сапалы жаңа кезеңіне көшті. Ұлт жоспарының мақсаты – әлемдегі ең озық 30 мемлекет қатарына қосылу.
Г.Әбдіқалықова Елбасының арқасында «еуразияшылдық» идеясының қазіргі заманғы геосаяси және геоэкономикалық бағыт теориясымен және тәжірибесімен байытылып, жаңа тынысы ашылғанын атап өтті. Бүгінде бұл идея толыққанды өңірлік бірлестікке айналған Еуразиялық экономикалық одақ арқылы ойдағыдай іске асырылуда.
Мемлекеттік хатшы Еуразиялық экономикалық одақ аумағында қазір 180 миллионнан астам адам тұратынын, оның ішкі жалпы өнімінің көлемі 1,5 триллион доллардан асқанын жеткізді. Г.Әбдіқалықова керемет мүмкіндіктерге жол ашып, «көрінбейтін шектеулерді» еңсеру үшін ЕАЭО-да геосаяси ерік-жігер, экономикалық әлеует және дамыған инфрақұрылым бар екенін атап көрсетті.
Соңында Г.Әбдіқалықова Қазақстанның Еуразиялық экономикалық одаққа төрағалығы кезеңінде өтіп отырған конференция еуразиялық интеграцияны жаңа идеялармен және әзірлемелермен толықтырып, оның дамуына өз үлесін қосатынына сенім білдірді.
///Тараптар Қазақстан мен Армения арасындағы ынтымақтастықты екіжақты форматта да, Еуразиялық экономикалық одақ аясында да одан әрі тереңдетудің ахуалы мен перспективаларын талқылады.
Армения Премьер-Министрі Қазақстан Президентін келе жатқан Жаңа жылмен құттықтады. Қасым-Жомарт Тоқаев та Никол Пашинянның мемлекеттік қызметіне жаңа жылда мол табыс, достас армян халқына бақ-береке тіледі.
///Акцияның мақсаты – Елбасы, Қазақстан Президенті Н.Ә.Назарбаевтың басшылығымен еліміздің тәуелсіздік жылдары қол жеткізген жетістіктерін паш ету, «Мәңгілік Ел» жалпыұлттық идеясы негізінде халықтың бірлігін нығайту.
Құттықтау сөзінде Г.Әбдіқалықова акцияның қазақстандық бірегейлікті нығайту мен дамытуды қамтамасыз етіп, жаңа қазақстандық патриотизмді қалыптастыру ісіне үлес қосатынын атап өтті.
Акцияның ашылу рәсімінде Парламент Мәжілісі төрағасының орынбасары – Владимир Божко, Қазақстан халқы Ассамблеясы төрағасының орынбасары – Ералы Тоғжанов, Мәжіліс депутаттары, ҚХА, этномәдени және жастар бірлестіктерінің өкілдері, қоғам қайраткерлері, ғылыми және шығармашыл зиялы қауым, «Қазақстан теміржолы» ҰК АҚ қызметкерлері, қала тұрғындары қатысты.
«Тәуелсіз Қазақстан» пойызы 43 күн ішінде еліміздің барлық өңірлерінде болып, 35 елді мекенде аялдап, өз жұмысын 14 желтоқсанда Алматы қаласында аяқтайды.
Осы кезеңде жергілікті жерлердегі азаматтардың нақты мәселелері шешіліп, медициналық, әлеуметтік, құқықтық көмек көрсетіледі, сондай-ақ кәсіпкерлік, ауыл шаруашылығы және т.б. салалар бойынша кеңестер беріледі.
Акция барлық әлеуметтік топтарды қамтиды, тұрғындардың әлеуметтік тұрғыдан аз қамтылған бөлігіне, Ұлы Отан соғысы ардагерлеріне, шалғай елді мекендер тұрғындарына ерекше назар аударылатын болады.
Акцияға Парламент депутаттары, Қазақстан халқы Ассамблеясының мүшелері, мемлекеттік органдар өкілдері, мәдениет және спорт қайраткерлері, медицина және әлеуметтік сала қызметкерлері қатысады.
/// 
Кувейт Әмірі Нұрсұлтан Назарбаевты президенттік сайлаудағы жеңісімен шын жүректен құттықтады.
Сабах әл-Ахмад әл-Джабир әс-Сабах екі ел қарым-қатынастарының даму қарқыны жақсы екенін айта келе, түрлі салалардағы ынтымақтастықты кеңейту екі мемлекеттің де мүддесіне сай екенін атап өтті.
Кувейт Әмірі Нұрсұлтан Назарбаевқа мықты денсаулық пен амандық, ал Қазақстан халқына бақ-береке тіледі. 
/// 
Мемлекет басшысы атына мемлекетаралық ұйымдар, түрлі компаниялар басшыларынан, мәдениет өкілдерінен хаттар мен жеделхаттар әлі де түсіп жатыр.
Мәселен, Еуразиялық экономикалық комиссия алқасының төрағасы В.Христенко қоғамдық келісімнің жемісті ахуалын қалыптастыру, Қазақстан халқына ертеңгі күнге деген сенім бітіру, сондай-ақ елді дамыту стратегиясын жасау Нұрсұлтан Назарбаевтың қолынан келгенін атап өткен.
«Сіздің көпжылдық тәжірибеңіз, жоғары кәсіпқойлығыңыз бен сарқылмас күш-қуатыңыз баршаның шынайы құрметіне бөледі», – деп жазған автор.
ТМД Атқару комитетінің төрағасы – атқарушы хатшысы С.Лебедев Нұрсұлтан Назарбаев жаңа тарихи жағдайда ауқымды өзгерістер жасау жауапкершілігін өз мойнына алған қазіргі заманғы беделді әрі пәрменді саясаткерлер шоғырына кіретінін атап өткен.
«Тәуелсіз Қазақстанның қалыптасуындағы, әлеуметтік-экономикалық реформалардың жүзеге асырылуындағы, этносаралық және конфессияаралық келісімді қамтамасыз етудегі, мемлекеттік және қоғамдық институттарды дамытудағы Сіздің рөліңізге баға жетпейді. Елді дамытудың Сіз әзірлеген және жүйелі жүзеге асып жатқан тиімді үлгісі әлемдік қоғамдастықтың кең кең қолдауына ие болды, ол Қазақстанның халықаралық аренадағы беделінің үздіксіз артуына септігін тигізуде», –  делінген жеделхатта.
С.Лебедев Нұрсұлтан Назарбаевқа мықты денсаулық, бақ-береке, сарқылмас күш-қуат және Қазақстанның, оның азаматтарының өсіп-өркендеуі жолында жаңа табыстар тіледі.
Мемлекетаралық авиация комитетінің төрайымы Т.Анодина Нұрсұлтан Назарбаевты республиканың дамуына өлшеусіз үлес қосқан көрнекті мемлекет қайраткері, дарынды ұйымдастырушы және басшы ретінде білетінін атап өткен.  
«Сіздің халық игілігі жолындағы белсенді және жемісті қызметіңіз Отанға қызмет етудің үлгісі болып саналады», – делінген жеделхатта.
Дағыстан Республикасының башысы Р.Абдулатипов посткеңестік кеңістіктегі халықтар интеграциясына мүмкіндік туғыза алатын Нұрсұлтан Назарбаевтың саяси қырағылығы мен күрделі үдерістерге басшылық ету қабілетін дағыстандықтар жоғары бағалайтынын жеткізді.
«Бірнеше рет Сіздің дәстүрлі мәдениет құндылықтарына, жастардың бойында біздің халықтарымыздың ерлігі мысалында тарихи зерденің сақталуына деген қамқорлығыңыздың куәсі болдым. Бүгінгі күрделі уақытта Сіздің қажымас қызметіңіз Ресей мен Қазақстан арасындағы стратегиялық серіктестіктің саяси-экономикалық және әлеуметтік-мәдени негіздерін нығайту үшін іргетас қызметін атқаратын болады», – делінген құттықтауда.
Сондай-ақ өз құттықтауларын Ресей Федерациясы Астрахань облысының губернаторы А.Жилкин, Челябинск облысының губернаторы Б.Дубровский, Калининград облысының губернаторы Н.Цуканов, Оренбург облысының губернаторы Ю.Берг  жолдап, Мемлекет басшысына Қазақстан халқының игілігі үшін ауқымды міндеттерді үнемі табыспен орындауға көмектесетін Нұрсұлтан Назарбаевтың мол тәжірибесі мен жоғары беделін атап өткен.
Башқұртстан Республикасының Тұңғыш Президенті, «Урал» қайырымдылық қоры кеңесінің төрағасы М.Рахимов что жизненный путь Нұрсұлтан Назарбаевтың өмір жолы жанқиярлықтың және өз халқына деген шынайы сүйіспеншіліктің үлгісі екеніне назар аударған.
«Сіздің даналығыңыз бен тәжірибеңіздің арқасында Қазақстан жоғары дамыған, әлемдік ірі  державалар санасатын мемлекетке айналды. Туған жеріңізге, бабалар рухына деген Сіздің адалдығыңыз қазақ халқының ұлттық игіліктерін, оның бостандығын, тәуелсіздігін сақтап қалуға септігін тигізді», – деп жазады автор.
Кәсіподақтардың жалпыға ортақ конфедерациясының бас хатшысы  В.Щербаков Нұрсұлтан Назарбаевтың күш-жігері арқасында тәуелсіз Қазақстан халықаралық аренада маңызды рөл атқара отырып, саяси тұрақтылық және экономикалық өркендеу жолымен батыл жүріп келе жатқанын айтқан.  
«Интеграцияның теориясы мен практикасына, оның біздің өңір елдерінің ерекшелігін көрсететін және оларға жаһанданудың қатал жағдайында орнықты әрі қарқынды дамуға мүмкіндік туғызған формаларын қалыптауға, жүзеге асыруға Сіздің қосқан үлесіңізге баға жетпейді», – делінген құттықтауда.
Ресейдің Сауда-өнеркәсіп палатасының президенті С.Катырин Нұрсұлтан Назарбаев өз өмірін Қазақстанның әлеуметтік-экономикалық дамуы мен өркендеуіне, оның азаматтарының әл-ауқатын арттыруға арнағанына назар аударған. Автор Мемлекет басшысы екі ел арасындағы өзара тиімді ынтымақтастықты нығайтуға, әлемде және өңірде тұрақтылықтың сақталуына зор күш-жігер жұмсап келе жатқанын айтқан.
«Роснаноның» басқарма төрағасы А.Чубайстың құттықтауында Мемлекет басшысының  күш-жігері, қайраттылығы және ісіне адалдығы Қазақстанның өркендеуіне септігін тигізіп отырғаны айтылған.
«Бүгінгі Қазақстанның келбетінен Сіздің тұлғаңыз, Сіздің жетістіктеріңіз көрінеді. XXI ғасырдың басынан Қазақстанның ІЖӨ 10 есе өсті, әлемдік  экономикалық кеңістікке кірігуге бағыт ұсталды, жоғары технологиялық инновациялық өндірістің дамуына қолайлы орта қалыптастырылды», – деп жазған автор.
«Транснефть» ААҚ вице-президенті В.Рушайло Қазақстан Президентін туған күнімен құттықтап, мықты денсаулық және халық игілігі үшін оның барлық ойының жүзеге асуын тіледі.
«Сіздің дана, терең ойластырылған, сындарлы ұстанымыңыз үшін, елдеріміздің арасында өзара тиімді серіктестік қарым-қатынастар орнату жолында Сіз жұмсап отырған, қазақ және Ресей халықтарының тарихи тағдыры мен негізгі мүддесінің ортақтығы жөніндегі түсінікке незіделген күш-жігер үшін зор ризашылық білдіремін», – делінген хатта.
«Русснефть» ҰК» АҚ директорлар кеңесінің төрағасы М.Гуцериев Қазақстанның тұрақты және қарқынды дамуына,  оның өнеркәсіптік және и инвестициялық әлеуетін ашуға, халықаралық аренадағы ұстанымын нығайтуға, азаматтарының әл-ауқатын арттыруға Нұрсұлтан Назарбаевтың қосқан зор үлесін атап өткен.
«Экономиканы жаңғыртудың Сіздің басшылығыңызбен жүзеге асып жатқан тиімді және жүйелі саясаты, Қазақстанның орнықты және теңгермелі дамуын қамтамасыз етудің терең ойластырылған жүйесі бүкіл әлемде мойындалып отыр», – деп жазады автор.
Caspian European Club басшылары  Қазақстан Президентіне 5000-нан астам компания мен ұйымды қамтитын бүкіл ұжым атынан, сондай-ақ Caspian Energy International Media Group компаниясының сан мыңдаған оқырмандары атынан құттықтау жолдады. Авторлар Нұрсұлтан Назарбаевқа мықты денсаулық, ұзақ ғұмыр, Қазақстанның қарышты дамуы мен өсіп-өркендеуіне бағытталған барлық жоспарларына табыс тіледі.
ERG компаниясының басшылығы өз құттықтауында мыңдаған адамнан тұратын  ұжым атынан Нұрсұлтан Назарбаевты туған күнімен құттықтап, мықты денсаулық, Қазақстанның өркендеуі үшін ұзақ та жемісті ғұмыр тілеген.  
«Сіз тәуелсіз Қазақстанның негізін салушы және бастамалары бүкіл әлемнің дамуына елеулі ықпал еткен мемлекет қайраткері ретінде тарихқа ендіңіз. Сізді  өз көзқарасы бар, әрдайым тек алға ұмтылатын жарқын талант иесі ретінде құрметтейді», – делінген жеделхатта.
«Камаз» ААҚ бас директоры С.Когогин посткеңестік кеңістіктегі барлық мемлекеттер арасынан Қазақстан компания үшін және барша ресейліктер үшін ең жақын елге айналғанын айтады.  
«Біздің достығымыз жыл өткен сайын нығайып келеді, оның басты себебі – бауырлас Қазақстанның басшылығында Сіздің тұрғаныңыз. Сіздің Отан үшін сіңірген қайраткерлік еңбегіңіздің, сындарлы және көреген саясатыңыздың арқасында Қазақстан әлеуметтік және экономикалық өмірдегі түбірлі өзгерістерде айтарлықтай табыстарға жетті, оның маңызды және лайықты геосаяси орны бар. Сіздің ерекше қасиеттеріңіз елді одан әрі дамыту мақсаттарын жүзеге асыруға септігін тигізетініне күмәнім жоқ», – деп жазады автор.
Қазақстанның Төменгі Саксониядағы (Германия) Құрметті консулы Г.Папенбург Нұрсұлтан Назарбаевтың күш-қуаты, білімі және табандылығы алда да Қазақстанның маңызды әлеуметтік-экономикалық міндеттерін орындауға, тұрақтылық пен этносаралық келісімді сақтауға бағытталатынына сенімді екенін жеткізген.
Ресейдің халық әртісі, дирижёр В.Гергиев Мемлекет басшысына мықты денсаулық, барлық бастамаларына табыс тілеп, көздеген жоспарларының сәтті жүзеге асуына ниеттестігін білдіреді.
Қазақстанның еңбек сіңірген қайраткері, жазушы С.Досанов жылы лебізді құттықтауын жолдай отырып, Мемлекет басшысының ел тәуелсіздігін нығайтудағы, елдің әлемдегі жоғары беделін арттыра түсудегі  өлшеусіз үлесін атап өткен.
Қазақ тағамтану академиясының президенті Т.Шарманов поблагодарил Нұрсұлтан Назарбаевқа ел дамуының әлеуметтік-экономикалық мәселелеріне деген қамқорлығы, мемлекеттік бағдарламалардың қабылданып, жүзеге асырылғаны үшін алғыс айтқан.
«Мемлекет тарапынан әлеуметтік салаға жасалған қамқорлық арқасында отандық медицина деңгейі айтарлықтай артты, денсаулық сақтау саласы қызметкерлерінің беделі өсті, жастар медицина мамандықтарына ұмтыла бастады. Осының барлығы – еліміздің адами капиталының мықты қорын қалыптастырудың негізгі бағыттары», – деп жазған автор.
Қазақстан күрдтері қауымдастығының құрметті президенті Н.Нәдіров Мемлекет басшысының басшылығымен әлемдік және дәстүрлі діндер лидерлері бас қосатын бейбітшілік пен келісім елордасы – Астана салынғанына назар аударған.  Бұл ретте автор Қазақстан Президентінің елдегі достықты, өзара түсіністікті, толеранттылық пен тұрақты ілгеркілеуді қамтамасыз етуге бағытталған күш-жігерінің маңыздылығын  атап өткен.
Өз құттықтауында заңгер әрі журналист З.Жандосова Мемлекет басшысына Қазақстанның және ел халқының игілігі жолындағы еңбегі үшін алғыс айтқан.
«Сіз қолға алған ісіңіздің бәріне жаныңызды салып кірісесіз, халықтың арманын ақиқатқа айналдыра аласыз. Барлық адамға, олардың құқықтарына және ар-намысына зор құрметпен қарайсыз, бәріне және ең алдымен қазақстандықтардың жас буынына үлгі болып келесіз», –  делінген хатта.
Сондай-ақ Мемлекет басшысы атына құттықтауларын Қазақстанның халық әртістері Б.Аюханов пен композитор Б.Жұманиязов, ҚР ҰҒА академигі С.Сартаев, Ауғаныстандағы соғыс ардагерлері мен мүгедектерінің  «Ардагер» республикалық қоғамдық одағының өкілдері, Алматы облысы Талдықорған қаласы  Қоғамдық палатасының мүшелері, Алматы қаласының Сүйінбай атындағы №143 мектеп-лицейінің ұжымы, әділет генерал-майоры, «Генералдар кеңесі» РҚБ Төралқасының төрағасы Р.Қайдаров, Солтүстік Қазақстанан күтімінде балалары бар мүгедек әйелдердің «Асыл-Ана» қоғамдық бірлестігінің төрайымы Т.Сәрсекеева, Тараз қаласынан «Рысбаева и Ко» ЖШС директоры С.Рысбаева, Астана қаласынан Л.Завгороднева жолдады.
Мемлекет басшысы атына жолданған құттықтау хаттары мен жеделхаттары әлі де келіп түсуде.
 
 
 
/// 
Кездесу барысында Нұрсұлтан Назарбаев ресурстардың бағасы төмен болған жағдайда айтарлықтай жоғары қосымша құнды қамтамасыз ете алатын мұнай химиясы саласын дамытуға айрықша көңіл бөлуді тапсырды. Сондай-ақ жаңа жұмыс орындарының ашылуына себеп болатын бірқатар индустриялық жобаларды дамыту перспективалары да талқыланды. 

///Қасым-Жомарт Тоқаевқа әлемнің тынышсыз аймақтарындағы қауіп-қатерлер жайында баяндалды. Сонымен қатар Президент Бас барлау басқармасы бөлімдерінің заманауи үлгідегі әскери құрал-жабдықтарымен және техникаларымен танысты. 
Мемлекет басшысы Қазақстанның әскери барлау жұмысына оң баға беріп, халықаралық ахуал шиеленіскен жағдайда оның ел қауіпсіздігін қамтамасыз ету бағытындағы рөлі арта түсетінін айтты.
Жоғарғы Бас қолбасшы Қорғаныс министрлігі Бас барлау басқармасына әскери барлау жүйесін одан әрі жетілдіру және дамыту жұмыстарын жалғастыра беруді тапсырып, аталған бөлімдегі әскери қызметшілердің еңбегіне табыс тіледі.



/// 
Кездесуге АҚШ-тың бұрынғы қорғаныс министрі У.Перри, АҚШ-тың бұрынғы сенаторы С.Нанн, Калифорния штатының губернаторы Дж.Браун, CNN арнасының негізін қалаушы Т.Тернер, «Gap» компаниясының бұрынғы басшысы Э.Гаст қатысты.
Кездесу барысында халықаралық күн тәртібіндегі өзекті мәселелер, сондай-ақ Қазақстан мен АҚШ-тың жаһандық антиядролық қозғалыс аясындағы ынтымақтастығы талқыланды.
Нұрсұлтан Назарбаев бұрынғы серіктестермен кездесіп, олармен  Қазақстан-Америка ықпалдастығын одан әрі нығайту жолдарын талқылау мүмкіндігі туғанына ризашылық білдірді.
***
Карнеги қоры – әлем елдері арасындағы ынтымақтастықты нығайту басты міндеті болып жарияланған коммерциялық емес жекеменшік ұйым. 1910 жылы құрылған Қор халықаралық саясат саласындағы ірі сараптау-талдау орталығының бірі болып саналады. 

///Қазақстан Президенті Қасым-Жомарт Тоқаев Денсаулық сақтау министрлігіне қарасты Масғұт Айқымбаев атындағы Аса қауіпті инфекциялар ұлттық ғылыми орталығы мен Білім және ғылым министрлігіне қарасты Ұлттық биотехнология орталығының ұжымдарына құттықтау хат жолдады.  
«Ғылыми институттардың ұжымдарын COVID-19 коронавирусын анықтауға арналған диагностикалық тест жүйесін әзірлеуімен құттықтаймын! Аса қауіпті инфекциялар ұлттық ғылыми орталығы мен Ұлттық биотехнология орталығының ғалымдары халықаралық стандарттарға сай келетін қажетті тест жүйесін қысқа мерзімде жасап шықты. Сіздердің жетістіктеріңіз отандық биомедицина саласының бәсекеге қабілеттілігі жоғары екенін көрсетеді. Әлемге тараған коронавирус індетіне қарсы күрес жүріп жатқан кезде бұл жаңалықтың ұсынылуы өте маңызды болып отыр. Әзірленген тест жүйесі мыңдаған азаматымыздың өмірі мен денсаулығын сақтап қалуға көмектеседі деп сенемін», - деп жазылған Мемлекет басшысының құттықтау хатында.
Қасым-Жомарт Тоқаев екі ғылыми орталықтың ел игілігі жолындағы жұмыстарына табыс тілеп, алғыс білдірді. 
/// 
Нұрлан Асқарұлы Ноғаев Атырау облысының әкімі болып тағайындалсын, ол Батыс Қазақстан облысының әкімі қызметінен босатылсын.
 
Қазақстан Республикасының
              Президенті                                                                                   Н.Назарбаев
 
 
Астана, Ақорда, 2016 жылғы  26  наурыз
                            №  218
///Мемлекет басшысы Қасым-Жомарт Тоқаев пен Майкл Помпео COVID-19 індетінің таралуына қарсы күресте халықаралық іс-қимылдарды үйлестіру мәселелерін талқылады.
Қасым-Жомарт Тоқаев АҚШ-тың Қазақстанға қолдау білдіріп, гуманитарлық көмек көрсеткені үшін ризашылығын білдірді. АҚШ дипломатиясының басшысы Вашингтонның пандемияны тезірек ауыздықтау және оның салдарын жою мақсатында екіжақты ықпалдастықты арттыру ниетін нақтылады.
Мемлекет басшысы Қазақстанның Орталық Азия елдеріндегі эпидемиологиялық және азық-түлік қауіпсіздігін қамтамасыз ету үшін көмектесуге дайын екенін айтты.
Әңгімелесу барысында Қазақстан мен Америка арасындағы саяси диалогты одан әрі тереңдету және сауда-экономикалық ынтымақтастықты нығайту туралы уағдаластыққа қол жеткізілді.
Тараптар Қазақстан мен АҚШ арасындағы стратегиялық серіктестікті арттырудың, Орталық Азияда тұрақтылық пен қауіпсіздікті сақтау мақсатында атқаратын бірлескен жұмыстарды жалғастырудың маңыздылығын атап өтті.

///Қасым-Жомарт Тоқаев пен Джо Кэзер Қазақстан мен «Siemens AG» компаниясы арасындағы инвестициялық ынтымақтастықты нығайтудың перспективаларын талқылады. Әңгімелесу барысында цифрландыру мәселелеріне баса мән берілді.
Қасым-Жомарт Тоқаев аталған бағыттың аса маңыздылығын атап өтіп, Джо Кэзерге Қазақстанда енгізіліп жатқан цифрлық технологиялар туралы айтты.
– Цифрландыру ісін дамыту – Мемлекет басшысы ретінде, мен үшін де, біздің Үкіметіміз үшін де аса маңызды. Біз осы сала бойынша көптеген табысты жобаларды жүзеге асырдық. Дегенмен, алға жылжу үшін шешілуі тиіс бірқатар мәселе бар. Экономиканы цифрландырмай, айтарлықтай табысқа қол жеткізу өте қиын, – деді Қазақстан Президенті.
Джо Кэзер «Siemens AG» компаниясының Қазақстанмен өзара ықпалдастығын жоғары бағалап, жемісті ынтымақтастықтың жалғасатынына сенім білдірді.
Кездесуде Қазақстан Үкіметі мен «Siemens AG» компаниясы арасындағы өзара түсіністік туралы меморандумның маңызды рөл атқаратыны айтылды. Бұл құжат сауда-экономикалық және инвестициялық байланыстарды дамытуға тың серпін береді. Аталған меморандумға 14 ақпанда қауіпсіздік жөніндегі Мюнхен конференциясы аясында қол қойылды. 




///
	

	Кездесуде халықаралық күн тәртібі, өңірлік қауіпсіздік пен екі ел арасындағы ынтымақтастықты дамыту мәселелері сөз болды.

	Нұрсұлтан Назарбаев Қазақстан Иранның ядролық бағдарламасы жөніндегі мәселенің дипломатиялық жолмен шешілуін жақтайтынын атап өтті.

	Ә.Әкбар Салихи өз сөзінде қауіпсіздік мәселелерін қамтамасыз ету үшін іс-қимыл алаңы болып саналатын АӨСШК құру жөніндегі Қазақстанның бастамасының маңызы зор екенін атап көрсетті.       
///Қазақстан Президенті Павлодар облысына жұмыс сапары аясында жұртшылық өкілдерімен кездесті. Оған еңбек сіңірген ардагерлер, өндірістік кәсіпорындардың жұмысшылары, аграрлық сала өкілдері, жастар көшбасшылары, спортшылар, қоғамдық ұйымдар мен этномәдени бірлестіктер жетекшілері қатысты.
Елбасы тәуелсіздік жылдарында дамудың орнықты экономикалық моделі жасалғанын атап өтті.
– Нарықтық экономика үшін дамудың жаңа «локомотивіне» айналған мықты кәсіпкерлер табы пайда болды. Бүгінде елімізде 1 миллион 260 мыңнан астам шағын және орта бизнес кәсіпорындары бар, – деді Нұрсұлтан Назарбаев.
Мемлекет басшысы елдің әлеуметтік саладағы жетістіктерінің де маңыздылығын атап өтті.
– БҰҰ-ның даму бағдарламасының рейтингіне сәйкес, Қазақстан әлемде 55-орын иеленіп, адами даму деңгейі жоғары мемлекеттер тобына енді, – деді Қазақстан Президенті.
Сондай-ақ, Елбасы Қазақстан экономикасының «индустриялық-өнеркәсіптік тірегіне» айналған өңірдің елеулі даму нәтижелеріне назар аударды.
– Өңірдің одан әрі дамуының іргелі индустриялық базасын құраған ауқымды жобалар жемісті жүзеге асырылды. Атап айтқанда, қуаттылығы жылына 250 мың тонна болатын, бастапқы алюминий өндірілетін электролиз зауыты салынды, ол Қазақстанды түсті металлургиядан жетекші елдер қатарына қосты. Бұл маңызды жобаның дамуы барысында «Қазэнергокабель» акционерлік қоғамында алюминий сымдарының өндірісі іске қосылды. Тағы бір маңызды нысан – қуаттылығы жылына 30 мың тонна болатын хлор мен күйдіргіш сода шығару жөніндегі «Каустик» акционерлік қоғамының зауыты, – деді Нұрсұлтан Назарбаев.
Іс-шара барысында телекөпір өтті. Оның аясында Бозшакөл тау-кен байыту комбинатын кеңейту мақсатымен кенді қайта өңдейтін және мыс концентратын шығаратын жаңа фабрика ресми түрде іске қосылды.
Қазақстан Президенті жиналғандарды осы тарихи жаңалықпен құттықтап, жаңа өндірістің іске қосылуы Павлодар облысының индустриялық-инновациялық әлеуеті жоғары екенін көрсететінін атап өтті.
– Жаңа кәсіпорын Бозшакөл тау-кен байыту комбинатының кенді қайта өңдеу қуатын 30 млн тоннаға, мыс концентратын өндіру көлемін 100 мың тоннаға дейін арттыруға  мүмкіндік береді, – деді Нұрсұлтан Назарбаев.
Сонымен бірге Мемлекет басшысы облыстың энергетика саласында да көш бастап тұрғанын айтты.
– Тәуелсіздік жылдары оған 600 млрд теңге инвестиция салынды, 2300 мегаваттан астам жаңа қуат көзі іске қосылды, – деді Нұрсұлтан Назарбаев.
Сондай-ақ, Қазақстан Президенті облыстың көлік инфрақұрылымы жақсарғанын атап өтті.
– Ақсу – Курчатов теміржол тармағы іске қосылды, Омбы қаласына дейінгі халықаралық автодәліз қайта жаңартылды. Қазіргі таңда «Нұрлы жол» бағдарламасы ойдағыдай жүзеге асырылып жатыр. Оның аясында Ертіс өзені үстінен көпір өткелі салынуда. Астана – Павлодар бағытында салынып жатқан автобанның құрылысы жоспар бойынша 2017 жылы аяқталады, – деді Мемлекет басшысы.
Нұрсұлтан Назарбаев әлеуметтік салада жүйелі жұмыс жүргізіліп отырғанын айтты.
– Облыстың тұрғын үй қоры 25 жылда 1,7 млн шаршы метр тұрғын үйге дейін көбейді. Былтырғы жылдың өзінде денсаулық сақтау саласын дамытуға 35 млрд теңге бөлінді. Бұл Тәуелсіздігіміздің алғашқы жылындағыдан 100 есе көп. Өңірдегі білім беру саласындағы көрсеткіштер де жақсы. Облыста апатты жағдайда тұрған және үш ауысыммен оқытатын мектептер жоқ, – деді Қазақстан Президенті.
Сондай-ақ, Мемлекет басшысы әлемдік нарықтағы тұрақсыздық пен қарқынды технологиялық өзгерістер жағдайында елімізді одан әрі дамыту үшін төтенше шаралар қабылдау қажет екеніне назар аударды. Ең бірінші кезектегі маңызды міндет – Қазақстан экономикасын дамудың индустриялық-инновациялық жолына көшіру.
Нұрсұлтан Назарбаев экономикалық өсімді, халықтың тұрмыс деңгейін көтеру үшін мемлекет тарапынан қажетті барлық жағдайлар жасала беретінін айтты.
Жұртшылық өкілдері Мемлекет басшысына өңірді дамыту мәселелеріне ұдайы көңіл бөліп, тиімді мемлекеттік саясат жүргізіп отырғаны үшін ризашылықтарын білдірді.
Соңында Қазақстан Президенті облыстың тәуелсіздік жылдарындағы барлық жетістігіне өңір тұрғындарының ерен еңбегі арқасында қол жеткізілгенін айтып, павлодарлықтарға зор денсаулық, амандық және береке-бірлік тіледі.



///Мемлекет басшысы пленарлық отырыста сөйлеген сөзінде Астана экономикалық форумына қатысу көпшілік үшін игі дәстүрге айналғанын атап өтті.
– Он бірінші рет өткізіліп отырған бұл форум экономиканың, инвестицияның және инновацияның мейлінше өзекті мәселелерін талқылауға арналған. Биылғы форум жаһандық сын-тегеуріндерге лайықты жауап табу мәселелерін де қарастырады, – деді Қазақстан Президенті.
Нұрсұлтан Назарбаев шиеленісті жағдайлардың көбейгеніне және қазіргі өркениеттің жаңа жаһандық трансформациясына тоқталып, ғаламдық дамудың басты бес мегатрендін атап өтті. Олардың қатарында адам қызметінің барлық салаларын цифрландыру, энергетикалық революция, жер шарындағы тұрғындар санының жылдам өсуі, урбанизация қарқыны мен сипатының және  жаһандық еңбек нарығының өзгеруі бар.
Мемлекет басшысы экономиканың жаңа цифрлық моделінің нәтижесі оның ұлғаюына ғана емес, сондай-ақ 2017 жылы бизнес үшін ең қауіпті деп танылған киберқауіпсіздіктің артуына да байланысты екенін айтты.
– Біз де осы жаңа жағдайға бейімделіп келеміз. «Цифрлық Қазақстан» бағдарламасын іске асыру арқылы елімізде цифрлық инфрақұрылымның және ІТ-экожүйесінің дамуы қамтамасыз етіліп, тұрғындардың 85 пайызының цифрлық сауаттылығы артады. Біз жаңа технологияларды қолдана отырып, 5 жыл ішінде өңдеу секторындағы еңбек өнімділігін 1,5 есе арттыруды жоспарлап отырмыз, – деді Қазақстан Президенті.
Сонымен қатар, Нұрсұлтан Назарбаев жиынға қатысушыларға Қазақстанда «жасыл» экономиканы жүйелі түрде дамытудың негізіне айналған «Болашақтың энергиясы» тақырыбымен ұйымдастырылған «ЭКСПО-2017» халықаралық көрмесінің қалай өткені жөнінде әңгімеледі.
Мемлекет басшысы жер шары тұрғындарының саны жылдам өсіп келе жатқанына тоқталып, базалық ресурстардың шектеулі екеніне және ауыз су тапшылығының артуына байланысты азық-түлік өндірісін көбейту қажеттігін айтты.
– Агроөнеркәсіп кешенінің өнімділігі мен ресурстарды пайдалану тиімділігін айтарлықтай арттыру қажет. Бұл сала енді жоғары технологиялық салалардың біріне айналуға тиіс. Қазақстанда заманауи жетістіктерді қолдана отырып, 5 жылда агроөнеркәсіп кешенінің өнімділігін 2,5 есе арттыру мақсаты қойылып отыр , – деді Қазақстан Президенті.
Сонымен бірге, Нұрұлтан Назарбаев Қазақстанда агломерацияларды дамыту жөніндегі стратегия іске асырылып жатқанын, сондай-ақ Астананың 20 жылдығын мерекелеу барысында өтетін Жібек жолы елдері ірі қалаларының форумы туралы айтты.
Мемлекет басшысы жаһандық еңбек нарығының трансформациялану мәселесіне тоқталып, креативті ойлау қабілетін қалыптастыруға, қажетті ақпаратты тауып, оны дұрыс қолдану қабілеттерін жетілдіруге бағытталған білім беру саласын реформалау жөнінде Қазақстан тарапынан қабылданып жатқан шараларға назар аударды.
– Біз мемлекет қалыптастыру ісінің бастауында «Болашақ» бағдарламасын жүзеге асыруға кірістік. Сол арқылы 13 мың қазақстандық мемлекет есебінен әлемнің үздік университеттерінде оқуға мүмкіндік алды. Сонымен қатар, елімізде әлемдік деңгейдегі университеттер ашылды. Олардың қатарында Назарбаев Университеті, Қазақстан-Британ техникалық университеті, Қазақстандық менеджмент, экономика және болжау институты және Халықаралық ақпараттық технологиялар университеті бар. Жаңа «Бес әлеуметтік бастама» арқылы оқу гранттарының саны көбейіп, студент жастардың тұрмыс жағдайы жақсарады, – деді Қазақстан Президенті.
Нұрсұлтан Назарбаев аталған жаһандық 5 тренд әлемде орын алып жатқан тұрақсыздық жағдайының арта түсуінің негізгі факторлары болып саналатынын және G-Global бастамасын ұсынғанын атап өтті. Бұл бастама G-7 және G-20 бастамаларына қарағанда, барлық елдердің пікірлері мен мүдделерін біріктіруге мүмкіндік беріп, мейлінше теңгерімді шешімдер табудың нақты тетігіне айнала алады.
– Осы басқосуда орнықты даму, экономикалық теңсіздікті қысқарту, халықаралық сауда-саттықтың, жалған ақпарат таратудың, криптовалютаны қолдану мен оны реттеудің жаңа ережелерін айқындау мәселелерін талқылауға болады. Жаһандық дағдарысқа қарсы шешімдер әзірлеу ісіне бүкіл халықаралық қоғамдастықтың атсалысуы қажет екенін ескеріп, бұл бастаманы Біріккен Ұлттар Ұйымы аясындағы алаңда жүзеге асыруды ұсынамыз, – деп түйіндеді Мемлекет басшысы.
Соңында Қазақстан Президенті шараға қатысушыларға табыс тілеп, форум жұмысы нәтижелі әрі жемісті болатынына сенім білдірді.






///Мемлекет басшысы Қасым-Жомарт Тоқаев пен Елбасы Нұрсұлтан Назарбаев ел Тәуелсіздігінің 30 жылдық мерейтойына орай «Астана Опера» опера және балет театрының ғимаратында өткен салтанатты іс-шараға қатысты.
Қазақстан Президенті барша қазақстандықты ел Тәуелсіздігінің мерейтойымен құттықтап, жиналған қауым алдында сөз сөйледі.

Қасым-Жомарт Тоқаев сөйлеген сөзінде Қазақ мемлекеттілігінің ғасырлар бойғы тарихының ең маңызды кезеңдеріне, Тәуелсіздік алған сәттен бастап Қазақстанның әлеуметтік-экономикалық, сыртқы саяси, мәдени, ғылыми салалардағы маңызды жетістіктеріне назар аударды. Тұңғыш Президент – Елбасы Нұрсұлтан Назарбаевтың Егемен Қазақстанды құру ісіндегі ерен еңбегіне арнайы тоқталды.
– Тәуелсіздіктің отыз жылы – тұтас бір дәуір. Бұл – қиындықтар мен сынақтарды табанды түрде еңсеру дәуірі, тар жол, тайғақ кешумен салыстыруға болатын ұзақ кезең. Бұл – халқымыздың тарихында бетбұрыс болған жасампаздық дәуірі. Сондықтан ел азаматтарының атынан Нұрсұлтан Әбішұлы Назарбаевқа тәуелсіз Қазақстанды құрудағы ерен еңбегі үшін шын жүректен алғыс айтамын, – деді Мемлекет басшысы.

Қасым-Жомарт Тоқаев Тәуелсіздікті нығайтуға үлес қосқан барша отандасымызға алғыс айтты.
– Еңселі ел болуымызға барлық саланың, түрлі мамандықтың өкілдері және барша азаматтарымыз бір кісідей атсалысты. Түптеп келгенде, Тәуелсіздікті нығайту дегеніміз – елге пайдасы тиетін нақты жұмыстарды жүзеге асыру. Қазақстан сіздердің жасампаз еңбектеріңіздің арқасында зор жетістікке жетті. Мен осы мерейлі сәтте Тәуелсіздігімізді нығайтуға қосқан үлесі үшін дүйім жұртқа алғыс айтамын, – деді Президент.

Президент алдағы кезеңге арналған жоспарлар туралы айта келе, елімізді одан әрі дамытудың басым міндеттеріне тоқталды.
– Енді алдымызда болашақтың экономикасын жедел құру міндеті тұр. Оның негізін жаңа технологиялар, жасанды интеллект, жоғары еңбек өнімділігі және шығармашылық бастама құрайды. Бұл жұмыстарды атқаруда жастар шешуші рөл атқаруы керек. Мемлекет қоғамдағы конструктивті диалог пен ынтымақтастықты мақсатты түрде дамыта отырып, әрқашан жауапты азаматтарға арқа сүйейді. Біз дәйекті саяси жаңғыру үдерісін жалғастыра береміз, бірақ әлеуметтік антагонизмге, популизмге, ішкі жағдайдың тұрақсыздануына жол бермейміз. Елімізде үйлесім мен тәртіптің берік арқауы ретінде заң үстем құруға тиіс. Экологияны жақсарту алдағы онжылдықтағы мемлекеттік саясаттың негізгі басымдығы болады. Қазақстан цифрлық технологияны енгізу ісін жан-жақты күшейтеді. Біз қоғамда іскерлік рухы мен тәжірибесін одан әрі күшейтуді сөзбен емес, жасампаз ұлттың даңқын асыра отырып іспен көрсетуіміз керек, – деді Мемлекет басшысы.

Қасым-Жомарт Тоқаев сөзінің соңында мінберге ҚР Тұңғыш Президенті – Елбасы Нұрсұлтан Назарбаевты шақырды.
Салтанатты жиын мерекелік концертке ұласты.




///Мемлекет басшысы Нұрсұлтан Назарбаев А.Дудаға «ЭКСПО-2017» халықаралық көрмесі аясында Польшаның ұлттық күнін өткізуге қатысқаны үшін алғыс білдірді.
– Бүгін біз Қазақстан-Польша бизнес-форумына қатысамыз. Былтырғы тамызда Польшаға жасаған сапарымды жылы сезіммен еске аламын. Мұндай байланыстар екі елдің ынтымақтасуға деген ниетінің зор екенін білдіреді, – деді Қазақстан Президенті.
Сонымен бірге, Нұрсұлтан Назарбаев мемлекеттеріміз арасындағы екіжақты өзара іс-қимылды кеңейту үшін ешқандай кедергі жоқ екенін атап өтті.
– Қазақстан поляк бизнесмендері үшін ашық. Сіздің өтінішіңізбен елдеріміздің астаналары арасында тікелей әуе рейсі орнады. Осы әуе қатынасына екі мемлекет тұрғындарының сұранысы жоғары екенін және бұл халықтарымыздың тығыз байланыстар орнатуға мүдделілігін білдіретінін атап өткен жөн, – деді Мемлекет басшысы.
Польша Президенті Қазақстанға шақырғаны үшін Нұрсұлтан Назарбаевқа ризашылығын білдіріп, Қазақстан-Польша бизнес-форумының жұмысына бірлесе қатысудың маңызды екенін айтты.
– Мен біздің кездесулеріміздің бәрін зор қуанышпен еске аламын. Сіздің Польшаға былтырғы сапарыңыз елдеріміздің экономикалық ынтымақтастығын дамытуға зор үлес қосты. Сіздің сапарыңыз осы бағытта жүргізіліп жатқан жұмыстарға тың серпін бергенін ерекше атап өткім келеді. Польшадан Қазақстанға жеткізілетін тауар көлемі 50%-ға, ал Қазақстанның Польшаға жолдайтын тауары 80%-ға артты. Осылайша, Сіздің бізге келген сапарыңыздың нәтижесі айқын көрінуде. Мен соған қуаныштымын, – деді А.Дуда.







/// 
Н.Ноғаев Мемлекет басшысына өңірдегі мемлекеттік бағдарламалардың жүзеге асырылу барысы туралы баяндады. Сондай-ақ өңдеу өнеркәсібін, ауыл шаруашылығын және шекаралас өңірлер арасындағы сауданы дамыту мәселелері де талқыланды. 

///
	Кездесу кезінде сауда-экономикалық және халықаралық даму мәселелерінің ауқымды спектрі талқыланды.

	- Мен сіздерге Қазақстанға қош келдіңіздер демекпін. Тәуелсіздіктің 20 жылы ішінде біз барлық өзара қарым-қатынастарымыз бойынша АҚШ-пен белсенді ықтымақтастық орнаттық. Тәуелсіздігімізді жариялаған соң, келесі жылы мен сіздердің елде болып, АҚШ Президенті үлкен Джордж Бушпен кездестім. Біз Қазақстанның тәуелсіздігінің қалыптасуына қолдау көрсетудің түрлі мәселелерін, соның ішінде ядролық қарусыздану мәселесін бірге талқыладық. Өздеріңіз білетіндей, ол кезде біз ядролық қарудың орасан арсеналы мен полигонға ие едік. Содан бері көп жыл өтті. Әлемде көптеген өзгерістер болды. Біз танымал әрі құрмет тұтар елге айналдық. Бүгінде еліміз айтарлықтай дамып келеді. Біз 2020-2025 жылдары әлемнің дамыған елдері қатарына кіру туралы алдымызға міндет қойып отырмыз, - деп атап өтті Нұрсұлтан Назарбаев.

	- Жылы шырайлы қабылдауларыңыз үшін алғысымызды білдіргіміз келеді. Мен Қазақстанның тәуелсіздіктің 20 жылы ішінде соншалықты орасан табыстарға жеткенін әсіресе, Астананы ерекше атап өтпекпін. Астананы ауыстыру туралы идеяға қарсы болғандар аз болмағаны маған да белгілі, алайда бұл дұрыс таңдау болғанын уақыт көрсетіп отыр. Осындай тамаша қала қандай рецепт бойынша салынғанын білгіміз келеді, - деді Дэн Бертон.

	Қазақстан мен АҚШ арасында екіжақты қатынастардың барлық спектрі бойынша кең көлемді өзара іс-қимылды сипаттайтын стратегиялық серіктестік орнатылған. 2011 жылы Қазақстан мен АҚШ арасындағы тауар айналымы 2,74 миллиард долларды құрады, бұл 2010 жылғы көрсеткішпен салыстырғанда 26 пайызға артық.
///Мемлекет басшысына «Нұрлы жер», «Нұрлы жол» және Индустрияландыру бағдарламаларының жүзеге асырылуы туралы баяндалды.  
Кездесу барысында тұрғын үй құрылысына, соның ішінде аз қамтылған және көпбалалы отбасыларды, жастарды баспанамен қамтамасыз ету мәселелеріне баса мән берілді.
Сонымен қатар Қасым-Жомарт Тоқаевқа көлік саласын дамыту, автомобиль жолдарын қайта жөндеу және инвестициялық жобаларды іске асыру үшін қабылданған шаралар туралы мәлімет берілді.
Кездесу қорытындысы бойынша Президент мемлекеттік бағдарламаларды сапалы жүзеге асыру жөнінде бірқатар нақты тапсырма берді. 

/// 
Николас Мадуро Венесуэла Үкіметінің және жеке өзінің атынан Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Венесуэла Боливариан Республикасының халқы мен Үкіметі Орталық Азия халықтарымен, әсіресе Қазақстан Республикасымен көпполярлы және көпорталықты әлемдік тәртіп құру бағытындағы бірлескен жұмысты жалғастыруға ниеттес екенін білдіреді», – делінген жеделхатта. 
///Нұрсұлтан Назарбаев Әзербайжанның тұңғыш президенті Гейдар Әлиевтің кезінде басталған Каспийдің құқықтық мәртебесін реттеу үдерісі бүгінде тиісті Конвенцияға қол қою арқылы өзінің логикалық мәресіне жеткенін атап өтті.
Қазақстан Президенті кеше өңірдегі барлық елдер, соның ішінде Әзербайжан үшін жаңа көлік-логистикалық мүмкіндіктер беретін елеулі оқиға – Құрық порты мультимодальды хабының ашылғанын айтты.
– Біз бүкіл Қазақстан арқылы жүріп өтетін темір жол және 6 автомобиль жолын салдық. Соның ішінде екі жол Қытаймен шекарада орналасқан. Тынық мұхитының Ляньюньган портында логистикалық терминал тұрғызып, бүкіл Қазақстан арқылы өтетін заманауи автобан салдық, – деді Мемлекет басшысы.
Ильхам Әлиев Нұрсұлтан Назарбаевты Каспийде мультимодальды хабтың ашылуымен, сондай-ақ Қазақстанның қарқынды дамып келе жатқанын көрсететін зор жетістіктермен құттықтады.
– Мен бауырлас Қазақстан жеріне тағы да келгеніме қуаныштымын. Маңғыстау өңірі бізге тарихи жағынан да, географиялық тұрғыдан да жақын. Құрық портының жаңа мүмкіндіктері ынтымақтастығымызды одан әрі нығайта түседі, – деді Әзербайжан Президенті.
И.Әлиев биылғы мамыр айында көлік легі интеграциясын толық қамтамасыз ететін Аляк портының ашылғанын атап өтіп, екі елдің транзит мүмкіндігін пайдаланудың саяси және экономикалық тиімділігіне тоқталды.
– Каспий сыртқы көлік күре тамырына айналды. Көптеген күрделі мәселелер жөнінде келісімге қол жеткізу ісіндегі Сіздің рөліңізді ерекше атап өткім келеді. Біз Конвенцияның барлық ережелерінің орындалуына, Каспий теңізінің өңір тұрақтылығын әрі қарай да қамтамасыз ете беруіне ұмтылатын боламыз, – деді Әзербайжан Республикасының Президенті.


///Қазақстан Президенті өткізген жиынға Бас прокуратураның, Ішкі істер министрлігінің, Ұлттық қауіпсіздік комитетінің және Қауіпсіздік кеңесі аппаратының басшылары қатысты.
Қасым-Жомарт Тоқаевқа құқық қорғау ведомстволарының жұмысы, заңнамалардың сақталуын қадағалау туралы есеп берілді.
Мемлекет басшысы заңдылықты күшейту, елімізде тұрақтылық пен құқықтық тәртіпті сақтау бағытында құқық қорғау органдарының жауапкершілігі жоғары екенін айтты. Қасым-Жомарт Тоқаев азаматтардың құқығы мен мүддесін қорғап, созылып бара жатқан коронавирус пандемиясы кезінде олардың денсаулығын сақтау үшін жағдай жасаудағы күштік құрылымдардың рөліне тоқталды.
Сонымен қатар жүргізіліп жатқан саяси реформалар барысында заңнама нормаларының реформалануы жөнінде жұртшылыққа егжей-тегжейлі түсіндіру жұмыстарын ұйымдастыру қажеттігіне ерекше назар аударылды.



/// 
Болат Жұмабекұлы Бақауов Павлодар облысының әкімі болып тағайындалсын.
 
Қазақстан Республикасының
                Президенті                                                                                                 Н.Назарбаев
 
 
Астана, Ақорда, 2016 жылғы  25 наурыз
                        №   216
 
///Конференцияға Парламент депутаттары, орталық мемлекеттік органдар басшылары, алыс және таяу шетелдердің балалар омбудсмендері, халықаралық және үкіметтік емес ұйымдар, сондай-ақ БАҚ өкілдері қатысты.
Г.Әбдіқалықова құттықтау сөзінде «Қазақстан-2050» стратегиясындағы Елбасының «Балалар – қоғамымыздың ең әлсіз және қорғансыз бөлігі және олар құқықсыз болуға тиіс емес. Біздің топырағымызда туған кез келген сәби – қазақстандық, мемлекет оны қамқорлығына алуға тиіс» деген сөзін ескке салып өтті.
Сондай-ақ, Мемлекеттік хатшы БҰҰ-ның «Бала құқықтары туралы» конвенциясына қосылған күннен бастап Қазақстан балалар құқықтарын қорғау жөнінде тиісті жұмыстарды күшейткеніне назар аударды. Еліміз БҰҰ-ның Балалар құқықтары жөніндегі комитеті берген ұсынымдарды әрдайым орындап келеді.
«Тәуелсіздік жылдарында Қазақстан балалар құқықтарын қорғауға бағытталған халықаралық 13 құжатты ратификациялады. Президент Нұрсұлтан Назарбаевтың тапсырмасымен Бала құқықтары жөніндегі уәкіл институтының құрылуы биылғы елеулі оқиға болып саналады. Бүгінде республикамызда 5 миллионнан астам бала бар. 2000 жылдан бастап өмірге келген балалар саны 1,4 есе артып, жылына 400 мың бала дүниеге келуде. Қазақстанда балалар құқығын қорғауға, оларға жан-жақты көмек көрсетуге бағытталған жұмыстар жоспарлы түрде жүргізіліп жатыр. Балаға мейірлі Қазақстан бұдан әрі қарай да әр бала үшін оның толыққанды дамуына тең мүмкіндік тудырып, болашағының жарқын болуына қолайлы жағдай қалыптастыруды жалғастыра беретіндігіне сенімдімін», – деді Мемлекеттік хатшы.
Конференция аясында шығармашылық байқаулар, ғылыми жарыстар мен әлеуметтік жобалар конкурстарының жеңімпазы атанған 500-ге жуық баланың қатысуымен Балалар мен жасөспірімдер фестивалінің ашылу рәсімі өтті. Сондай-ақ, конференцияға қатысушыларға Қазақстанда жүргізілген Мульти-индикаторлық кластерлік зерттеу қорытындылары таныстырылып, балалар құқықтарының барлық негізгі аспектілеріне қатысты 12 бағыт бойынша тұрақты қолданыстағы тақырыптық алаңдар пайда болғаны жария етілді.
Конференция қорытындысы бойынша бірқатар нақты ұсыныстар әзірленді.
///Кездесу барысында Қазақстан Президенті Астанада өтіп жатқан Ислам ынтымақтастығы ұйымының ғылым және технологиялар жөніндегі саммиті бүкіл ислам әлемі үшін маңызды екенін атап өтті.
– Өкінішке қарай, біздің елдеріміз арасында тығыз экономикалық қарым-қатынас орнамаған. Біз осы бағытты дамыта түсуіміз қажет. Сіздің Қазақстанға ресми сапармен келуге ниетті екеніңізді білемін және оған қуаныштымыз, – деді Нұрсұлтан Назарбаев.
Гвинея Республикасының Президенті Ислам ынтымақтастығы ұйымының ғылым және технологиялар жөніндегі саммитіне қатысуға шақырғаны үшін Нұрсұлтан Назарбаевқа ризашылығын білдіріп, екіжақты байланыстарды нығайтуға ниетті екенін айтты. 


///Кездесу барысында Мемлекет басшысы саясаткерлер, бизнесмендер және ғылым қайраткерлері арасында жоғары деңгейдегі диалог үшін маңызды іс-шара болып саналатын Боао Азия форумына Қазақстанның белсене қатысып келе жатқанын айтты.
Нұрсұлтан Назарбаев Боао Азия форумының ұйымдастыру комитеті мен Астана экономикалық форумы арасындағы өзара іс-қимылды нығайтудың маңыздылығын атап өтті.
Сондай-ақ, Қазақстан Президенті өзінің Жапонияға сапары аясындағы кездесулердің жемісті болғанын жеткізді.
– Мен Премьер-Министр Абэмен келіссөз жүргізіп, Жапония парламентінде сөз сөйледім, сонымен бірге елдеріңіздің іскер топтар өкілдерімен кездестім, – деді Елбасы.
Я.Фукуда Нұрсұлтан Назарбаевтың Жапония парламентінде сөйлеген сөзі тыңдаушылар тарапынан өте жоғары бағаға ие болып, Премьер-Министрмен жүргізілген келіссөздерде нақты уағдаластықтарға қол жеткізілгенін айтты.
– Бұл елдеріміздің арасында ынтымақтастық орнатуға лайық зор кеңістік бар екенін тағы да дәлелдей түседі, – деді Боао Азия форумы басқармасының төрағасы.

///Әңгіме барысында ынтымақтастықтың перспективалы бағыттарына қатысты кең ауқымды мәселелер талқыланды.
Мемлекет басшысы IRENA агенттігінің көптеген елдердің жаңартылатын энергетика саласындағы күшін жұмылдырушы ретіндегі  рөлін атап өтті.  
Тараптар серіктестік қарым-қатынастардың табысты дами беретініне сенім білдірді.
Жаңартылатын энергия көздері жөніндегі халықаралық агенттік 2009 жылы қаңтарда құрылды. Қазіргі уақытта оның жарғысына барлық континенттің 140-тан астам елі қол қойған.


///Отырысқа комиссия мүшелері – республикалық бұқаралық ақпарат құралдарының, шығармашылық бірлестіктердің, журналистердің қоғамдық ұйымдарының және мүдделі мемлекеттік органдардың өкілдері қатысты.
Басқосуда Мемлекеттік хатшы Қазақстанның мемлекеттілігін нығайтудағы бұқаралық ақпарат құралдарының маңызды рөлін атап өтті.  
- Биылғы кездесуіміз қоғам өмірінің барлық саласын жаңғыртуға бағытталған институционалдық реформалардың тереңдей түскен жауапты кезеңінде өтіп отыр. Мемлекет басшысы белгілеген Қазақстанның озық дамыған 30 елдің қатарына қосылу жөніндегі стратегиялық міндеттер отандық БАҚ-қа деген зор сұраныс тудырып, ерекше рөл атқаруды талап етеді.  
Мемлекеттік хатшы, сондай-ақ, ақпараттық қолдау мемлекеттік саясатты және ел ішіндегі реформалар бағытын тиімді іске асырудың маңызды талаптарының бірі болып табылатынына тоқталды.      
Қоғамдық комиссияның отырысында журналистік материалдар деңгейінің жоғары екені, сондай-ақ Қазақстан дамуының маңызды қоғамдық-саяси және әлеуметтік-экономикалық аспектілерін жария етудегі медиа қоғамдастығы өкілдерінің үлесі атап өтілді.    
Талқылау қорытындысы бойынша Қоғамдық комиссия ашық дауыс беру арқылы, БАҚ саласындағы президенттік сыйлықтарды тапсыру ережесіне сәйкес, БАҚ өкілдеріне екі сыйлық және екі грант бөлу, төрт шығармашылық ұжымға Президент Алғысын жариялау жөнінде Мемлекет басшысына ұсыным жасауға бірауыздан қаулы етті. 
///Қымбатты отандастар! 
 
Аз ғана уақыттан кейін Жаңа 2020 жыл табалдырығымыздан аттайды.
Бұл – баршамызға жайдары көңіл-күй мен зор үміт әкелетін айрықша сәт.
Тарихымыздың төрінде екі жылдың тоғысқан сәтінде айтылатын ақ тілектің орны бөлек.
Әрбір азамат, әрбір шаңырақ Жаңа жылдан жақсылық күтеді. Бұл – табиғи дүние.
Біздің бүгінгі басты бағытымыз –Жаңғыру жолы.
Баршаға қуаныш сыйлайтын Жаңа жыл мейрамы осы мақсатпен үндеседі.
Өтіп бара жатқан 2019 жыл еліміз үшін аса маңызды оқиғаларға толы болды.
Қазақстан тарихи дамудың жаңа кезеңіне қадам басты.
Тұңғыш Президент, мемлекетіміздің негізін қалаған ұлы тұлға, Елбасы Нұрсұлтан Әбішұлы Назарбаевтың стратегиялық жолы сақталды.
Халқымыз Президент сайлауында маған зор сенім артты. Осы орайда, қолдау көрсеткен азаматтарға және бүкіл халыққа шынайы ризашылығымды білдіремін.
Бүгінде әлемдегі тұрақсыздыққа қарамастан экономикамыз орнықты дамып келеді.
Халықтың тұрмыс сапасын жақсарту үшін нақты шараларды жүзеге асырдық.
Бюджет саласы қызметкерлерінің жалақысын, зейнетақыны, жәрдемақыны және студенттердің стипендиясын көбейтетін болдық.
Әлеуметтік жағдайы төмен адамдарға қолдау көрсету үшін біз бұрын-соңды болмаған бірегей шешім қабылдадық. Соның арқасында 500 мыңнан астам борышкердің қарызы айтарлықтай азайды.
Шағын және орта бизнесті қолдау үшін теңдессіз шаралар қабылдадық. Жаңа жұмыс орындары ашылатын болды.
Мен ұсынған «Халық үніне құлақ асатын мемлекет» тұжырымдамасы қоғамымыздың дамуына жаңа серпін беруі қажет.
Халық пен билік арасындағы диалогты күшейту үшін маңызды реформаларды ұсындық.
Бұл бастамалар ынтымағымызды арттыруға бағытталған.
Татулық – ата-бабалар өсиет еткен қасиетті ұғым.
Сондықтан, татулық пен бірлікті көздің қарашығындай сақтауымыз керек.
Біз білімі озық, ойы ұшқыр жастарға жағдай жасап, жол ашамыз.
Осыған орай, «Президенттік кадр резерві» жасақталды.
Биыл Арыс қаласындағы төтенше оқиға кезінде халқымыз мызғымас бірліктің үлгісін көрсетті. Мен халқымызды мақтан тұтамын.
Біз кез келген сыннан сүрінбей өтіп, зор табысқа бірге жетеміз деп сенемін.
Келесі жылы Конституциямыздың
25 жылдығын атап өтеміз.
Ұлы даламыздың даңқты тарихын жан-жақты дәріптеуге ерекше көңіл бөліп келеміз.
Абайдың, Әл-Фарабидің мерейтойларына дайындық жұмыстарын бастадық.
Алтын Орданың 750 жылдығын мемлекет деңгейінде атап өтетін болдық.
Сондай-ақ, Қазақстан халқы Ассамблеясының құрылғанына ширек ғасыр толады.
Тиісті іс-шаралардың барлығын ысырапшылдыққа жол бермей, мазмұнды ой тудыратын деңгейде өткіземіз.
Мемлекет тарапынан қолға алынып жатқан тың бастамалардың бәрі ел игілігі үшін жасалып отыр.
Оң өзгерістер жаңа 2020 жылда лайықты жалғасын табады. Дегенмен, сын-қатерлер аз емес. Сондықтан, біз еліміз үшін, халқымыз үшін адал қызмет етуіміз керек.
Халықтан биік, халықтан жоғары тұрған ешкім де, ештеңе де жоқ.
Қазақстан дамыған, өркениетті елдердің қатарына қосылуы қажет.
Біз үшін бұдан басқа тура жол жоқ.
      Біз 2020 жылды Еріктілер жылы деп жарияладық. Бұл игі істердің бастауы болады.
Мұндай шаралар қоғамдағы тұрақтылық пен татулықты нығайту үшін керек.
Келесі жылы халқымыз жағымды жаңалық пен қуанышты сәттерге кенеле берсін!
Жаңа жыл әрбір азаматқа, әрбір отбасыға бақ-береке әкелсін! 
Отанымыз – Қазақстан өркендей берсін! 
Еліміз аман, жұртымыз тыныш болсын!
 
Уважаемые казахстанцы! 
 
Всего несколько минут остается до наступления 2020 года.
Встреча Нового года – это всегда радостное событие, момент искреннего единения близких людей, которые делятся друг с другом хорошими воспоминаниями и добрыми пожеланиями.
2019 год стал историческим для нашей страны. Была подтверждена преемственность стратегического курса Отца-основателя современного Казахстана, личности исторического масштаба – Елбасы Нурсултана Абишевича Назарбаева.
Казахстан вступил в новый этап своего развития. Как Президент нашего государства в полной мере осознаю всю ответственность за его будущее.
Выражаю сердечную благодарность казахстанцам, отдавшим свой голос за меня в ходе президентских выборов, и всем гражданам, проявляющим искреннюю заботу о будущем нашего Отечества!
Наш народ вновь показал всему миру свою мудрость, единство и приверженность демократическому выбору.
В течение полугода было сделано немало.
Приняты решения об увеличении заработных плат, пенсий и пособий, а также стипендий студентам. Снижена долговая нагрузка более 500 тыс. нуждающихся граждан.
Принимаются решительные меры по поддержке малого и среднего бизнеса, открываются новые рабочие места.
Начата реализация концепции «слышащего государства».
Мной принят ряд решений, направленных на дальнейшую модернизацию и демократизацию страны.
Несмотря на разные мнения, мы единая нация. Мы должны беречь как зеницу ока народное единство, завещанное нашими великими предками.
Нам предстоит большая, сложная работа по законодательному обеспечению важных реформ.
Серьезная трансформация ожидается в правоохранительной и судебной системах.
Для нового поколения способных управленцев открываются хорошие перспективы путем формирования Президентского кадрового резерва.
В 2020 году без помпы и излишеств предстоит отметить знаменательные даты, которые важны для укрепления нашей государственности.
Это 25-летие Конституции, юбилеи великого поэта и философа Абая, выдающегося ученого и мыслителя
аль-Фараби.
Мы также отметим 75-летие Победы в Великой Отечественной войне.
2020 год объявлен Годом волонтера. Каждый из нас сможет принести пользу окружающим людям и всему обществу. Следующий год должен стать годом добрых дел.
 
Дорогие соотечественники!
В новом году мы будем упорно трудиться на благо нашей Родины.
Мы должны прилагать усилия, чтобы в нашей стране были созданы все условия для самореализации казахстанцев.
Мы строим государство, в котором мнение каждого ответственного гражданина учитывается в полной мере.
Государство, в котором никто не останется без внимания, особенно нуждающиеся.
Государство, в котором царит справедливость, обеспечивается равенство возможностей для всех категорий граждан.
Кому-то это все покажется утопией.
Но дорогу осилит идущий.
Вместе мы сила!
Бірлік бар жерде – тірлік бар.
Уверен, вместе мы обеспечим благополучие всех граждан нашей страны.
Желаю всем казахстанцам здоровья, счастья, оптимизма и успехов!
С Новым годом! 
Жаңа жыл құтты болсын!

/// 
Мемлекет басшысы кәсіпорын ұжымын нысанның іске қосылуымен құттықтап, өңірде индустриялық саланы дамытудағы оның маңызын атап өтті.
Зауыт жұмысшылары өнеркәсіп және өңдеу салаларына қолдау көрсетіп отырғаны үшін Қазақстан Президентіне алғыс айтты.
***
ПКФ Континент Ко ЛТД» ЖШС Индустрияландыру картасына енген және «Бизнестің жол картасы» бағдарламасы бойынша субсидия алады. Жобаның қуаты жылына 5 000 шақырымдық кабель шығаруға есептелінген. 

///
	 

	 Ж №436
/// 
Мемлекет басшысының Жарлығымен Отан қорғаушы күні қарсаңында әскери және қызметтік міндеттерін атқару кезінде ерлік пен батылдық көрсеткен, сондай-ақ ұлттық қауіпсіздік пен елдің қорғаныс қабілетін қамтамасыз етуге, заңдылық пен қоғамдық тәртіпті нығайтуға елеулі үлес қосқан  бір топ әскери қызметші, құқық қорғау органдары мен ұлттық қауіпсіздік қызметкерлері Қазақстан Республикасының мемлекеттік наградаларымен марапатталды. Барлығы 43 адам орденмен, 63 адам медальмен және 2 адам Қазақстан Республикасының Құрмет грамотасымен атап өтілді.
Нұрсұлтан Назарбаев жиналғандарды алдағы Отан қорғаушы күнімен және Ұлы Жеңістің 71 жылдығымен құттықтады.
– Ұлы Отан соғысы – ұмытылмас тарих сабағы. Бір жағынан, ол бізге әлемнің нәзіктігін еске салады. Екінші жағынан, адам рухының беріктігі мен қуаттылығын көрсетеді. Отанымызды қорғай білген, бізге бейбіт өмір сыйлаған жерлестеріміз осындай болған. Сол соғыстың қаһармандарының есімі тарих парағына мәңгі жазылып қалды. Біздің парызымыз – елдің қауіпсіздігін сақтау, биыл 25 жылдығын атап өтетін Қазақстанның Тәуелсіздігін қорғау, – деді Мемлекет басшысы.
Қазақстан Президенті ел азаматтары ширек ғасыр уақыт бойы тұрақтылық пен келісімде тату отбасы ретінде өмір сүріп жатқанына назар аударды.
– Бірақ бейбіт күнде де ерлікке орын бар. Ұшақты алдыңғы шассисіз қондыра  білген әуе кемесінің командирі Дмитрий Родиннің ерлігін бүкіл қазақстандықтар біледі. Ол өзінің кәсіпқойлығының арқасында 121 адамның өмірін сақтап қалды. Мен бұл әрекетті үлгі тұтуға лайық қаһармандық деп санаймын. Сондықтан оған «Халық қаһарманы» атағын беру туралы шешім қабылдадым. Полковник Игорь Кармыков сел кезінде барлау-іздеу тобын тікұшақпен эвакуациялады. Өміріне қауіп төнген 10 адамды құтқарып қалды. Мемлекет оның еңбегін ІІ дәрежелі «Айбын» орденімен атап өтеді. Рота командирі Фархад Тағырбековтің арқасында 40 әскери қызметші аман қалды. Оған «Ерлігі үшін» медалі беріледі, – деді Нұрсұлтан Назарбаев.
Мемлекет басшысы ерлігімен ерекшеленген басқа да адамдарды атап өтті.
– Өз басын қатерге тігіп, адамдарды өрттен құтқарған Данияр Қалиев ерен ерліктің үлгісін көрсетті. Сондықтан «Ерлігі үшін» медалімен марапатталады. Арамызда ел қауіпсіздігін нығайтуға зор еңбек сіңіріп жүрген өзге де азаматтар бар. Халықаралық деңгейде танылған мерген қызымыз Әсем Жәкенованы ерекше атап өткім келеді. Ол бүгін «Жауынгерлік ерлігі үшін» медаліне лайық деп танылды, – деді Қазақстан Президенті.
 
Нұрсұлтан Назарбаев өз басын қатерге тігіп, сарбазын кеудесімен қорғап қалған және көп жарақат алған Қайрат Үмбетовтің ерлігіне де тоқталды. Ол осы ерлігі үшін «Халық қаһарманы» атағымен марапатталды.
Қазақстан Президенті ерлік пен қаһармандықтың осындай үлгісі елімізде аз емес екеніне ризашылық білдірді.
– Көбіңіздің өз ерліктеріңізді айрықша нәрсе деп санамайтындарыңызды білемін. Сіздер үшін парыздың бәрінен биік тұратынын көрсетулеріңіз екі есе бағалауға лайық. Бұл – бүкіл еліміз үшін, қазіргі кезде ар-намыс үлгісі қажет болып отырған жастарымыз үшін керемет өнеге. Сондықтан біз ерекше көзге түскен отандастарымызға мемлекеттік наградалар тапсырамыз. Елдің қарқынды дамуы, азаматтарының тыныштығы, қазақстандық патриотизмнің нығаюы – біздің парызымыз осы, – деді Мемлекет басшысы.
Шара барысында әскери және қызметтік міндетін атқару барысындағы көрсеткен батылдығы мен ерлігі үшін «Fokker-100» әуе кемесінің командирі Д.Родинге, Ұлттық ұлан «Орталық» өңірлік қолбасшылығының штаб бастығы – 6505 әскери бөлімі командирінің бірінші орынбасары Қ.Үмбетовке «Халық қаhарманы» атағы берілді.
I дәрежелі «Даңқ» орденіне Ұлттық қауіпсіздік комитеті төрағасының орынбасары Н.Білісбеков, Ішкі істер министрінің бірінші орынбасары  М.Демеуов, Ұжымдық қауіпсіздік шарты ұйымы Бас хатшысының орынбасары А.Жанқұлиев, Павлодар облысының прокуроры М.Жөргенбаев ие болды.
ІI дәрежелі «Даңқ»  ордені Мемлекеттік қызмет істері министрлігі Сыбайлас жемқорлыққа қарсы іс-қимыл ұлттық бюросы (Сыбайлас жемқорлыққа қарсы қызмет) төрағасының орынбасары Т.Татубаевқа, Қорғаныс министрлігі 14776 әскери бөлімі БАӘ және Кувейт және Катар мемлекеттеріндегі әскери атташесі қызметін қоса атқарушы Е.Оразовқа тапсырылды.
I дәрежелі «Айбын» орденімен Ішкі істер министрлігінің департамент бастығы А.Баймурзин, Қорғаныс министрлігі 14776 әскери бөлімі командирінің орынбасары – орталық бастығы С.Ізтілеуов марапатталды.
ІI дәрежелі «Айбын» ордені Ұлттық қорғаныс университеті бастығының бірінші орынбасары С.Асановқа, Мемлекеттік күзет қызметінің департамент бастығы Н.Жұмабаевқа, Қорғаныс министрлігі 10228 әскери бөлімінің командирі Р.Жансейітовке, Қарулы Күштері Әуе қорғанысы күштері бас қолбасшысының басқармасы бас штабы бастығының орынбасары Ә.Ыбыраевқа, Ұлттық қауіпсіздік комитеті «Арыстан» қызметі бастығының бірінші орынбасары Ф.Қаменовке, Ұлттық қауіпсіздік комитеті Шекара қызметі жеке 1-ші авиациялық базасының командирі И.Кармыковқа, Ұлттық ұлан «Оңтүстік» өңірлік қолбасшылығы 5572 әскери бөлімінің командирі В.Пузикке, Мемлекеттік күзет қызметінің департамент бастығы К.Тұрсынбаевқа берілді.
«Ерлігі үшін» медалі Ішкі істер министрлігі Қостанай облысы Төтенше жағдайлар департаменті Қостанай қаласы № 3 өрт сөндіру бөлімінің бөлімше командирі Д.Қалиевке, Ішкі істер министрлігі Астана қаласы Ішкі істер департаменті Жол-патрульдік полициясы полкінің  полицейі  Б.Қарымбаевқа, рота командирі - Қорғаныс министрлігі 29011 әскери бөлімі штаб батальоны командирінің орынбасары Ф.Тағырбековке тапсырылды.
«Жауынгерлік ерлігі үшін» медалімен Қорғаныс министрлігі 44736 әскери бөлімі арнайы мақсаттағы барлау ротасының маманы (барлаушы-мерген) Ә.Жәкенова, Қорғаныс министрлігі 21751 әскери бөлімі авиациялық эскадрильясының командирі А.Құлбасов, Қорғаныс министрлігі 85395 әскери бөлімі танк батальонының командирі Д.Мұхаметжанов, Қорғаныс министрлігі 36803 әскери бөлімі зымыран-техникалық дивизионының командирі М.Смағұлов наградталды.
 



///
	 

	 Ж №436
///Мемлекет басшысы Қасым-Жомарт Тоқаев Қырғыз Республикасының Президенті Сооронбай Жээнбековпен телефон арқылы сөйлесті.
Мемлекеттер басшылары коронавирус індетінің таралу жағдайында сауда-экономикалық ынтымақтастықтың жоғары қарқынын сақтауға бағытталған бірлескен шараларды талқылады.
С.Жээнбеков Қырғызстан азаматтарының еліне оралуына, сондай-ақ, қазақ-қырғыз шекарасы арқылы жүк тасымалына көрсеткен көмегі үшін Қазақстан Президентіне ризашылығын білдірді. Президент Қ.Тоқаев әріптесіне Қазақстанның бауырлас қырғыз халқына одан әрі көмек көрсете беретінін жеткізді.
Сонымен қатар әңгімелесу барысында еліміздің оңтүстік өңірлеріндегі алдағы егін науқаны кезінде су ресурстарын бірлесіп пайдалану мәселесі талқыланды.
Барлық мәселені жедел шешу үшін екі елдің Үкіметтеріне тиісті тапсырмалар берілді.
Телефон арқылы сөйлесуге қырғыз тарапы бастамашы болды.
///Қасым-Жомарт Тоқаев өз сөзінде салтанатты жиынға қатысушыларды Қазақстан Тәуелсіздігінің 30 жылдығымен құттықтап, бұл мерекенің ұлт мерейін өсіретін ұлық мейрам екенін атап өтті.

– Біз тарих тұрғысынан алғанда қысқа мерзім ішінде жаңа Қазақстанның негізін қаладық. Тұғыры берік, экономикасы қуатты, беделі биік мемлекетке айналдық. Мұның бәрі, ең алдымен, Елбасы Нұрсұлтан Әбішұлы Назарбаевтың көреген саясатының жемісі. Сонымен бірге, бүкіл халқымыздың ерен еңбегінің нәтижесі. Кез-келген халықтың табысқа жетуі азаматтарына байланысты. Бұл – өмірдің заңы. Адам капиталы мықты мемлекет барлық қиындықты еңсере алады. Тәуелсіздік кезеңінде халқымыз елдіктің бірегей үлгісін көрсетті. «Еңбек – ырыстың бұлағы, бақыттың шырағы» деп бекер айтылмаған. Шын мәнінде, біздің бүгінгі жетістігіміз – барша халқымыздың ортақ жеңісі. Жаңа Қазақстанды өркендетуге азаматтарымыздың көбі сүбелі үлес қосты. Бүгінгі мерейлі сәтте еліміздің барша азаматтарына табанды еңбегі үшін зор алғыс айтамын, – деді Президент.

Қасым-Жомарт Тоқаев Тәуелсіздіктің 30 жылдығы көпғасырлық мемлекеттілігіміздің маңызды кезеңі және заманауи Қазақстан жылнамасындағы айтулы белес екеніне тоқталды.  Оның айтуынша, осы жылдар ішінде еліміз зор жетістіктерге қол жеткізген, күрделі сын-қатерлерді еңсерген үлкен жолдан өтті.
– Ел азаматтарының басым көпшілігі өздерінің қажырлы еңбегімен қуатты әрі дамыған мемлекет құру ісіне елеулі үлес қосып келеді. Бүгін өздеріңізді марапаттай отырып, Қазақстанды көркейтуге үлес қосқан барлық азаматқа ризашылық білдіреміз. Сіздер нағыз отаншылдықтың, кәсіби білік пен адал еңбектің озық үлгісін көрсеттіңіздер. Өскелең ұрпақ өздеріңізге қарап бой түзейді. Осыдан бір жыл бұрын мен үлкен мерейтойды шусыз, даңғазасыз, ысырапсыз нақты жұмыстармен атап өту қажеттігі туралы айттым. Тәуелсіздігіміздің 30 жылдығында жаңа, ауқымды реформалар қолға алынды. Сондықтан, бұл жылды нәтижелі болды деуге толық негіз бар. Біз экономиканы және әлеуметтік саланы жан-жақты жаңғыртып жатырмыз. Індетке қарамастан, мемлекет отандық бизнеске қолдау көрсетуде, – деді Мемлекет басшысы.

Президент экономиканы және әлеуметтік саланы жаңғырту мәселесіне, соның ішінде өнеркәсіптің, ауыл шаруашылығының, құрылыс саласының, қаржы секторының қарқынды дамуына назар аударды. Өңірлерде ірі инфрақұрылымдық жобалар жүзеге асырылып жатыр. Білім беру және денсаулық сақтау салаларында кешенді трансформация жалғасуда. Мемлекет зейнетақы, жәрдемақы және еңбекақы көлемін тұрақты түрде арттырып, өзінің әлеуметтік міндеттемелерін орындауда.
– Мемлекеттік басқару жүйесінде ауқымды өзгерістер болды. Мен халықтың тұрмыс сапасын арттыруға және еліміздің бәсекеге қабілеттілігін күшейтуге бағытталған 10 ұлттық жобаны бекіттім. Қоғамдық-саяси салада елеулі өзгерістер жасалуда. Мен ұсынған саяси реформалар топтамасы кезең-кезеңімен жүзеге асырылып жатыр. Біз Тәуелсіз Қазақстан тарихында алғаш рет ауыл әкімдерінің тікелей сайлауын өткіздік. Биыл маусым айында адам құқықтары саласындағы алдағы шаралар туралы Жарлыққа қол қойдым. Бұл құжат құқық қорғау саласын кешенді түрде жаңғыртуға бағытталған. Қоғамдық диалогты біртіндеп дамыту үшін нақты шаралар қолға алынып жатыр. Мұның бәрі азаматтарымыздың шешім қабылдау және мемлекеттік басқару ісіне белсене қатысуына жол ашады. Біздің мақсатымыз – тиімді мемлекет және әділетті қоғам құру. Бұл стратегиялық бағыт өзгермейді. Алдымызда халықтың әл-ауқатын одан әрі арттыру, қасиетті Тәуелсіздігімізді нығайту жөніндегі ауқымды міндеттер тұр, – деді Қасым-Жомарт Тоқаев.
Мемлекет басшысы Парламенттің қос палатасының төрағаларына, Премьер-Министрге және Мемлекеттік хатшыға Тәуелсіздік күні қарсаңында жергілікті тұрғындармен кездесу үшін аймақтарға барып, еңбегімен ерекшеленген азаматтарға мемлекеттік наградалар табыстау жөнінде берген тапсырмасы туралы айтты. 
Қасым-Жомарт Тоқаевтың сөйлеген сөзінің толық мәтінімен мына сілтеме арқылы танысуға болады.























 
 
///Израиль тарапының бастамасымен Мемлекет басшысы Қасым-Жомарт Тоқаев Израиль мемлекетінің Президенті Реувен Ривлинмен телефон арқылы сөйлесті.
Әңгімелесу барысында Израиль саясаткері коронавирус індетінің таралуына қарсы күресте Қазақстан халқы мен Үкіметіне қолдау көрсететінін айтты.
Оның айтуынша, Израиль Қазақстан Президентінің COVID-19 вирусының одан әрі таралуына жол бермеу, шағын және орта бизнесті қолдау, сондай-ақ, халық алдындағы әлеуметтік міндеттемелерді орындау жөніндегі нақты іс-қимылдары мен шешімдерін мұқият бақылап отыр. Реувен Ривлиннің пікірінше, Қазақстан дағдарысқа қарсы барлық шараларды дер кезінде қабылдады және оның бәрі пандемия жағдайында елдің қауіпсіздігін қамтамасыз етуге бағытталған.
Израиль Президенті қазіргі уақытта бүкіл әлем миллиондаған адамның жаппай індет жұқтыруын болдырмау үшін қатаң қадамдарға барып, тіпті, оқшаулауға және төтенше жағдай жариялауға мәжбүр болып отырғанын айтты.
Қасым-Жомарт Тоқаев коронавирус індетінің Екінші дүниежүзілік соғыстан кейінгі адамзатқа төнген аса қауіпті қатер екенін атап өтті.
- Бүгінде бүкіл әлем пандемия мен оның салдарына тиісті жауап беру мақсатында күш біріктіріп, жұмылуы қажет. Осыған орай Қазақстан аталған қатерге қарсы тұру үшін өңірлік және халықаралық деңгейдегі ынтымақтастықты жалғастыруға ниетті, - деді Мемлекет басшысы.
Реувен Ривлин екіжақты қарым-қатынастарды талқылай отырып, Қазақстанмен саяси, экономикалық және мәдени-гуманитарлық ынтымақтастықты одан әрі нығайтуға қызығушылық білдірді. Осыған байланысты ол Қазақстан Президентін 2020 жылы күзде Израильге сапар жасауға шақырды.
Қазақстан Президенті шақыруды ілтипатпен қабыл алды және жаһандық пандемияның салдарын жойғаннан кейін Израильмен арадағы екіжақты байланыстардың даму қарқыны толық қалпына келетініне сенім білдірді.

///Қасым-Жомарт Тоқаевқа еліміздегі заңдылық пен құқықтық тәртіп жайында баяндалды. Бас прокурор Төтенше жағдай режимі кезінде қылмыс деңгейінің төмендегенін атап өтті. 
Қазақстан Президентіне ірі қылмыстық істердің тергелу барысы және қоғамдық мүддені қорғауға қатысты жұмыстар туралы мәлімет берілді.  
Қасым-Жомарт Тоқаев дағдарысқа қарсы шаралардың орындалуын қатаң бақылай отырып, заңдылықты сақтау, мемлекет пен қоғам мүддесін қорғау бағытындағы жұмыстарды жалғастыра беру қажеттігін айтты. 
Кездесу соңында Мемлекет басшысы бірқатар нақты тапсырма берді.
 

///
	

	Қазақстан Президенті Әмірлік тарапына АӨСШК-ны ұдайы қолдағаны және форумның барлық іс-шараларына белсенді қатысқаны үшін ризашылығын білдірді.

	Кездесуде халықаралық күн тәртібі, Таяу Шығыстағы жағдай, сондай-ақ екі ел арасындағы сауда-экономикалық және инвестициялық салалардағы ынтымақтастықты жандандыру мәселелері талқыланды.

	Нұрсұлтан Назарбаев БАӘ Қазақстанның араб және мұсылман әлеміндегі маңызды серіктесі болып саналатынын және бүгінгі күні саяси ынтымақтастықта жоғары деңгейге қол жеткізгенін атап өтті.

	Тараптар екі ел арасындағы тауар айналымын арттыру және шарттық-құқықтық базаны жетілдіру жөнінде шара қабылдау туралы уағдаласты.       
///Әңгімелесу барысында саясат, сауда-экономика, көлік-транзит, инвестиция салаларындағы екіжақты ынтымақтастықты дамыту және одан әрі нығайту мәселелері талқыланды.
Нұрсұлтан Назарбаев пен Мұхаммед бен Заид Әл Наһаян мемлекетаралық өзара қарым-қатынастың қарқынды дамуы біздің халықтарымыздың берік достық байланысының кепілі екенін атап өтті.
Бұдан бөлек, тараптар өңірлік және халықаралық қауіпсіздіктің мейлінше өзекті мәселелері жөнінде пікір алмасты.



///
	 

	№ 466
///
	 

	Нұрлы жол – болашаққа бастар жол

	Құрметті қазақстандықтар!

	Бүгінде бүкіл әлем жаңа сындармен және қатерлермен бетпе-бет келіп отыр. Әлемдік экономика әлі де жаһандық қаржы-экономикалық дағдарыс салдарынан айыға қойған жоқ. Қалпына келу өте баяу және сенімсіз қадамдармен жүруде, ал кейбір жерлерде әлі құлдырау жалғасуда. Геосаяси дағдарыс пен жетекші державалардың санкциялық саясаты әлемдік экономиканы қалпына келтіруде қосымша кедергілер туындатуда. 

	Мен өзімнің тәжірибемнен алдын ала сезіп отырғанымдай, таяудағы жылдар жаһандық сынақтардың уақыты болады. Әлемнің бүкіл архитектурасы өзгереді. Барлық елдер осы күрделі кезеңнен лайықты өте алмайды. Бұл шептен тек мықты мемлекеттер, жұдырықтай жұмылған халықтар ғана өтетін болады. Қазақстан, әлемдік экономиканың бір бөлшегі және геосаяси қысымның эпицентріне тікелей жақын орналасқан ел ретінде, барлық осы үдерістердің теріс ықпалына тап келеді. Нәтижесінде не болып жатқанын біз көріп отырмыз: әлемдік нарықтарда баға құлдырауда және, тұтастай алғанда, экономикалық өсім баяулауда.

	Халықаралық валюта қоры мен Дүниежүзілік банк тарапынан 2014 және одан кейінгі екі жылда әлемдік экономиканың дамуында болжам төмендеу жағына қарай қайта қаралғаны белгілі. Сондықтан кейбір позицияларды жедел түрде қайта қарап, сондай-ақ, алдағы кезеңдердің жоспарларына түзетулер енгізу қажет. Бізде ырғалып-жырғалуға уақыт жоқ. Бүгін айтылатын шараларды 2015 жылдың 1 қаңтарынан бастап жүзеге асыру керек. Біз теріс үрдістердің алдын алу үшін барлық ықтимал шараларды жедел қабылдауға тиіспіз.

	Бүгін менің тапсырмам бойынша Үкімет белсенді жұмысқа кірісіп кетті. Біз 2015 жылға арналған республикалық бюджеттің параметрлерін қайта қарадық. Бұл дұрыс, өйткені, біздің экспорттық шикізат ресурстарына бағаның құлдырауы бюджеттің кіріс бөлігіне қаржы түсуін төмендетуге алып келуде. Бірақ, соған қарамастан, Үкімет алдына оңай емес, алайда, нақты міндет – барлық әлеуметтік міндеттемелерді толық көлемінде қамтамасыз ету міндеті қойылып отыр.

	Дағдарыс жағдайларында, әлемдік тәжірибе көрсетіп отырғанындай, экономикалық саясатты қайта бағдарлаулар жүріп жатыр. Қолдауды экономикалық өсім мен жұмыспен қамтуда аса үлкен мультипликативті тиімділік беретін салалар алуы тиіс. Мұндай тәжірибе бізде бұған дейін болған. Біздің 2007-2009 жылдардағы дағдарысқа қарсы табысты шараларымызды еске алсақ та жеткілікті. Көріп отырғандарыңыздай, өмір біздің жоспарларымызға түзетулер енгізуде. Және біз партияның тұғырнамасын бүгінгі күн шындығы тұрғысынан қарай отырып жаңа мазмұнмен толықтыруға тиіспіз.

	Менің тапсырмам бойынша Үкімет дамудың жаңа ауқымды бағдарламасын жасауды аяқтады. Бүгінде, алдымызда тұрған сын-қатерлерге жауап бере отырып, мен Қазақстанның «Нұрлы Жол» Жаңа Экономикалық Саясаты туралы жариялаймын. Мен 2015 жылға арналған халыққа жаңа Жолдауымды осыған арнаймын. Ол контрциклды сипатқа ие болады және біздің экономикамыздағы құрылымдық реформаларды жалғастыруға бағытталады. Бұл нені білдіреді?

	Сыртқы нарықтардағы жағдай оңтайлылығымен ерекшеленіп, мұнай мен біздің экспорттық өнімдерімізге баға айтарлықтай жоғары деңгейде болған жылдары біз шикізат экспортынан түскен табыстарды Ұлттық қорға бағыттап келдік. Ұлттық қордың негізгі міндеттерінің бірі біздің экономикамыздың сыртқы естен тандырулар алдындағы орнықтылығын, оның ішінде, табиғи ресурстарға баға төмендеген жағдайда да, жоғарылату болып табылады.

	Осы жылдардың бәрінде шикізат өндіру мен одан түскен табыстарды біз осы Қорға салып келдік. 10 миллиард долларды біз 2007-2009 жылдардағы дағдарысқа қарсы күреске бағыттадық. Қалған ақшаны ішіп-жеп және жұмсап қойған жоқпыз, сақтадық және көбейттік. Қазір біз осы резервтерді пайдалануға тиіс болатын кезең туындап келеді. Бұл қаржы қиын уақыттарды еңсеріп, экономикамыздың өсімін ынталандыруға көмектесетін болады. Бұл ресурстар қысқа мерзімдік шараларға арналмаған. Олар экономиканы әрі қарай қайта құрылымдауға бағытталатын болады. Нақты айтқанда, көліктік, энергетикалық, индустриялық және әлеуметтік инфрақұрылымдарды, шағын және орта бизнесті дамытуға бағытталады.

	Ақпан айында Ұлттық қордан экономикалық өсім мен жұмыспен қамтуды қолдау үшін 2014-2015 жылдарға 500 миллиард теңгеден екі транш бойынша 1 триллион теңге бөлу туралы шешім қабылданған болатын. Басталған жобаларды аяқтау және аса өткір мәселелерді шешу үшін Үкіметке Ұлттық қордан 500 миллиард теңге көлеміндегі екінші транш қаржысын мына мақсаттарға бағыттауды тапсырамын.

	Бірінші. Шағын және орта бизнесті, сондай-ақ, ірі кәсіпкерлікті жеңілдікпен несиелеуге қосымша 100 миллиард теңге бөлу қажет. Бұл тамақ және химия өнеркәсібіндегі, машина жасаудағы, сондай-ақ, қызмет көрсетулер саласындағы жобаларды жүзеге асыруды қамтамасыз етеді.

	Екінші. Банк секторын сауықтыру және «жаман» несиелерді сатып алу үшін 2015 жылы Проблемалы несиелер қорын қосымша 250 миллиард теңге көлемінде капиталдандыруды қамтамасыз етуді тапсырамын.

	Үшінші. Жаңа инвестициялар тарту үшін тиісті жағдайларды жақсарту қажет. Осы мақсатта 2015 жылы «құрғақ порттың» бірінші кешені құрылысын аяқтауға, «Қорғас-Шығыс қақпасы» және Атырау мен Тараздағы «Ұлттық индустриялық мұнай химиясы  технопаркі» арнайы экономикалық аймақтары инфрақұрылымдарына 81 миллиард теңге бағыттауды тапсырамын.

	Төртінші. Бұған дейін бөлінген 25 миллиардқа ЭКСПО-2017 кешені құрылысын жалғастыруды несиелеу үшін 2015 жылы қосымша 40 миллиард теңге бөлуді тапсырамын.   

	Бесінші. ЭКСПО-2017 қарсаңында бізге Астананың көліктік инфрақұрылымын дамыту туралы ойластыру қажет. Астана аэропорты осы жылдың өзінде-ақ өзінің максималды өткізу қабілеті – 3,5 миллион адамға жетеді. Сондықтан оның әлеуетін ұлғайту үшін 2015 жылы жаңа терминал құрылысы мен ұшу-қону жолағын қайта жаңғырту үшін 29 миллиард теңге бөлуді тапсырамын. Бұл өткізу қабілетін 2017 жылға қарай жылына 7,1 миллион жолаушыға дейін ұлғайтуға мүмкіндік береді.

	Құрметті қазақстандықтар!

	Экономиканы дамытуда жаңа сыртқы тәуекелдерді есепке ала отырып, бізге іскерлік белсенділік пен жұмыспен қамтуды ынталандыру үшін жаңа бастамалар қажет. Жаңа Экономикалық Саясаттың Тұғыры мен бүгін жариялағалы отырған Инфрақұрылымдық дамудың жоспары болады. Ол 5 жылға есептелген және қатысуға 100-ден астам шетелдік компаниялар ниет білдіріп отырған ҮИИДБ-ны жүзеге асырудың Екінші бесжылдығына сәйкес келеді. Жалпы инвестициялық портфель 6 триллион теңгені құрайды, мемлекеттің үлесі – 15 пайыз.

	***

	Қазақстан – ұшқан құстың қанаты талатын ұлан-ғайыр аумақтың иeci. Сондықтан, аталған жоспар орасан қаражат пен еңбекті, аса ауқымды жұмысты қажет етеді. «Елдің өркенін білгің келсе, жолына қара» деген қағида қалыптасқан. Барыс-келіс пен алыс-берісте жол қатынасы айрықша маңызға ие. Көне замандарда ірі қалаларымыздың көбі Ұлы Жібек жолын жағалай қоныс тепкен.

	Қазір де қайнаған тіршілік күре жолдардың бойында. Жол – шын мәнінде өмірдің өзегі, бақуатты тірліктің қайнар көзі. Барлық аймақтар теміржолмен, тасжолмен, әуе жолымен өзара тығыз байланысуы керек. Астанада тоғысқан тоғыз жолдың торабы елорданың жасампаздық рухын тарататын өмір-тамырға айналуы тиіс. Аймақтардың өзара байланысын жақсарту елдің ішкі әлеуетін арттырады. Облыстардың бip-бipiмeн сауда-саттығын, экономикалық байланыстарын нығайтады. Ел ішінен тың нарықтар ашады. Осылай, алысты жақын ету – бүгінгі Жолдаудың ең басты түйіні болмақ.

	  *** 

	Бірінші. Көліктік-логистикалық инфрақұрылымдарды дамыту. Ол макроөңірлерді хабтар қағидаты бойынша қалыптастыру аясында жүзеге асырылатын болады. Оның үстіне, инфрақұрылымдық қаңқа Астанамен және макроөңірлерді магистаралды автомобиль, теміржол және әуе жолдарымен  шұғыла қағидаты бойынша өзара байланыстырады. Бірінші кезекте, негізгі автожолдар жобасын жүзеге асыру қажет. Бұлар Батыс Қытай – Батыс Еуропа; Астана – Алматы; Астана – Өскемен; Астана – Ақтөбе – Атырау; Алматы – Өскемен; Қарағанды – Жезқазған – Қызылорда; Атырау – Астрахань.

	Сондай-ақ, елдің шығысында логистикалық хаб және батысында теңіз инфрақұрылымын құруды жалғастыру қажет. Батыс бағытта Каспий порты арқылы экспорттық әлеуетті арттыруға Құрық портынан ауқымды паромдық өткелі және Боржақты – Ерсай теміржол желісі ықпал ететін болады. Үкіметке Қытайдың, Иранның, Ресей мен ЕО елдерінің «құрғақ» және теңіз порттарында терминалдық қуаттар салу немесе жалға алу мәселесін ойластыруды тапсырамын.

	Екінші. Индустриялық инфрақұрылымдарды дамыту. Инфрақұрылымдық жобаларды жүзеге асыру құрылыс материалдарына, көліктік-коммуникациялық, энергетикалық және тұрғын үй-коммуналдық салалар үшін өнімдер мен қызмет көрсетулерге үлкен сұраныс тудырады.

	Осыған байланысты, біріншіден, жұмыс істеп тұрған арнайы экономикалық аймақтарда инфрақұрылымдар қалыптастыру жұмыстарын аяқтау керек. Үкіметке және әкімдерге оларды нақты жобалармен толықтыру бойынша жедел шаралар алу қажет. Екіншіден, өңірлерде ШОБ өндірісін дамыту мен қосымша инвестициялар тартуға бағытталған жаңа индустриялық аймақтар салу мәселесін ойластырған жөн. Туризм үшін инфрақұрылым – жеке бағыт. Оның басты басымдығы жұмыс орындары санын көптеп құру мүмкіндігі болып табылады. Мұнда бір жұмыс орнын құру өнеркәсіпке қарағанда 10 есе арзанға түседі.

	Үшінші. Энергетикалық инфрақұрылымдарды дамыту. Өткен 5 жылда энергетикада индустрияландыру бағдарламасы шеңберінде үлкен жұмыстар жүргізілді. Соған қарамастан, магистралдық желілердің шектеулілігі елдің оңтүстік өңірлерінде электр энергиясының, орталық және шығыс облыстарында табиғи газдың тапшылығын туындатып отыр. Екі жобаға назар салу керек. «Екібастұз – Семей – Өскемен» және «Семей – Ақтоғай – Талдықорған – Алматы» бағыттарында жоғары вольтты желілер салу қажет. Бұл қазақстандық электр стансаларының елдің барлық өңірлерін теңдестірілген энергиямен қамтамасыз етуіне мүмкіндік береді.

	Төртінші. ТКШ мен су және жылумен қамтамасыз ету желілері инфрақұрылымдарын жаңғырту. Инвестицияларға жалпы қажеттілік қаржыландырудың барлық көздерінен 2020 жылға дейін жыл сайын ең азы 200 миллиард теңге бөлгенде кем дегенде 2 триллион теңгені құрайды.

	Бүгін ТКШ-ны жаңғыртуға инвестициялар салуға Еуропа Қайта құру және даму банкі, Азия даму банкі, Ислам даму банкі, сондай-ақ, жеке инвесторлар үлкен қызығушылық танытып отыр. Ұзақ мерзімді инвестициялық тарифтер ұсыну арқылы олардың барынша тартылуын қамтамасыз ету қажет. Тарифтердің айтарлықтай ұлғаюына жол бермеу үшін ондай жобаларды мемлекет қосымша қаржыландыруы керек. Осыған байланысты жылу және сумен қамтамасыз ету жүйелерін жаңғырту қарқынын жеделдету үшін бюджетте қарастырылған қаржыға қосымша жыл сайын 100 миллиард теңге бағыттау ұтымды болмақ.   

	Бесінші. Тұрғын үй инфрақұрылымдарын нығайту. Агломерациялар қалыптастыру айтарлықтай тұрғындар ағынымен қатарласа жүреді. Бұл еңбек нарығы мен қалалардың инфрақұрылымына, соның ішінде, тұрғын үй қорына қысым туғызады. Сондықтан жалға берілетін тұрғын үй құрылысына көзқарасты қайта қараған жөн. Мемлекет әлеуметтік жалдамалы баспананы салып, оны тұрғындарға сатып алу құқын бере отырып, ұзақ мерзімді жалға ұсынады. Баспананы тікелей, делдалдарсыз және несиеге барынша төмен пайызбен ұсыну оның сатып алу құнын арзандатуға мүмкіндік береді. Бастапқы жарнаның болмауы мен ипотека үшін төмен пайыздар баспананы қазақстандықтардың көптеген жіктері үшін қолжетімді ете түседі. Сондықтан 2015-2016 жылдар ішінде жалға берілетін тұрғын үй құрылысын қаржыландыруды қосымша 180 миллиард теңге сомасында ұлғайтамыз.

	Алтыншы. Әлеуметтік инфрақұрылымдарды дамыту. Бірінші кезекте, бұл – апатты мектептер мен үш ауысымда оқыту проблемаларын шешу. Бұл – біздің Сайлауалды тұғырнамамыздың негізгі индикаторларының бірі. Үшжылдық бюджетте қарастырылған қаржы бұл проблеманы 2017 жылға дейін шешуге мүмкіндік бермейді. Сондықтан Үкіметке қосымша 70 миллиард теңге бағыттауды тапсырамын. Балалар бақшасының жетіспеушілігі – басқа мәселе. Мектепке дейінгі мекемелерде орындар тапшылығын түбегейлі қысқарту үшін 3 жыл бойы қосымша 20 миллиард теңге бағыттауды тапсырамын. Әкімдер жеке секторды тарта отырып, бұл жұмыспен барынша айналысуы тиіс.

	Индустрияландыру бағдарламалары шеңберінде базаларында ғылымның экономика салаларымен және мамандар дайындаумен байланысы қамтамасыз етілетін 10 ЖОО анықталды. Осы мақсаттарға 2017 жылға дейін 10 миллиард теңге бағыттай отырып, осы жоғары оқу орындарының материалдық-техникалық базасын қалыптастыруды тапсырамын.

	Жетінші. Шағын және орта бизнес пен іскерлік белсенділікті қолдау бойынша жұмысты жалғастыру қажет. Бүгінде Ұлттық қордан ШОБ-ты қолдауға және несиелеуге бағытталған 100 миллиард теңге толықтай игерілді. Бұл 4,5 мың жұмыс орнын құруға мүмкіндік берді. Бұл қаржыға сұраныс ұсыныстан 23 миллиард теңгеге асып түсті. Бизнесті 10 жылға бар-жоғы 6 пайызбен несиелеудің бұрын-соңды болмаған шарты жасалды. Мұндай шарттар біздің елімізде бұған дейін болған емес. ШОБ-ты экономикалық өсімнің драйвері ретінде дамыту және оның үлесін 2050 жылға қарай ІЖӨ-нің 50 пайызына ұлғайту бойынша жұмысты жалғастырған жөн. Сондықтан шағын және орта бизнес үшін 2015-2017 жылдары жалпы сомасы 155 миллиард теңге несие желілерін АДБ, ЕҚДБ, Дүниежүзілік банк есебінен тиімді пайдалану қажет.  

	Құрметті қазақстандықтар!

	Әлемдік экономикадағы ахуал мынадай дағдарысты жағдайларда алға қойған мақсаттарға қосымша қаржы ресурстарынсыз қол жеткізу айтарлықтай күрделі.

	Кезінде Ұлттық қордың не үшін құрылғанын қаперлеріңізге салғым келеді. Оның басты міндеті – тұрақты әлеуметтік-экономикалық дамуды қамтамасыз ету және экономиканы сыртқы қолайсыз жағдайлардан қорғау. Дәл қазір біздің осы қорымызды қажетке жарататын кез келді. Қазақстан өзге елдердің қателіктерін қайталамай, экономикалық өсім үшін ішкі қорын барынша тиімді пайдалануы тиіс.

	Мен Ұлттық қордан 2015-тен 2017 жылға дейінгі кезеңге жыл сайын қосымша 3 миллиард долларға дейін бөлу жөнінде шешім қабылдадым. Үкіметке бір апта мерзімде Ұлттық қордан қаржы бөлу үшін тиісті шешім дайындауды және 2015 жылға арналған республикалық бюджет жобасында қажетті қаржыларды ескеруді тапсырамын. Сондай-ақ, Үкімет қажетті шаралар қабылдап, осы қаржылардың тиімді әрі оңтайлы пайдаланылуын қамтамасыз етуі керек.

	Мен құрған комиссия қаржының тиімді жұмсалуын қатаң қадағалап, жеке өзіме баяндап отыратын болады. Әр теңге үшін қатаң сұрау болмақ. Барлық әкімдерге айрықша жауапкершілік жүктеледі. «Нұр Отан» осы жұмысқа белсенді араласып, барлық деңгейлерде қатаң партиялық бақылау орнатуы тиіс.

	Ұлттық қор инвестициялары экономиканың тиісті салаларында міндетті құрылымдық реформалар жүргізумен қоса-қабат жүруі тиіс. Ол үшін жобаларды халықаралық қаржы ұйымдарымен бірлесіп жүзеге асыруды қамтамасыз ету қажет. Мәселен, Дүниежүзілік банк, Азия даму банкі, ЕҚДБ және ИДБ қазірдің өзінде 90 басымдықты жобаға 9 миллиард доллар шамасында бөлуге дайын. Қаржыларды бөлу инвестициялық белсенділікті қолдауға, халықтың табыстары деңгейі төмендеуінің алдын алуға және жаңа жұмыс орындарын ашуды ынталандыруға бағытталған. Нәтижесінде қысқа мерзімді және орта мерзімді перспективада экономиканың тұрақты өсуі қамтамасыз етіледі.

	Біздің білім беруді, денсаулық сақтауды, ауыл шаруашылығын дамыту бағдарламаларымыз жалғаса береді. Бұл туралы алдағы жылы Үкіметтің алғашқы кеңейтілген отырысында нақты әңгіме қозғайтын боламыз. «Нұрлы Жол» Жаңа Экономикалық Саясат – әлемнің ең дамыған 30 елінің қатарына бару жолындағы біздің ауқымды қадамымыз.

	Бүгінде табысты жұмыс істеу үшін барлық қажетті жағдайлар жасалған. Әкімшілік реформа жүргізілді, Үкімет пен атқарушы биліктің жаңа құрылымы жұмыс істеуде. Әр министр не істеу керек екенін біледі. Біз басқарудағы қосарланушылық пен қажет емес буындарды жойдық. Әкімдер өкілеттіліктің қажетті деңгейіне ие болды. Өңірлерде бәрі бар – бағдарламалар, ресурстар, қаржы құралдары. Әркім өз жұмыс учаскесі үшін жауап береді. Тек білекті сыбанып, іске кірісу қажет.

	«Нұрлы Жол» Жаңа Экономикалық Саясат біздің экономикамыздың таяу жылдардағы өсімінің драйвері болады. Тек жол құрылысы арқылы ғана жаңадан 200 мың жұмыс орны құрылады. Ал бұл халықтың жұмыспен қамтылуын және табыстарының өсуін білдіреді. «Нұрлы Жол» цемент, металл, техника, битум, жабдықтар өндіру мен соған сәйкес қызметтер сияқты экономиканың басқа да салаларына мультипликативті әсер етеді. Жолдар – Қазақстан үшін өмір желісі. Біздің кең байтақ жерімізде жолдар бойында әркезде де өмір пайда болған және дамып отырған. Біз Астанадан барлық жақтарға автомобиль, теміржол және авиациялық магистральдар тарайтындай көлік желісін құруға тиіспіз. Жүректен тарайтын артериялар сияқты. Күннен тарайтын шұғыла сияқты.

	Қазақстандықтар салатын жаңа магистральдар біздің экономикамыз бен қоғамымызды жаңартады. Олар біздің еліміздің барлық түкпірлерін орталықпен берік байланыстырады. Жүк тасымалы жеделдейді және ұлғаяды. Ел арқылы транзит көлемі артады. Біздің азаматтарымыз заманауи және сапалы автомагистральдармен жүріп, кез келген өңірге қауіпсіз және тез жететін болады. Әлеуметтік инфрақұрылым жақсарады, жаңа және заманауи мектептер мен ауруханалар жоғары сапалы қызметтер көрсетеді. Нәтижесінде ол әрбір қазақстандықтың әл-ауқаты мен өмір сапасында көрініс табады. Ал ең бастысы – осының бәрі болашақ ұрпақтың байлығы ретінде біздің жерімізде қалады.

	Құрметті қазақстандықтар!

	Алда үлкен де жауапты жұмыстар тұр. Толысқандықтың жаһандық сынынан өту үшін біздің топтаса білуіміз қажет. Біз барлық қазақстандықтар арасындағы сенімді нығайтуға тиіспіз! Бір-бірімізге тағатты болуымыз керек! Бұлар – Қазақстанның болашағына кілттер. Этносаралық келісім – ол өміршеңдік оттегі. Біз дем алған кезде оны байқамаймыз, ол өздігінен болады – біз тек өмір сүреміз. Бірлігіміз бен этносаралық келісімді біздің өзіміз сақтауға тиіспіз. Оны біз үшін ешкім ешқашан сырттан келіп жасамайды. Біздің жастарымыз жаңа, тәуелсіз елде өсіп келеді. Бүгінгі буын 90-шы жылдардағы этносаралық соғыстар мен қақтығыстарды, күйреуді көрген жоқ. Сондықтан көпшілігі Қазақстандағы тұрақтылық пен қолайлы өмірді туғаннан солай болуға тиіс сияқты қабылдайды.

	Тұрақтылық пен келісім дегеніміз не? Ол отбасылық әл-ауқат, қауіпсіздік, баспана. Бейбітшілік – ол әке мен ана қуанышы, ата-аналар денсаулығы және біздің балаларымыздың бақыты. Бейбітшілік – ол тұрақты жұмыс, жалақы және ертеңгі күнге деген сенім. Бейбітшілік пен тұрақтылық – күн сайынғы еңбекпен қорғап, нығайтуды қажет ететін жалпыхалықтық жетістік. Мен жастар – біздің болашағымыздың тірегі дегенді әркез айтып келемін. Мемлекет жаңа буынның алдында барлық есіктер мен жолдарды ашты! «Нұрлы Жол», міне, біздің креативті ырғақты жастарымыздың күш-жігер жұмсап, құлаш сермейтін тұсы осы!

	Алдағы жылы біз Конституцияны қабылдаудың және Қазақстан халқы Ассамблеясы құрылуының 20 жылдығын салтанатты түрде атап өтеміз. Осы даталарды атап өте отырып, бізге қазақстандықтарды рухани тұрғыда бұрынғыдан да гөрі күштірек, топтасқан және бұрынғыдан да бетер тағатты ету маңызды. Қазақстан, тек алға – біздің осы басты қағидатымыз тарихтың жаңа жауапкершілікті орамында жаңаша үн мен неғұрлым терең мағынаға ие болатынына менің сенімім мол. Баршаларыңызға біздің Отанымызды бұрынғыдан да зор биікке көтеретін жаңа шыңдарға қол жеткізуде табыстар тілеймін!

	Қадірлі халқым!

	Біз Жалпыұлттық идеямыз – Мәңгілік Елді басты бағдар етіп, тәуелсіздігіміздің даму даңғылын Нұрлы Жолға айналдырдық. Қажырлы еңбекті қажет ететін, келешегі кемел Нұрлы Жолда бірлігімізді бекемдеп, аянбай тер төгуіміз керек. Mәңгілік Ел – елдің біріктіруші күші, ешқашан таусылмас қуат көзі. Ол «Қазақстан-2050» Стратегиясының ғана емес, XXI ғасырдағы Қазақстан мемлекетінің мызғымас идеялық тұғыры! Жаңа Қазақстандық патриотизм дегеніміздің өзі – Мәңгілік Ел! Ол – барша Қазақстан қоғамының осындай ұлы құндылығы.

	Өткен тарихымызға тағзым да, бүгінгі бақытымызға мақтаныш та, гүлденген келешекке сенім де «Мәңгілік Ел» деген құдіретті ұғымға сыйып тұр. Отанды сүю – бабалардан мирас болған ұлы мұраны қадірлеу, оны көздің қарашығындай сақтау, өз үлесіңді қосып, дамыту және кейінгі ұрпаққа аманат етіп, табыстау деген сөз. Барша қазақстандықтардың жұмысының түпкі мәні – осы!

	«Мәңгілік Ел» идеясының бастауы тым тереңде жатыр. Осыдан 13 ғасыр бұрын Тоныкөк абыз «Tүркі жұртының мұраты – Мәңгілік Ел» деп өсиет қалдырған. Бұл біздің жалпыұлттық идеямыз мемлекеттігіміздің тамыры сияқты көне тарихтан бастау алатынын көрсетеді. Жалпыұлттық идеяны өміршең ететін – Елдің бірлігі. Ауызбіршілік қашқан, алауыздық тасқан жерде ешқашан да жалпыұлттық идеялар жүзеге асқан емес. Қазақстанның шыққан шыңы мен бағындырған биіктерінің ең басты себебі – бірлік, берекесі.

	Біз тұрақтылықты бағалай білгеніміздің арқасында бүгінгі табыстарға жеттік. Ешкімді кемсітпей, ешкімнің тілі мен ділін мансұқтамай, барлық азаматтарға тең мүмкіндік беру арқылы тұрақтылықты нығайтып келеміз. Біздің кейінгі ұрпаққа аманаттар ең басты байлығымыз – Ел бірлігі болуы керек. Осынау жалпыұлттық құндылықты біз әрбір жастың бойына сіңіре білуге тиіспіз.

	2015 жыл – ұлттық тарихымызды ұлықтау және бүгінгі биіктерімізді бағалау тұрғысынан мерейлі белестер жылы. Қазақ хандығының 550 жылдығын, Қазақстан халқы Ассамблеясы мен Конституциямыздың 20 жылдығын, Ұлы Жеңістің 70 жылдығын атап өтеміз. Осынау тарихи белестер Жаңа Қазақстандық Патриотизмді ұрпақ жадына сіңіруде айрықша рөлге ие. Біз 2015 жылды Қазақстан халқы Ассамблеясы жылы деп жарияладық. Елдің тұтастығы мен бірлігі, татулығы мен тыныштығы ең басты назарда.

	Ел бірлігі – біздің барша табыстарымыздың кілті. Тұрақты дамудың қазақстандық моделі бүгінде бүкіл әлемге үлгі. Тәуелсіздігіміздің 25 жылдық мерейтойын және халықаралық ЭКСПO-2017 көрмесін табысты өткізіп, еліміздің әлеуетін әлемге паш етеміз. Ұлы жолдағы сапарымыз сәтті, болашағымыз жарқын болсын! Баршаңызға «Нұрлы Жол» Жолдауын жүзеге асыруда табыс тілеймін!



///Кездесуде А.Смолин Мемлекет басшысына Жоғары Сот кеңесінің 2016 жылғы жұмысының нәтижелері, сондай-ақ «100 нақты қадам» ұлт жоспарын іске асыру барысында судьяларды іріктеу ісін оңтайландыру жөнінде мәлімдеді.
Нұрсұлтан Назарбаев Жоғары Сот кеңесінің жаңа ереже мен қабылданған заңға сәйкес сапалы кадрларды іріктеу бағытында жүргізіп жатқан жұмысының ерекше рөлін атап өтіп, оның қызметіне басқа органдардың араласуына жол берілмейтінін айтты.
– Біз толық объективтілік болу және араласпаушылық талабы сақталу үшін алғаш рет автономды Жоғары Сот кеңесін құрдық. Қазір судьяларды жаңа ережелер мен жаңа заңға сәйкес іріктеп жатырмыз, – деді Қазақстан Президенті.
А.Смолин судьяларды іріктеу тәртібі мен біліктілік талаптарын қатайтуды көздейтін Ұлт жоспарының 17-қадамының орындалуы туралы баяндады.
– Жүргізілген жұмыстар қорытындысы бойынша судья лауазымына елеулі кәсіби және өмірлік тәжірибесі бар тұлғалар тағайындалады, – деді А.Смолин.
Сондай-ақ, Жоғары Сот кеңесі төрағасы Судьялардың VII съезінде Қазақстан Президенті қойған міндеттерді орындауға қатысты жұмыстар туралы хабарлады.
Мемлекет басшысы кездесу қорытындысы бойынша сот жүйесіндегі кадрлық жұмысты жетілдіру ісін жалғастыруды тапсырды.


/// 
Іс-шараға 3000-ға жуық адам қатысты, олардың қатарында Қазақстан халқы Ассамблеясының өкілдері, республикалық және өңірлік этномәдени бірлестіктердің мүшелері, ғылыми және шығармашыл зиялы қауым, жастар бар.
Елбасы форумға қатысушыларға арнаған сөзінде бүгінде еліміз бойынша 962 этномәдени бірлестік жұмыс жүргізіп отырғанын атап өтті.
Осының бәрі барлық азаматтар үшін Қазақстанның туған үйіндей болып саналатынын айғақтайды. ХХ ғасыр баршаға, соның ішінде Қазақстан жерінде пана тапқан қоныс аударушылар мен күштеп жер аударылғандарға қиын тиді. Былтыр жыл бойы аталып өткен Ассамблеяның 20 жылдығы біртұтас Отанымыздың және балаларымыздың болашағын Қазақстан халқы бірге қалыптастырып жатқанын көрсетті. Бірге өмір сүре отырып, біз бір-бірімізді рухани тұрғыдан байыта түсеміз. Біздің халқымыз татулық пен келісімнің бірегей саясатымен, достық негіздегі көршілестікке бейімдігімен, тұрақтылық пен тыныштыққа ұмтылысымен мақтана алады, – деді Қазақстан Президенті.
Нұрсұлтан Назарбаев елімізде барлық мәдениеттер мен тілдердің тең құқылы дамуы, тарихи дәстүрлер мен ғұрыптардың өркендеуі қамтамасыз етілгенін айтты.
Бұл орайда Қазақстан халқы Ассамблеясының рөлі зор. Осы жылдар ішінде ол елдегі этностарды жақындастырды, әрбір мәдениеттің озық үрдістерін паш етті. Бір қарағанда әр этностың дәстүрі бір-біріне ұқсамағанымен, олардың түпкі мәні бір. Әртүрлі атап жүрсек те, этникалық мерекелердің уақыты мен себептері үйлесіп тұрады. Біз барлық этностардың мерекелеріне ықыласпен қатысамыз, өйткені қазақстандықтар бірліктің, бейбітшіліктің, тыныштықтың, бақыт пен мейірімнің айрықша рухын қалыптастыра білді, – деді Мемлекет басшысы.
Қазақстан Президенті еліміз 100-ден аса этнос пен 17 конфессия өкілдерінің жайлы өмір сүруіне барлық жағдай жасалған заманауи әрі қауіпсіз ортақ шаңырақ болып отырғанына назар аударды.
Олар ана тілі мен тарихын оқиды, өз діндерін ұстанады, ұлттық дәстүрлері мен әдет-ғұрыптарын сақтайды. Біздің газет-журналдарымыз 15 тілде шығады, ал театрларымыз 7 тілде сөйлейді. Барлық облыста кіші Ассамблеялар тиімді жұмыс істейді. Қазақстандықтардың татулығы мен келісімі – қоғамды ұйыстырушы күш. Көпұлттылық елдің стратегиялық артықшылығы екенін біз іс жүзінде дәлелдедік.  Ассамблеяның жастармен жұмысқа көбірек көңіл бөле бастағаны өте маңызды. Нақ осы жастарға өмірлік айқын бағдар беру керек, оларды күмәнді идеялардың ықпалынан қорғау қажет, – деді Нұрсұлтан Назарбаев.
Мемлекет басшысы бүгінде көптеген елдердегі жағдайдың зорлық, этникалық алалау, түрлі соғыстар мен қақтығыстар сияқты ең қайғылы сценарийлер бойынша өрбіп жатқанын айтты. 
Осындай жағдайда әрбір қазақстандық татулық пен қоғамдық келісімнің шынайы бағасы қандай екенін, диалог, бір-біріне деген құрмет, төзімділік пен толеранттылық жолын таңдау арқылы қандай қайғы-қасіреттерден аман қалғанымызды жете сезіне бастады. Біздің тәжірибемізді енді өзге мемлекеттер зерттеп, пайдалануда. Қазақстанның болашағы зор. Біз сіздермен бірге барлық қиындықтарды еңсереміз, алға жылжу үшін мемлекет барлық шараны іске асырады, – деді Қазақстан Президенті.
Нұрсұлтан Назарбаев Орал қаласы еліміздің жарқыраған жақұты екенін атап өтті.
Батыс Қазақстан облысы Еуропа мен Азия арасын байланыстырушы өңір ретінде біздің  экономикамызда  әрдайым маңызды рөл атқарып келеді. Өңір орасан зор транзиттік әлеуетке ие, біз оны дамыта түсетін боламыз. Бүкіл Қазақстандағы сияқты мұнда дағдарысқа қарсы жұмыс жақсы жүріп жатқанын көріп отырмын. Әлемдік нарықтағы тұрақсыздық жағдайында облыс әлеуметтік маңызы бар 33 тауардың 24 түрін  өндіріп отыр. Индустрияландырудың бірінші бесжылдығы аясында 32 жоба жүзеге асырылып, 2 мың жұмыс орны ашылды. Сіздердің өңірлеріңізде Орал трансформатор зауыты, «Квант» жиһаз фабрикасы, «Батыс Марка Ламб» ет өңдеу кәсіпорны сияқты ірі кәсіпорындар бар. «Нұрлы жол» бағдарламасы бойынша тағы 40 жоба жүзеге асырылып, 2 мыңнан астам жұмыс орнымен қамтамасыз ететін болады, – деді Мемлекет басшысы.
Қазақстан Президенті мектепке дейінгі мекемелермен қамту деңгейі  өңірде 98 пайызға жеткеніне, тұрғын үйлер салынып жатқанына назар аударды. Бүгінде үш ауданда жалпы ұзындығы 500 шақырымға жуық автомобиль жолы салынып, облыстағы барлық дерлік елді мекендер газдандырылды.  
Нұрсұлтан Назарбаев елде жүргізіліп жатқан шаралар қарапайым адамдардың әл-ауқатын арттыруға бағытталғанын айтты. 
Соңында Мемлекет басшысы өңір тұрғындарына игілік пен бақ-береке тіледі.
Форум барысында  Қазақстан халқы Ассамблеясының және оның жанындағы Аналар кеңесінің мүшелері, этномәдени бірлестіктердің басшылары сөз сөйледі.
Сондай-ақ форум аясында этномәдени бірлестіктердің шығармашылық ұжымдарының қатысуымен мерекелік концерт өтті.  





///
	 

	2 шілдеде Үкіметтің елді индустриялық-инновациялық дамыту бағдарламасын жүзеге асыру жұмыстары туралы есебі тыңдалады. Оның аясында республикалық телекөпір өткізу жоспарлануда. Сонымен қатар Мемлекет басшысы Назарбаев орталығының жаңа ғимаратын аралап көреді және Ұлттық мұражайдың ашылу салтанатына қатысады.  

	3 шілдеде Президенттің  «ЭКСПО-2017» көрмесі нысандарының құрылыс аумағына баруы жоспарланған.

	4 шілдеде Елбасы «Атамекен» этномемориалдық кешенінде Мемлекеттік ту көтеру салтанатына қатысады. 
///Ведомстволардың және құқық қорғау органдарының басшыларының қатысуымен өткен жиында Жамбыл облысы Қордай ауданында болған оқиғаға байланысты алдын алу және ақпараттық жұмыстар жөніндегі мәселелер қарастырылды.
Мемлекет басшысы құқық қорғау органдарына алдағы уақытта мұндай оқиғаларға жол бермеу үшін кешенді шаралар қабылдауды тапсырды.
Қазақстан Президенті жалған ақпарат тарату және арандату сипатындағы кез келген әрекеттің жолын кесіп, ақпараттық кеңістіктегі жұмыстарды күшейтуді талап етті. 


///Құрметті отандастар!
 
Баршаңызды Отан қорғаушы күнімен құттықтаймын!
Айбынды армиямыздың даңқты дәстүрі кең-байтақ жерімізді жанқиярлықпен қорғап қалған батыр бабаларымыз бен Ұлы Отан соғысы ардагерлерінің өшпес ерлігінен бастау алады. Бүгінде әскеріміз Тәуелсіз Қазақстанның берік қалқаны ретінде жауынгерлік шеберлік пен асқақ рухтың озық үлгісін көрсетіп келеді.
Бұл мерекеде біз өз өмірін Отан қорғауға арнаған, антына адал жандарға ерекше құрмет көрсетеміз. Мемлекеттік шекарамыз бен әуе кеңістігімізді күзетіп, армия және флот бөлімшелерінде әскери борышын өтеп жатқан барлық сарбазға шынайы ризашылығымды білдіремін.
Коронавирус індетімен күрестің алдыңғы шебінде жүрген әскери қызметшілер, соның ішінде арнаулы жиындарға шақырылған азаматтар да алғысқа лайық. Олардың ерен еңбегі – шынайы патриотизм мен елге қызмет етудің жарқын көрінісі.
Мемлекетіміздің қорғаныс әлеуетін күшейту, әскери қызметшілердің өздерін және отбасын қолдау басты міндетіміз болып қала береді.
Сіздерге зор денсаулық, бақ-береке және елдік мүдде жолындағы абыройлы әрі мәртебелі қызметтеріңізге толайым табыс тілеймін!
///Қазақстан Президенті болып сайлануына орай Қасым-Жомарт Тоқаевтың атына құттықтау хаттар мен жеделхаттар келіп түсуде.
Германия Канцлері Ангела Меркель Мемлекет басшысына жаңа табыс тіледі.
«Сізді Қазақстан Республикасының Президенті қызметіне кірісуіңізбен құттықтаймын. Елдеріміз арасындағы әріптестік тұрақты дамып келеді. Германия реформалар мен демократияландыру жөніндегі жақын әріптес ретінде Қазақстанға қолдау көрсете беруге дайын», – делінген жеделхатта.
Үндістанның Премьер-Министрі Нарендра Моди Қазақстан Президентін құттықтап, екі елдің көп ғасыр бұрын басталған ықпалдастықты жалғастырып келе жатқанын айтты.
«Екіжақты ынтымақтастықтың қарқынды дамуының арқасында тарихи байланыстарымыз стратегиялық серіктестікке ұласты. Мемлекеттеріміз бен халықтарымыздың мүддесі үшін Үндістан мен Қазақстанның стратегиялық серіктестігін одан әрі нығайтуға және кеңейтуге дайын екенімді білдіремін», – делінген жеделхатта.
Хорватия Президенті Колинда Грабар-Китарович өзінің құттықтау хатында достық ынтымақтастықты одан әрі дамытуға бейіл екенін айтқан.
«Хорватия Қазақстанмен халықтарымыздың ортақ мүдделерін білдіретін көптеген салаларда тұрақты дамып келе жатқан әріптестікті және достық қатынастарды жоғары бағалайды. Біз өзара күш біріктіре отырып, ортақ ынтымақтастыққа, соның ішінде екі мемлекеттің әлеуетін іске асыру үшін экономикалық қатынастардың қарқынын арттыруға үлес қосатынымызға кәміл сенемін», – делінген жеделхатта.
Словакия Республикасының Президенті Андрей Киска да Қасым-Жомарт Тоқаевты құттықтады.
«Қазақстан – Словакияның Орталық Азиядағы маңызды серіктесі. Елдеріміз арасындағы ынтымақтастық ортақ мүдделерімізді білдіретін барлық салаларда дами беретініне сенім білдіреміз», – делінген жеделхатта.
Болгария Президенті Румен Радев Қасым-Жомарт Тоқаевқа еңбегінің жемісті болуын және Қазақстан халқына бақ-береке тіледі.
«Біз өзара күш жұмылдыра отырып, мемлекеттеріміз арасындағы екіжақты ынтымақтастықты нығайтуға және дамытуға үлес қосамыз, – делінген жеделхатта.
Швейцария Конфедерациясының Президенті Ули Маурер Қазақстан мен Швейцария арасындағы байланыстардың өте жақсы деңгейде екенін атап өтіп, екі мемлекеттің игілігі үшін ынтымақтастықты нығайтуға сенім білдірді.
Австрия Президенті Александр Ван дер Беллен Қасым-Жомарт Тоқаевқа демократиялық даму және реформаларды жүргізу ісінде табыс тіледі.
«Халықаралық және өңірлік қауіпсіздік пен тұрақтылықты қамтамасыз ету жөніндегі Қазақстанның ұзақ мерзімді қызметі Сіздің басшылығыңызбен одан әрі жалғаса беретініне сенімдімін», – делінген жеделхатта.
Латвия Президенті Раймонд Вейонис Қазақстанды Латвияның Орталық Азиядағы маңызды әріптесі әрі мемлекеттер арасындағы қарым-қатынастар конструктивті әрі өзара тиімді екенін атап өтті. 
Ресей Федерациясы Үкіметінің төрағасы Дмитрий Медведев Қасым-Жомарт Тоқаевтың жетекшілігімен экономика мен әлеуметтік салаларды модернизациялауда, азаматтардың өмір сүру деңгейін арттыруда кең ауқымды жоспарларды жүзеге асыру жалғасатынына сенім білдірді.
«Сіздің тату көрші, одақтас Ресей мен Қазақстан қарым-қатынастарының одан әрі дамуын, Еуразиялық экономикалық одақ аясындағы интеграциялық өзара іс-қимылдарды кеңейтуге бел шеше кірісуіңізді құп көреміз», – делінген құттықтау хатында.  
Ресей Федерациясының Федерация кеңесінің төрайымы Валентина Матвиенко Ресей мен Қазақстанның қарым-қатынастары, соның ішінде парламенттік бағыт бойынша конструктивті түрде қарқынды дамып келе жатқанын атап өтті.
«Қазақстан Сіздің басшылығыңызбен мемлекеттікті нығайту ісінде, ұлттық экономиканы көтеруде және еуразиялық кеңістікте өзара тиімді интеграциялық үдерістерді ілгерілетуде жаңа табыстарға жететініне Федерация Кеңесі сенеді», – делінген жеделхатта.
Қазақстан Президенті болып сайлануына орай Қасым-Жомарт Тоқаевтың атына құттықтау хаттарын Нидерланд Королі Виллем-Александр, Монғолия Президенті Халтмаагийн Баттулга, ЮНЕСКО ұйымының Бас хатшысы секретарь Одри Азуле, Экономикалық ынтымақтастық ұйымының Бас хатшысы Хади Солейманпур, Польшаның бұрынғы Президенті Александр Квасьневский, Бразилия Федералды Сенатының төрағасы, сенатор Дави Алколумбре Польша Республикасы Сенатының маршалы Станислав Карчевский, «Италия-Қазақстан» парламентаралық достық тобының төрағасы Эдмондо Чириелли, Польша-Қазақстан сауда-өнеркәсіп палатасының төрағасы Петр Гузовски, Еуропа Парламентіндегі Польша Республикасының депутаты Рышард Чарнецкий, Польша Республикасының сенаторы Ян Филип Либицкий, Польша  Республикасының  Сейм депутаты Томаш Ленц жолдады. 
///Кездесу барысында Қасым-Жомарт Тоқаев пен Владимир Зеленский бірін-бірі өз мемлекеттеріндегі ең жоғары қызметке сайлануларымен құттықтады.
Мемлекет басшысы екі ел арасындағы тарихи тамырластық пен ортақ болашақ жайын атап өтті. Қасым-Жомарт Тоқаев Украинамен арадағы саяси және сауда-экономикалық  ынтымақтастықты одан әрі дамытуға дайын екенін, бұл бағыттағы мүмкіндіктеріміз зор екенін айтты.
Кездесу соңында Қасым-Жомарт Тоқаев пен Владимир Зеленский бір-бірін өз мемлекеттеріне сапармен келуге шақырды.



/// 
Мемлекет басшысы кәсіпорын ұжымын нысанның іске қосылуымен құттықтап, өңірде индустриялық саланы дамытудағы оның маңызын атап өтті.
Зауыт жұмысшылары өнеркәсіп және өңдеу салаларына қолдау көрсетіп отырғаны үшін Қазақстан Президентіне алғыс айтты.
***
ПКФ Континент Ко ЛТД» ЖШС Индустрияландыру картасына енген және «Бизнестің жол картасы» бағдарламасы бойынша субсидия алады. Жобаның қуаты жылына 5 000 шақырымдық кабель шығаруға есептелінген. 

///Сапар аясында Мемлекеттік хатшы Біріккен Араб Әмірліктері Іскер әйелдер кеңесінің президенті Фарида әл-Ауадидің шақыруымен Қазақстан және Біріккен Араб Әмірліктері Іскер әйелдері бизнес-форумына қатысты. Жиынға мемлекеттік органдардың, «Атамекен» ұлттық кәсіпкерлер палатасының, Біріккен Араб Әмірліктері Іскер әйелдер кеңесінің және басқа да кәсіпкер әйелдер қоғамдастығының өкілдері қатысты.
Гүлшара Әбдіқалықова өз сөзінде Президент Нұрсұлтан Назарбаев пен шейх Заид бен Сұлтан Нахаян орнатқан достық байланыстар Қазақстан Республикасы мен Біріккен Араб Әмірліктерінің арасын жақындатып отырғанын атап өтті.
– Біз экономикада тең құқықтар мен мүмкіндіктерді қамтамасыз ету ісінде айтарлықтай ілгеріледік. 2018 жылы Қазақстан Дүниежүзілік экономикалық форумның бағалауы бойынша «әйелдердің экономикаға атсалысуы және мүмкіндіктері» көрсеткіші жөнінен 32-ші орынды иеленді. Бізге цифрландыру ісіне баса назар аудара отырып, бизнес-қоғамдастықтардың экономика, сауда, технология және өзге де салалардағы ынтымақтастығын тереңдету қажет, – деді Мемлекеттік хатшы.
Г.Әбдіқалықова экономикалық ілгерілеудің Жастар жылының басымдықтарының бірі ретінде белгіленгенін айтты. Бүгінде қыздар бизнеспен белсене айналысып, креативті стартаптар әзірлеуде. Жастар жылы аясында 11 бағыт бойынша 100-ден астам жоба жүзеге асырылатын болады.
Форум аясында Мемлекеттік хатшы Гүлшара Әбдіқалықова БАӘ Іскер әйелдер кеңесінің президенті Фарида әл-Ауадимен кездесті. Әңгімелесу барысында әйелдердің мүмкіндіктерін одан әрі кеңейту, сонымен қатар әйелдер кәсіпкерлігі институтын нығайту мәселелері талқыланды.
Сонымен қатар, Мемлекеттік хатшы БАӘ Федералды ұлттық кеңесінің төрайымы Амаль әл-Кубейсимен кездесті. Кездесу барысында әлеуметтік-экономикалық және мәдени-гуманитарлық ықпалдастық мәселелері қаралды. Қазақстанның да Әмірліктер сияқты Таяу Шығыста бәріне ортақ әділетті әрі берік бейбітшіліктің тезірек орнауына мүдделі екені айтылды. Тараптар екіжақты ынтымақтастық аясында Астана мен Абу-Даби өзара тығыз қарым-қатынастарды жалғастыра беретінін ризашылықпен атап өтті.
///Тараптар әлемдегі коронавирус індетінің таралуына қатысты қазіргі ахуалды және оның салдарын жою жөніндегі бірлескен шараларды талқылады.
Шарль Мишель елімізде COVID-19 вирусының одан әрі таралуына жол бермеу үшін Қазақстан Президентінің нақты іс-қимылдары мен шешімдеріне жоғары баға берді. Оның айтуынша Қазақстан Орталық Азия аймағындағы Еуропалық одақтың аса маңызды серіктесі саналады. Осы ретте еліміздің індетке қарсы күрес жөніндегі халықаралық және өңірлік іс-шараларға атсалысуының маңызы зор екенін, оның Брюссельде жоғары бағалайтынын жеткізді.
Еуропалық Кеңестің басшысы Қазақстан Президентінің шағын және орта бизнесті қолдау, азаматтарды жұмыспен қамту, мемлекеттің халық алдындағы әлеуметтік міндеттемелерін орындау мақсатында дағдарысқа қарсы қабылдаған іс-шараларын ерекше атап өтті. Қасым-Жомарт Тоқаев мемлекеттің әлеуметтік-экономикалық тұрақтылығын қамтамасыз ету үшін Қазақстанның нақты шешімдер қабылдайтынын айтты.
Әңгімелесу барысында Мемлекет басшысы Еуроодақ өкіліне пандемияға қарсы күрес бойынша Ресейдің, Қытайдың және Орталық Азиядағы бірқатар елдердің басшыларымен телефон арқылы жүргізген келіссөздердің қорытындылары туралы ақпарат берді.
Сонымен қатар Қазақстан Президенті БҰҰ Бас хатшысы Антониу Гутерриштің коронавирусқа қарсы күреске бағытталған, оның ішінде, халықаралық қаржыландыру (5 трлн. доллар) арқылы әлемдегі әлсіз мемлекеттерге көмек көрсету жөніндегі гуманитарлық жоспарын ілгерілету жайындағы бастамасын қолдайтынын айтты.
Тараптар Қазақстан мен Еуропалық одаққа мүше елдер арасындағы қатынастардың қазіргі жағдайы мен даму перспективалары, атап айтқанда, Қазақстан мен Еуропалық одақ арасындағы Серіктестік пен ынтымақтастықты кеңейту туралы жаңа келісімді жүзеге асыру туралы пікір алмасты.
Мемлекет басшысы аталған құжаттың саяси диалогты одан әрі нығайтудың, Қазақстан мен Еуропалық одақ арасындағы өзара тиімді сауда-экономикалық және инвестициялық ынтымақтастықты арттыруға берік негіз болатынын мәлім етті.
Cөз соңында тараптар өңірлік және жаһандық күн тәртібіндегі бірқатар өзекті мәселеге назар аударды. Атап айтқанда, Шарль Мишель Астана форматы аясында өткен Сирия келіссөздерінің преспективасына қызығушылық танытты. Қасым-Жомарт Тоқаев Сириядағы қақтығысты бейбіт жолмен реттеу жөніндегі Женева процесін жалғастыратын келіссөздердің кезекті кезеңін өткізу үшін Қазақстанның өз алаңын ұсынуға дайын екенін нақтылады.
Телефон арқылы сөйлесуге еуропалық тарап бастамашы болды.

/// 
Отырыста Қазақстанның Ұлттық қауіпсіздік стратегиясының 2015 жылғы жүзеге асырылу барысы, сондай-ақ көші-қон саясатын жүргізу жайы қарастырылды.  
Нұрсұлтан Назарбаев мемлекет әлемдік экономикалық дағдарыстың теріс ықпалына қарамастан, мойнына алған әлеуметтік міндеттемелерді мүлтіксіз орындап, қорғаныс қабілеттілігінің, қауіпсіздіктің және құқық тәртібінің қажетті деңгейін сақтап қалатынын атап өтті.  
Қазақстан Президенті экономикалық өсімнің қарқынын бәсеңдететін жаһандық факторлар ықпалын, көршілес өңірлердегі діни-экстремистік және террорлық сипаттағы қатерлердің арта түсуін елеулі қауіптер мен сын-қатерлер қатарында атады.
Мемлекет басшысы сондай-ақ қалыптасқан жағдайда дағдарыс құбылыстарына лайықты түрде қарсы тұру үшін Қазақстан қоғамын ұйыстырудың маңыздылығын атап өтті.
Президенттің көмекшісі – Қауіпсіздік кеңесінің хатшысы Н.Ермекбаев өз баяндамасында мемлекеттік органдардың 2015 жылғы жұмыс қорытындыларына баға берумен қатар, алдағы кезеңнің басымдықтары мен міндеттеріне назар аударды. Ол сондай-ақ әлемдегі экономикалық ахуалдың тұрақсыздығы жағдайында Үкімет пен жергілікті атқарушы органдар экономиканы әртараптандыру және қазақстандықтардың тұрмыс деңгейін сақтау жөніндегі шараларды жүзеге асырып жатқанын атап өтті.
Н.Ермекбаев құқық қорғау органдарының қызметін бұдан әрі жетілдіру, азаматтардың құқықтарын қорғау және қоғамдық тәртіпті сақтау бағытындағы  қадамдар туралы әңгімеледі.
Күн тәртібіндегі екінші мәселе бойынша Денсаулық сақтау және әлеуметтік даму министрі Т.Дүйсенова және Ішкі істер министрі Қ.Қасымов сөз сөйледі. Көші-қон үдерістерін реттеудің маңызды екі мақсаты бар екені атап өтілді. Бір жағынан, экономикалық өсімді ынталандыру үшін еңбек ресурстарын, соның ішінде қайта оралған қандастарымызды және жоғары білікті шетелдік мамандар легін ел ішіне жүйелі түрде орналастыру қажет. Екінші жағынан,  Қазақстанға халықаралық террорлық топтардың идеологтары мен үгітшілерінің, қылмыс әлемі өкілдерінің, заңсыз мигранттардың келуіне жол беруге болмайды.  
Отырыс барысында елімізде Конституция бойынша қос азаматтықтың мойындалмайтынын, соған байланысты мұндай жағдайларға жол бермеу қажет екені атап өтілді.
Жер телімдерін өздігімен басып алудың, бекітілген ережеден тыс бей-берекет құрылыстардың жолы кесілуі тиістігі де айтылды.
Сонымен қатар іс-шараға қатысушылар ұйымдастырылған ішкі көші-қонның маңыздылығына назар аударды. Бұл азаматтардың ел аумағында орналасудағы теңсіздігін жоюды, сондай-ақ Қазақстанның әлеуметтік-экономикалық даму мақсаттарына жетуді қамтамасыз етеді.
Қазақстан Президенті Қауіпсіздік кеңесі отырысының қорытындысы бойынша  Үкіметке және мүдделі мемлекеттік органдарға бірқатар тапсырма беріп, олардың орындалуын бақылауды Қауіпсіздік кеңесі аппаратына жүктеді.
 

///Қасым-Жомарт Тоқаевқа үкіметтік комиссияның Жамбыл облысы Қордай ауданындағы Масаншы, Қаракемер, Сортөбе, Ауқатты және басқа да ауылдардың тұрғындарымен өткізген кездесу қорытындысы бойынша мәлімет берілді.
Қазақстан Президенті елдегі тұрақтылықты, ұлттар мен этностар арасындағы бірлік пен ынтымақтастықты сақтауға бағытталған шаралар қабылдау үшін бірқатар нақты тапсырма берді.
Кездесу барысында Жамбыл облысындағы дүнген қауымының жергілікті қазақ қауымдастығымен араласуына, қазақ тілін үйренуіне, мемлекеттік органдарға құрметпен қарауына қатысты мәселелерге баса мән берілді.
 

///
	 

	Г.Шрёдер Астананың «ЕХРО-2017» бүкіләлемдік көрмесін  өткізетін орын болғаны жайлы хабарды зор қуанышпен қабылдағанын атап өткен.

	«Федералдық канцлер ретінде маған «ЕХРО-2000» көрмесін Ганноверде өткізу мәртебесі бұйырды. Бұл бүкіләлемдік көрме Германияның халықаралық беделін нығайтуға маңызды үлес қосты. 2017 жылы Астанада өтетін бүкіләлемдік көрме Сіздің еліңіздің жаңғыру ісіндегі маңызды қадамға айналатынына сенімдімін» деп жазады Г.Шрёдер.

	Хат соңында автор Нұрсұлтан Назарбаевқа және бүкіл елге осы аса маңызды іс-шараны дайындау мен өткізуде табыстар тілейді.
///Кездесуде Алтай Көлгінов Мемлекет басшысына Нұр-Сұлтан қаласын дамыту мәселелері жөніндегі кеңесте берілген тапсырмалардың орындалу барысы туралы мәлімет берді.
Қазақстан Президентіне тұрғын үй, әлеуметтік нысандар: мектептер, ауруханалар мен емханалар, жеңіл атлетика стадионын салу жоспарлары, қазақ драма театрының  құрылысы жөнінде баяндалды.
Қасым-Жомарт Тоқаев тұрмысы төмен отбасыларға және мүмкіндігі шектеулі жандарға мемлекет тарапынан әлеуметтік көмек көрсетудің маңыздылығын атап өтіп, халықтың өмір сүру сапасын арттыру бағытындағы жұмыстарды жалғастыру қажет екенін айтты.
Сонымен қатар, Мемлекет басшысы елорда әкіміне қаланың инженерлік желілерін нығайтып, кәріз жүйелерін жаңарту жөнінде нақты тапсырма берді.
Жалпы, Президент елорда әкімдігінің жұмысына оң баға беріп, қаланы абаттандыру ісін одан әрі қарқынды жүргізу бойынша міндеттер қойды.

///
	 

	Мемлекеттік хатшы ынтымақтастыққа және қазақ-чех қарым-қатынастарын нығайтуға қосқан елеулі үлесі үшін Чехия елшісіне алғыс айтты.

	М.Тәжин екі елдің өзекті халықаралық мәселелер жөнінде ұстанымдары ұқсастығын, сондай-ақ Қазақстан Республикасы мен Еуропалық одақ арасындағы серіктестік пен ынтымақтастық аясын кеңейту жөніндегі жаңа базалық келісімді әзірлеуге орай екіжақты байланыстарды сапалы жаңа деңгейге шығаруға алғышарттардың бар екенін айтты.

	Әңгімелесу барысында тараптар Қазақстан мен Чехия арасындағы сауда-экономикалық, саяси және мәдени-гуманитарлық ынтымақтастықтың оң ахуалы мен перспективаларын қанағаттарлықпен атап өтті.
/// 
Грузия Президенті Гиоргий Маргвелашвили Мемлекет басшысын туған күнімен құттықтап, денсаулық пен бақ-береке және Қазақстан халқының игілігі үшін жаңа жетістіктер тіледі.
Екі ел президенттері сондай-ақ Қазақстан мен Грузияның өзара ықпалдастығын арттыру мәселелерін талқылады.
///Қазақстанға ресми сапармен келген Зимбабве Республикасының Президенті Эммерсон Мнангагваны салтанатты қарсы алу рәсімінен кейін кеңейтілген құрамдағы келіссөз өтті.
Мемлекет басшысы екі ел арасындағы қарым-қатынастарды ілгерілетудің маңыздылығын атап өтіп, ықпалдастықты одан әрі дамытудың негізгі бағыттарына арнайы тоқталды.
– Біз сыртқы саясатымызда, соның ішінде Африка бағытында кең ауқымды сауда қарым-қатынастарын дамытуға және халықаралық бастамаларды өзара қолдауға ұмтылатын боламыз, – Қазақстан Президенті.
Зимбабве Республикасының Президенті Қазақстанға ресми сапармен келуге мүмкіндік туғызып, Зимбабве делегациясына қонақжайлылық көрсеткені үшін Нұрсұлтан Назарбаевқа алғыс айтты.
Кездесу барысында тараптар ауыл шаруашылығы мен тау-кен өнеркәсібі салалары бойынша екі жақты ынтымақтастық орнату, сондай-ақ Зимбабвенің көлік-логистика желісін жаңғырту және қайта өңдеу ісінде бірлескен жобаларды іске асыру мәселелерін талқылады.








///Мемлекет басшысы халықаралық қаржы аймағының қызметімен және даму перспективаларымен танысты.
Іс-шара барысында Нұрсұлтан Назарбаев Құрметті қонақтар кітабына қолтаңба қалдырды.
«Abu Dhabi Global Market» көптеген жергілікті және шетелдік қаржы ұйымдары жұмыс жүргізетін халықаралық қаржы орталығы болып саналады. ADGM аумағында жалпы ағылшын құқығы мен ағылшын тілі қолданылады.


///Мемлекет басшысы 24 маусымда Арыс қаласында болған төтенше жағдай кезінде және қару-жарақ қоймасындағы жарылыстың салдарын жою барысында ерекше көзге түскен еліміздің азаматтарына мемлекеттік наградалар тапсырды. «Ақорда» резиденциясында өткен салтанатты жиында 40 адам марапатталды.
Қасым-Жомарт Тоқаев өз сөзінде тұрғындарды құтқаруға және Арыс қаласын қайта қалпына келтіруге атсалысқан барлық азаматқа ризашылық білдірді.
Президент 24 маусым халқымыздың тағы бір сынақтан сүрінбей өткен күні ретінде тарихта қалатынын айтып, Арыс тұрғындарының тыныштығы бұзылғанымен, елдің рухы түспегенін айтты.
– Қайғылы жағдай ешкімді бей-жай қалдырмады. Арыс қаласын бүкіл ел болып қалпына келтірдік. Бұған Қазақстанның әр тұрғыны үлес қосты. Патриотизм мен шынайы көмектің осындай жарқын үлгісінің негізінде жастарымызды тәрбиелеуіміз керек, – деді Мемлекет басшысы.
Қасым-Жомарт Тоқаев қазіргі уақытта нысандардың 97 пайызының қайта қалпына келтіру жұмыстары аяқталғанын, ең алдымен, көп балалы отбасылардың баспаналары қалпына келтірілгенін хабарлады. 1 қыркүйек күні 16 мектеп 12 мың оқушыны қабылдады, оның 2,5 мыңы бірінші сыныпқа барған бүлдіршіндер.
Қазақстан Президенті сөзінің соңында Арыс оқиғасы халқымыздың қиын-қыстау кездегі бекем бірлігі мен ынтымағын көрсеткенін айтты.
- Шын мәнінде, бүгінгі жиынға қатысып отырған азаматтар – нағыз батырлар. Ал, осы залға келе алмағандардың бәрі ордендермен және медальдармен марапатталатын болады, - деп қорытындылады Мемлекет басшысы.
















///Мемлекет басшысына «Қазақтелеком» акционерлік қоғамының 2019 жылғы қортындылары жайында баяндалып, Smart сity тұжырымдамасының орындалу барысы, «Смарт Ақкөл» жобасы бойынша атқарылып жатқан жұмыстар туралы айтылды.
Сонымен қатар Қуанышбек Есекеев Қазақстан Президентіне «Қазақтелеком» акционерлік қоғамының «Kcell» және «Tele2» компанияларының акцияларын сатып алғаны, олардың жұмысын интеграциялау шаралары, мобильді қызмет жобасының жүзеге асырылуы жөнінде де мәлімет берді.
Кездесу соңында Қасым-Жомарт Тоқаев Қуанышбек Есекеевке елді мекендерді толықтай мобильді байланыспен қамтамасыз етіп, ауылдардағы мектептер мен медициналық пункттерге интернет желісін жеткізуді, сондай-ақ, олардың бағасын қымбаттатпауды тапсырды.

/// 
Кездесу барысында тараптар екіжақты ынтымақтастықтың сауда-экономика, инвестиция, отын-энергетика, транзит-көлік және өзге де салалардағы кең ауқымды мәселелерін талқылады.
Сондай-ақ Нұрсұлтан Назарбаев пен Нарендра Моди өңірлік және халықаралық күн тәртібіндегі өзекті жайттар жөнінде пікір алмасты.
Мемлекет басшысы Қазақстан-Үндістан ынтымақтастығын одан әрі арттыру және оның аясы кеңейту үшін айтарлықтай әлеует бар екенін атап өтті.
Біз 1991 жылы өзіміздің тәуелсіздігімізді жарияладық, оның алғашқы күндерінен бастап Қазақстан Үндістанмен жақын әрі сенімді қарым-қатынас орнатуға ұмтылып келді. Мен сауда саласындағы және саясаттағы ынтымақтастыққа тың серпін беретін Сіздің сапарыңыздан зор үміт күтемін. Бүгінде Қазақстан – Үндістанның өңірдегі ең ірі серіктесі. Өзара ықпалдастықты одан әрі өрістету үшін де зор перспективалар бар, – деді Қазақстан Президенті.
Нұрсұлтан Назарбаевқа Үндістан Премьер-министрі жылы шырайлы қабылдауы үшін алғыс айтып, сапардың жоғары деңгейде ұйымдастырылғанын атап өтті.
Н.Моди 1,2 миллиард адамнан асатын Үндістан халқының және жеке өзінің атынан Нұрсұлтан Назарбаевты өткен туған күнімен құттықтап, Қазақстан Президентінің көреген саясатының бүкіл ел халқына игілік әкелетініне сенім білдірді. 

///Президент Қасым-Жомарт Тоқаев Парламент Сенаты депутаттарының алдында сөйлеген сөзінде жоғары палата қоғамдағы өзекті әрі елді алаңдатқан мәселелерді көтеретінін атап өтті.
– Бүкіл еліміздің алдында тұрған міндеттерді орындау үшін ең алдымен билік тармақтары арасындағы үйлесім қажет. Маңызды реформаларды жүзеге асыруда Парламенттің, әсіресе, Сенаттың рөлі де, құзыреті де ерекше. Сенаттың ең басты міндеті – сапалы заңдарды қабылдау. Мұндай заңдар реформаларға жол ашады, тұрақтылық пен тәртіпті қамтамасыз етеді, – деді Қасым-Жомарт Тоқаев.
Мемлекет басшысы Дариға Назарбаеваның Сенат Төрағасы лауазымында атқарған қызметін жоғары бағалап, оған өз ризашылығын білдірді.
– Өздеріңізге мәлім, менің Жарлығыммен Сенат депутаты Дариға Нұрсұлтанқызы Назарбаеваның өкілеттігі тоқтатылды. Ол Сенат төрағасы ретінде бір жылдан астам белсенді әрі жемісті жұмыс істеді. Сол үшін Дариға Нұрсұлтанқызына ризашылығымды білдірдім, – деді Президент.
Бүгінгідей күрделі кезеңнен елімізді аман-есен алып шығу үшін Сенат депутаттарын жұмыла жұмыс істеуге шақырған Қасым-Жомарт Тоқаев Парламент Сенатының Төрағасы лауазымына Мәулен Әшімбаевтың кандидатурасын ұсынды.
– Ол мемлекет ісінің қыр-сырын жетік меңгерген, ұзақ жыл түрлі салада жемісті және тиімді қызмет атқарды. Парламент жұмысын жақсы біледі. Әрдайым өзіне жүктелген міндеттерді абыроймен атқарып келеді. Мемлекеттік қызметтегі тәжірибесі мол. Сондықтан бұл қызметті абыроймен атқаратынына күмәнім жоқ, – деді Мемлекет басшысы.
Жасырын дауыс беру қорытындысы бойынша Мәулен Әшімбаев Парламент Сенатының Төрағасы болып сайланды.
Мемлекет басшысының ҚР Парламенті Сенатында сөйлеген сөзінің толық нұсқасымен мына сілтеме арқылы танысуға болады.









/// 
Колинда Грабар-Китарович хорват халқының және жеке өзінің атынан Нұрсұлтан Назарбаевты президенттік сайлаудағы айқын жеңісімен құттықтады.
«Біз бірлескен күш-жігер арқылы елдеріміздің достық қатынастарын бұдан әрі де нығайтып, дамыта беретінімізге сенімдімін», – делінген жеделхатта. 
///Қасым-Жомарт Тоқаев БҰҰ Бас Ассамблеясының 74-сессиясы аясында Грузия Президенті Саломе Зурабишвилимен де екіжақты келіссөздер жүргізді.
Мемлекеттер көшбасшылары екіжақты күн тәртібіндегі өзекті мәселелерді талқылап, сауда-экономикалық, инвестициялық, көлік-логистикалық салаларда өзара іс-қимылдарды кеңейту қажеттігін атап өтті.
– Қазақстан Сіздің еліңізбен достық қарым-қатынасты дамытуға, саяси диалогты тереңдетуге және экономикалық ынтымақтастықты кеңейтуге зор мән береді, – деді Қасым-Жомарт Тоқаев.
Мемлекет басшысы көлік-логистика саласындағы бірлескен жұмыстардың,  соның ішінде, қазақстандық Ақтау және Құрық порттарын пайдалану арқылы екі ел арасындаға жүк тасымалын жүзеге асырудың маңыздылығын айтты.
Өз кезегінде, Саломе Зурабишвили Грузияның инвестициялық және көлік-логистикалық жобаларына Қазақстан капиталының белсенді қатысып отырғаны үшін Қасым-Жомарт Тоқаевқа алғыс білдірді.


///Нұрсұлтан Назарбаев іс-шара барысында «ЭКСПО-2017» павильонымен танысты.

///Әңгіме барысында Нұрсұлтан Назарбаев Иордания монархын елдегі парламент сайлауының табысты өтуімен және үкіметтің жаңа құрамының жасақталуымен құттықтады.
Екі ел көшбасшылары Қазақстан-Иордания серіктестігінің басымдығы бар бағыттарын талқылады, сондай-ақ өзара сапармен бару тәжірибесін қалыптастыру жөнінде уағдаласты.
///Нұрсұлтан Назарбаев Әзербайжан Республикасының Президенті Ильхам Әлиевпен, Иран Ислам Республикасының Президенті Хасан Руханимен, Ресей Федерациясының Президенті Владимир Путинмен, Түрікменстан Президенті Гурбангулы Бердімұхамедовпен бірге Ақтау қаласының теңіз жағалауы арқылы өтетін жаңа нысанды – «Жартас жолын» аралап көрді.
Бұл көрікті жерде петроглифтер бейнелеген, сондай-ақ мұнда жаяу жүргіншілерге арналған орындар, теңіз көрінісін тамашалауға арналған алаңдар мен табиғи үңгір орналасқан.
Мемлекеттер басшылары бірлесіп, қолдан өсірілген 500 ақсерке балығын теңізге жіберді.
Сонымен қатар, елдер көшбасшылары шығыс ертегілерінің желісіндегі театрландырылған би қойылымын тамашалады.



///Мемлекет басшысы Жоғары Еуразиялық экономикалық кеңестің бейне конференция форматында өткен кезекті отырысына қатысты.
Онлайн саммитке Армения Республикасының Премьер-Министрі Никол Пашинян, Беларусь Республикасының Президенті Александр Лукашенко, Қырғыз Республикасының Президенті Сооронбай Жээнбеков, Ресей Федерациясының Президенті Владимир Путин және Еуразиялық экономикалық одақ жанындағы бақылаушы мемлекеттің басшысы ретінде Молдова Республикасының Президенті  Игорь Додон, сондай-ақ, Еуразиялық экономикалық комиссия алқасының төрағасы  Михаил Мясникович қатысты.
Жиынның күн тәртібінде 2025 жылға дейінгі еуразиялық экономикалық интеграцияның стратегиялық дамуы туралы мәселе талқыланды. Отырыс барысында Мемлекеттер басшылары Еуразиялық экономикалық одақ аясындағы ынтымақтастықтың басым бағыттарын, соның ішінде, Кубаға Еуразиялық экономикалық одақ жанындағы бақылаушы мемлекет мәртебесін беру мәселесін қарастырды.
Қазақстан Президенті өз сөзінде «2025 жылға дейінгі еуразиялық экономикалық интеграцияның стратегиялық даму бағыттары туралы» құжаттың жобасына ерекше назар аударды.
Қасым-Жомарт Тоқаев бұл маңызды құжатты қабылдау идеясын қолдай отырып, Стратегияның кейбір бөлімдерін қайта талқылап, әлі де пысықтай түсу керек екенін айтты.
– Алдағы бірнеше жылға арналған интеграцияның негізін қалайтын аталған құжаттың ерекше маңызды екенін ескере отырып, оны әлі де талқылап, бетпе-бет кездесу барысында қабылдаған жөн. Ерте ме, кеш пе, біз бір-бірімізбен кездесеміз, – деді Мемлекет басшысы.
Сонымен қатар Президент осы құжатқа қатысты бірқатар түсіндірме жасады. Қасым-Жомарт Тоқаев бірінші кезекте тауарлардың кедергісіз әрі шектеусіз тасымалын іс-жүзінде қамтамасыз ету, секторлар бойынша тараптармен келісілген бірыңғай қызмет көрсету нарығын кезең-кезеңімен құру, ортақ энергетикалық және қаржы нарығына дайындалу қажет деп санайды.
Мемлекет басшысы Одаққа мүше елдер арасындағы екіжақты ынтымақтастықтың көпқырлы екенін атап өтіп, оның экономикалық, әлеуметтік, гуманитарлық қатынастарды қамтитынын жеткізді.
– Сондықтан аталған мәселелерді бесжақты форматта Еуразиялық экономикалық комиссияны қатыстыра отырып қарастыру, оның нақты іске асуын қиындатады. Денсаулық сақтау, білім және ғылым салаларын Еуразиялық экономикалық комиссияның құзыретіне толық көлемде беру, оның экономикалық бағытын айтарлықтай өзгертіп жіберуі мүмкін. Яғни, 2015 жылғы Еуразиялық экономикалық одақ құру туралы келісімнің мәніне қайшы келеді, – деді Қасым-Жомарт Тоқаев.
Қазақстан Президентінің айтуынша, интеграциялық жұмыс ұлттық құқықтық жүйенің ерекшеліктерін ескеруге тиіс әрі ұлттық заңнаманы үйлестіру және біріздендіру мәселелерін қарастыру кезінде «жеткілікті қажеттілік» қағидатын ұстануы керек.   
– Стратегияда  ұсынылған заңнаманың «үйлестіруге және біріздендіруге» қатысты құқықтық жауапкершілік орнату бөліміндегі әкімшілік және қылмыстық, кеден ісі, техникалық реттеу, тұтынушылардың құқығын қорғау сияқты бірқатар сала, біздің пікірімізше, ақылға қонымды жеткіліктілік қағидатына әлі де толық жауап бермейді. Ал бұл ұлттық қоғамдық ой-пікірдің Стратегияны қабылдамауына алып келеді. Өйткені Стратегия үкіметтер мен парламенттердің дербес құқығын шектейді, – деді Президент.   
Сонымен қатар Қасым-Жомарт Тоқаев Еуразиялық экономикалық комиссияның өкілеттігін кеңейту мәселелеріне мұқият болуға шақырды.
– Еуразиялық экономикалық одаққа мүше-мемлекеттердің қызмет көрсету, өзара сауда мәселелері бойынша үшінші елмен өткізетін екіжақты келіссөздеріне Комиссияның қатысу құқығын беру қосымша зерттеуді қажет етеді, – деді Президент.
Мемлекет басшысы дәл қазіргі жағдайда Еуразиялық экономикалық одақпен ынтымақтастықтың басым бағыты экономиканы қайта қалпына келтіру мәселесі бойынша құрылуы керек екенін жеткізді. Қасым-Жомарт Тоқаев Өзбекстан Парламентінің Еуразиялық экономикалық одаққа бақылаушы мемлекет ретінде кіру туралы шешімін құптады.
Мемлекет басшысы өзара сауда, бизнесті қолдау, цифрландыру және көліктік логистика салаларындағы ықпалдастық мәселелерін одан әрі нығайту жөніндегі нақты ұсыныстарын ортаға салды.
Біріншіден, Қазақстан Президенті пандемия кезінде пайда болған барлық шектеулер мен кедергілерді кезең-кезеңімен алудың жоспарын жасау қажет деп санайды.
– Біздің денсаулық сақтау, санитарлық, ветеринарлық және өзге де бақылаушы ведомстволарымыз дағдарыстан сабақ алып, сондай-ақ, бір жағынан азаматтарымыздың денсаулығын сақтайтын, екінші жағынан тауарлардың кедергісіз қозғалысын қамтамасыз ететін ықпалдастықтың тиімді механизмдерін ұсынуы қажет. Пандемияға қарсы күрес кезінде, одан кейінгі шектеулер алынған кезеңде де көлік құрылымдарының, санитарлық қызметтердің, шекаралық ведомстволардың жұмысы жүйелі болуы маңызды, – деді Қасым-Жомарт Тоқаев.
Мемлекет басшысы екінші мәселе ретінде Еуразиялық экономикалық одақтың ақпараттық жүйесін біріктіру жұмыстарын қолға алудың маңыздылығын айтты.
– Мемлекеттік органдарымыздың ықпалдастық орнатқан негізгі аспектілерін цифрландыру арқылы біздің елдеріміз бизнес-процестерді жеңілдетуге, өзара тауар айналымын арттыруға, бизнеске әкімшілік жүктемені азайтуға қол жеткізеді, – деді Қасым-Жомарт Тоқаев.
Үшіншіден, Қазақстан Президенті көлік-логистика қызметін дамыту қажет деп санайды.
– Аталған бастама аясында біз ұлттық тауар өткізу жүйесін құруды бастап кеттік. Ол 2022 жылға қарай 24 көтерме-тарату орталығынан тұратын болады. Бұл 5 миллион тонна ауыл шаруашылық өнімін сақтап, өңдеп, таратуға мүмкіндік береді. Одаққа мүше мүдделі елдердің арасында тауар таратудың ортақ жүйесін құру мүмкіндігін қарастыруды ұсынамын, – деді Мемлекет басшысы.
Қасым-Жомарт Тоқаев бизнесті қолдау мәселесіне де ерекше назар аударды. Президент қазіргідей дағдарыс кезеңінде Еуразиялық экономикалық одаққа мүше мемлекеттердің барлық ресурсы жұмыс орындарын тұрақтандыруға және сақтап қалуға бағытталғанын айтты. Сонымен қатар Мемлекет басшысы Одақтың шығыны көп жекелеген шешімдерін орындау, атап айтқанда, қазіргі дағдарыс жағдайында кейбір тауар түрлерін міндетті түрде таңбалау аса қажет емес деп есептейді.
Қазақстан Президенті Еуразиялық экономикалық одаққа мүше елдердің қаржы-экономика министрліктері басшыларының, жалпы үкіметтердің дағдарыстан кейінгі кезеңдегі сыртқы сын-қатерлер мен экономиканы дамытуға қатысты шараларды талқылау үшін арнайы алаң ашып, оны белсенді қолданудың маңыздылығын мәлім етті.
Саммит қорытындысы бойынша Қасым-Жомарт Тоқаевтың ұсынысымен «2025 жылға дейінгі еуразиялық экономикалық интеграцияның стратегиялық даму бағыттары туралы» құжат негізінен мақұлданғанымен, қабылданған жоқ. Одаққа мүше мемлекеттердің үкіметтері мен Комиссияға Стратегияны пысықтау тапсырылды.
«Еуразиялық бестіктің» көшбасшылары Жоғары Еуразиялық экономикалық кеңестің келесі отырысын 2020 жылдың күзінде Минск қаласында өткізуге уағдаласты.
 





/// 
Іс-шараға ҚР Мәдениет және спорт вице-министрі С.Мұсайбеков, Астана қаласы әкімінің орынбасары Е.Аманшаев қатысты.
Қазақстан Республикасының Жоғары Кеңесі елорданы ауыстыру туралы шешімді 1994 жылғы 6 шілдеде қабылдады. Астана 1997 жылы 10 желтоқсанда ресми түрде ауыстырылды. Биыл Астанаға 18 жыл толады. Осы уақыт ішінде Астана елді экономикалық және инфраструктуралық тұрғыда дамытушы локомотивтердің біріне айналды. Елорданы ауыстыру түрлі салалардағы мультипликативтік мәні бар көптеген жағымды өзгерістерге түрткі болды. Соның ішінде құрылыс, мәдениет, инновация, білім беру, туризм және спорт салаларын ерекше атап өткен жөн.
Мемлекеттік хатшы салтанатты ашылу рәсіміндегі сөзінде Қазақстан Президентінің қолдауымен республикамызда дене шынықтырумен және спортпен айналысуға, спорттың бірнеше түрлерінен, соның ішінде шайбалы хоккей, мәнерлеп сырғанау бойынша жоғары дәрежелі спортшыларды дайындауға барлық жағдай жасалғанын атап өтті.
Г.Әбдіқалықова бүгінгі чемпионат еліміздің ұлттық мейрамы – Тәуелсіздік күніне орай өтіп жатқанын, осы жылдар ішінде Қазақстан экономикалық және әлеуметтік жетістіктерімен бірге әлемдік спорт ареналарында да айтулы жеңістерге жеткенін атап көрсетті.
Аталған іс-шара аясында шайбалы хоккейден балалар мен жасөспірімдер командалары арасында Қазақстан Республикасының чемпионаты, мәнерлеп сырғанаудан және жүзуден Астана қаласының жарысы өтті.
Іс-шара соңында қатысушылар медальдармен және дипломдармен марапатталды.
 
///Кездесу барысында Мемлекет басшысына отандық автомобиль өнеркәсібін одан әрі дамытуға байланысты тапсырмалардың орындалуы жөнінде мәлімет берілді. 
Нұрлан Смағұлов Нұрсұлтан Назарбаевқа «Астана Моторс» компаниясының Алматы қаласында «Hyundai» жеңіл көлігін жасау зауытының құрылысын бастағаны жөнінде баяндады.
– Кәсіпорынның қуаты алғашқы кезеңде 30 мың автомобиль шығаруға жетеді. Ал, келесі кезеңде өндіріс көлемі жылына 45 мыңға дейін артатын болады. Соның арқасында Қазақстан нарығын сапалы әрі қолжетімді «Hyundai» маркалы жеңіл автомобилімен қамтамасыз етуге, сондай-ақ көлікті ТМД елдеріне экспорттауға жол ашылады. Жобаға бөлінген инвестицияның жалпы көлемі – 25 миллиард теңге. Бұған өз қаражатымыздан бөлек коммерциялық талаптарға сай заемдік қаржы тартылмақ. Зауыт 700 жаңа жұмыс орнын ашуға мүмкіндік береді, – деді Нұрлан Смағұлов.   
Кездесу соңында Нұрлан Смағұлов Мемлекет басшысына Қазақстан бизнесіне тұрақты қолдау көрсетіп келе жатқаны және «7-20-25» ипотекалық тұрғын үй бағдарламасы сияқты көлік саласына несие бөлу бағдарламасы жөнінде шешім қабылдағаны үшін алғыс айтты.  

///Гүлшара Әбдіқалықова кездесу барысында «ЭКСПО-2017» көрмесінің ашылуына БҰҰ Бас хатшысының қатысуы және 13 маусымда Біріккен Ұлттар Ұйымы күнінің атап өтілуі көрменің күн тәртібіне ұйым тарапынан ерекше мән беріліп отырғанын білдіретінін атап өтті. «ЭКСПО-2017» көрмесінің тақырыбы БҰҰ-ның орнықты даму мақсаттарын іске асырумен, арзан, сенімді әрі қазіргі заманғы энергия көздеріне деген жалпыға бірдей қолжетімділікті қамтамасыз етумен тығыз байланысты.
Сондай-ақ, Мемлекеттік хатшы Қазақстан Президентінің ЭКСПО базасында «Болашақтың энергиясы» атты Жасыл технологиялар және инвестициялар орталығын құру жөніндегі бастамасын белсенді қолдағандары үшін БҰҰ өкілдеріне алғыс білдірді.
Тараптар Қазақстан мен БҰҰ арасындағы өзара іс-қимылдың жағдайы мен перспективалары туралы, соның ішінде әлеуметтік-экономикалық, гендерлік теңдік, балалар құқықтарын қорғау, қоршаған ортаны сақтау, азаматтық қызмет көрсету салаларындағы бірлескен жобаларды іске асыру, сондай-ақ Алматыда БҰҰ-ның көпжақты дипломатия жөніндегі хабын құру үдерісіндегі ынтымақтастық туралы пікір алмасты.
Гүлшара Әбдіқалықова кездесу соңында Д.Сұлтаноғлыны биылғы 31 тамызда «Астана ЭКСПО-2017» көрмесі аясында өтетін «Әйелдер болашақ энергиясы үшін» атты халықаралық форумға қатысуға шақырды.
///
	 

	Мұхтар Абрарұлы Құл-Мұхаммед Қазақстан Республикасының Мәдениет және ақпарат министрі болып тағайындалсын, ол Қазақстан Республикасының Мемлекеттік хатшысы қызметінен босатылсын.

	 

	Қазақстан Республикасының 

	              Президенті                                                                                               Н.Назарбаев

	 

	Астана, Ақорда, 2013 жылғы 16 қаңтар

	№ 471
///
	 

	Кездесу барысында Н.Балғымбаев Қазақстан Президентіне бұрын берілген тапсырмаларының орындалуы туралы баяндады және Павлодар мұнайхимия зауытын, Батыс Қазақстан облысындағы газ турбинасы стансасының құрылысын, Қарашығанақтағы газ өңдеу кәсіпорны мен Маңғыстау облысындағы кеме жасайтын зауытты қайта құрылымдау жөніндегі жобаларды іске асыру барысынан, сондай-ақ Каспий теңізіндегі «Исатай» және «Шағала» кен орындарына барлау жүргізу жөніндегі жұмыстардан хабардар етті.

	Қазіргі уақытта барлық жобалар бойынша техникалық-экономикалық негіздеме орындалды, мемлекеттік сараптама жүргізілді және қоғамдық тыңдау жасалды, қаржы көздері мен құрылыстың бас мердігерлері анықталды.

	Мемлекет басшысы кездесудің қорытындысы бойынша жобаларды жоспарланған мерзімде одан әрі іске асыру жөнінде нақты тапсыра берді.  
///Жеделхатта Кабул қаласындағы террорлық акт салдарынан көптеген адамдардың қаза болып, зардап шеккені туралы хабарды Мемлекет басшысының зор күйзеліспен қабылдағаны айтылған. 
«Қазақстан халқының және жеке өзімнің атымнан Сізге, сондай-ақ қаза болғандардың отбасылары мен жақындарына көңіл айтып, орны толмас қайғыға ортақтастығымды білдіремін. Зардап шеккендердің тезірек сауығып кетуіне тілектеспін.
Елдеріміздің бейбіт өмірі мен қауіпсіздігін қамтамасыз ету үшін қазіргі заманғы қауіп-қатерлерге қарсы күресте Ауғанстанмен ынтымақтастықты жалғастыруға Қазақстан әрқашан дайын екенін атап өтемін», – делінген жеделхатта.
/// 
А.Гүл Нұрсұлтан Назарбаевты президенттік сайлаудағы тарихи жеңісімен және Қазақстан Президенті лауазымына ресми кірісуімен құттықтады.
Мемлекет басшысы түрік саясаткерінің екі елдің бауырластық байланыстарын нығайтуға қосқан үлесін жоғары бағалады.
А.Гүл Нұрсұлтан Назарбаевтың Қазақстан-Түркия стратегиялық серіктестігін одан әрі тереңдетуге ұмтылысын толық құптайтынын айтты.
Соңында Түркияның экс-Президенті  Елбасының ел дамуының жаңа кезеңіндегі стратегиялық міндеттерді табысты жүзеге асыруына тілектестік білдірді.  
/// 
«Нұрлы жол – жеңіс жолы» атты мерекелік шара елорданың «Қазақ елі» монументі алдындағы алаңда өтті.
Мемлекет басшысы Қазақстан халқын мерекемен құттықтап, өткен сайлауда ел азаматтары күш-жігері мен бірлігін бүкіл әлемге танытқанын атап өтті.  
– Көпэтносты халықтың тұтастығы мен тұрақтылығы арқасында Қазақстан  зор табыстарға жетті. Ел алдында тұрған міндеттерді орындау үшін бірлікті сақтау керек, – деді Нұрсұлтан Назарбаев.
Қазақстан Президенті сондай-ақ көрсеткен сенімі мен қолдауы үшін барша халыққа алғысын білдірді.
– Мені қолдаған барлық қазақстандықтарға алғыс айтқым келеді. Маған осы күндері еліміз бен әлемнің сан тарапынан, түрлі сала өкілдерінен мыңдаған құттықтау хаттар мен жеделхаттар, телефон қоңыраулары келіп түсуде. Бәріне үлкен рахмет айтамын. Осындай халыққа қызмет ету – ұлы мәртебе. Мен өзімді осы жұмысқа арнаған адаммын және Қазақстанның алға ілгерілеуі үшін, бізді бүкіл әлем құрметтеуі үшін және ел алдында тұрғаны міндеттерді табысты жүзеге асыру үшін бәрін жасайтын боламын. Біз мұны елдің және болашақ ұрпақтың алдындағы парызымызды орындадық деп айту үшін атқаруға тиіспіз, – деді Мемлекет басшысы.
Соңында Нұрсұлтан Назарбаев барша қазақстандықтарға бақ-береке және табыс тіледі.
***
Мерекелік шара аясында концерттік бағдарлама өтіп, оған Қазақстанның эстрада жұлдыздары, елордалық және өңірлік этномәдени бірлестіктер өкілдері, сондай-ақ республиканың шығармашылық ұжымдары қатысты.
Алаң аумағында этноауыл құрылып, елорданың ғана емес, елдің басқа қалаларының да этномәдени бірлестіктері өз ұлтының мәдениетін, болмысын, достық дәстүрі мен қонақжайлығын паш етті. 




///Қазақстан Республикасы Тәуелсіздігінің 30 жылдығы қарсаңында Қазақстан Республикасы Президентінің Жарлығымен еліміздің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі, белсенді қоғамдық қызметі үшін бір топ азамат мемлекеттік наградалармен марапатталды. Олардың қатарында өндіріс, бизнес, білім беру, денсаулық сақтау салаларының көрнекті өкілдері, мәдениет және ғылым қайраткерлері, спортшылар, еңбек ардагерлері, әскери қызметшілер, құқық қорғау органдарының қызметкерлері бар.
«Қазақстанның Еңбек Ері» жоғары атағы Қазақстан Республикасының әлеуметтік-гуманитарлық, денсаулық сақтау салаларын дамытудағы және өндірістік қызметтегі ерекше еңбегі үшін жазушы Ә.Әшімовке (Тарази), Нұр-Сұлтан қаласындағы «Онкологиялық орталық» МКК бас дәрігері М.Төлетаевқа, Шығыс Қазақстан облысының «Қазмырыш» ЖШС бас директоры А.Хмелевке берілді.  
«Отан» орденімен жазушы С.Досанов, еңбек ардагері М.Жолдасбеков, ақын А.Бақтыгереева, «Қазақстан Республикасының Тұңғыш Президенті – Елбасы Нұрсұлтан Назарбаев» орденімен Конституциялық Кеңес төрағасы Қ.Мәми, «ҚазМұнайГаз» ҰК» АҚ басқарма төрағасы А.Айдарбаев, «А.Сызғанов атындағы Ұлттық ғылыми хирургия орталығы» АҚ басқарма төрағасы Б.Баймаханов, «Bazis Holding Сompany» ЖШС директорлар кеңесінің төрағасы А.Белович, жазушы Д.Исабеков, Қазақстан Православ шіркеуінің басшысы, Астана және Қазақстан Митрополиті Александр марапатталды.
І дәрежелі «Барыс» орденімен «Зенит» Орал зауыты» АҚ бас директоры В.Валиев, «Қазхром» ТҰК» АҚ президенті А.Есенжолов, «Қазақ ұлттық аграрлық зерттеу университеті» КеАҚ басқарма төрағасы – ректор Т.Есполов, «Отандастар қоры» КеАҚ президенті Н.Абықаев, Алматы қаласындағы «Қазақконцерт» мемлекеттік концерттік ұйымы» РМКК филиалының директоры А.Қоразбаев, ENRC PLC компаниясының акционері – негізін қалаушы А.Машкевич, Парламент Мәжілісінің депутаты Д.Назарбаева, еңбек ардагерлері: Н.Есенғарин, Қ.Сұлтанов, Т.Сүлейменов, З.Федотова; ІІ дәрежелі «Барыс» орденімен Парламент Сенатының төрағасы М.Әшімбаев, ҚР Теннис федерациясының президенті Б.Өтемұратов, «Концерн TNS-group» ЗТБ директорлар кеңесінің төрағасы Т.Жұмағұлов, «Шәкен Айманов атындағы «Қазақфильм» АҚ актері Н.Ыхтымбаев, ақын әрі жазушы В.Михайлов, «Павлодар қызмет көрсету саласы колледжі» КМҚК мұғалімі Н.Покидова, «Саутс-Ойл» ЖШС президенті С.Сейтжанов, «Alanda Clinic» ЖШС директорының орынбасары С.Тоқпанов, Ішкі істер министрі Е.Тұрғымбаев, еңбек ардагері Ә.Тұяқов; ІІІ дәрежелі «Барыс» орденімен мәдениеттанушы К.Абаев, «Ұлттық банктің Банкноттық фабрикасы» РМК бас директоры Б.Әлжанов, «Nur Otan» партиясы Төрағасының бірінші орынбасары Б.Байбек, еңбек ардагерлері: М.Байғұт, Ғ.Байназаров, Р.Түсіпбеков, Қазақстан Қаржыгерлер қауымдастығы кеңесінің төрағасы Е.Бахмутова, «Кардиохирургия және трансплантология ғылыми-клиникалық орталығы» ЖШС директоры С.Жошыбаев, «Нұрсұлтан Назарбаев қоры» ЖҚ атқарушы директоры Қ.Жұмабаев, Ұлттық ғылым академиясының академигі З.Дүйсенбеков, «Монтажспецстрой» компаниясы» АҚ директорлар кеңесінің төрағасы Е.Ежиков-Бабаханов, «Қазақстан жазушылар Одағы» РҚБ төрағасы Ұ.Есдәулет, ақын Х.Есенқарақызы, Нұр-Сұлтан қалалық қоғамдық кеңесінің төрағасы С.Есілов, Түркістан облыстық ардагерлер кеңесінің төрағасы Ж.Мәуленқұлов, «Жамбыл атындағы Қазақ мемлекеттік филармониясы» РМКК әртісі Н.Нүсіпжанов, «Қазақмыс Холдинг» ЖШС директорлар кеңесінің төрағасы Э.Огай, «С.Асфендияров атындағы Қазақ ұлттық медицина университеті» КеАҚ профессоры К.Ормантаев, «BI Group» холдингі директорлар кеңесінің төрағасы А.Рахимбаев, «Самұрық-Қазына» АҚ басқарма төрағасы А.Сәтқалиев, «Т.Жүргенов атындағы Қазақ ұлттық өнер академиясы» РММ профессоры Е.Сергебаев, «Л.Гумилев атындағы Еуразия Ұлттық университеті» КеАҚ басқарма төрағасы – ректор Е.Сыдықов, Парламент Мәжілісінің депутаты Б.Тілеухан, «Қазақтардың дүниежүзілік қауымдастығы» РҚБ төрағасының бірінші орынбасары З.Тұрысбеков марапатталды.
«Қазақстанның еңбек сіңірген қайраткері» құрметті атағы ғылым және мәдениет саласының 28 көрнекті өкіліне берілді, олардың ішінде театр және кино әртістері: М.Әжібеков, Ж.Құрманбеков, Л.Крючкова, режиссер Д.Өмірбаев, өнертанушы Е.Резникова және басқалар бар. «Қазақстанның еңбек сіңірген» ұстазы құрметті атағы «Н.Тілендиев атындағы кіші өнер академиясы» облыстық дарынды балаларға арналған интернаттық мекемесі бар мамандандырылған мектеп» ММ мұғалімі Д.Төрехановаға берілді.
Белгілі ғалымдардың, мәдениет қайраткерлерінің, өндірістік сала өкілдерінің еңбектері «Парасат» орденіне лайық деп танылды. Олардың арасында «М.Әуезов атындағы Қазақ мемлекеттік академиялық драма театры» РМҚК әртісі Б.Әбділманов, «Ершовское-2» ЖШС директоры С.Ағайдаров, «Мұнай-газ кешенінің ардагерлері» РҚБ бас директоры З.Алшымбаев, «Отырар кітапханасы» ғылыми-зерттеу орталығының директоры Т.Жұртбай, «Ракурс» экономикалық талдау орталығының директоры О.Жандосов, Ақан Сері атындағы Солтүстік Қазақстан облыстық филармониясы камералық хорының хормейсторы Ю.Колчин, «Қазақ әдебиеті» газеті редакциясының меңгерушісі Е.Жаппасұлы, «Астана» халықаралық қаржы орталығы департамент директорының орынбасары Ш.Құрманбайұлы, жазушы З.Наурызбаева, «Альтаир» ЖШС директорлар кеңесінің төрағасы А.Потиченко және басқалар бар.
ІІ дәрежелі «Достық» орденіне Адам құқықтары жөніндегі уәкіл Э.Әзімова, «Kaspi.kz» АҚ басқарма төрағасы М.Ломтадзе ие болды.
«Құрмет» орденімен марапатталғандардың ішінде шахматшы Ж.Әбдімәлік, «Астана Опера» «Мемлекеттік опера және балет театры» КеАҚ бас дирижері А.Бөрібаев, «Көкшетау қаласы жоғары техникалық колледжі» МКҚК жетекшісі А.Есләмова, «Жекпе-жек өнерінің Ассоциациясы» ЗТБ президенті Б.Ыстыбаев, Жамбыл облысының «И.Трубицын атындағы жалпы білім беретін мектеп-гимназиясы» КММ мұғалімі Н.Қаймалақова, «Биологиялық қауіпсіздік мәселелері ҰЗИ» РМК лабораториясының меңгерушісі А.Наханов, «АрселорМиттал Теміртау» АҚ болат балқытушысы В.Пастух, Павлодар қалалық «Дарынды балаларға арналған №3 гимназия» ММ директоры Қ.Құспекова, Шымкент қалалық «№1 қалалық клиникалық аурухана» МҚК дәрігері Ж.Сүйгенбаев, режиссер Қ.Омаров бар.
ІІІ дәрежелі «Еңбек Даңқы» ордені өндіріс, көлік, құрылыс, ауыл шаруашылығы және басқа да материалдық өндіріс салаларының 105 жұмысшысы мен еңбеккеріне берілді.
Қазақстан Республикасының Құрмет грамотасымен 553 адам марапатталды.
Әскери және қызметтік борышын үлгілі атқарғаны, заңдылық пен құқықтық тәртіпті қамтамасыз етуде көрсеткен ерлігі мен жанқиярлығы, елдің ұлттық қауіпсіздігі мен қорғаныс қабілетін нығайтуға қосқан үлесі үшін әскери қызметшілер мен құқық қорғау органдары өкілдерінің бір тобы І және ІІ дәрежелі «Даңқ», сондай-ақ, І, ІІ, ІІІ дәрежелі «Айбын» ордендерімен, «Ерлігі үшін» және «Жауынгерлік ерлігі үшін» медальдарымен марапатталды.
Наградталғандардың тізімі баспасөзде жарияланады.
///
	

	Мемлекет басшысының 1997 жылы берген тапсырмасы бойынша қаланы желден қорғау және қолайлы климатты қалыптастыру мақсатында елорданың айналасын жасыл белдеуге айналдыру жұмыстары қолға алынған болатын. Қазіргі уақытта жасыл белдеу аумағында 9,6 миллионнан астам ағаш және 1,9 миллионға жуық тал өсірілуде.

	- Жасыл алқапқа айналдыру ісі астананы ауыстырғаннан кейінгі алғашқы жылда қолға алынды. Елорда мәртебесін алғанға дейін Целиноградтың айналасы ашық болғаны өздеріңізге белгілі. Қатты жел тұрған кезде қаланы шаң-тозаң басып қалатын. Экологияны жақсарту, жел мен боранды тоқтату, сондай-ақ қолайлы жағдайды қалыптастыру мақсатында мен қаланы жасыл алқапқа айналдыру туралы міндет қойдым. Соның нәтижесінде, 14 жыл ішінде Астананың айналасында мыңдаған гектарға ағаш отырғызылды. Жасыл белдеуді кең ауқымда жүргізу үшін бұл аумақ елдегі 4 ірі ауылға тең болғанын айтқым келеді. Осы орайда орман аймағын биологиялық әртүрлендіруді ұлғайту – онда құстар мен жануарлар түрлерін өсіру жөніндегі жұмыстар қатар жүргізілді. Келесі кезеңде қала тұрғындарын табиғатта мәдениетті демалуға, елорда маңынан саңырауқұлақ пен жидек жинауға тарту ісі қолға алынады. Сонымен қатар, бүгінде қала тұрғындарының демалулары үшін қаланың ішінде жасыл алқап отырғызу жұмыстары жүзеге асырылуда. Қазіргі кезде 16 мың гектарға жасыл желек отырғызылды. Бүгінде Астана нағыз жасыл қалаға айналып келеді, - деп атап өтті Нұрсұлтан Назарбаев.

	Жасыл белдеуді кеңейту жұмыстары жалғасын табады. Қаланың айналасындағы орманды алқаптың биологиялық түрлілігін ұлғайту және түрлі ағаш тұқымдарының орнықты, өнімділігі жоғары орман дақылдарын отырғызудың нәтижесінде елорда тұрғындарының демалулары үшін қолайлы экологиялық орта қалыптастырылатын болады.

	

///Кездесуде С.Жасұзақов Мемлекет басшысына министрліктің қазіргі қызметі және Қарулы Күштердегі жедел-әскери дайындық барысы туралы баяндады.
Қазақстан Президенті ведомствоның жаңадан құрылған Қорғаныс және аэроғарыш өнеркәсібі министрлігімен арада өзара тиімді іс-қимылды жолға қоюының маңыздылығына назар аударды.
Сондай-ақ, Қорғаныс министрі Қарулы Күштер құрамында өтіп жатқан қорытынды сынақтың бүгінгі күнге дейінгі оң нәтижелері жөнінде мәлімдеді.
Нұрсұлтан Назарбаев кездесу қорытындысы бойынша бірқатар нақты тапсырма берді.

///Әңгіме барысында Қазақстан Президенті Индонезия вице-президентіне саммитке қатысқаны үшін ризашылық білдірді.
– Бәріміз үшін бұл саммиттің маңызы зор. Индонезия Қазақстанның маңызды серіктесі болғандықтан, сіздермен одан әрі тығыз ынтымақтастық орнатуға ниеттіміз. Елдеріміз арасында нақты уағдаластықтар бар және осы бағытта мақсатты түрде жұмыс жүргізу қажет, – деді Нұрсұлтан Назарбаев.
Индонезия вице-президенті Қазақстан Президентіне жұмыс кестесінің тығыздығына қарамастан, кездесуге мүмкіндік туғызғаны үшін алғыс айтты.
– Бізде экономиканың түрлі саласында өзара іс-қимыл жасау үшін зор әлеует бар. Бүгінгі іс-шара келешекте жемісті ынтымақтастықты жалғастыруға тың серпін беретін болады, – деді Ю.Калла.


/// 
Мемлекет басшысы «Макдоналдс» корпорациясының Қазақстандағы алғашқы кәсіпорны жұмысымен танысып, еңбек ұжымымен әңгімелесті
Мейрамхана ауданы 863 шаршы метр аумақты алып жатыр, келушілер үшін отыруға лайықталған 206 орны бар. Оны безендіруге жаңа тұжырымдарға негізделген дизайндар, сондай-ақ келушілерге қызмет көрсетудегі ең заманауи жүйелер қолданылған.
Компанияның екінші мейрамханасын да 2016 жылы ашу жоспарланған, ал таяу бес жылда тағы 15 мейрамхана ашу көзделіп отыр.
«Макдоналдстың» Қазақстандағы мейрамханаларына азық-түлік сыннан өткен өнім жеткізушілерден келетін болады. Сонымен бірге жергілікті өндірушілер базасын дамыту жұмыстары жалғасуда.
Мейрамхананың Астанадағы ресми ашылу рәсімі 8 наурызда өтеді.
***
«Макдоналдс» – қоғамдық тамақтану және жылдам қызмет көрсету  саласындағы әлемдік көшбасшының бірі. Әлемнің 120 елінде компанияның 36 мың кәсіпорны келушілерге қызмет көрсетеді.  

///
	 

	Нұрсұлтан Назарбаев жоғары деңгейдегі екіжақты кездесулер жақсы дәстүрге айналғанын атап өтті.

	– Қазақстан Беларусьті жақын дос және стратегиялық серіктес ретінде қарастырады. Екі ел арасындағы қарым-қатынас достық, өзара түсіністік және сенім негізінде дамып келеді, – деді Мемлекет басшысы.

	Қазақстан Президенті біздің елде тиімді жұмысын көрсетіп отырған заманға сай бірнеше бірлескен кәсіпорын жұмыс істейтінін атап өтті.

	– Қарағандыда «КазБелАЗ» бірлескен кәсіпорны бар. Семей мен Қостанайда ауыл шаруашылығы техникалары құрастырылады. Пилоттық үлгідегі көпсалалы ауыл шаруашылығын құру жөнінде қызу жұмыс жүргізілуде. Оның базасында елдеріміздің агроөнеркәсіп секторындағы соңғы жетістіктері қолданылатын болады. «Ауылшаруашылық және коммунальдық техникалар шығаратын Қазақстан-Беларусь индустриялық-технологиялық паркі» бірлескен жобасы жүзеге асырылуда. Көлік пен логистика саласындағы ынтымақтастықты дамытудың жақсы келешегі бар, – деді Нұрсұлтан Назарбаев.

	Мемлекет басшысы Қазақстан мен Беларусьтің еуразиялық интеграциялық үдерістер аясындағы өзара іс-қимылы қарқынды дамып келе жатқанын да айтты. Кеден одағының, Бірыңғай экономикалық кеңістіктің және Еуразия экономикалық одағының құрылуы елдеріміздің экономикалық кооперациясы үшін жаңа мүмкіндіктер ашады.

	Нұрсұлтан Назарбаев келіссөздер өте нәтижелі жүргізілгенін, онда екіжақты ынтымақтастықтың бірқатар маңызды мәселелері талқыланғанын мәлімдеді. Сондай-ақ, бұрын қол жеткізілген уағдаластықтарды іске асыру барысы қаралып, келешектегі бірлескен қадамдар белгіленді. 

	– Бірлескен мәлімдемеге қол қоюымыз – келіссөздердің басты нәтижесі. Бұл құжатта елдеріміз бен халықтарымыз арасындағы достықты нығайтуға өзара ұмтылысымыз көрініс тапты. Бұл жан-жақты өзара тиімді Қазақстан-Беларусь қарым-қатынастарының одан әрі қарқынды дамуына ықпалын тигізеді деп санаймын. Беларусь диаспорасы елдеріміз арасындағы ынтымақтастықтың жақсы дәнекері болып саналады, Қазақстанның дамуына зор үлес қосады. Біз үшін елдеріміз азаматтарының бір-бірінің аумағына келу тәртібі туралы келісімге және реадмиссия туралы үкіметаралық келісімге қол қойылуы ерекше орын алады. Сонымен қатар, бүгін біздің қатысуымызбен кезекті «2014-2016 жылдарға арналған бірлескен іс-шаралар жоспарына» да қол қойылды. Бұл құжат Қазақстан мен Беларусь сауда-экономикалық ынтымақтастығын дамытудың тиімді құралына айналады деп сенемін, – деді Мемлекет басшысы.     

	Қазақстан Президенті экономикалық өзара іс-қимылмен қатар мәдени-гуманитарлық саладағы қарым-қатынастар белсенді дамуда екеніне тоқталды.

	– Қазанның алғашқы онкүндігінде Минскіде Қазақстанның мәдениет күндері өтеді. 2014 жылы Астанада Беларусьтің мәдениет күндері өтпек. Беларусьтің ғылыми әлеуетінің дамуын ескере отырып, Қазақстан бірлескен ғылыми зерттеулер жүргізу, өндіріске ғылыми әзірлемелер мен технологиялар енгізу саласындағы ынтымақтастықты жандандыруға мүдделілік танытады. Бүгінде Сәкен Сейфуллин атындағы Қазақ агротехникалық университеті жанындағы инженер кадрларын даярлау және қайта даярлау Қазақстан-Беларусь оқыту-өндірістік орталығы – білім беру саласындағы өзара тиімді ынтымақтастығымыздың айқын үлгісі, – деді Нұрсұлтан Назарбаев.

	Мемлекет басшысы достық дәнекері, өзара құрмет және стратегиялық серіктестікті нығайтуды көздеу Қазақстан мен Беларусь халықтарының игілігі жолында екі ел қарым-қатынасының басты қағидаттары екенін және алда да солай болып қала беретінін атап өтті.

	Өз кезегінде, Беларусь Республикасының Президенті соңғы жылдары үкіметтік деңгейдегі байланыстың едәуір жанданып, өңіраралық форматтағы қарым-қатынас нығайғанына тоқталды.

	– Интеграцияның күшеюі және Еуразиялық экономикалық одақтың құрылуы тығызырақ кооперацияны және үкіметаралық деңгейде, бизнес қоғамдастық арасында келісімді қажет етеді. Тек осындай жағдайда ғана біз ортақ нарықтың экономикалық артықшылығын сезіне аламыз. Беларусь пен Қазақстан өндірістік, ғылыми-технологиялық кооперацияны дамытуды жандандыруға тиіс. Бұл Бірыңғай экономикалық кеңістік нарығын өз өнімдерімізбен толықтыруға, экономиканың бәсекеге қабілеттілігін арттыруға, бұл ретте жаңа жұмыс орындарын құруға мүмкіндік береді. Біз инвестиция құрушы бірлескен кәсіпорындарға көшу және ынтымақтастықтың ұзақмерзімді формасын құру туралы мәселені қарастыруға дайынбыз. Бізде «БелАЗ» және Минск трактор зауыты желілері тарапында жақсы үлгілер бар, – деді А.Лукашенко.     

	 Беларусь Қазақстан мен Беларусь тауарларын еуропалық және азиялық нарыққа тасымалдау үшін логистикалық орталықтар құру жөніндегі бірлескен жоспарларды пысықталатын көлік саласындағы ынтымақтастыққа зор мән беретіні атап өтілді. Сондай-ақ, ауыл шаруашылығындағы өзара ықпалдастықтың елеулі әлеуеті бар.

	– Беларусь Қазақстанға ауыл шаруашылығы өнімдерін жеткізу көлемін ұлғайтып қана қоймай, түрлі бағыттар бойынша агроөнеркәсіп кооперациясын дамытуға мүдделі. Біздің мамандарымыз Қазақстанның агроөнеркәсіп кешенін жаңғырту жөніндегі міндетті шешуге кешенді түрде атсалысуға дайын, – деді А.Лукашенко.

	Беларусь Президенті сауда-экономикалық ынтымақтастық қарқынының төмендеуін еңсеріп, тиімді өзара ықпалдастыққа кедергі келтіретін барлық мәселені шешу қажеттігін атап өтті.

	– Келесі жылы біз осы проблеманы шешеміз деп сенемін. Біз жол картасын әзірледік және осы жоспардағы барлық іс-шараны толық іске асыруға бел байладық, – деді А.Лукашенко.

	Соңында Беларусь көшбасшысы ЭКСПО-2017 бүкіләлемдік көрмесін өткізетін орын ретінде таңдаудың Астанаға түсуімен Қазақстанды құттықтады.

	Сапар қорытындысында мынадай бірқатар құжаттарға қол қойылды: Қазақстан Республикасы Президенті мен Беларусь Республикасы Президентінің Бірлескен мәлімдемесі, Қазақстан Республикасы мен Беларусь Республикасы арасында Қазақстан Республикасы азаматтарының Беларусь Республикасы аумағына және Беларусь Республикасы азаматтарының Қазақстан Республикасы аумағына  келу тәртібі туралы келісім, Қазақстан Республикасы Үкіметі мен Беларусь Республикасы Үкіметі арасындағы реадмиссия туралы келісім, Қазақстан Республикасы мен Беларусь Республикасы арасындағы 2009-2016 жылдарға арналған экономикалық ынтымақтастық бағдарламасын («Жол картасы») іске асыру жөніндегі 2014-2016 жылдарға арналған Бірлескен іс-шаралар жоспары, Қазақстан Республикасы Президенті жанындағы Мемлекеттік басқару академиясы мен Беларусь Республикасы Президенті жанындағы Басқару академиясы арасындағы ынтымақтастық туралы келісім.
///
	 

	Кездесу барысында сауда-экономикалық, инвестициялық, индустриялық-инновациялық және мәдени-гуманитарлық салалардағы екіжақты ынтымақтастық аясын кеңейтудің негізгі бағыттары талқыланды.

	Сондай-ақ, Нұрсұлтан Назарбаев пен Наджиб Тун Разак халықаралық күн тәртібіндегі өзекті мәселелер жөнінде пікір алмасты.

	Қазақстан  Президенті Малайзия Премьер-Министріне сапармен келгені, сондай-ақ Астана экономикалық форумына қатысып, оның деңгейін көтеруге ықпал еткені үшін алғыс айтты.

	– Соңғы үш жылда біз үш рет кездестік, бұл елдеріміз арасындағы қарым-қатынасты жандандыруға серпін береді. Былтыр көрсеткіштердің 14%-ға артқанына қарамастан, 130 миллион доллар тауар айналымы көлемінің жеткіліксіз екенін айтқан жөн. Бұл бағытта бізде зор перспектива бар. Елдеріміздің және жеке өзіміздің арамызда қалыптасқан достық пен өзара түсіністік қарым-қатынас Сіздің сапарыңызды екіжақты ынтымақтастық үшін пайдалы болады деп айтуға мүмкіндік береді, – деді Мемлекет басшысы.

	Өз кезегінде Наджиб Тун Разак Форумға қатысуға ғана емес, ресми сапармен келуге де шақырғаны үшін Нұрсұлтан Назарбаевқа алғысын айтты

	– Маған Астана экономикалық форумының ашылу рәсімі үлкен әсер қалдырды. Оған осынша көп адамның қатысуы шараның беделі қаншалық өскенін көрсетеді. Осындай Форум өткізу арқылы өзекті халықаралық мәселелердің талқылануына Сіздің қосып отырған үлесіңізді атап айтқым келеді, – деді Малайзия Премьер-Министрі.

	Наджиб Тун Разак бірқатар салалардағы ынтымақтастықтың деңгейі өсіп келе жатқанын, ол бұған дейінгі кездесулер барысында межеленген уағдаластықтарды жүзеге асыруға оң ықпал етіп отырғанын атап өтті. Сондай-ақ, ол сауда-экономикалық ынтымақтастықты жандандыру үшін көлік-логистика саласындағы мүмкіндіктерді кеңейтудің маңыздылығына  тоқталды.

	Малайзия Премьер-министрі өзара іс-қимылды мемлекетаралық деңгеймен қатар халықаралық құрылымдар аясында да нығайтудың мән-маңызына назар аударды.



///Отырыста Қазақстан Республикасы Мемлекеттік рәміздерінің 25 жылдығын мерекелеуге арналған іс-шаралар жоспарының орындалу барысы туралы Мәдениет және спорт министрлігінің есебі тыңдалды. Мемлекеттік хатшы өз сөзінде Елбасының «Болашаққа бағдар: рухани жаңғыру» атты бағдарламалық мақаласында алға қойылған басты міндетке – «мықты әрі жауапкершілігі жоғары Біртұтас Ұлт болу үшін қоғамдық сананы өзгерту» мәселесіне баса назар аударды. Г.Әбдіқалықова қоғамдық сананы жаңғырту процесінің жүзеге асырыла бастауына байланысты өскелең ұрпақты қазақстандық патриотизм рухында тәрбиелеудің аса маңызды екенін атап өтті.
Сондай-ақ отырыста Инвестициялар және даму министрлігі, Ауыл шаруашылығы министрлігі басшыларының, Ақмола, Оңтүстік Қазақстан және Солтүстік Қазақстан облыстары әкімдерінің Қазақстан Республикасының мемлекеттік рәміздерін пайдалану және насихаттау жұмыстары жөніндегі есебі тыңдалды. Орталық және жергілікті атқарушы органдардың осы маңызды бағыттағы жұмысына жан-жақты және терең талдау жасалды.
Мемлекеттік органдар басшыларына мемлекеттік рәміздерге қатысты заңдылықты бұзуға жол бермеу, тұрақты ішкі бақылауды қамтамасыз ету, құқық қолдану тәжірибесін жетілдіру, сондай-ақ мемлекеттік рәміздерді насихаттау мен қолдану саласына бақылауды күшейту қажеттігі айтылды.
Комиссия отырысының қорытындысы бойынша мемлекеттік рәміздерге деген құрмет пен құқықтық сауаттылық деңгейін арттыру бағытындағы жұмысты жалғастыру үшін нақты тапсырмалар мен ұсынымдар берілді.
 
///
	

	Мемлекет басшысы ЕҚЫҰ өкілдерінің АӨСШК мерейтойлық сессиясына қатысуы «азиялық ЕҚЫҰ» баламалы форумын құру жөніндегі негізгі идея тұрғысынан ерекше мәнге ие екенін атап өтті.

	Нұрсұлтан Назарбаев Қазақстанның ЕҚЫҰ-ға төрағалығы оның қызметінің барлық өлшемдеріне серпін бергенін және еліміз Ұйымға мәдениетаралық және дінаралық үнқатысуды алға жылжыту жөнінде гуманитарлық өлшемдер саласында одан әрі көмек көрсетуге дайын екенін атап өтті.

	Кездесу барысында өңірлік және жаhандық қауіпсіздікті ынғайту ісінде АӨСШК  мен ЕҚЫҰ арасындағы ынтымақтастық мәселелері қаралды.    
///Елбасы көрменің басты нысаны болып табылатын «Нұр Әлем» павильонын аралады. Бұл – диаметрі 80 метр шар түрінде салынған әлемдегі бірден-бір ғимарат.
Павильонда «Болашақтың энергиясы музейі» орналасады, онда Қазақстанмен танысу аймағы болады, сондай-ақ энергияның негізгі түрлері ұсынылады.   
Қазақстан Президентіне «Болашақ Астана – Қазақстанның 2050 жылғы елордасы» экспозициясы, ғарыш энергиясы залы, қазақстандық 28 ғылыми жобаны және «Жасыл экономика» тұжырымдамасы жөніндегі жобаларды қамтитын «Жасампаз энергия» аймағы, сондай-ақ Қазақстанның «Токамак» материалтану термоядролық реакторының моделі, энергетика мен қоршаған ортаны қорғау саласындағы Мемлекет басшысының бастамалары көрсетілген медиақабырға таныстырылды.  
Сонымен қатар, Нұрсұлтан Назарбаев көрме кешенінің Конгресс-орталығында болып, «Шаңырақ», «Аспан» залдарын, VIP-террасаны, Концерт залын көрді. Конгресс-орталық көпфункционалды мәдени әрі ойын-сауық орталығы болып саналады. Онда 2 192 орынға арналған көрермендер залы және 4 конференц-зал бар. 
Қазақстан Президентіне көрменің ашылу рәсімі қалай өтетіні көрсетілді.  






///Мемлекет басшысы өткізген жиынға Ұлттық қауіпсіздік комитеті орталық аппаратының және аймақтық бөлімшелерінің басқарушы құрамы қатысты.
Жиын алдында Қасым-Жомарт Тоқаев қызметтік міндеттерін атқару кезінде қаза болған ҰҚК органдары қызметкерлерін еске алуға арналған стелаға гүл шоқтарын қойды. Сондай-ақ ҰҚК орталық аппаратының 2017 жылы қайта жөндеуден өткен музейіндегі Тәуелсіздік алған сәттен бергі Комитеттің даму тарихын қамтитын экспозицияны көрді.
Отырыс барысында Қазақстан Президенті ҰҚК Төрағасы Кәрім Мәсімовтің баяндамасын, Комитеттің құрылымдық және аймақтық органдары басшыларының есебін тыңдады.
Жиын соңында Мемлекет басшысы Ұлттық қауіпсіздік жүйесін одан әрі жетілдіру мақсатында бірқатар нақты тапсырма берді.










///Мемлекет басшысы Қасым-Жомарт Тоқаевтың атына Түркия Президенті Режеп Тайип Ердоғанның жолдау хаты келіп түсті. Құжатта еліміздің жаңа коронавирусқа қарсы қабылдап жатқан кешенді іс-әрекеттеріне жоғары баға берілді.
– Қазақстанда COVID-19 індетіне қарсы қабылданып жатқан тиімді шаралар мен жұмыстарыңызды мұқият қадағалап отырмыз. Ең алдымен, індетпен күресте алғы шептегі медицина қызметкерлерінің жұмысына табыс тілеймін. Қазақ халқы бұл дағдарысты аз шығынмен еңсеретініне сенімім мол. Осы орайда, достас әрі бауырлас Қазақстанға қол ұшын созуға әрдайым дайынбыз. Қазақстандық достарымыздың күш-жігеріне қолдау болар деген ниетпен еліңізге медициналық жабдықтар жіберудемін, – делінген хатта.
Түркия Президенті коронавирус пандемиясы салдарынан қайтыс болған Қазақстан азаматтарының отбасыларына көңіл айтып, қауіпті ауру жұқтырғандардың тезірек сауығуына тілектестігін жеткізді.
Сондай-ақ, Режеп Тайип Ердоған ортақ тарих пен бауырластықтан бастау алатын екіжақты стратегиялық әріптестік қазіргі дағдарыстан кейін әрі қарай беки түсетініне сенімді.
/// 
Кездесуде сот жүйесін «100 нақты қадам – баршаға арналған заманауи мемлекет» ұлт жоспары аясында реформалау шаралары және республика соттарының 2015 жылдың бірінші жартысындағы жұмыс қорытындылары талқыланды.
Қазақстан Президенті осы саладағы жаңа кодекстердің қолданыла бастауын және бас бостандығынан айыруды мемлекетке келген зиянның орнын толтырумен алмастыратын қамауға алуға балама шаралар мен жазаларды мейлінше кеңінен қолдануды қоса қамтитын реформалардың оң ықпалын атап өтті. Мемлекет басшысы барлық құқық бұзушылықтарды тіркеу ауыр қылмыстардың санын азайтуға септігін тигізгеніне назар аударды.
Жоғарғы сот төрағасы республикада сот төрелігін жүзеге асырудың өткен жартыжылдықтағы қорытындылары сапа көрсеткішінің тұрақтылығы мен істі қарау мерзімінің сақталып отырғанын көрсететінін айтты. Республикада шығарылған барлық сот актілерінің 98,6 пайызы заңды әрі негізді деп танылған. Елде сотталғандардың саны айтарлықтай қысқарып, ал жасалған экономикалық қылмыстар үшін мемлекетке қайтарылған қаражаттың жалпы көлемі биыл шамамен 950 миллион теңгені құраған.
Қ.Мәми Жоғарғы Сот реформаны жүзеге асыру, соның ішінде үш буынды сот жүйесіне көшу тұрғысынан рет-ретімен жүргізілетін шараларды атқарғанын айтты. Сонымен қатар судьялыққа кандидаттарға арналған жаңа біліктілік талаптарын енгізу, Жоғарғы Сотта инвестиция жөніндегі мамандандырылған алқа құру және Халықаралық консультативтік кеңес құру мәселелері де қарастырылған.
Мемлекет басшысы кездесу қорытындысы бойынша бірқатар нақты тапсырма берді. 

///Гүлшара Әбдіқалықова кездесу барысында «ЭКСПО-2017» көрмесінің ашылуына БҰҰ Бас хатшысының қатысуы және 13 маусымда Біріккен Ұлттар Ұйымы күнінің атап өтілуі көрменің күн тәртібіне ұйым тарапынан ерекше мән беріліп отырғанын білдіретінін атап өтті. «ЭКСПО-2017» көрмесінің тақырыбы БҰҰ-ның орнықты даму мақсаттарын іске асырумен, арзан, сенімді әрі қазіргі заманғы энергия көздеріне деген жалпыға бірдей қолжетімділікті қамтамасыз етумен тығыз байланысты.
Сондай-ақ, Мемлекеттік хатшы Қазақстан Президентінің ЭКСПО базасында «Болашақтың энергиясы» атты Жасыл технологиялар және инвестициялар орталығын құру жөніндегі бастамасын белсенді қолдағандары үшін БҰҰ өкілдеріне алғыс білдірді.
Тараптар Қазақстан мен БҰҰ арасындағы өзара іс-қимылдың жағдайы мен перспективалары туралы, соның ішінде әлеуметтік-экономикалық, гендерлік теңдік, балалар құқықтарын қорғау, қоршаған ортаны сақтау, азаматтық қызмет көрсету салаларындағы бірлескен жобаларды іске асыру, сондай-ақ Алматыда БҰҰ-ның көпжақты дипломатия жөніндегі хабын құру үдерісіндегі ынтымақтастық туралы пікір алмасты.
Гүлшара Әбдіқалықова кездесу соңында Д.Сұлтаноғлыны биылғы 31 тамызда «Астана ЭКСПО-2017» көрмесі аясында өтетін «Әйелдер болашақ энергиясы үшін» атты халықаралық форумға қатысуға шақырды.
///Кездесу барысында Қазақстан мен Ресей арасындағы жан-жақты стратегиялық серіктестіктің қазіргі ахуалы мен перспективалары талқыланды. Сауда-экономикалық, инвестициялық және мәдени-гуманитарлық ынтымақтастықты дамытуға ерекше мән берілді. 
Қазақстан Президенті коронавирус пандемиясы кезіндегі ықпалдастықты екіжақты форматта, сондай-ақ, Еуразиялық экономикалық одақ аясында одан әрі нығайтудың маңыздылығын атап өтті.
Тараптар биылғы қараша айына жоспарланған өңіраралық ынтымақтастықтың XVII форумына дайындық барысын қарастырды. Мемлекет басшысы аталған іс-шараның сапалы әрі мазмұнды болуын қамтамасыз ету қажеттігіне назар аударды.
Сонымен қатар кездесуде өңірлік және халықаралық күн тәртібіндегі өзекті мәселелер талқыланды.

///Мемлекет басшысы Ресей Федерациясының Президентіне ынтымақтастық үшін жаңа мүмкіндіктер мен перспективаларға жол ашатын Каспий маңы елдерінің айтулы саммитіне белсенді атсалысқаны үшін ризашылық білдірді.
– Екі жақты қарым-қатынастарымыз барлық бағытта, әсіресе, экономика, әскери-техника және ғарыш салаларында ілгерілеп келеді. Еуразиялық экономикалық одақ аясындағы экономикалық мәселелер де қарқынды дамуда, – деді Қазақстан Президенті.
Владимир Путин Нұрсұлтан Назарбаевты Каспий маңы елдері саммиті жұмысының нәтижелерімен құттықтап, мұның Қазақстанның өзінде болған оқиға ретінде тарихқа енетінін айтты.
– Бұл – жиырма жыл ішінде қол жеткізілген елеулі оқиға. Ұзаққа созылған талқылаулар мен пікірталастардан кейін шешім табылды. Осы шешімнің Каспий маңы өңіріндегі ынтымақтастығымыздың дамуына септігін тигізетіні сөзсіз, – деді Ресей Федерациясының Президенті.
В.Путин екі ел арасындағы өзара тауар айналымының артқанын атап өтіп, барлық ірі жобалар мен бағдарламалар, соның ішінде ғарыш, энергетика және көлік салалары одан әрі дами беретінін, сондай-ақ елдеріміздің оң нәтижелерге қол жеткізетініне сенім білдіретінін айтты.
– Сізге Ресей мен Қазақстан қарым-қатынастарына ерекше көңіл бөлгеніңіз үшін ризалығымды білдіргім келеді, – Ресей Федерациясының Президенті.
Сонымен қатар, тараптар алдағы уақытта өтетін Петропавл қаласында өтетін өңіраралық форумның және Душанбеде болатын ТМД саммитінің мәселелерін талқылады.




/// 
Жеделхатта көптеген жазықсыз адамдардың қаза болғаны және зардап шеккені туралы қайғылы хабарды Қазақстан Президентінің зор күйзеліспен қабылдағаны атап өтілген. Нұрсұлтан Назарбаев қаза болғандардың басым көпшілігі әйелдер мен балалар екенін, бұл жағдайдың ешкімді бей-жай қалдырмағанын айтты.  
«Қазақстан бүкіл әлемдегі қауіпсіздік пен бейбітшілікке зор қатер төндіріп отырған халықаралық экстремизм мен терроризм әрекеттерін үзілді-кесілді айыптайды. Лахордағы жантүршігерлік оқиға қатыгез радикалды топтар мен олардың идеологиясына өркениетті қоғамда орын жоқ екеніне тағы да көз жеткізді», – делінген жеделхатта.
Соңында Нұрсұлтан Назарбаев қаза болғандардың отбасылары мен туған-туыстарына, сондай-ақ барша Пәкістан халқына жеке өзінің және Қазақстан халқының атынан көңіл айтып, зардап шеккендердің тезірек сауығып кетуіне тілектестігін білдірді. 
///Сапар аясында Мемлекеттік хатшы Біріккен Араб Әмірліктері Іскер әйелдер кеңесінің президенті Фарида әл-Ауадидің шақыруымен Қазақстан және Біріккен Араб Әмірліктері Іскер әйелдері бизнес-форумына қатысты. Жиынға мемлекеттік органдардың, «Атамекен» ұлттық кәсіпкерлер палатасының, Біріккен Араб Әмірліктері Іскер әйелдер кеңесінің және басқа да кәсіпкер әйелдер қоғамдастығының өкілдері қатысты.
Гүлшара Әбдіқалықова өз сөзінде Президент Нұрсұлтан Назарбаев пен шейх Заид бен Сұлтан Нахаян орнатқан достық байланыстар Қазақстан Республикасы мен Біріккен Араб Әмірліктерінің арасын жақындатып отырғанын атап өтті.
– Біз экономикада тең құқықтар мен мүмкіндіктерді қамтамасыз ету ісінде айтарлықтай ілгеріледік. 2018 жылы Қазақстан Дүниежүзілік экономикалық форумның бағалауы бойынша «әйелдердің экономикаға атсалысуы және мүмкіндіктері» көрсеткіші жөнінен 32-ші орынды иеленді. Бізге цифрландыру ісіне баса назар аудара отырып, бизнес-қоғамдастықтардың экономика, сауда, технология және өзге де салалардағы ынтымақтастығын тереңдету қажет, – деді Мемлекеттік хатшы.
Г.Әбдіқалықова экономикалық ілгерілеудің Жастар жылының басымдықтарының бірі ретінде белгіленгенін айтты. Бүгінде қыздар бизнеспен белсене айналысып, креативті стартаптар әзірлеуде. Жастар жылы аясында 11 бағыт бойынша 100-ден астам жоба жүзеге асырылатын болады.
Форум аясында Мемлекеттік хатшы Гүлшара Әбдіқалықова БАӘ Іскер әйелдер кеңесінің президенті Фарида әл-Ауадимен кездесті. Әңгімелесу барысында әйелдердің мүмкіндіктерін одан әрі кеңейту, сонымен қатар әйелдер кәсіпкерлігі институтын нығайту мәселелері талқыланды.
Сонымен қатар, Мемлекеттік хатшы БАӘ Федералды ұлттық кеңесінің төрайымы Амаль әл-Кубейсимен кездесті. Кездесу барысында әлеуметтік-экономикалық және мәдени-гуманитарлық ықпалдастық мәселелері қаралды. Қазақстанның да Әмірліктер сияқты Таяу Шығыста бәріне ортақ әділетті әрі берік бейбітшіліктің тезірек орнауына мүдделі екені айтылды. Тараптар екіжақты ынтымақтастық аясында Астана мен Абу-Даби өзара тығыз қарым-қатынастарды жалғастыра беретінін ризашылықпен атап өтті.
/// 
Болат Жұмабекұлы Бақауов Павлодар облысының әкімі болып тағайындалсын.
 
Қазақстан Республикасының
                Президенті                                                                                                 Н.Назарбаев
 
 
Астана, Ақорда, 2016 жылғы  25 наурыз
                        №   216
 
///
	 

	Облыстық архитектуралық-этнографиялық және табиғи-ландшафттық қорық-мұражайының директоры Н.Зайцев, облыстық кітапхана директоры Х.Ақжігітова, Абай атындағы облыстық қазақ музыка-драма театрының директоры А.Азаматов және басқа да авторлар әлеуметтік жаңғыртудың жалынды сөз ғана емес, қарапайым адамдардың өмірлік мүдделеріне қатысты нақты практикалық міндеттерді шешудің жолы екеніне тоқталады. «Кез келген жаңғыртудың негізі – инновациялық бағыт.  Қазіргі заман жағдайында жаңа өнім, жаңа технология және заманауи құрылғы-жабдықсыз бәсекеге қабілеттілік туралы сөз қозғау мүмкін емес. ЮНЕСКО мәдениеттің инновация мен дамудың теңдессіз қайнар көзі екенін баса айтады. Сондықтан жаңғырту міндетін технологиялық инновацияларды енгізу арқылы шешу мәдениет саласындағы стратегиялық міндет болып саналады».

	Шығыс Қазақстан облысының мәдениет және өнер қайраткерлері Мемлекет басшысының заманауи өнерде қазіргі заманғы еңбек адамының жағымды бейнесін қалыптастыру жөніндегі идеясына қолдау білдіреді. «Бұл – кәсіпқойлықты, адалдықты және патриотизмді ардақтаудың нағыз қарапайым, сондай-ақ, өте тиімді тәсілі. Қазіргі шығармаларда ойдан шығарылған кейіпкерлер көп. Жас буын еліктейтін жағымды, нағыз үлгі боларлық үлгі – адал еңбекпен күн көрген қарапайым жандар образын жасау керек» делінген хатта.

	Хат авторлары Қазақстанды дамыту үшін өздерінің бар білімін, күш-жігерін, тәжірибесі мен кәсіби шеберлігін жұмсауға дайын екендіктерін жеткізген.
///Бүгін Нью-Йоркте БҰҰ Бас Ассамблеясы 74-сессиясының жұмысы аясында Қазақстан Президенті Қасым-Жомарт Тоқаев БҰҰ Бас хатшысы Антониу Гутерришпен кездесті.
Кездесу барысында Мемлекет басшысы Ұйымның халықаралық тұрақтылық пен қауіпсіздікті қолдаудағы, халықаралық қақтығыстардың алдын алу мен реттеудегі басшылық рөлін атап өтті. Қасым-Жомарт Тоқаев БҰҰ-ның қазіргі заман талаптарына сай бейімделуінде Антониу Гутерриштің белсенді қызметін қолдайтынын білдірді.
Президент БҰҰ БА-ның осы сессиясында көтеріліп отырған «Кедейлікті жою, сапалы білім беруді және климатты сақтау іс-қимылдары мен жан-жақты тәсілдерді ілгерілету үшін көпжақты күш-жігерді шоғырландыру» тақырыбы аса өзекті мәселе екенін атап өтті. Оның айтуынша, Қазақстан БҰҰ-ның 2030 жылға дейінгі Орнықты даму мақсаттарын жүзеге асыруға әзір. Өйткені бұл құжат біздің елдің алдағы экономикалық және әлеуметтік жаңғырту мәселелері бойынша жариялаған жоспарымен үндеседі.
Өз кезегінде Антониу Гутерриш Орнықты даму мақсаттарын іске асыруда Қазақстанның Біріккен Ұлттар Ұйымы жүйесімен өзара іс-қимылына оң баға берді. Қазақстанның жаһандық ядролық қаруға қарсы күнтәртібінде жетекші рөл атқаратыны, өңірлік қақтығыстарды реттеу ісінде халықаралық күш жұмылдыруы, соның ішінде Сирия мәселесі бойынша өткен Астана процесі аясындағы қомақты үлесі айтылды. Бас хатшы Қасым-Жомарт Тоқаевқа 2019 жылдың мамыр айында БҰҰ-ның 16 аймақтық өкілдігін бір шаңырақ астына біріктірген Алматы қаласындағы Халықаралық ұйымдар ғимаратын ашқаны үшін алғыс білдірді.
Кездесу барысында Қазақстан мен БҰҰ-ның алдағы өзара практикалық іс-қимылының перспективалары, оның ішінде еліміздің халықаралық ұйым аясында бітімгершілік операцияларға қатысуды кеңейту мүмкіндігі қаралды. Сонымен қатар, тараптар әлемдік саясаттың бірқатар өзекті мәселелері бойынша да пікір алмасты.

///Кеңеске Премьер-Министр Б.Сағынтаев, Президент Әкімшілігінің басшысы Ә.Жақсыбеков, Ұлттық банк төрағасы Д.Ақышев, Премьер-Министрдің бірінші орынбасары А.Мамин, Премьер-Министрдің орынбасары – Ауыл шаруашылығы министрі А.Мырзахметов, Премьер-Министрдің орынбасары И.Тасмағамбетов, Президенттің көмекшісі Ә.Смайылов, Денсаулық сақтау және әлеуметтік даму министрі Т.Дүйсенова, Қаржы министрі Б.Сұлтанов, Ұлттық экономика министрі Қ.Бишімбаев қатысты.
Іс-шара барысында маңызды бағдарламалық құжаттарға қатысты негізгі ұстанымдар қарастырылды.
Мемлекет басшысы жиналғандарға арнаған сөзінде биылғы қыркүйекте Үкіметтің кеңейтілген отырысында тиісті тапсырмалар берілгенін айтты.
Нұрсұлтан Назарбаев аграрлық сала мәселелері жан-жақты қарастыруды талап ететінін атап өтті. Өнім көлемін ұлғайту, өнімділікті арттыру, ауыл шаруашылығы өндірісін әртараптандыру, азық-түлік импортын азайту, өңделген өнім экспортын көбейту және ауыл шаруашылығы кооперациясын жетілдіру агроөнеркәсіп кешенін дамыту жөніндегі мемлекеттік бағдарламаның басымдығы бар бағыттары болып саналады.
– Біздің өңдеуші кәсіпорындарымыз 30-40% жүктемемен жұмыс жүргізуде. Олардың жұмысының толық қуаттылығына жетуін қамтамасыз ету үшін шикізат керек, оның жеткізілетін мөлшерін арттыру үшін ауыл шаруашылығы кооперациясын дамыту қажет, – деді Қазақстан Президенті.
Сондай-ақ, Елбасы өзін-өзі жұмыспен тиімсіз қамтып отырғандардың үлесі едәуір екенін атап өтті.
– Халықтың бұл санаты өзін-өзі жұмыспен тиімді түрде қамту үшін жүйелі шаралар қабылдау қажет. Жұмыссыздарды бос жұмыс орындары бар жерлерге тарту керек. Өңірлердегі азаматтар жұмыспен қамту бағдарламалары және бос орындар туралы білуге тиіс, – деді Мемлекет басшысы.
Сонымен бірге, Нұрсұлтан Назарбаев ауыл жастарын қайта даярлау және ауылдағы жұмыспен қамтылу деңгейін арттырудың маңыздылығына тоқталды.
Кеңес аясында Премьер-Министрдің орынбасары – Ауыл шаруашылығы министрі А.Мырзахметов, Денсаулық сақтау және әлеуметтік даму министрі Т.Дүйсенова және Ұлттық экономика министрі Қ.Бишімбаев баяндама жасады.
Кеңес қорытындысы бойынша Нұрсұлтан Назарбаев әзірленіп жатқан бағдарламалық құжаттардың тұжырымдық ұстанымдарын мақұлдап, барлық мәселені мүдделі тараптармен өзара келісіп, мұқият қарастыруды тапсырды.



///Мемлекет басшысы Қасым-Жомарт Тоқаевтың атына Арыс қаласында болған қайғылы оқиғаға байланысты Түркия Республикасының Президенті Реджеп Тайип Ердоғанның көңіл айту жеделхаты келіп түсті.
«Түркістан облысы Арыс қаласындағы әскери бөлімшедегі оқ-дәрі қоймасында болған жарылыс салдарынан адамдардың зардап шеккендері туралы ақпаратты зор күйзеліспен қабылдадым. Қазақстан халқының ауыр қайғысына ортақ екенімізді білдіремін. Түрік халқының және жеке өзімнің атымнан қымбатты бауырым Сізге, бауырлас қазақ халқына,  қаза болғандардың жақындарына қайғырып көңіл айтамын», – делінген жеделхатта.
Түркия Президенті зардап шеккендердің тезірек сауығып кетуіне тілектестік білдірді. 
/// 
Н.Ноғаев Мемлекет басшысына өңірдегі мемлекеттік бағдарламалардың жүзеге асырылу барысы туралы баяндады. Сондай-ақ өңдеу өнеркәсібін, ауыл шаруашылығын және шекаралас өңірлер арасындағы сауданы дамыту мәселелері де талқыланды. 

///
	 

	Мемлекет басшысы құрылысы 2011 жылғы қарашада басталған жаңа ғимаратты аралап көрді.

	Астанада Есіл өзенінің сол жағалауында орналасқан кешеннің жалпы алаңы 15 мың шаршы метрден асады. 4 жұлдызды отельдер санатына жататын қонақ үйдің 248 жатын нөмірі бар.

	Орта бағамды Hilton Worldwide бренді саналатын Hilton Garden Inn Ұлыбритания, Ресей, Италия, Германия, Польша, Нидерланды, Испания, Франция және Түркия секілді көптеген әлемнің елдерін қамтыған. 

/// 
Жеделхатта химия зауытындағы жарылыс салдарынан көптеген адамның қаза тапқаны және зардап шеккені туралы хабарды Мемлекет басшысының зор күйзеліспен қабылдағаны атап өтілген. 
Нұрсұлтан Назарбаев орны толмас қайғыға ортақтаса отырып, жеке өзінің және барша Қазақстан халқының атынан ҚХР Төрағасына, сондай-ақ қаза болғандардың туған-туыстарына көңіл айтты.
Соңында Қазақстан Президенті зардап шеккендердің тезірек сауығып кетуіне тілектестік білдірді. 
///Мемлекет басшысы журналистер алдында сөйлеген сөзінде Бесінші Каспий саммитінің Каспий теңізінің халықаралық күні қарсаңында өтуінің символдық мәні бар екенін атап өтті.
– Біз әріптестерімізбен бірге Каспий теңізінің құқықтық мәртебесін реттеу жөніндегі көп жылғы жұмыстарды қорытындыладық. Көп жақты тәжірибелік іс-қимылдарды ілгерілетуге қатысты жұмыстардың жағдайы мен кейінгі атқарылатын шараларды талқыладық. Сауда, экономика, көлік және қауіпсіздік салаларына байланысты маңызды келісімдерге қол қойдық, – деді Қазақстан Президенті.
Мемлекет басшысы жүргізілген келісімдердің табыстылығына тоқталып, Конвенцияны дайындау процесінде барлық ел Каспий өңірінің саяси тұрақтылығы мен дамуын, сондай-ақ оның табиғи байлығының қорғалып, көбейтілуін қамтамасыз ету мүддесін көздегенін айтты.
– Көп жылғы сіңірген еңбектің шарықтау шегі бүгін Каспий теңізінің құқықтық мәртебесі туралы конвенцияға қол қоюмен аяқталды. Конвенция «Каспий теңізінің конституциясы» болып саналады. Мұнда теңіз жағасындағы мемлекеттердің құқықтары мен міндеттеріне, сондай-ақ, өңірдің қауіпсіздігіне, тұрақтылығы мен өркендеуіне кепіл болуға қатысты барлық кешенді мәселелерді реттеу қарастырылған, – деді Қазақстан Президенті.
Нұрсұлтан Назарбаев брифингке қатысқан журналистерге Конвенцияның Каспий жағасындағы елдердің ынтымақтастығы үшін барлық бағыттар бойынша тиімді заңды база қалыптастыратынын және әрбір тараптың қызметі үшін негізге алынатын ұстанымдарды анықтайтынын айтты.
– Атап айтқанда, Каспий теңізін бейбітшілік, тату көршілік және достық аймағына айналдыру, оны бейбіт мақсатта пайдалану, егемендігі мен аумақтық тұтастығын құрметтеу, Каспий теңізінде тараптарға қатысы жоқ қарулы күштерді болдырмау мәселелері қамтылған. Біз аумақтық су көлемін 15 теңіз мил етіп бекіттік. Осыған орай оның сыртқы шекарасы мемлекеттік мәртебеге ие болады. Аумақтық суға он мильдік балық аулау аймағы жалғасады. Әрбір мемлекет балық аулау кәсібінде ерекше құқыққа ие болады. Теңіздің балық аулау аймағынан тыс бөлігі ортақ су кеңістігі болып қала береді. Мемлекеттік теңіз шекарасынан тыс аумақта Каспий жағасындағы елдердің туы бар кемелері еркін жүзе беретін болады. Басқа теңізге және әлемдік мұхитқа шығу еркіндігі жөніндегі уағдаластықтың маңызы зор. Әрбір мемлекет өз бөлігінің шегіндегі теңіз түбінің байлықтарына қатысты егемендік құқығын жүзеге асырады. Сондықтан, теңіз түбі арқылы магистральды құбырлар мен кабельдерді жүргізу экологиялық талаптарды сақтағанда ғана мүмкін болатыны қарастырылған, – деді Мемлекет басшысы.
Қазақстан Президенті осы ұстанымдардың сақталуы Каспий жағасындағы елдердің көлік инфрақұрылымының дамуына, Каспий өңірінің транзиттік әлеуетінің артуына сондай-ақ Каспийдің экологиялық жүйесі мен биологиялық ресурстарының керемет популяциясының қорғалуына септігін тигізетінін атап өтті.
Сонымен қатар, Нұрсұлтан Назарбаев Каспий теңізі бойынша ынтымақтастықты одан әрі дамыту жөнінде бірқатар қосымша шараларды, соның ішінде, әскери қызмет саласындағы келісілген сенім шаралары жөнінде бес жақты арнайы келісімнің қорытындысы, Каспий жағасындағы елдердің сауда-экономикалық қарым-қатынастарын, әсіресе, инвестициялық  ынтымақтастық және энергетикалық саладағы жобаларды жүзеге асыру жөніндегі мәселелерді жандандыру, саясат тарифін жетілдіру және тасымалдау жағдайын жақсарту, сондай-ақ биологиялық ресурстарды заңсыз кәсіпке айналдырғандарға қарсы күрес жөнінде құжат қабылдауды ұсынды.
Соңында Мемлекет басшысы Ақтау саммиті Каспий маңы елдері ауқымды міндеттерді бірлесіп шеше алатынын тағы бір рет көрсеткенін айтып, қабылданған халықаралық шарттар мен қол жеткізілген уағдаластықтар «Каспий бестігінің» әлеуетін толықтай ашуға мүмкіндік беретініне сенім білдірді.
Сондай-ақ, саммит қорытындысы бойынша Әзербайжан Республикасының Президенті Ильхам Әлиев, Иран Ислам Республикасының Президенті Хасан Рухани, Ресей Федерациясының Президенті Владимир Путин, Түрікменстан Президенті Гурбангулы Бердімұхамедов мәлімдеме жасады.
***
Бесінші Каспий саммитінің қорытындысы бойынша мынадай құжаттарға қол қойылды:
1. Каспий теңізінің құқықтық мәртебесі туралы конвенция;
2. Каспий теңізінде терроримге қарсы күрес жүргізу саласындағы ынтымақтастық туралы хаттама;
3. Каспий теңізінде ұйымдасқан қылмысқа қарсы күрес жүргізу саласындағы ынтымақтастық туралы хаттама;
4. Каспий маңы мемлекеттерінің үкіметтері арасындағы сауда-экономикалық ынтымақтастық туралы келісім;
5. Каспий маңы мемлекеттерінің үкіметтері арасында көлік саласындағы ынтымақтастық туралы келісім;
6. Каспий теңізінде жанжалдың алдын алу туралы келісім;
7. Шекара ведомстволарының ынтымақтастығы мен өзара іс-қимылы туралы хаттама.

///Құрметті отандастар!
 
Баршаңызды Қазақстан халқының бірлігі күнімен құттықтаймын!
Бұл мереке қасиетті жерімізді мекендейтін әр адам үшін аса қымбат.  
Егемен еліміздегі барлық этникалық топ өкілдері біртұтас Қазақстан халқын құрайды. Біз достық пен ынтымақтың, татулық пен тұрақтылықтың арқасында зор жетістікке жеттік.      
Бейбітшілік пен қоғамдық келісім – баға жетпес байлығымыз. Бұл құндылықтар Тұңғыш Президентіміз – Елбасы Н.Ә.Назарбаев негізін қалаған жаңа Қазақстанның стратегиялық бағыт-бағдарының өзегіне айналды.
Біз бір ел, біртұтас халық болып тәуелсіздігімізді нығайттық. Халықаралық қоғамдастықтағы абырой-беделімізді арттырдық. 
Биылғы Бірлік күнінің мән-маңызы ерекше. Бүгінде Қазақстан бүкіл әлемге тараған коронавирус пандемиясымен күресуде. Жаһандық экономикалық дағдарыстың салдарын халқымыз да сезініп отыр. 
Біздің бірлігіміз бекем, мақсатымыз ортақ, рухымыз асқақ. Соның арқасында кез-келген қиындықты жеңіп, жасампаздық пен өрлеу жолында жаңа белестерді бағындырамыз деп сенемін.
Сіздерге мықты денсаулық, бақ-береке және толайым табыс тілеймін! 
Біз біргеміз! 
///
	 

	Жалпы отырыстың ашылуындағы сөзінде Мемлекет басшысы форумның өңірлік пікірталас алаңынан халықаралық экономикалық деңгейдегі айтулы оқиғаға айналғанын атап өтті.

	– Форумның ұсыныстары мен идеялары Қазақстанның 2013 жылғы қыркүйекте өткен Үлкен жиырмалық саммитіне қатысуы кезінде айтылды. 4 миллионнан астам пайдаланушы қатысатын G-GLOBAL жаһандық диалогы жөніндегі виртуалды алаң табысты жұмыс істеуде. Бүгінгі форум ауқымы кеңдігімен ерекшеленеді, ол 150 елден келген 10 мың қатысушының басын қосты. БҰҰ қолдауымен Астана форумы аясында Дағдарысқа қарсы Екінші дүниежүзілік  конференция өтті, – деді Қазақстан Президенті.  

	Нұрсұлтан Назарбаев жаһандық ең ауыр қаржы-экономикалық дағдарысты жаңа ғана басынан өткерген әлем тағы да қайта құлдырауға ұшырауы мүмкін екенін айтты.

	– Қазақстан әсіресе жетекші державалардың жаһандық ядролық қауіпсіздік мәселелері жөніндегі диалогының тоқтап қалу ықтималдығына алаңдаулы. Ол ядролық қауіпті азайту бағытындағы соңғы он жылдағы жетістіктерді жоққа шығаруы мүмкін. Бізді Еуропадағы қауіпсіздік және ынтымақтастық ұйымының Украинадағы қақтығысты шешудегі дәрменсіздігі алаңдатпай қоймайды. Мұның бір себебі – осы ұйымды реформалау жөнінде тіпті ЕҚЫҰ-ның 2010 жылғы тарихи Астана саммитінен кейін де ұйымның басшылығы көрсетіп отырған саяси жігердің жоқтығы, – деді Мемлекет басшысы.

	Сондай-ақ, Қазақстан Президенті бүгінде кейбір елдер өткен ғасырдан мұраға қалған, дау-жанжалды шешуде күш қолдану әдістерін де теріс көрмейтінін айтты.

	– Бұл өзге елдер үшін де қауіпті құбылыс тудырады, мемлекетаралық дауларды шешу мәселесінде әділетсіздік формаларына жол береді. Қазақстан санкциялық саясатты қолданудың  іс жүзінде  жаһандық ауқымда еркін сауда және нарық қағидаттарын жоққа шығаратынына алаңдаушылық білдіреді. Мұндай тәжірибе халықаралық қарым-қатынастарда ешқашан ұтымды болмағанын айта кетейін. Ол жаһандық жаһандық экономикалық өсімді анық шектейді, жаһандық әділетті энергетикалық жүйені қалыптастыруға кедергілер туғызады, – деді Нұрсұлтан Назарбаев.

	Мемлекет басшысы әлемдік құрылымның жақсаруына деген үміттерге қарамастан, ХХІ ғасырдың басы қауіптер мен жаңа сын-қатерлерге толы болып шыққанына назар аударды.

	– 6 жыл бұрын басталған дағдарыс жойылып кеткен жоқ. Жыл өткен сайын ұлғайып келеді. Адамзат әлемдік дамудың мүлде жаңа жобасын күтуде. Мен мұны 2009 жылы-ақ "Дағдарыстың кілті» және «Бесінші жол» деген мақалаларымда айтқан едім. Бұл соңынан жаңа әлем пайда болуы тиіс, әлемдік өсудің ескі үлгісінің дағдарысы екенін уақыт көрсетіп отыр. Біз соның қарсаңында тұрмыз, – деді Қазақстан Президенті.

	Соңында Нұрсұлтан Назарбаев бұл форум әлемдегі инклюзивтік өсуді дамыту мен оған жағдай жасау турасындағы халықаралық пікірталасқа өз үлесін қосады деп үміт артатынын айтты. Сонымен қатар форумның барлық қатысушыларына жемісті жұмыс тіледі.

	Жалпы отырыстың модераторлығын  Болгарияың экс-Президенті П.Стоянов атқарды. Сондай-ақ форум қатысушыларына БҰҰ Бас хатшысы Пан Ги Мун бейнежолдау арнады. Бұдан бөлек, жалпы отырыс барысында әлемдік қаржы-экономикалық дағдарыс ауанындағы өзекті сын-қатерлерге қарсы тұру тетіктеріне қатысты өз көзқарастарын Малайзия Премьер-министрі Н.Разак, БҰҰ Экономикалық және әлеуметтік кеңесінің президенті М.Сайдик және Нобель сыйлығының лауреаты М.Юнус ортаға салды.

	Форум бағдарламасында жалпы 70 іс-шара қарастырылған.       

	Мемлекет басшысының сөйлеген сөзінің толық мәтінін осы жерден қараңыз.

	 

	 







/// 
Елбасы, партия төрағасы «Үгіт-насихат жұмыстары және логистика тобының», «Ұйымдастыру жұмыстары тобының» және «Ақпараттық-сараптамалық топтың» қызметімен танысты.
Сондай-ақ Қазақстан Президенті өңірлік штабтар басшыларымен және мүшелерімен бейнеконференция режімінде кеңес өткізіп, барлық облыстық штабтардың үгіт-насихат науқанына дайындығы туралы есептерін тыңдады.
Нұрсұлтан Назарбаев бұл жолғы электоралдық кезең Парламент Мәжілісімен қатар барлық деңгейдегі мәслихаттар сайлауының өткізілетіндігімен ерекшеленетінін айтты.
– Ертеңгі күннен сайлау алдындағы үгіт-насихат басталады. «Нұр Отан» партиясының XVII съезінен кейін бүкіл елде елеулі жұмыстар атқарылды. Қажетті үгіт-насихаттық өнімдер даярланды, Республикалық және өңірлік штабтар құрылды, партияның кандидаттары сайлау алдындағы науқанға дайын. Партиялық тізімге экономика салаларында, мәдениет пен қоғамның әлеуметтік өмірінде жұмыс тәжірибесі бар, алуан түрлі кәсіптің мамандары кірді. Бұл халық мұқтаждықтарын шешетін кандидаттардың құрамы сапалы екенін көрсетеді. Біздің партия сайлаушылардың дауысын иелену үшін сайлау алдында ашық әрі әділ күрес жүргізуге ниетті екеніне сенімдімін. Тұрақты диалог жүргізіп, азаматтарымыздың сауалдарына дереу үн қату керек. Біздің жұмысымыздағы негізгісі осы, – деді Қазақстан. Президенті.
Мемлекет басшысы кез келген саяси партия үшін сайлау шешуші сәт екенін атап өтті.
– Сайлау қорытындысы бойынша партияны ғана емес, оның мақсаттары мен бағдарламаларын қолдау деңгейі де анықталады. Электоралдық науқан ұйымдастырушылық және кадрлық әлеуетті, саяси және практикалық мүмкіндіктерді жаңа қырынан ашуға мүмкіндік береді. Сайлау науқандары партия кадрларын нығайтады және жаңартады, оны жаңа белсенділермен, жақтастармен толықтырады, болашақта ел басшылығына араласатын талантты саясаткерлерді танытады. Әрбір сайлау – партия құрылысындағы жаңа баспалдақ, – деді Нұрсұлтан Назарбаев.
Қазақстан Президенті алдағы үгіт-насихат науқанының негізгі аспектілеріне тоқталды.
Атап айтқанда, Елбасы «Нұр Отан» бүгінде дағдарысқа қарсы тұрақтандырушы партия болып саналатынына назар аударды.
– Өзіміздің саяси, заң шығарушылық бай тәжірибемізді, кадрлық әлеуетімізді біз жаһандық дағдарыстың ықпалына қарсы тиімді іс-қимыл жасауға бағыттаймыз. Менің таяуда өткен Үкімет отырысында дағдарысқа қарсы күрес жөнінде берген тапсырмаларымның маңыздылығын барлық қазақстандықтарға түсіндіруге айрықша ден қою қажет, – деді Мемлекет басшысы.  
Қазақстан Президенті партияның негізгі міндеті Ұлт жоспарын тиімді орындау, «Қазақстан-2050» стратегиясының басты мақсатына қол жеткізу, сондай-ақ «Нұрлы жол» мемлекеттік бағдарламасын жүзеге асыру болып табылатынын айтты.
– Түптеп келгенде, осының бәрі әрбір азаматымыз үшін жағдай жасайды. Осының бәрі әрбір қазақстандық лайықты жұмыспен қамтылып, жоғары кәсіби біліктілікке ие болуы үшін жасалуда, – деді Нұрсұлтан Назарбаев.
Мемлекет басшысы сайлау штабтары қарапайым азаматтардың мұң-мұқтажына айрықша көңіл бөлгені жөн екенін айтты.
– Электоралдық кезеңде қоғамдық қабылдаулардың жұмыстарын жандандыру маңызды. Депутаттыққа кандидаттар күнделікті тәртіп бойынша азаматтарды қабылдауы тиіс. Сенімді тұлғалар белсенді жұмыс істеуі керек. Жұрттардың барлық сауалдарына жедел әрі нақтылы үн қатып, мәселелерін шешуге көмектесу қажет, – деді Қазақстан Президенті.
Нұрсұлтан Назарбаев азаматтық татулық, құқық тәртібі, заңға бағынушылық «Нұр Отан» партиясы қоғамда орнықтыруға ұмтылып отырған басты негіздер екеніне назар аударды.
– Бірлік, тұрақтылық, жасампаздық – біздің барша қазақстандықтарға тастайтын басты партиялық ұранымыз, – деді Мемлекет басшысы.
Қазақстан Президенті әлемдік ахуалдың ширығуы жағдайында біздің ел теңгерімді сыртық саясат жүргізіп, жаһандық диалогты ілгерілетіп, сенімді қалпына келтіруге шақыратынын айтты.
– Біздің сыртқы саяси бағдарымыз – Қазақстанмен өзара іс-қимылға мүдделі барлық мемлекеттермен тиімді ынтымақтастық орнату. Біздің шекарамыз әрқашан достық пен тату көршіліктің шекарасы, ал бүкіл Орталық Азия өңірі тұрақты әрі қауіпсіз болып қалуы тиіс. Біз үлкен Еуразияны сенімнің, ынтымақтастықтың, тығыз экономикалық байланыстардың, ортақ қауіпсіз кеңістіктің құрлығы ретінде қалыптастыру  жағындамыз, – деді Нұрсұлтан Назарбаев.
Мемлекет басшысы жаңа сайлауалды бағдарламаның ережелері Қазақстанды жаңа жаһандық нақты ахуал жағдайында табысты дамыту жөніндегі прагматикалық міндеттерді қамтитынын айтты.
– Жаңа жағдайларға бейімделу қажет. Шикізат бағасының көтерілуін күтпей, күн сайын қажырлы еңбектену керек. Әлемде пайдалы қазбаларсыз да өмір сүріп жатқан дамыған елдердің мысалы көп, – деді Қазақстан Президенті.
 
Нұрсұлтан Назарбаев «Нұр Отанның» барлық азаматтарға түсінікті сайлауалды науқанын жүргізуі керектігін айтты.
– Шерулету пен жасандылықтың қажеті жоқ. Әрине, бұқаралық үгіт шаралары маңызды, бірақ бастысы бұл емес. Әрбір адамға сөзіміз жету, жұмысымыздың мәнін БАҚ пен белсенділер арқылы түсіндіру маңыздырақ. Дабыра ұрандатулар аз, нақты істер көп болуға тиіс. Бұл үшін партиялықтар қоғамның барлық топтарының – ауыл мен қала тұрғындарының, кәсіпкерлер мен зиялы қауымның мұң-мұқтажын білуі және ескеруі керек. Электоралдық кезеңді азаматтарымызды топтастыруға, қоғамдағы тұрақтылық пен бірлікті одан әрі нығайтуға қолдану қажет, – деді Мемлекет басшысы.
Қазақстан Президенті барлық партия ұйымдары мен сайлау штабтары қолданыстағы сайлау заңнамасын және еліміздің Конституциясын қатаң сақтаудың үлгісі бола білуге тиіс екеніне назар аударды.
– Бүгінде сайлауға қатысатын барлық саяси партиялар үшін абсолюттік тең құқық қамтамасыз етілген. Инвестиция және даму жөніндегі  министрлік Орталық сайлау комиссиясымен бірлесіп, барлық саяси партиялар үшін бұқаралық ақпарат құралдарына теңдей қол жеткізу мүмкіндігін қамтамасыз етуі керек. Алдағы сайлау халықаралық қоғамдастықтың зор қызығушылығын тудырып отыр. Біз барлық шетелдік байқаушылар,  халықаралық қоғамдық бірлестіктер үшін ашықпыз және оларға қажетті барлық жағдайды жасаймыз, – деп атап өтті Нұрсұлтан Назарбаев.
Мемлекет басшысы Бас прокуратураға қазіргі электоральдық цикл барысында заңдылықтың қатаң сақталуын қадағалау, ондай жайттар байқалған жағдайда жедел шаралар қабылдау тапсырылғанын айтты.
Нұрсұлтан Назарбаев алдағы Мәжіліс және мәслихаттар сайлауының елеулі тарихи оқиға жылында – Қазақстан тәуелсіздігінің 25 жылдығында өткелі отырғанына тоқталды.
– Осы уақыт ішінде біз бүкіл әлемге танымал табысты мемлекет құрып үлгердік. Менің есіме БҰҰ-ның бұрынғы Бас хатшысы  К.Аннанның сөзі түсіп отыр, ол елімізде болғанда Қазақстанды біз әлем картасына орналастырғанымызды айтып еді. Шыныда да солай. Тәуелсіздіктің бастапқы ширек ғасыры халқымыз үшін қиын шешімдер мен сынақтар жылдары болды. Біз бірнеше дағдарысты табысты еңсердік, – деді Қазақстан Президенті.
Мемлекет басшысы «Нұр Отанның» 17 жылдан бері үкіметті құрап, халықты соңынан ертіп келе жатқан және парламентте көпшілік орынға ие партия екенін еске салды.
– «Нұр Отанмен» бірге Қазақстан көп нәрсеге қол жеткізді. Біздің партия – бүгін не істеу керек екендігін білетін саяси күш. Бір кезде Конфуций: «Халықты басқарғың келсе – оның соңына ер» деген. Біз осы жылдардың бәрінде нақ солай істедік. Біздің терең ойластырылған стратегия және жоспарларымыз бар, біз еліміз тек алға басу үшін қоғамды ұйыстырып, Қазақстанды дамыту мақсатын көздеп отырмыз. Біздің барлық партиялық штабтарымыз орталықта да, жергілікті өңірлерде де қарқынды сайлауалды жұмысын жүргізеді деп сенемін. Бұл үшін ресурстар, кадрлар, миллиондаған жақтаушыларымыздың қолдауы – қажеттінің бәрі бар, – деді Нұрсұлтан Назарбаев.
Сондай-ақ Қазақстан Президенті біздің ел астында Қазақстанның көпұлтты халқы тұратын және баршаның тең құқығы қамтамасыз етілген алып шаңыраққа айналғанын айтты.
– Бұл қағидаттар біздің Конституциямызда және заңдарда көрініс тапқан,  «Нұр Отан» партиясы олардың қатаң сақталуына қол жеткізуі тиіс. Қандайда бір этностың құқығы бұзылуына жол беруге болмайды. Адамзаттың бүкіл тарихында өзінің өзгелерден артықшылығын айтқан бірде-бір ұлт табысқа жеткен емес. Тәуелсіздік тарихы бізді бірлікке, еңбексүйгіштікке, тұтастыққа үйретті, – деді Мемлекет басшысы.
Нұрсұлтан Назарбаев қазақстандықтардың қазіргі жас буынының үлесіне тәуелсіз жаңа мемлекетті құру миссиясы тигенін атап өтті. 
– Біз керемет елде және керемет кезеңде өмір сүріп отырмыз. Дәл осы жылдар тарихқа кіреді және бұл кезең туралы кітаптар жазылатын болады, біздің міндетіміз – Қазақстанды өзімі және ұрпақтарымыз үшін шаттыққа толы шаңыраққа айналдыру, – деді Мемлекет басшысы.
Сондай-ақ Қазақстан Президенті бұқаралық ақпарат құралдары өкілдеріне сөз арнап, олар барлық кем-кетікті жариялап-көрсету арқылы мемлекетті нығайту ісіне өз үлесін қосуы тиістігін айтты.
– Нағыз патриот – өз елін мақтайтын адам емес, қайта кемшіліктерді көріп, ұнамсыз тұстарды жөндеуге ықпал ететін адам. Сайлау жалпыхалықтық іс болып саналады. Біз дағдарыстан мемлекетіміздегі бірлік пен тұрақтылық арқасында өтіп шыға аламыз, – деді Нұрсұлтан Назарбаев.
Соңында Мемлекет басшысы қазақстандықтарды жұмылып, алдағы сайлауда дауыс беру арқылы азаматтық борыштарын атқаруға шақырды.
Сайлауалды штаб жетекшісі А.Мырзахметов Қазақстан Президентіне электоральдық науқан міндеттерін жүзеге асыру үшін сайлауалды штабтар жүйесі құрылғанын баяндады, оған Республикалық сайлауалды штабы, сондай-ақ 16 өңірлік және облыстардағы, Астана мен Алматы қалаларындағы 208 аумақтық штабтар кіреді.
Кеңес барысында сондай-ақ Қазақ ұлттық өнер университетінің ректоры А.Мұсақожаева, «Атамекен» ұлттық кәсіпкерлер палатасы басқармасы төрағасының орынбасары Н.Әлтаев, «Коммерциялық телевизиялық канал» АҚ-ның төл хабарларын тарату жөніндегі директоры А.Платонов сөз сөйледі. 




///Мемлекет басшысына жолаушылар жүрдек пойыздары қозғалысын дамыту бағдарламасының іске асырылуы жөнінде, сондай-ақ «Вокзал кешені құрылысын қамтитын Астана теміржол торабын дамыту» жобасының орындалу барысы туралы баяндалды.
Қазақстан Президенті инфрақұрылымдық нысанды аралап көру барысында ақпарат құралдары өкілдерінің алдында сөз сөйледі.
– Санаулы күндерден соң «ЭКСПО-2017» көрмесі ашылады. Осыған орай бүгін елорданың жаңа нысандарын аралап көрдім. Бұл жаңа құрылыстар – Астананың мақтанышы. Бүкіл Еуропа мен Азияны түгелге жуық қамтитын жаңа әуе бағдарлары пайда болуда. Жаңа нысандар бас қаламыздың жаңа келбетін айшықтайды. «Нұрлы жол» вокзалы – бірегей нысан, посткеңестік кеңістікте мұндай вокзал жоқ, – деді Нұрсұлтан Назарбаев.
Сонымен қатар, Мемлекет басшысы Астанадан еліміздің барлық өңіріне жоғары жылдамдықпен жеткізетін «Тальго» пойыздарының жүре бастағаны жақсы жаңалық екеніне тоқталып, инфрақұрылым және көлік саласындағы дамуымыздың қарқын ала түскенін атап өтті.
– Осының барлығы мемлекетіміздің болашағы үшін жасалуда. Бұл жобалар «Нұрлы жол» бағдарламасы аясында жүзеге асырылды. Жаңа терминалды іске қосу арқасында әуежайдың жолаушыларды өткізу мүмкіндігі жылына үш миллионнан сегіз миллион адам мөлшеріне дейін артады. «ЭКСПО-2017» көрмесінің барлық қонақтары Астанаға осы жаңа нысандар арқылы келеді, – деді Қазақстан Президенті.
***
Вокзал кешені – жалпы алаңы 126 мың шаршы метр болатын алты деңгейлі ғимарат. Оған пойыздарды қабылдап-жөнелтетін алты жол жалғасады. Жолаушыларды пойызға отырғызу мен түсіру үшінші қабат арқылы жүргізіледі. Вокзал жолаушылар ағынын, адамдар кезегін, қауіпсіздікті, билетті электрондық тәсілмен сату ісін басқару мен бақылаудың заманауи озық интеллектуалдық жүйелерімен жабдықталған. 



///Қазақстан Президентіне министрліктің атқарып жатқан жұмысы және таяу болашақтағы жоспарлары туралы баяндалды.
Мемлекет басшысы дағдарысқа қарсы шараларға және азаматтық қоғамды дамытуға баса назар аудару қажеттігін атап өтті. Сондай-ақ халықпен кері байланыс жұмысын күшейту, мемлекеттік ақпараттық тапсырыс нормаларын жетілдіру, мемлекеттік медиаресурстарды оңтайландыру, салалық журналистиканы дамыту мәселелері де қозғалды.
Аида Балаева Қасым-Жомарт Тоқаевқа жақында құрылған Этносаралық қатынастарды дамыту жөніндегі комитет пен Қолданбалы этносаяси зерттеулер институтының міндеттері жайында мәлімет берді.
Президент ақпараттандыру және қоғамдық даму бағытындағы жұмыстардың тиімділігін арттыру жөнінде тапсырма берді.

/// 
Т.Сайнясон Нұрсұлтан Назарбаевты президенттік сайлаудағы жеңісімен шын жүректен құттықтады.
«Лаос пен Қазақстан арасындағы достық қарым-қатынас және ынтымақтастық Сіздің басшылығыңызбен халықтарымыздың игілігіне, сондай-ақ бейбітшілікті, тұрақтылықты, халықаралық өзара іс-қимылды қамтамасыз етуге бағытталады деп үміттенемін», – делінген құттықтауда.
Лаос Президенті Мемлекет басшысына мықты денсаулық және жауапты қызметіне табыс тіледі.
 
///Елбасы Астанада бес жұлдызды алғашқы халықаралық премиум-класты қонақ үйдің ашылу рәсіміне қатысты. Қонақ үй Talan Towers көпфункционалды кешенінің ғимаратында орналасқан.
Нұрсұлтан Назарбаев астаналықтарды, инвесторларды және құрылысқа қатысқан барлық азаматтарды қонақ үйдің ашылуымен құттықтады.
– «ЭКСПО-2017» халықаралық көрмесі қарсаңында елорда тұрғындарына тағы бір сыйлық жасалды. Бұл  –  әлемдік деңгейдегі «Ритц-Карлтон» қонақ үйі. Оның құрылысына сапалы технологиялар мен стандарттар қолданылып, қысқа мерзім ішінде бой көтерді. Бұл – қала инфрақұрылымына салынған зор инвестиция, – деді Мемлекет басшысы.
Қазақстан Президенті Астананың жоғары деңгейлі қонақ үй кешеніне ие болғанын атап өтті. 
– Қонақ үй құрылысына Қазақстанның компаниялары қатысты. Жаңа ғимаратта ең жоғары дейгейдегі іс-шараларды өткізіп, жоғары мәртебелі меймандарды қабылдауға қажетті барлық инфрақұрылым бар, – деді Нұрсұлтан Назарбаев.  
Сондай-ақ, Елбасы Құрметті қонақтар кітабына қолтаңба қалдырды.  
***
Астананың сол жағалауындағы Talan Towers кешенінің жалпы алаңы – 120 мың шаршы метр. Онда Talan Towers Offices, «Ритц-Карлтон» қонақ үйі, SPA орталығы, бизнес орталығы және «Emporium» сауда галереясы орналасқан.
 



/// 
Жеделхатта көп адамның қайтыс болғаны және бірқатар азаматтардың ауыр жарақат алғаны суыт хабарды Мемлекет басшысы зор күйзеліспен қабылдағаны айтылған.
Нұрсұлтан Назарбаев көлік апаты салдарынан қаза болғандардың отбасылары мен туған-туыстарына Қазақстан халқының және жеке өзінің атынан көңіл айтты. 
///Қазақстан Президенті Қасым-Жомарт Тоқаев пен Беларусь Президенті Александр Лукашенко бірін-бірі Ұлы Отан соғысындағы Жеңістің 75 жылдығымен құттықтады.
Қасым-Жомарт Тоқаев Беларусь майдангерлері мен тыл ардагерлерінің фашистік агрессияға қарсы күрестегі көзсіз қайсарлығы мен ерен ерлігін атап өтіп, оларға мықты денсаулық, ұзақ өмір тіледі.
Александр Лукашенко Қазақстан мен Беларусьтің ортақ Жеңіске жетуге зор үлес қосқанын айтты. Сондай-ақ барша Қазақстан халқына шексіз алғысын жолдап, бақ-береке тіледі.
Әңгімелесу барысында тараптар пандемияның таралуы кезінде халыққа көмек беру, шағын және орта бизнеске қолдау көрсету үшін дер кезінде қабылданған шаралар жөнінде ақпарат алмасты.
Мемлекеттер басшылары екі ел үкіметтерінің сауда-экономикалық ынтымақтастықтың оң қарқынын сақтауға және Қазақстан мен Беларусь арасындағы стратегиялық серіктестіктің барлық саласы бойынша ықпалдастықты одан әрі арттыруға бағытталған іс-қимылдарын үйлестіру туралы уағдаластыққа қол жеткізді.
Сонымен қатар тараптар алдағы уақытта атқарылатын екіжақты іс-шаралардың кестесін және көпжақты ұйымдар мен форумдар аясындағы ықпалдастықтың перспективаларын талқылады.  
Телефон арқылы сөйлесуге Қазақстан тарапы бастамашы болды.
 

///
	 

	Комиссия отырысында азаматтарды Қазақстан Республикасы мемлекеттік наградаларымен марапаттау жөнінде мемлекеттік органдар мен қоғамдық бірлестіктерден келіп түскен, Мемлекет басшысына ұсынылатын ұсыныстар қаралды.

	Қалыптасқан дәстүр бойынша мемлекеттік наградалармен марапаттау рәсімі Тәуелсіздік Күні қарсаңында өткізіледі.
///
	 

	С.Ахметов Мемлекет басшысына еліміздің әлеуметтік-экономикалық дамуының 2013 жылдың бірінші тоқсанындағы қорытындылары мен негізгі макроэкономикалық көрсеткіштері туралы баяндады.

	Қазақстан Президенті экономиканың одан арғы өсу қарқынын және егіс науқанына уақтылы дайындықты қамтамасыз етуге назар аударды.

	- Көктемгі егіс жұмыстары басталып та кетті. Туындап отырған барлық мәселені дер кезінде шешу қажет. Оңтүстік өңірлердің әкімдерімен кеңес өткізу кезінде мен осы мәселелердің бәрін ерекше бақылауда ұстауды тапсырдым. Тағы бір өте маңызды міндет – индустриялық-инновациялық бағдарлама аясында тапсырылған барлық нысанның жоспарлы қуатында іске қосылуы. Әр жыл сайын барлық өңірде біз жаңа зауыттар мен фабрикалар ашудамыз. Үкімет олардың толыққанды жұмыс істеуін және еліміздің экономикалық дамуына нақты үлесін қадағалағаны жөн, - деді Нұрсұлтан Назарбаев.

	Сонымен қатар, Мемлекет басшысы елімізде теміржол және автомобиль салаларында ірі инфрақұрылымдық жобалар іске асырылып жатқанына тоқталды. Қазақстан Президенті оларды белгіленген мерзімде орындау қажеттігін атап көрсетті. 

	- Жалпы, әлеуметтік-экономикалық даму оң қарқын танытуда, экономикалық өсім болжамы 4,3 пайыз деңгейіде болад деп күтілуде. Егер инвестиция құрылысқа қосымша  қарқын беретін болса, онда біз 4,5 пайыз шамасындағы өсімге қол жеткіземіз. Сіздің тапсырмаңыз бойынша Үкімет жүзеге асырып отырған мұндай қарқын және барлық атқарылған жұмыс жыл қорытындысы бойынша экономиканың 6 пайызға өсуін қамтамасыз етуге мүмкіндік береді, - деді Премьер-Министр.

	Сондай-ақ, С.Ахметов бірінші тоқсандағы инфляция деңгейі, бағалау бойынша, 1,9 пайызды құрайтынын, өнеркәсіп өндірісінің бір пайыздық өсімі күтілетінін мәлімдеді. Мұндай көрсеткіштер еліміздің экспорттық серіктестері бар Еуропадағы дағдарыстық құбылысқа қарамастан, экономикалық дамуды тиімді басқаруға мүмкіндік береді.

	Бұған қоса, Премьер-Министр «Қолжетімді тұрғын үй» бағдарламасын іске асыру барысын және денсаулық сақтау мен білім беру салаларындағы, атап айтқанда, апат алдында тұрған мектептер мәселесін шешуге және үш ауысыммен оқытуды жоюға мүмкіндік туғызу үшін бөлінген қаржыны оңтайлы бөлуге бағытталған жан басына шаққандағы қаржыландыруды енгізу жөнінде қабылданған шаралар туралы баяндап берді.

	Кездесу қорытындысы бойынша Мемлекет басшысы бірқатар нақты тапсырмалар берді.                     
///БҰҰ Бас Ассамблеясы 74-ші сессиясының алаңында Мемлекет басшысы Қасым-Жомарт Тоқаев Швейцария Президенті Ули Маурермен екіжақты кездесу өткізді.
Кездесу барысында мемлекеттер басшылары екіжақты күн тәртібіндегі көптеген  өзекті мәселелерді талқылады.
Қасым-Жомарт Тоқаев Қазақстан-Швейцария арасындағы ынтымақтастықтың жоғары деңгейде екенін атап өтті.
– Швейцария – Қазақстан үшін екі жақты сауда және инвестиция көлемі бойынша Еуропадағы негізгі әріптес. Біздің елдеріміз банк, құрылыс және аграрлық салалардағы жобаларды белсенді дамытып келеді, – деді Қасым-Жомарт Тоқаев.
Қазақстан Президенті швейцариялық әріптесінің назарын қаржылық қызметтер, машина жасау, химия және фармацевтика, ауыл шаруашылығы, азық-түлік, туризм салаларында бірлесіп атқарар бірқатар перспективалық жобалардың бар екеніне аударды.
Кездесу соңында Қасым-Жомарт Тоқаев Ули Маурерді биыл Қазақстанға ресми сапармен келуге шақырды.



///
	

	Кеңесті ашқан Нұрсұлтан Назарбаев терроризм мен экстремизмнің таралуы қазіргі таңда жаһандық сипат алып отырғанына тоқталды.

	– Біз бүгінде салыстырмалы түрде тыныш әрі тұрақты жағдайда өмір сүріп жатырмыз, сондықтан мұндай бейбіт тіршілік баршаны жайбарақаттандырып жіберді. Қазіргі кезде құқық қорғау органдарының ондаған мың қызметкері террористік әрекеттің алдын алу және жолын кесу мақсатына жұмылдырылған. Мемлекет бұл орайда айтарлықтай көмек көрсетіп отыр. Құқық қорғау органдарының елдегі заңдылық пен тұрақтылықты сақтаудан асқан маңызды міндеті жоқ, – деп атап өтті Мемлекет басшысы.

	Сонымен қатар, Нұрсұлтан Назарбаев алға қойылған міндеттер мен мақсаттарға қол жеткізу құқық қорғау органдары басшыларының ұйымшылдығына, талапшылдығына және кәсіпқойлығына байланысты екенін айтты. Тек 2011-2012 жылдары ғана терроризммен және экстремизммен байланысы бар жүзден астам қылмыс жасалды. Ондаған азаматтар мен құқық қорғау органдары қызметкерлері соның құрбаны болды.

	– Біз елде радикалды экстремистік элементтердің мемлекет пен жалпы қоғамға кеңінен қысым көрсетіп отырғанын мойындауымыз керек. Жұртшылық құқық қорғау органдарының осы қылмыстардың алдын алуға қабілетсіздігіне наразы. Кәсіби біліксіздік салдарынан қызметкерлер опат болуда. Мұқият жұмыс жүргізілмеу кесірінен біз, тиісінше, алдын ала осындай қылмыстардың жолын кесе алмаймыз. Мен ел Президенті және Конституцияның кепілі ретінде құқық қорғау органдарының жұмысына, әсіресе Ұлттық қауіпсіздік комитетінің  жұмысына риза емеспін. Біздің жұмсап отырған күш-жігеріміздің тиімділігі жеткіліксіздеу болып тұр. Кеше Алматы облысының Қарасай ауданында жарылыс болып, адамдар қаза тапты. Алдын ала мәліметтер бойынша, оқиға орнынан үлкен қару-жарақ арсеналы мен жарылғыш заттар табылған. Біз тағы да бәрі біткен соң қарманудамыз. Осының барлығы бізден мұқият талдау жасап, террористік және экстремистік элементтер әрекеттерінің алдын алу және жолын кесу үшін нақты шаралар қабылдауды талап етеді, – деді Қазақстан Президенті Нұрсұлтан Назарбаев.

	Кеңес барысында ҰҚК төрағасы Н.Әбіқаев, Ішкі істер министрі Қ.Қасымов, Бас прокурор А.Дауылбаев және Сыртқы барлау қызметінің директоры А.Жанқұлиев қолданылып жатқан шаралар туралы баяндама жасады.

	Мемлекет басшысы кеңесті қорытындылай отырып, барлық алдын ала ескерту мониторингі жүйесіне тексеріс жасауды және террористік және экстремистік сипаттағы қатерлердің алдын алуды, сондай-ақ жедел іздестіру қызметіндегі қателіктерді түзетуге және террорға қарсы іс-қимыл барысында мемлекеттік органдар үйлесімі механизмін жақсартуға шара қолдануды тапсырды.

	Сонымен қатар, Нұрсұлтан Назарбаев құқық қорғау органдарының террористік және экстремистік сипаттағы қауіп-қатерлерге қарсы әрекет етуге арнайы машықтану деңгейін арттыруға ерекше назар аудару қажеттігін атап өтті. Терроризм қаупі тұрғысынан осал нысандардың қорғалу деңгейін артыру үшін маңызды шаралар қабылдауды тапсырды.

	Сондай-ақ, Мемлекет басшысы Премьер-Министр К.Мәсімовтің орталық және аймақтық құқық қорғау органдарының жоғары лауазымды тұлғаларын кезектен тыс аттестаттаудан өткізудің бірінші кезеңінің қорытындылары туралы есебін тыңдады.

	– Қазіргі уақытта елімізде құқық қорғау органдары қызметкерлерін кезектен тыс аттестаттау жүргізілуде, оның қорытындысы бойынша мейлінше кәсіби, сауатты және моральдық жағынан тұрақты қызметкерлер қызмет істейтін болады. Біз Премьер-Министр басқаратын Жоғары аттестаттау комиссиясын құрдық. Алғашқы кезеңде барлық құқық қорғау органдарының жоғары лауазымды тұлғалары  аттестаттаудан өтті, келесі кезең орталық деңгейді қамтиды, ал үшінші кезеңде аймақтық органдар қызметкерлерін аттестаттау өтеді. Бұл жұмыс жыл соңына дейін аяқталуға тиіс. Қазіргі кезеңнің өзінде құқық қорғау органдарының жұмысы жақсара бастады, – деп атап көрсетті Нұрсұлтан Назарбаев.

	К.Мәсімов келтірген мәлімет бойынша, құқық қорғау органдары қызметкерлерінің 20%-ы кезектен тыс аттестаттаудан өте алмаған, ал 10%-ы аттестаттау басталмай тұрып жұмыстан шығып кеткен.

	Мемлекет басшысы еліміздің құқық қорғау жүйесі қызметінің тиімділігін арттыруға бағытталған қызметкерлерді кезектен тыс аттестаттаудың маңыздылығын атап өтті. Аттестаттау қорытындысы бойынша, құқық қорғау органдары қызметкерлерін әлеуметтік қамсыздандыруды едәуір жақсарту және еңбекақыларын айтарлықтай арттыру мәселесі қарастырылатын болады.

/// 
Қанат Алдабергенұлы Бозымбаев Қазақстан Республикасының Энергетика министрі болып тағайындалсын, ол Павлодар облысының әкімі қызметінен босатылсын.
 
Қазақстан Республикасының
                Президенті                                                                                                Н.Назарбаев
 
 
Астана, Ақорда, 2016 жылғы  25 наурыз
                       №   215
 
/// 
Қазақстан Президенті Дж.Керридің біздің елге және осы өңірге алғашқы сапармен келгеніне ризашылық білдірді.
Таяуда мен Нью-Йоркте АҚШ Президенті Барак Обамамен кездестім, екіжақты ықпалдастық мәселелері жөнінде сөйлестік. Біздің республикамыз желтоқсанда 24 жылдығы тойланатын тәуелсіздігінің алғашқы күндерінен бері Сіздің елмен ынтымақтасып келеді, егемендігіміз бен экономикамыздың дамуына ұдайы көрсетіліп келе жатқан қолдау үшін Қазақстан халқы риза. Бүгінде елімізде америкалық капиталдың қатысуымен 500-ге жуық компания жұмыс істейді. Біз осы жұмысты жалғастыруға ниеттіміз, – деді Мемлекет басшысы.
Нұрсұлтан Назарбаев Қазақстан мен АҚШ ядролық қарусыздану және таратпау мәселесі бойынша да ынтымақтасып отырғанын айтты. Осыған байланысты Б.Обаманың бұл бағыттағы бастамаларына Мемлекет басшысы қолдау білдірді.
Нұрсұлтан Назарбаев пен Б.Обаманың Нью-Йоркте өткен ядролық қаруды таратпау, қарулы экстремизмге қарсы іс-қимыл, Ауғанстандағы жағдай және ДАИШ топтарына қарсы күрес мәселелері талқыланған келіссөздерінің  қорытындысын АҚШ Мемлекеттік хатшысы жоғары бағалайтынын атап өтті.  
Сонымен қатар, Дж.Керри Қазақстан мен АҚШ-тың тығыз серіктестігі Бес институционалдық реформа мен «100 нақты қадам» Ұлт жоспарын жүзеге асыру ісіне елеулі ықпал ететініне сенім білдірді.
АҚШ расында да Қазақстандағы ірі инвесторлардың бірі болып саналады. Бүгін мен Америка сауда палатасының Қазақстандағы өкілдерімен кездестім. Олар өздерінің Сіздің елде қол жеткізген табысына қанағаттанатындарын білдірді, – деді АҚШ Мемлекеттік хатшысы. 




///
	

	Кездесу барысында Астанада ЭКСПО-2017 көрмесін ұйымдастыру және өткізу, сондай-ақ Халықаралық көрмелер бюросының талаптарына сәйкес әзірленген тиісті іс-шараларды тексеру мәселелері талқыланды.

	Әңгімені бастай отырып, Мемлекет басшысы осыншалық жауапты іс-шараны ұйымдастыру кезінде өзара іс-қимылдың маңызды екенін атап өтті.

	- Сіз бұған дейін бірқатар мемлекеттік органдардың басшыларымен, атап айтқанда, көрмені өткізу мәселелеріне жауапты вице-премьермен, премьер-министрмен, қала әкімімен кездестіңіз. Сізге бұл жоба бойынша атқарылған жұмыс туралы жан-жақты айтып берген болар. Мен Сіздің бізді алғашқы күннен қолдағаныңызды білемін, бұған өте ризамын. Енді біздің алдымызда үлкен істер тұр. Осыған байланысты бізге Сіздің қолдауыңыз бен Халықаралық бюроның көмегі қажет. Біз биыл барлық ұйымдастыру мәселесін аяқтауға тиіспіз, - деді Нұрсұлтан Назарбаев.

	Мемлекет басшысы «Болашақтың энергиясы» деген тақырыппен алдағы уақытта өтетін көрмеге бүгінде дайындық жұмыстары жүріп жатқанын айтып өтті.

	- Көрмені өткізу үшін біз қала инфрақұрылымына және сервистік қызмет көрсетуге жақын аумақты анықтадық. Арнайы компания құрдық, мен оның басшысын тағайындап та қойдым. Енді біз бірлесіп қандай жұмыстар атқарамыз деген сауалға қатысты, біздің осы жұмысымызды табысты өткізу үшін маңызды болып табылатын Сіздің кеңесіңіз бен пікіріңізді тыңдағым келеді. Біз осы көрмені өткізудің арқасында тек Қазақстан ғана емес, мұндай іс-шара алғаш рет өтетін бүкіл біздің өңіріміз ұтады деп ойлаймын. Мен осы мәселе бойынша барлық жұмысты тікелей қадағалайтын боламын, - деді Қазақстан Президенті.

	В.Лоссерталес Нұрсұлтан Назарбаевқа ЭКСПО-2017 көрмесін өткізу құқығына дауыс беруде Қазақстан қол жеткізген жеңістен кейінгі алғашқы кездесу үшін алғысын айтты.

	- Мен Сіздің осы көрмені өткізу туралы идеяны түсіндірген кезіңіздегі алғашқы кездесуді қанағаттанарлық сезіммен есіме аламын. Сіз шын мәнінде үлкен жеңіске қол жеткізгеніңізді де бүгін қанағаттанарлықпен атап өткім келеді. Бұл барша Қазақстан халқының бірлігінің дәлелі, стратегиялық пайымдауының белгісі. Біздің ұйымға мүше елдердің көпшілігі бірден сіздердің кандидатураларыңызды қолдағаны туралы факті, қазақстандық өтініштің шындап дайындалғанын айғақтайды. Сондай-ақ көрменің тақырыбы да барлық қатысушылардың мақсатына толық жауап беретінін атап өту керек. Біз осы саладағы бірлескен ынтымақтастықты одан әрі жалғастыруға дайынбыз. Сіздердің елдеріңіздің мұндай мақсаткерлігі мен белсенділігі оған миллиондаған адамдардың қатысуына ықпал етіп, бүкіләлемдік көрменің табысты өтуін қамтамасыз етеді деп есептеймін, - деді В.Лоссерталес.

	Сонымен қатар, кездесуде алда атқарылатын жұмыстар аясындағы келешек қадамдар, ең алдымен, ұйымдастыру комитеті мен мемлекеттік корпорация құру, сондай-ақ биыл жүзеге асатын көрменің өзін тіркеу жайы талқыланды. Бұдан бөлек, ЭКСПО көрмесін өткізудің негізгі қағидаттарының бірінен саналатын павильондарды келешекте пайдалану мәселесі қаралды.

	Халықаралық көрмелер бюросының Бас хатшысы 2014 жылдан бастап Қазақстан қажетті инфрақұрылымдарды салуға дайындықты бастау үшін шетелдік қатысушыларды шақыру мүмкіндігіне ие болатынын атап өтті.

	- Біз көрме жоғары технологиялық және инновациялық ретінде қабылдануы үшін әртүрлі қазақстандық және шетелдік инновациялық компанияларды шақыратын боламыз. Бұл тек Астананы ғана емес, жалпы алғанда, бүкіл Қазақстанды кеңінен танытады, - деді В.Лоссерталес.
/// 
Отырыста «Өңірлерді дамытудың 2020 жылға дейінгі бағдарламасын» және «Агробизнес – 2020» Қазақстан Республикасында агроөнеркәсіптік кешенді дамыту жөніндегі 2013-2020 жылдарға арналған бағдарламасын» іске асырудың тиімділігі мен заңдылығын сақтау мәселелері талқыланды.
  Отырыс барысында Бас прокурор А.Дауылбаевтың, Ауыл шаруашылығы министрі А.Мамытбековтің және Ұлттық экономика вице-министрі Қ.Өскенбаевтың баяндамалары тыңдалды.
Бейне-селектор режімі арқылы комиссия жұмысына облыстардың, Астана, Алматы қалаларының әкімдері және өңірлік сыбайлас жемқорлыққа қарсы комиссиялардың мүшелері қатысты.
Г.Әбдіқалықова қаралып отырған бағдарламалар халықтың тыныс-тіршілігі үшін қолайлы жағдай жасауға, әлеуметтік мәселелерді шешуге, ауыз сумен қамтамасыз етуге, қазақстандық өнімнің бәсекеге қабілеттілігін арттыруға және ауыл шаруашылығын қаржылық тұрғыдан сауықтыруға бағытталғанын атап өтті.
Сондықтан, Мемлекет басшысының тапсырмаларына сәйкес, орталықта да, сондай-ақ жергілікті жерлерде де бағдарламаның ережелерін уақтылы және тиімді орындау қажет.
Сонымен қатар, құқық қорғау және бақылаушы органдар «Өңірлерді дамытудың 2020 жылға дейінгі бағдарламасын» және «Агробизнес – 2020» бағдарламасын іске асыру кезінде жол берілген заң бұзу, бюджет қаражатын тиімсіз пайдалану және ысырап ету фактілерін анықтауда. Бұл ретте құқық бұзудың көпшілігі мемлекеттік сатып алу рәсімдерін өткізуге байланысты болып отыр. Сыбайлас жемқорлық сипаттағы құқық бұзуға ықпал ететін себептер мен жағдайларды болдырмау үшін комиссия тарапынан Ұлттық экономика және Ауыл шаруашылығы министрліктеріне, квазимемлекеттік сектор субъектілеріне, жергілікті атқарушы органдарға жемқорлық қатерлеріне қатысты ішкі талдау жүргізу ұсынылды.
Отырысты қорытындылаған Мемлекеттік хатшы жаңадан қабылданған «Сыбайлас жемқорлыққа қарсы іс-қимыл туралы» заңға сәйкес сыбайлас жемқорлыққа қарсы мониторингті уақтылы өткізу қажеттігін, бұл шектен шығуға және заң бұзуға ықпал ететін жағдайларды болдырмауға мүмкіндік беретінін айтты.
Ашықтық пен шынайылықты тиісті деңгейде қамтамасыз ету үшін мемлекеттік бағдарламалардың орындалу барысын және сапасын мониторингтеу ісіне қоғамдық кеңестер өкілдерін белсенді түрде тарту ұсынылды.
Отырыс қорытындысы бойынша комиссия мемлекеттік органдарға нақты ұсынымдар мен тапсырмалар берді.
/// 
Брюссель қаласына келген Мемлекет басшысы «Мальбек» метро стансасында 22 наурызда болған террорлық акт құрбандарын еске алып, гүл шоқтарын қою рәсіміне қатысты.  
Қазақстан Президенті осы рәсім аясында Брюссель астаналық өңірі Үкіметі басшысының орынбасары Г.Ванхенгельмен әңгімелесіп, қайғылы оқиғаға байланысты көңіл айтты.
– Қазақстан терроризмнің кез келген көрінісін айыптайды және бельгия халқының қайғысына ортақтасады. Зардап шеккендердің тезірек сауығып кетуіне, ал қаза болғандардың туған-туыстары мен жақындарының осы қасіреттен тезірек еңсе тіктеуіне тілектестігімді білдіремін, – деді Нұрсұлтан Назарбаев.
Бельгияға сапар аясында сондай-ақ Қазақстан Президентінің Еуропалық кеңес төрағасы Д.Тускпен және Еуропалық комиссия төрағасы Ж.-К.Юнкермен кездесуі жоспарланып отыр. 

///
	 

	Кеңеске Президент Әкімшілігінің Басшысы Н.Нығматулин, Қоршаған орта және су ресурстары министрі Н.Қаппаров, Астана қаласының әкімі И.Тасмағамбетов, Ақмола облысының әкімі С.Кулагин, сондай-ақ қоршаған орта және су ресурстары вице-министрі Е.Нысанбаев қатысты.

	Кеңес барысында елорданың айналасында жасыл аймақ қалыптастыру жұмыстарының қазіргі ахуалы мен бұдан арғы перспективасы талқыланды.

	Мемлекет басшысы 1997 жылдан 2013 жылға дейін отырғызылған ағаш көшеттерінің жалпы ауданы 70 мың гектарды құрағанын, соның шамамен 15 мыңы қала аумағында, қалған 55 мыңы қала сыртында екенін атап өтті.

	– Астана-Щучинск автожолының бойында 3,6 мың гектардан астам аумаққа ағаш егілді. Мен бір кездері алынып, әлі күнге дейін пайдаланылмай жатқан жерлердің бәрін сол аумақтарда ағаш егу үшін қайтарып алуға тапсырма бердім. Біздің міндетіміз – қаланың өзінде және оған жапсарлас аумақтарда жасыл желек қалыптастыру және оны сақтау. Ресурс болған жағдайда, Астананың айналасындағы жасыл аймақты Бурабай бағытындағы орманмен қосуға болады, – деді Нұрсұлтан Назарбаев.

	Қазақстан Президентіне «жасыл аймақ» тұжырымдамасын дамыту перспективалары туралы баяндалды, оның бірінші кезеңі аясында 2020 жылға дейін жасыл желек аумағын 100 мың гектарға дейін жеткізу жоспарлануда. Екінші кезеңде қазіргі ағаш көшеттері арасындағы бос жерлерге ағаш отырғызу арқылы Астананың жасыл аймағын тығыздандыру жұмыстары жүргізілетін болады.

	Сонымен қатар Нұрсұлтан Назарбаевқа екпе орманның жалпы алаңын ұлғайту, «ЭКСПО-2017» көрмесіне дайындық аясында демалыс аймағын құру, сондай-ақ Астана-Щучинск көлік жолы бойын, Вячеслав су қоймасы мен «Қарабидайық» қалдық су жинақтаушысының айналасын жасыл желекпен көмкеру жұмыстарының барысы туралы баяндалды.

	Кеңес қорытындысы бойынша Мемлекет басшысы бірқатар нақты тапсырмалар берді. 


///
	 

	А.Есімов Алматының 9 айдағы әлеуметтік-экономикалық дамуы туралы баяндады.

	Кездесу барысында Қазақстан Президенті қала инфрақұрылымын жетілдіру жөніндегі қызметті жалғастыру қажеттігін атап өтті.

	– Қала экологиялық ахуалды жақсарту, қоғамдық көлікті газға көшіру, жолдарды жөндеу, көлік жолайрықтары құрылысы жұмыстарын жүргізуде. Сондай-ақ, мен Алматы төңірегінде айналма жолдар салуды тапсырдым. Мұның бәрі халықтың тұрмысы мен қала экономикасын жақсартуға септігін тигізеді. Алматы еліміздің өңірлері арасында алда келеді, – деді Нұрсұлтан Назарбаев. 

	Мемлекет басшысы Алматыда қала экономикасының негізгі саласының бірі болуға тиіс туризм индустриясын дамытуға баса назар аударды.  

	– Менің тапсырмам бойынша туризмді дамыту жөнінде біраз жұмыс жүргізілуде, сонын ішінде Алматы тауларының әлеуетін пайдаланып, шаңғы спортын дамыту маңызды орын алады. Бұл жаңа жұмыс орындарын ашуға да мүмкіндік береді, – деді Нұрсұлтан Назарбаев.

	Қазақстан Президенті Велосипедшілердің халықаралық одағы бастамасымен жақында болып өткен бірінші велосипедшілер жарысының Алматының халықаралық таныстырылымы үшін маңызы зор болғанын атап өтті. Сондай-ақ, қазіргі кезде 2017 жылы Бүкіләлемдік қысқы универсиада өткізуге дайындық жасалуда.  

	– Біз 2022 жылы Алматыда Қысқы Олимпиадалық ойындарды өткізу үшін өтініш бердік. Мұндай маңызды жарысты өткізу қалада спортты дамытуға оң әсер етіп, Алматы арқылы күллі әлемнің еліміз туралы көбірек білуіне мүмкіндік беруге тиіс, – деді Нұрсұлтан Назарбаев.

	Кездесуде А.Есімов 9 айдың қорытындысы бойынша қала тіршілігінің барлық саласында оң қарқын бар екенін мәлімдеді.

	– Өткен жылдар ішінде барлығы 40 білім беру нысаны, 18 денсаулық сақтау нысаны салынды, 1000 шақырымнан астам жолға жөндеу жұмысы жүргізілді, жаңадан 214 шақырымдық жол салынды. Спорттық және мәдени іс-шаралар өткізу үшін пайдаланылатын спорт нысандары да қайта жөнделді, – деді Алматы қаласының әкімі.

	А.Есімов Мемлекет басшысының тапсырмасына сәйкес Алматыны ірі туристік орталық ретінде дамыту жөнінде жұмыстар жүргізіліп жатқанына тоқталды.

	– Біз Бүкіләлемдік Туристік орталық басшылығымен кеңес өткіздік. Бізге әлемнің барлық елінен қысқы спорт түрлері жөніндегі мамандар келді, пайдалы келіссөздер өтті және олардың қолдауымен бірқатар іс-шаралар өткізу туралы уағдаластыққа қол жеткізілді, – деді Алматы қаласының әкімі.

	Кездесу қорытындысында Мемлекет басшысы Алматының инфрақұрылымын одан әрі дамыту және қала тұрғындарының әл-ауқатын арттыру жөнінде бірқатар нақты тапсырмалар берді. 


/// 
Жеделхатта көптеген жазықсыз адамдардың қаза болуына, жарақаттануына әкеп соқтырған жантүршігерлік оқиға туралы суыт хабардың қазақстандықтарды бей-жай қалдырмағаны айтылған.
Нұрсұлтан Назарбаев бауырлас елдеріміз үшін мұның ортақ қайғы екенін атап өтті. Осыған байланысты Мемлекет басшысы болған оқиғаға алаңдаушылығын білдіріп, барша қазақстандықтар атынан түрік халқына қолдау сөзін жеткізуді өтінді.
«Қазақстан терроризмнің кез келген түрін, оның күрес тәсілдері мен жолдарын қатаң айыптайды. Қандай мақсатта болса да, жазықсыз қан төгуді еш ақтауға болмайды. Заманауи сын-қатерлер өршіп тұрған аумалы-төкпелі кезеңде біз Түркиямен бірге халықаралық қауіпсіздік пен тұрақтылықты қамтамасыз ету үшін күш жұмылдыруға дайынбыз», – делінген жеделхатта.
Мемлекет басшысы жеке өзінің және Қазақстан халқының атынан Р.Ердоғанға, қаза болғандар мен зардап шеккендердің туған-туыстары мен барлық түрік ағайындарға көңіл айтты. Сондай-ақ Нұрсұлтан Назарбаев жарақат алғандардың тезірек сауығып, отбасыларына оралуына тілектестік білдірді. 
///Кездесу барысында Мемлекет басшысына отандық автомобиль өнеркәсібін одан әрі дамытуға байланысты тапсырмалардың орындалуы жөнінде мәлімет берілді. 
Нұрлан Смағұлов Нұрсұлтан Назарбаевқа «Астана Моторс» компаниясының Алматы қаласында «Hyundai» жеңіл көлігін жасау зауытының құрылысын бастағаны жөнінде баяндады.
– Кәсіпорынның қуаты алғашқы кезеңде 30 мың автомобиль шығаруға жетеді. Ал, келесі кезеңде өндіріс көлемі жылына 45 мыңға дейін артатын болады. Соның арқасында Қазақстан нарығын сапалы әрі қолжетімді «Hyundai» маркалы жеңіл автомобилімен қамтамасыз етуге, сондай-ақ көлікті ТМД елдеріне экспорттауға жол ашылады. Жобаға бөлінген инвестицияның жалпы көлемі – 25 миллиард теңге. Бұған өз қаражатымыздан бөлек коммерциялық талаптарға сай заемдік қаржы тартылмақ. Зауыт 700 жаңа жұмыс орнын ашуға мүмкіндік береді, – деді Нұрлан Смағұлов.   
Кездесу соңында Нұрлан Смағұлов Мемлекет басшысына Қазақстан бизнесіне тұрақты қолдау көрсетіп келе жатқаны және «7-20-25» ипотекалық тұрғын үй бағдарламасы сияқты көлік саласына несие бөлу бағдарламасы жөнінде шешім қабылдағаны үшін алғыс айтты.  

///Мемлекет басшысына студенттердің іске асырылған, қазір өнім бере бастаған бизнес жобалары туралы баяндалды.
Сондай-ақ, Елбасыға Павлодар мемлекеттік университетінің оқу үдерісіне «кәсіпкерлік арқылы оқыту» жөніндегі жаңа қағидаттың енгізіліп жатқаны жөнінде айтылды. Оның аясында оқу орнының барлық студенті кәсіпкерлік пен көшбасшылық курстарынан өтеді.
Нұрсұлтан Назарбаев студенттер ұсынған бизнес жобалардың әлеуетінің жоғарылығы мен жасампаздығын атап өтті.
– Қазіргі уақытта мемлекет бизнестің дамуы үшін барлық қажетті жағдайды жасап отыр. Әлемнің көптеген елінде жастардың студенттік кезеңде өзінің стартап-жобаларын бастап, жоғары оқу орнын бітіргенде бірталай жетістікке жетуіне мүмкіндік беретін тәжірибелер бар. Мұндай жағдайлар еліміздің өзге өңірлерінің жоғары оқу орындарының студенттері үшін де жасалуға тиіс, – деді Қазақстан Президенті.
Студенттер мен оқытушылар Елбасыға зор денсаулық тілеп, жас ұрпақты жетілдіру мәселесіне деген қамқор көзқарасы, жанашырлығы үшін алғыс білдірді.
***
Халықаралық Стартап академиясы 2030 жылға дейінгі өңірді дамыту стратегиясына сәйкес С.Торайғыров атындағы Павлодар мемлекеттік университетінің базасында ашылған. Білім беру мекемесінің қызметі студенттік және оқытушылық кәсіпкерлікті ынталандыруға, сондай-ақ ғылыми және зерттеушілік жобаларды коммерцияландыруға бағытталған. Қазіргі уақытта академия таяу және алыс шет елдердегі бизнес өкілдерімен іскерлік байланысты жолға қойды.


///
	 

	Мемлекет басшылары Украинаның оңтүстік-шығысындағы ахуалды, соның ішінде әлемдік қоғамдастықтың қақтығыс аймағындағы ел тұрғындарына гуманитарлық көмек көрсету шараларын талқылауды жалғастырды. 
///Форумға әлемнің 25 елінен 300-ден астам делегат қатысуда. Олардың қатарында Ресей Федерациясы Федералды Жиналысының Федерация Кеңесі төрайымының орынбасары Галина Карелова, Беларусь Республикасы Президенті Әкімшілігінің басшысы Наталья Кочанова, Қырғыз Республикасы Премьер-Министрінің орынбасары Чолпон Сұлтанбекова, Еуропа қайта құру және даму банкінің вице-президенті Элизабет Нельсон, Жаһандық әйелдер саммитінің президенті Ирен Нативидад, Өнертапқыш және кәсіпкер әйелдердің дүниежүзілік қауымдастығының президенті Ми-Йонг-Хан, «жасыл» экономика және баламалы энергетика саласындағы әлемдік әйелдер қауымының, мемлекеттік органдардың, бизнес саласының, үкіметтік емес ұйымдардың және Қазақстанның әйелдер қоғамдастығының өкілдері қатысты.
Мемлекеттік хатшы құттықтау сөзінде бүгінде адамзат 4.0. индустриясының трансформациялық фазасына қадам жасағанын атап өтті. Экономиканың цифрландырылуы мен жаңа технологиялардың кең таралуы жасыл экономиканы дамытуға қажетті жаһандық жағдайды өзгертуде.
– Әйел энергиясы – ең таза әрі жасампаз энергия! Біз адамзаттың жасыл экономикаға ауысу және баламалы энергетиканы қолдану ісіне ерекше үлес қосуға тиіспіз, – деді Гүлшара Әбдіқалықова.
Форумда «таза» энергетикаға көшу жағдайында орнықты және инклюзивті өсімді қамтамасыз ету мәселелері, сондай-ақ мемлекеттің, бизнес пен азаматтық қоғамның тиімді серіктестігі негізінде баламалы энергетика мен жасыл экономика саласындағы инновациялық идеяларды ілгерілету ісінде әйелдердің атқаратын рөлі мен үлесі талқыланды.
Іс-шара қорытындысы бойынша әлемдік қоғамдастықты қоршаған ортаға жасалатын қысымды мейлінше азайту, климаттық өзгерістерді және табиғи ресурстардың жұтауын бәсеңдету жөніндегі халықаралық қағидаларды сақтауға шақырған, «жасыл» экономикаға көшу ісін жеделдетіп, халықтың әл-ауқатын арттыруға септігін тигізетін Қарар қабылданды.
Мемлекеттік хатшы форум аясында шетелдік ресми делегация және халықаралық ұйымдар басшыларымен өткізген екіжақты кездесулерде «жасыл» экономикадағы және баламалы энергетикадағы әйелдердің мүмкіндіктерін кеңейту саласындағы екіжақты қарым-қатынасты дамыту перспективалары талқыланды.
///Әңгіме барысында Нұрсұлтан Назарбаев Иордания монархын елдегі парламент сайлауының табысты өтуімен және үкіметтің жаңа құрамының жасақталуымен құттықтады.
Екі ел көшбасшылары Қазақстан-Иордания серіктестігінің басымдығы бар бағыттарын талқылады, сондай-ақ өзара сапармен бару тәжірибесін қалыптастыру жөнінде уағдаласты.
///Нұрсұлтан Назарбаев кездесуде жобаның екінші кезеңіне қатысушылардың жетістіктерімен танысты. 
Мемлекет басшысы сөйлеген сөзінде Қазақстанның мемлекеттілігі мен егемендігін нығайту жолында жастарымыздың әлеуетін пайдаланудың маңызды екенін атап өтті.   
– Бәріңіз де – тәуелсіздіктің перзентісіздер. Біз – бабаларымыздың арманын жүзеге асырған ұрпақпыз. Енді сіздердің уақыттарыңыз келді. Мұны ұмытпауға тиіссіздер, – деді Нұрсұлтан Назарбаев.
Елбасы тәуелсіз Қазақстанның қалыптасу тарихына тоқталып, жастар үшін ашылған мүмкіндіктер туралы әңгімеледі.   
Қазақстан Президенті еліміздің білім және ғылым саласының даму қарқынын сақтаудың әрі оны еселей түсудің маңыздылығы туралы айтты.
– Жасанды интеллект, ақпараттық технологиялар, биоинженерия, нанотехнология – осы инновацияның бәрі бізді алға жетелейді. Сондықтан біз стартап жобалары үшін ЭКСПО павильондарының бірінде жаңа зертханалар аштық, – деді Мемлекет басшысы.  
Елбасы жобаға қатысушылардың жетістіктеріне тоқталып, жастардың тұлғалық және кәсіби тұрғыдан өсуі үшін өз мүмкіндіктері мен уақытын тиімді пайдаланудың маңызды екенін атап өтті.   
– Бәрі де адам мен оның ерік-жігеріне байланысты. Біз армандай білуге және көздеген мақсатымызға жету үшін әрекет етуге тиіспіз. Бұл байқауға қатысушылар – өскелең ұрпақ үшін үлгі-өнеге. Сіздер өз еңбектеріңіздің нәтижелері арқылы бұл өмірде бәріне де қол жеткізуге болатынын көрсеттіңіздер, – деді Нұрсұлтан Назарбаев.
Қазақстан Президенті бас қаламыз – Астананың салыну тарихы жөнінде егжей-тегжейлі әңгімеледі.
– Елорда – бұл, ең алдымен, адамдар. Мұнда озық медициналық кластер құрылып, керемет опера театры мен бірегей спорт кешендері бой көтерді. Астананың даму деңгейі мен тұрғындарының тұрмыс сапасы артып келеді, – деді Мемлекет басшысы.
Нұрсұлтан Назарбаев елімізді дәйекті дамыту ісіндегі белсенді жастардың рөлін атап өтті.
– Сіздердің әрқайсыңыз Қазақстанның болашағына үлес қосып келесіздер. Келешегіміз білімді, өзіне сенімді, бірнеше тілді меңгерген азаматтардың қолында. Оған сіздердің мүмкіндіктеріңіз жетеді, – деді Қазақстан Президенті.
Мемлекет басшысы ұлттық экономиканы дамыту және өсімнің жаңа көздерін ашу үшін қабылданып жатқан шараларға тоқталды.
– Егер біз пайдалы қазбаларға үміт артатын болсақ, онда қаражатсыз қаламыз. Сондықтан, экономиканы өзгеше қалыптастыруға мүмкіндік беретін индустрияландыру процесін іске асыруды бастадық. Алты жыл ішінде 1200 зауыт пен фабрика салдық. Бұл жұмысты жалғастыра береміз, – деді Нұрсұлтан Назарбаев. 
Қазақстан Президенті ауыл шаруашылығын дамытудың, ғылымның әлеуеті мен технологиялық прогрестің жетістіктерін пайдаланудың маңызды екеніне назар аударды.
– Барлық нәрсенің негізі еңбекте. Еңбектің арқасында жеткен жетістік адамды бақытты етеді, – деді Мемлекет басшысы. 
Соңында Нұрсұлтан Назарбаев жобаға қатысушылардың бәріне ризашылық білдіріп, Қазақстан жастарын елімізді одан әрі дамыту ісіне белсенді атсалысуға шақырды. 







///
	 

	Президенттің атына жеделхат жолдаған аралдықтар Мемлекет басшысының тікелей қолдауымен Сырдария өзенінің арнасын реттеу және Солтүстік Арал теңізін сақтау (САРАТС) жобасының екінші кезеңі жүзеге асырылатыны туралы хабарды Арал ауданы тұрғындары қуанышпен қабылдағанын айтады.

	«Сіз теңіз тартылған кезде үдере көшкен халықты ата қонысқа қайтардыңыз, сөнген үмітті қайта жағып, күдікті үмітке алмастырдыңыз, ата кәсіпті жандандыру арқылы еңбек пен ерліктің биік үлгісін көрсеттіңіз», - делінген хатта.

	Соңында Арал ауданының тұрғындары теңіздің солтүстік бөлігін қалпына келтіруге бағытталған шаралар  үшін алғыстарын білдірген. Сондай-ақ олар жалпы еліміздің даму қарқынын, қоғамда қалыптасқан татулық пен тыныштықты атап өткен. 
///Мемлекет басшысына ауқымды нысанның құрылысының барысы туралы баяндалды. Ертіс өзені арқылы өтетін көпір өткелі «Нұрлы жол» инфрақұрылымдық даму бағдарламасы аясында іске асырылып жатқан «Орталық-Шығыс» автожол құрылысы жобасының бір бөлігі болып саналады.
Нұрсұлтан Назарбаев бұл жобаны іске асыруға жұмылдырылған құрылысшылармен және жұмысшылармен кездесті. Әңгімелесу барысында ол «Нұрлы жол» бағдарламасы аясында мемлекет тарапынан облыстың көлік инфрақұрылымын  жақсартып, инвестициялық тартымдылығын арттыру үшін қажетті барлық жағдайлар жасала беретінін айтты.
Жол-құрылыс кәсіпорындары өкілдері елдің инфрақұрылымдық жаңғыртылуына арналған мемлекеттік бағдарламалардың іске асырылып жатқаны үшін Қазақстан Президентіне алғыс білдірді.
***
Бұл Орталық Азиядағы ең ұзын көпір өткелі болып саналады. Құрылыс барысында мердігерлік жұмыстарға өңірдің шағын және орта бизнес субъектілері тартылуда. 400-ден астам жұмыс орны ашылды. Көпір өткелін пайдалануға беру Павлодар қаласының жол-көше торабының жүгін жеңілдетіп, көлік-транзит ағынын оңтайландыруға септігін тигізеді.



///Қазақстан Президенті Қасым-Жомарт Тоқаев БҰҰ Бас Ассамблеясының 74-ші сессиясы Жалпы дебаттарының ашылуына қатысты.
Жалпы дебаттардың ашылуы барысында БҰҰ-ның Бас хатшысы, Бразилия, АҚШ, Мысыр, Түркия, Нигерия, Мальдив, Катар, Швейцария, Хорватия, Боливия, Иордания, Оңтүстік Корея, Буркина-Фасо, Франция, Чили, сондай-ақ, Босния және Герцеговиния елдерінің көшбасшылары сөз сөйледі.
Мемлекет басшысы БҰҰ Бас Ассамблеясының Жалпы дебаттарында Нью-Йорк уақыты бойынша 24 қыркүйек күні сағат 17.30-да сөз сөйлейді деп жоспарлануда.




///Мемлекеттер басшылары Қазақстан мен Беларусь арасындағы саяси, экономикалық және мәдени-гуманитарлық байланыстардың даму қарқынын оң бағалап, екіжақты ынтымақтастық мәселелерін талқылады.
Тараптар Беларусьтің 2020 жылы Еуразиялық экономикалық одақ ұйымына төрағалық етуіне байланысты еуразиялық интеграция аясындағы өзара іс-қимылдарды одан әрі дамыту жөнінде пікір алмасты.  
Президенттер бір-бірін Жаңа жылмен құттықтады. Қасым-Жомарт Тоқаев Александр Лукашенкоға жауапты мемлекеттік қызметте табыс, достас беларусь халқына бақ-береке тіледі.
 
///Тараптар әлемдегі ахуалдың қазіргідей жауапты кезеңінде өзара ықпалдастықты нығайту мәселелерін талқылады.
Мемлекет басшысы БҰҰ-ның кең көлемдегі халықаралық ынтымақтастықты реттеу және коронавирус пандемиясына қарсы күресте жекелеген мемлекеттердің іс-қимылдарын үйлестіру жөніндегі бастамаларын Қазақстанның қолдайтынын мәлімдеді. Президенттің айтуынша, БҰҰ Бас хатшысының жаһандық келісім жариялау, барлық соғыстар мен қақтығыстарды тоқтату туралы жуырда айтқан ұсынысы өзекті бастама және барлық қатысушы мемлекеттердің қолдауына лайықты.
Қасым-Жомарт Тоқаев пен Антониу Гутерриш әлемдік ұйымның құрылғанына 75 жыл толуына арналған БҰҰ Бас Ассамблеясының алдағы мерекелік сессиясына дайындық мәселелерін талқылады. Мемлекет басшысы Қазақстанның БҰҰ-ның мақсаттары мен міндеттерін толық қолдайтынын, бірегей әрі баламасы жоқ институтты одан әрі дамыта беруге атсалысатынын айтты.
 
///Кездесу барысында Ғ.Әбдірахымов Шымкентке республикалық маңызы бар қала мәртебесін беру туралы шешім қабылдағаны үшін Мемлекет басшысына алғыс айтып, 2018 жылдың қорытындысы бойынша барлық макроэкономикалық көрсеткіштердің жақсы екенін атап өтті.
– Өткен жылы 17 мыңнан астам жаңа жұмыс орны ашылды. Орташа жалақы мөлшері 6,6 пайызға өсіп, 113 700 теңгеге жетті. Ал, жан басына шаққандағы орташа кіріс көлемі 19 пайызға артып, 60 427 теңгені құрады. Сіздің тапсырмаларыңызды орындау мақсатымен тұрғындар үшін жылудың тарифі 19 пайызға, судың тарифі 10 пайызға, газдың тарифі 5,8 пайызға және электр қуатының тарифі 6,8 пайызға төмендетілді, – деді қала әкімі.
Қазақстан Президенті берілген мәліметтермен танысқан соң, өңір әкімдері халықты әлеуметтік тұрғыдан қорғау, білім беру, денсаулық сақтау, коммуналдық қызметтердің тарифтерін реттеу, жолдардың сапасы, аулаларды абаттандыру, көшелерді жарықтандыру, қоғамдық қауіпсіздік, ауыз сумен және электр энергиясымен қамтамасыз ету, сондай-ақ қоғамдық көлік пен коммуналдық қызмет көрсету мекемелерінің жұмыстары жөніндегі мәселелерді әрдайым бақылауда ұстау керектігін айтты.
Мемлекет басшысы бұл мәселелер Қазақстан Президенті Әкімшілігінің ерекше бақылауында екенін атап өтті. 

///Қазақстан Президенті қаладағы орталық алаңды аралап көргеннен кейін, мемлекеттік тұрғын үй бағдарламасының іске асырылу барысымен және Орал қаласын одан әрі дамыту жоспарымен танысты.
Мемлекет басшысына ескі үйлерді бұзып, орнына жаңа үй салу, сондай-ақ әлеуметтік сала нысандарының құрылысына инвестиция тарту барысы жөнінде мәлімделді.
Сонымен қатар, Нұрсұлтан Назарбаевқа «Ақылды қала» тұжырымдамасы аясындағы жобалардың іске асырылуы туралы баяндалды.
Елбасы, сондай-ақ, өңір жұртшылығымен кездесті. Онда тұрғындар Мемлекет басшысына «Бес әлеуметтік бастаманың» қабылданғаны үшін алғыс білдірді.
Қазақстан Президенті елімізде жүзеге асырылып жатқан әлеуметтік бағдарламалар қоғамның, әсіресе жастардың, мейлінше өзекті проблемаларын шешуге бағытталғанын атап өтті.
Нұрсұлтан Назарбаев Қазақстан қоғамында бейбітшілік пен келісімді сақтаудың маңыздылығына тоқталып, еліміздің қарқынды экономикалық дамуы үшін өңірлік және халықаралық ынтымақтастықты нығайтудың мәні зор екенін айтты.
Әңгімелесу соңында Елбасы облыс тұрғындарына табыс пен бақ-береке тілеп, Қазақстанды өркендету ісіне белсенді атсалысуға шақырды.


///Қасым-Жомарт Тоқаев салтанатты жиынға қатысушыларға ілтипат білдіріп, еліміздегі мұнай-газ кешенінің барша еңбеккерлерін кәсіби мерекелерімен құттықтады.
Мемлекет басшысы Қазақстан мұнай өнеркәсібінің терең әрі даңқты тарихы жөнінде айта келіп, өткен ғасырдың 90-шы жылдарында еліміздің тәуелсіз мұнай-газ индустриясын қалыптастыру үдерісінде қиындықтарға тап болғанын еске салды. Осы орайда бұл саланы дамыту үшін шетелден капитал тарту ісіндегі Елбасы Нұрсұлтан Назарбаевтың орасан зор еңбегін атап өтті.
Қасым-Жомарт Тоқаев Қазақстандағы мұнай өнеркәсібінің жетістіктеріне қысқаша тоқталды. Соның ішінде, Президент мұнай саласында заманауи технология мен озық тәжірибені меңгерген отандық мамандардың қатары көбейгенін айтты. Мемлекет басшысының айтуынша, бүгінде «Қазмұнайгаз» ұлттық компаниясы Chevron, ExxonMobil, Shell, Лукойл, Eni, Total, CNPC сияқты корпорациялармен және басқа да компаниялармен ірі жобаларды табысты жүзеге асырып келеді.
Президент отандық мұнайшылардың ұрпақ сабақтастығына арнайы тоқталды. Ол Қазақстан мұнай өнеркәсібінің негізін қалаушы, Атырау мұнай-газ университетіне аты берілген Сафи Өтебаевтың осы саланың қалыптасуына зор үлес қосқанын атап өтті. Президент мұнай-газ саласындағы қызметкерлердің жинаған тәжірибесі мен білімі азаматтарымыздың тұрмысын одан әрі гүлдендіруге және жақсартуға септігін тигізетін маңызды салалық жаңғырту жұмыстарын жүргізуге мүмкіндік береді деп санайды.
Баяндамада мұнайшылар шешуге тиісті бірқатар маңызды міндеттер айтылды.
– Саланы дамытудың стратегиялық жоспарына сәйкес, 2025 жылға қарай мұнай өндіру жылына 100 миллион тоннадан, ал газ жылына 77 миллиард текше метрден асуы тиіс. Осы мақсатта 2021-2025 жылдарға арналған ауқымды геологиялық барлау бағдарламасы әзірленуде. Сарапшылардың бағалауы бойынша, Қазақстанның жалпы ресурстық әлеуеті 75 миллиард тонна шартты отын болса, Орталық және Солтүстік Қазақстанның әлеуетті ресурсы шамамен 18 миллиард тоннаны құрайды, – деді Мемлекет басшысы.
Қасым-Жомарт Тоқаев Қазақстанның дайын мұнай өнімдерін сату ісіндегі көшбасшылардың бірі болуы тиіс деген пікір білдірді. Оның айтуынша, бұл Үкіметтің алдағы жылдардағы атқаратын басты міндеттерінің бірі. Бұл ретте, Президент осы салаға инновацияларды енгізуге, шикізат өндіру және оны әрі қарай қайта өңдеу үдерісінің экологиялық тазалығын арттыруға назар аудару қажеттігін атап өтті.
– 2025 жылға қарай жалпы ішкі өнімнің жыл сайынғы тұрақты өсімін 5 пайызға және одан да жоғары деңгейде қамтамасыз ету көзделіп отыр. Бұл менің Қазақстан халқына арналған Жолдауымда айтылды. Осы мақсаттарға қол жеткізу барысында еліміздің мұнай-газ секторы үлкен рөл атқарады, – деді Мемлекет басшысы.
Салтанатты рәсім соңында Қасым-Жомарт Тоқаев мұнай-газ өнеркәсібінің үздік 41 қызметкерін марапаттады.




















///Кездесуде С.Жасұзақов Мемлекет басшысына министрліктің қазіргі қызметі және Қарулы Күштердегі жедел-әскери дайындық барысы туралы баяндады.
Қазақстан Президенті ведомствоның жаңадан құрылған Қорғаныс және аэроғарыш өнеркәсібі министрлігімен арада өзара тиімді іс-қимылды жолға қоюының маңыздылығына назар аударды.
Сондай-ақ, Қорғаныс министрі Қарулы Күштер құрамында өтіп жатқан қорытынды сынақтың бүгінгі күнге дейінгі оң нәтижелері жөнінде мәлімдеді.
Нұрсұлтан Назарбаев кездесу қорытындысы бойынша бірқатар нақты тапсырма берді.

///Екіжақты кездесуде ірі инфрақұрылымдық жобаларды іске асыру саласындағы өзара тиімді ынтымақтастықтың бірқатар өзекті мәселелері талқыланды. Еуропа қайта құру және даму банкі (ЕҚҚДБ) 1993 жылдан бері Қазақстандағы 222 жобаны қаржыландырды. Жалпы сомасы – 7,3 млрд еуро.
Гүлшара Әбдіқалықова Мемлекет басшысының халықаралық қаржы институттарымен ынтымақтастыққа ерекше мән беретінін атап өтті. Халықаралық қаржы институттарымен өзара іс-қимылды ірі инфрақұрылымдық жобаларды жүзеге асыруға басымдық бере отырып кеңейту міндеті қойылды.
Мемлекеттік хатшы ЕҚҚДБ әзірлеген, банктің Казақстанмен ынтымақтастығының 5 жылға арналған стратегиясы мемлекеттің және жеке сектордың рөлін теңгерімді ету; қаржыландыруға қол жетімділікті арттыру, банк секторын күшейту және жергілікті капитал нарығын дамыту; өңіраралық өзара іс-қимылды және халықаралық интеграцияны күшейту; жасыл экономикаға көшуге көмектесу сияқты салаларда өзара тиімді ынтымақтастықты нығайтатынын атап өтті.  
Тараптар екіжақты ынтымақтастықтың қазіргі даму қарқынына  қанағаттанатындықтарын айтып, ЕҚҚДБ-ның табиғи ресурстар және энергетика секторындағы жобаларын іске асыру, соның ішінде, гендерлік теңдік пен әйелдердің осы сектордағы рөлін арттыру мәселелерін талқылады.
Сондай-ақ, Қазақстан Үкіметі мен ЕҚҚДБ арасындағы келісім аясында  «Бизнестегі әйел» атты жоба іске асырылып отырғаны атап өтілді. Бүгінде аталған жоба бойынша 7 мыңнан астам шағын және орта бизнес субъектілеріне 5,8 млрд теңге көлемінде несие берілді. ЕҚҚДБ қаржыландырумен қатар ноу-хауды игеруге жол ашады және әйелдер басшылық ететін шағын және орта бизнес кәсіпорындарына басқару тәжірибесі мен технологияларды енгізуге көмектеседі.
Мемлекеттік хатшы Гүлшара Әбдіқалықова кездесу соңында Н.Паршадты Еуропа қайта құру және даму банкінің басқарушы директоры лауазымына тағайындалуымен құттықтап, биылғы 31 тамызда ЭКСПО-2017 көрмесі аясында өтетін «Әйелдер болашақ энергиясын қолдайды» атты халықаралық форумға қатысуға шақырды.
///Мемлекет басшысы Германияның бұрынғы канцлері Гельмут Кольдің қайтыс болғаны туралы хабарды зор күйзеліспен қабылдады.
«Өз халқының ардақты перзенті әрі патриоты, елін біріктіруде және еуропалық интеграцияны дамытуда негізгі рөл атқарған Г.Коль әлем тарихында аса көрнекті мемлекет қайраткері ретінде өшпес із қалдырды.
Қазақстан халқы Г.Кольді екіжақты достық қарым-қатынасты орнатуға және нығайтуға зор үлес қосқан парасатты тұлға ретінде әрдайым есте сақтайтын болады.
Қайғыға ортақтасып, марқұмның туған-туыстарына және барша Германия халқына көңіл айтамын», – делінген жеделхатта.
///Елбасы жиынға қатысушылар алдында сөйлеген сөзінде Астана мен еліміздің барлық өңірлері күш жұмылдырғанының арқасында «ЭКСПО-2017» көрмесі табысты өткенін айтты.
Нұрсұлтан Назарбаев көрменің Қазақстан экономикасын дамытуға мультипликативтік тұрғыдан оң әсер еткенін ерекше атап өтті. 
– Шағын және орта бизнестегі 1400-ден астам кәсіпорын құны 640 миллиард теңге болатын тауарларды жеткізуге және қызмет көрсетуге тапсырыс алды. Туристік сектор жандана түсті. Туроператорлардың қызметіне деген сұраныс 1,8 есе артты. Астанада кәсіпкерлік субъектілерінің саны 10 пайыздан аса көбейді. Елорда бюджетіне қызмет көрсету саласынан түскен салық 1,2 есе өсті. Қазақстанның астанасы бүкіл әлемнің назарын өзіне аударды, – деді Елбасы.        
Мемлекет басшысы көрме аясында өткен мәдени және халықаралық шараларға тоқталды.
– Күн сайын елордамыз төрткүл дүниенің түкпір-түкпірінен жеткен түрлі мәдениеттің әуені мен нақышына бөленіп тұрды. Бүгінгі салтанатты рәсім Ислам ынтымақтастығы ұйымының ғылым және технологиялар жөніндегі саммитімен тұспа-тұс келіп отыр. Онда ислам әлеміндегі ғылыми-техникалық дамудың маңызды мәселелері талқылануда. Жалпы, ЭКСПО аясында 6 мыңнан астам түрлі іс-шара өткізілді, – деді Нұрсұлтан Назарбаев.  
Қазақстан Президенті еліміздің Еуразия өңіріндегі қауіпсіз әрі қарқынды дамып келе жатқан мемлекет ретіндегі оң имиджін нығайта түскенін атап өтті.
Мемлекет басшысы «Болашақтың энергиясы» аясында озық идеялар мен технологиялардың дамуына түрткі болған және әлемде ғылымның өзара ықпалдастығын нығайтуға септігін тигізген көрменің бірқатар жағымды аспектілеріне тоқталды.
– ЭКСПО бүкіл әлемнің интеллектуалдық және технологиялық әлеуетін көрсетуге зор мүмкіндік берді. Мұнда жаңартылатын энергия көздері саласындағы 140-қа жуық ғылыми жаңалық көпшілік назарына ұсынылды, – деді Нұрсұлтан Назарбаев. 
Сонымен қатар, Қазақстан Президенті ЭКСПО аясында қазіргі заманғы энергетикалық саясаттың басымдықтары жөнінде жаһандық диалог ұйымдастырылғанын және энергетика мен экология саласындағы заманауи проблемаларды шешуге арналған ұсынымдар әзірленгенін атап өтті.
– ЭКСПО көрмесін өткізу арқылы біздің ел «жасыл» технологияларды дамыту идеясына берік екенін тағы да дәлелдей түсті. Жалпы, біздің көрме «таза энергетиканы» жаһандық деңгейде дамытуға айрықша үлес қосатынына сенімдімін, – деді Мемлекет басшысы.
Сонымен бірге, Нұрсұлтан Назарбаев ЭКСПО инфрақұрылымын көрмеден кейін пайдалану жоспары жөнінде ой бөлісті. 
– «Нұр Әлем» және көрме тақырыбы көрініс тапқан басқа да бірқатар павильондар «ЭКСПО мұрасы» ретінде сақталады. Көрменің аяқталуы бірнеше ауқымды жаңа жобаларды бастауға мүмкіндік береді. Ең алдымен, мұнда «Астана» халықаралық қаржы орталығы орналасады. Ол қаржы хабына, инвестиция тартатын орталыққа айналып, халықаралық қаржы жүйесінде лайықты орынға ие болуға тиіс, – деді Қазақстан Президенті.  
Сондай-ақ, Мемлекет басшысы «жасыл» технологиялар мен инвестицияларды дамыту жөніндегі халықаралық орталықты және ІТ-стартаптар халықаралық технопаркін құруға арналған жобаларға тоқталды.
– «ЭКСПО» көрме кешені толығымен инновациялық және орнықты дамудың мақсаттарына одан әрі қызмет ететін болады. Баршаңызды жаңа орталықтардың жұмысына белсенді атсалысуға шақырамын, – деді Нұрсұлтан Назарбаев.
Соңында Қазақстан Президенті көрмені өткізуге үлес қосқандардың бәріне алғыс айтып, келген қонақтарға ерекше ризашылығын білдірді.
– Осымен халықаралық «ЭКСПО-2017» мамандандырылған көрмесін жабық деп жариялаймын! Оның идеясының толығымен жүзеге асуына қолдау көрсеткен Қазақстан халқына ризашылығымды білдіремін. Көрменің сәтті өтуіне мыңдаған адам атсалысып, еңбек етті. Баршаңызға Қазақ жеріндегі айтулы шараға белсене қатысқандарыңыз үшін алғыс айтамын, – деді Мемлекет басшысы.





///Елбасы Батыс Қазақстан облысына жұмыс сапары барысында Жастар және оқушылар сарайына барды. Онда Қазақстан Президентіне денсаулық сақтау және білім беру салаларындағы цифрландыру жөніндегі жобалар таныстырылды.
Қазақстан Президенті облыс жастарының белсенді өкілдерімен кездесіп, жастар мен жас мамандарды қолдауға бағытталған мемлекеттік бағдарламалардың іске асырылу барысы жөнінде әңгімелесті.
Нұрсұлтан Назарбаев цифрлық және ақпараттық технологиялардың қарқынды дамып келе жатқан жағдайында бәсекеге қабілетті жастар тәрбиелеудің маңызды екенін атап өтті.
– Мектептер мен университеттер ғылыммен айналысуға бағдарланып отыр. Қазіргі жағдайда адам өмір бойы білім алуға тиіс. Бес-алты жылдан кейін бүгінгі көптеген мамандық жойылып, орнына жаңа мамандықтар пайда болады. Біздің бар үмітіміз – жастарда. Қарқынды дамып келе жатқан әлемнен қалып қоймауымыз үшін не істеу керектігін сіздер әрдайым ойлап жүресіздер деп сенеміз, – деп түйіндеді Мемлекет басшысы.




/// 
Мемлекет басшысы бүкіл халқымыз үшін құжаттың мәні зор болуына байланысты заңға қол қою тұңғыш рет жария түрде өткізіліп отырғанына назар аударды. Нұрсұлтан Назарбаев сондай-ақ осы рәсімге БАҚ өкілдерінің қатысуы жаңа Кодекстің мәні мен маңызын халыққа кеңінен түсіндіруге мүмкіндік беретінін айтты.
Қазақстан Президенті Бес институционалдық реформа мен «100 нақты қадам» Ұлт жоспарын жүзеге асыру үшін 59 жаңа заңнамалық акті қабылдау қажеттігін атап өтті.
Келесі жылдың 1 қаңтарынан реформаларды бастау үшін ел Парламенті белсене жұмыс жасауда. Қазірдің өзінде 16 заңға қол қойдым, жаңа Кодекс – соның он жетіншісі, – деді Нұрсұлтан Назарбаев.
Мемлекет басшысы жаңа Азаматтық процестік кодекс құқық саласын түбегейлі жақсартатынын атап айтты.
Жаңа Кодексті қабылдау заң үстемдігін қамтамасыз етуге айтарлықтай үлес қосады. Заңнама аясында барлық заманауи негізгі құқықтық институттар қамтылған. Сонымен қатар біздің құқықтық жұмысымызды әлемдік озық стандарттар деңгейіне жеткізетін елеулі өзгерістер енгізілген, – деді Қазақстан Президенті.
Мемлекет басшысы Қазақстан келесі жылдан бастап бес буынды сот жүйесінен үш буынды сот жүйесіне көшетінін, мұның істерді қарау процесін жеңілдетіп, тиімділігін арттыратынын және қарапайым азаматтарға түсінікті ете түсетінін айтты.
Сондай-ақ еліміздің инвестициялық тартымдылығын жақсартуға бағытталған инвестициялық дауларды қараудың, жеке меншік институтын нығайтудың жаңа тәртібі енгізіледі, бұл алдағы экономикалық өсім үшін маңызды. 
Сонымен қатар азаматтық сот жүргізу ісінде ақпараттық технологияларды қолдану мүмкіндігі кеңейеді. Осы бағыт аясында сот отырыстарын тіркеп-көрсету міндетті болады, барлық тарап оның жазба көшірмесін ала алады. Бұл жағдай сот жұмысының анықтығын айтарлықтай арттырады.
Қазақстан Президенті татуластыру және дауды сотқа дейін реттеу шарасын қолдану аясы кеңейетінін айтты.
Татуластырумен медиаторлар ғана емес, бірінші және апелляциялық инстанция судьялары мен адвокаттар да айналысатын болады. Татуластыру шарасын кеңінен қолдану сот жүйесіне жүктемені азайтады, ал ең бастысы, дауды шешу мерзімін қысқартады. Медиацияны дамыту азаматтардың қатысу деңгейін арттырады, – деді Нұрсұлтан Назарбаев.
Мемлекет басшысы маңызды жаңа өзгерістер қатарында азаматтық-құқықтық даулар жөніндегі сотқа прокурордың қатысуын азайту, іс жүргізудің жеңілдетілген түрін кеңінен қолдану, соттардың қарауындағы істерді оңтайландыру, жаңа жағдаяттарға байланысты істі қайта қарау тәсілін енгізу мәселелері қарастырылғанына тоқталып өтті.
Бұл жаңа кодекс нормаларының барлығы соттың қорғауының тиімділігін арттыруға бағытталған. Жалпы, азаматтық процестік заңнаманы жаңғырту жөнінде ауқымды жұмыс атқарылды. Барлық норманы ортақ бір жүйеге келтіру үшін өзге де заңнамалық актілер бойынша көптеген өзгерістер қабылданатын болады, – деді Қазақстан Президенті.
Соңында Нұрсұлтан Назарбаев қатысушылардың бәрін жаңа Кодекске қол қойылуымен құттықтап, оның іс жүзіне асуы халыққа пайдасын тигізетініне сенім білдірді.



/// 
Қолданыстағы заңнамаға сәйкес Мемлекет басшысына ұсынылған құжатта елдегі адам құқығына қатысты ахуалға, соның ішінде азаматтардан түскен арыздардың, құқық қорғау жөніндегі жобалардың, өңірлердегі мониторингтің, сондай-ақ мемлекеттік органдардың, үкіметтік емес және халықаралық ұйымдардың ақпараттары негізінде сараптама жасалған.
Есепте Қазақстандағы адам құқығы саласындағы өзекті проблемалар анықталып, оларды шешу жолдары ұсынылған.
Атап айтқанда, Омбудсменге есепті кезеңде адам құқығын қорғау мәселелері бойынша жазбаша және ауызша 1340 арыз түскен, олардың басым көпшілігі Астана және Алматы қалаларынан, Қарағанды, Алматы және Шығыс Қазақстан облыстарынан жолданған.  
Азаматтар өз құқықтары көбіне құқық қорғау органдары тарапынан, соттардың әрекеті мен шешімдеріне, пенитенциарлық органдарға, сондай-ақ мемлекеттік әкімшілендіру кезінде бұзылғанына шағым жасаған. Бұл жайттар «100 нақты қадам» Ұлт жоспары арқылы шешімін табу көзделген проблемалармен толық сәйкеседі.
Іс жүргізуге алынған әрбір шағымға байланысты мәселе белгіленген тәртіппен қаралып, соның 18,9%-ы бойынша құқық бұзылу деректері расталды және іс құқықты қалпына келтіруге дейін жеткізілді.
Сонымен қатар Омбудсмен үйлестіретін, азаптау және өзге де қатігездіктер мен жазалаудың алдын алу жөніндегі ұлттық тетіктер аясында бүкіл ел бойынша 528 мониторингтік мақсаттағы іс-шаралар жүзеге асырылып, соның ішінде түзеу мекемелері, мәжбүрлеп емдеу ұйымдары, уақытша оқшаулау орындары, кәмелетке толмағандарды бейімдеу орталықтары, арнаулы білім беру ұйымдары қамтылды. Мекеме әкімшіліктеріне және мемлекеттік органдарға адамдарды күтімге алу ахуалын жақсарту жөнінде ұсынымдар берілді.
Құқық бұзу туралы шағымдарды (1544 сауал) билік органдарымен бірлесіп қарау өзара ықпалдастық және консультативтік-кеңесшілік органдардың жұмысына қатысу арқылы жүзеге асырылды.  
Омбудсмен мекемесі 212 ұлттық және 53 халықаралық іс-шараға қатысты. Мекеменің өзі республиканың барлық өкілдерін қамти отырып, елдің 7 өңірінде жабық мекемелердегі құқық қорғау, мониторинг, балалар құқығы және халықтың басқа да әлсіз топтары үшін 12 оқыту шарасын ұйымдастырды және өткізді.   
Халықаралық деңгейде адам құқықтары жөніндегі барлық жаһандық, өңірлік ұйымдармен, шет елдердегі әріптестермен, соның ішінде БҰҰ, ЮНИСЕФ, ЕҚЫҰ, ЕО, Еуропа кеңесі, ұлттық құқық қорғау  мекемелерінің халықаралық үйлестіру комитеті және басқа да ұйымдармен тығыз ынтымақтастық орнатылды. Халықаралық Қызыл Крест комитетінің, Көші-қон жөніндегі халықаралық ұйымның, БҰҰ адам құқықтары комитетінің, БҰҰ-ның Адам құқықтары және босқын істері жөніндегі жоғарғы комиссариаттарының, Ислам ынтымақтастығы ұйымының, Нидерланд, Норвегия, БАӘ, Ұлыбритания, Ресей құқық қорғау мекемелерінің басшыларымен, сондай-ақ БҰҰ-ның Түрлі мәселелер жөніндегі арнаулы баяндамашыларымен кездесулер өткізілді.
Жалпы, ұлттық құқық қорғау мекемесі алдағы уақытта адам құқықтарын қорғауды қамтамасыз ету және Қазақстан Республикасының халықаралық құқықтық міндеттемелерін орындау жөніндегі мемлекеттік саясатқа атсалысу жұмыстарын жалғастыратын болады.
Мемлекет басшысы Есепті қарап шыққан соң тиісті тапсырмалар берді. 
///Президентке өңірдегі астық жинау жұмыстарына дайындық барысы, агроөнеркәсіп кешенінің дамуы, сондай-ақ машина жасау саласындағы инвестициялық жобалардың жүзеге асырылуы жөнінде мәлімет берілді.
Қасым-Жомарт Тоқаев астық жинау науқанын уақтылы жүргізудің және тұқым қорын дайындаудың маңыздылығын, сондай-ақ тұрғын үй құрылысының қарқынын арттыру және Қостанайдағы аэропортты қайта жөндеу қажеттігін айтты.
Мемлекет басшысы А.Мұхамбетовке Арқалық қаласының жылумен қамту жүйесін қайта жөндеу жөнінде ұсыныс беруді тапсырды.

/// 
Мемлекет басшысы сапар аясында Ядролық қауіпсіздік жөніндегі саммитке қатысады. Сондай-ақ бірқатар екіжақты кездесулер жоспарланған. 



///
	 

	Отырыс жұмысына Саяси кеңес мүшелері – Үкіметтің, Парламенттің, Президент Әкімшілігінің басшылығы, «Нұр Отан» партиясының Мәжілістегі фракциясының депутаттары, орталық және жергілікті мемлекеттік органдардың басшылары қатысты.

	Отырыста партияның «Қазақстан. 2017 мақсаттары. Ұлттық іс-қимыл жоспары» сайлауалды тұғырнамасының жүзеге асырылу барысы қаралды, сондай-ақ Сыбайлас жемқорлыққа қарсы 2015-2025 жылдарға арналған іс-қимыл бағдарламасының жобасы талқыланды.

	Мемлекет басшысы партияның, Парламент Мәжілісіндегі партиялық фракцияның сайлауалды тұғырнаманы жүзеге асырудағы іс-қимылының үйлесімділігін атап өтті.

	– 2017 жылға дейінгі кезеңге белгіленген міндеттердің 70 пайызы екі жарым жылдың ішінде орындалып қойды. Мәселен, партия 2017 жылға қарай кедейшілік деңгейін 6,1 пайызға дейін төмендетуді мақсат еткен еді. Бүгіннің өзінде бұл көрсеткіш екі есе төмен – 3 пайыз. Біз жұмыссыздық 5 жылда 5,4 пайызға дейін қысқарады деп жоспарладық. Қазірдің өзінде 5 пайыздық деңгейге жетіп отырмыз, – деді Нұрсұлтан Назарбаев.

	Мемлекет басшысы сондай-ақ барша қазақстандықтардың жұмыла жұмыс істеуінің арқасында еліміздің экономикасы қарқынды дамып келе жатқанына тоқталды.  

	– Бүгінде Қазақстанның экономикалық қуаты Орталық Азияның барлық елдері экономикаларының жиынтық көлемінен 2 есеге асып түседі. ІЖӨ адам басына шаққанда 13,5 мың доллардан асты, бұл Шығыс Еуропаның көптеген елдерімен, Түркиямен, Малайзиямен, Бразилиямен деңгейлес, – деп атап өтті Елбасы.

	Дегенмен, Президенттің айтуынша, «Нұр Отан» партиясының сайлауалды тұғырнамасын сыбайлас жемқорлық көріністерге белсене қарсы тұру іс-қимылдарынсыз жүзеге асыру мүмкін емес.

	– Сыбайлас жемқорлыққа қарсы тиімді стратегия – «Нұр Отанның» «Қазақстан – 2050» стратегиясын жүзеге асыру барысындағы көшбасшылығының түбегейлі мәселесі. Сыбайлас жемқорлыққа қарсы іс-қимыл – экономикалық өсім үшін қажетті елеулі ішкі резерв, – деді Нұрсұлтан Назарбаев.

	Қазақстан Президенті сондай-ақ халық пен биліктің бірлігі елдің барлық жетістіктері мен  болашаққа деген сенімінің табан тірейтін негізгі іргетасы болып саналатынын айтты.

	– «Нұр Отан» парламентте көпшілік орын алатын, үкіметті құрап отырған халықтық партия ретінде осы бірлікті қамтамасыз етуші басты тетік рөлін атқарады. Біздің әрқайсымыз, әрбір нұротандық, белгілі бір нақты орында міндеттерді орындай отырып, бүкіл ел үшін жұмыс істейміз, – деді Мемлекет басшысы.

	«Нұр Отан» партиясы Саяси кеңесі отырысының қорытындысы бойынша Сыбайлас жемқорлыққа қарсы 2025 жылға дейінгі іс-қимыл бағдарламасы қабылданды.

	Партияның сайлауалды тұғырнамасын жүзеге асыру жөніндегі Үкімет есебі бойынша Премьер-Министрдің бірінші орынбасары Б.Сағынтаев сөз сөйледі. Сонымен қатар партияның сайлауалды тұғырнамасын жүзеге асыруды заңнамалық тұрғыдан қамтамасыз ету және қадағалау туралы «Нұр Отан» партиясының Мәжілістегі фракциясы жетекшісі,  Парламент Мәжілісі Төрағасының орынбасары Д.Назарбаева баяндап берді.

	Бұдан бөлек «Нұр Отан» партиясы Төрағасының бірінші орынбасары Б.Байбектің, Шығыс Қазақстан облысы әкімі, «Нұр Отан» партиясы  облыстық филиалының төрағасы Б.Сапарбаевтың, Қаржы министрлігінің Мемлекеттік кіріс комитеті төрағасы Д.Ерғожиннің, Ұлттық кәсіпкерлер палатасы басқармасының төрағасы А.Мырзахметовтің, «Агрофирма «Родина» ЖШС директоры И.Сауэрдың баяндамалары тыңдалды.

	Сондай-ақ, отырыста Мемлекет басшысы 2015 жылға арналған «Нұрлы жол – болашаққа бастар жол» атты Қазақстан халқына Жолдауын жария етті.



/// 
Кездесу барысында тараптар екіжақты ынтымақтастықтың сауда-экономика, инвестиция, отын-энергетика, транзит-көлік және өзге де салалардағы кең ауқымды мәселелерін талқылады.
Сондай-ақ Нұрсұлтан Назарбаев пен Нарендра Моди өңірлік және халықаралық күн тәртібіндегі өзекті жайттар жөнінде пікір алмасты.
Мемлекет басшысы Қазақстан-Үндістан ынтымақтастығын одан әрі арттыру және оның аясы кеңейту үшін айтарлықтай әлеует бар екенін атап өтті.
Біз 1991 жылы өзіміздің тәуелсіздігімізді жарияладық, оның алғашқы күндерінен бастап Қазақстан Үндістанмен жақын әрі сенімді қарым-қатынас орнатуға ұмтылып келді. Мен сауда саласындағы және саясаттағы ынтымақтастыққа тың серпін беретін Сіздің сапарыңыздан зор үміт күтемін. Бүгінде Қазақстан – Үндістанның өңірдегі ең ірі серіктесі. Өзара ықпалдастықты одан әрі өрістету үшін де зор перспективалар бар, – деді Қазақстан Президенті.
Нұрсұлтан Назарбаевқа Үндістан Премьер-министрі жылы шырайлы қабылдауы үшін алғыс айтып, сапардың жоғары деңгейде ұйымдастырылғанын атап өтті.
Н.Моди 1,2 миллиард адамнан асатын Үндістан халқының және жеке өзінің атынан Нұрсұлтан Назарбаевты өткен туған күнімен құттықтап, Қазақстан Президентінің көреген саясатының бүкіл ел халқына игілік әкелетініне сенім білдірді. 

///
	 

	Мемлекет басшысы жаңа ғимаратты аралап көрді, сондай-ақ «Назарбаев орталығы» көпфункциялы ғылыми-талдау және гуманитарлық-ағарту мемлекеттік мекемесінің базасында құрылған Тұңғыш Президент кітапханасының жұмысымен танысты.

	Кітапхана қоры 20 мың еңбекті қамтиды. Мекеме Президентке сыйға тартылған экспонаттарды жинақтаумен де айналысады. Қазіргі күні мемлекет басшыларының және олардың ресми өкілдерінің сыйлықтарын, өнер туындылары мен тарихи жәдігерліктерді қосқанда, Нұрсұлтан Назарбаевтың жеке коллекциясынан алынған 500 экспонат бар.

	Ғимаратта көшпелілер мен дала төсіндегі қалалардың сан ғасырлық тарихында қалыптасқан қазақ халқының философиясын танытатын «Мәңгілік ел» галереясы орналасқан.

	Мемлекет басшыларының мұндай орталықтары, кітапханалары мен қорлары әлемдік тәжірибеде, атап айтқанда, АҚШ-та, Францияда, Түркияда және басқа елдерде бар. Олардың басты міндеті ел басшыларының жеке мұрағатын жинақтау және жүйелеу болып саналады. 



/// 
Кездесу барысында Мемлекет басшысы өңірді дамытудың басымдығы бар бірқатар бағыттарына тоқталып өтті. Жергілікті билік бұл бағыттарға бүгінде айрықша көңіл бөлуі тиіс. Атап айтқанда, жаңа экономикалық жағдайда жұмыс орындарын сақтау, жаңа индустриялық нысандарды дамыту және облыстың өндіруші ірі кәсіпорындарының төңірегінде индустриялық аймақ құру мәселелері талқыланды. 

///Әңгімелесу барысында саясат, сауда-экономика, көлік-транзит, инвестиция салаларындағы екіжақты ынтымақтастықты дамыту және одан әрі нығайту мәселелері талқыланды.
Нұрсұлтан Назарбаев пен Мұхаммед бен Заид Әл Наһаян мемлекетаралық өзара қарым-қатынастың қарқынды дамуы біздің халықтарымыздың берік достық байланысының кепілі екенін атап өтті.
Бұдан бөлек, тараптар өңірлік және халықаралық қауіпсіздіктің мейлінше өзекті мәселелері жөнінде пікір алмасты.



///
	 

	Кездесуде Мемлекеттік хатшы туыстас екі ел арасындағы қарым-қатынасты одан әрі нығайтудағы атқарған жемісті қызметі үшін  Елші Үлкер ханымға ризашылығын білдіріп, Қазақстан мен Түркия арасындағы сан салалы қарым-қатынастың қазақ елі өз тәуелсіздігін жариялаған сәтінен бастап орныққанын, бұл орайда екі мемлекет арасындағы терең тамырлы қарым-қатынастың негізін Қазақстан Республикасының Тұңғыш Президенті – Елбасы Нұрсұлтан Әбішұлы Назарбаев салғанын және достық байланыстардың күн өткен сайын дамып, жоғары дәрежеде жүзеге асып келе жатқанын жан-жақты атап өтті. Түркияның Премьер-министрі, қазақ халқының байырғы досы Режеп Тайып Ердоғанның 2012 жылғы мамыр айындағы Қазақстанға келген ресми сапары барысында екі мемлекет арасында қол қойылған екіжақты маңызды құжаттардың жаңа қатынастарға жарқын серпін беретіні атап айтылды.

	Елші Лале Үлкер Қазақстанда болған уақытын өз өмірінің тамаша сәттері деп бағалап, алда да қазақ еліне әрқашан сәттілік пен табыстар, жақсылықтар тілеп жүретінін жеткізді. Тараптар екі мемлекет арасындағы соңғы жылдардағы байланыстарды қанағаттанған сезіммен атап өтті. Тауар айналысы айтарлықтай өсті. Өткен жылы тауар айналымының көрсеткіші 2012 жылғы қаңтар-наурыз айларының өзінде 1,072 млрд. долларға жеткенін және бұл көрсеткіштің ай сайын өсіп келе жатқаны атап өтілді.  Экономика, мәдениет, ғылым және білім саласындағы байланыстар нәтижесі көңіл қуантарлық. Аз уақытта әлемдік қауымдастыққа танылған ТҮРКСОЙ халықаралық ұйымы қызметінің тиімділігі жоғары деңгейде жүруде.

	ҚР Мемлекеттік хатшысы Түркия Республикасының қазақстандық бастаманы қолдап, екі ел арасындағы «Жаңа синергия» бірлескен экономикалық бағдарламасына қол қойылуының маңызы өте үлкен екендігін атап өтіп, сонымен қатар, екі ел арасындағы ғылыми-техникалық әріптестіктің де келешегін жоғары бағалады.

	Түркия Республикасының Елшісі Лале Үлкер ханым жылы қабылдауы үшін Мемлекеттік хатшы Мұхтар Құл-Мұхаммедке ризашылығын білдіріп, Қазақстанмен арадағы әріптестіктің одан әрі дамуына деген терең сенімін жеткізді.
/// 
Қ.Жаңбыршин Мемлекет басшысына Есеп комитетінің 2015 жылғы жұмысының негізгі нәтижелері, бюджет қаражатын жоспарлау мен пайдалануда үнемі кездесетін проблемалар, сондай-ақ алдағы кезеңге арналған міндеттер туралы баяндады.
Қазақстан Президенті былтыр қабылданған «Мемлекеттік аудит және қаржылық бақылау туралы» заңның жүзеге асырылуын және мемлекеттік аудитке тиімді түрде көшуді қамтамасыз етуді тапсырды. Нұрсұлтан Назарбаев бұған қажетті жағдайлар жасалғанын, Комитет мәртебесі көтеріліп, мақсаттарының аясы кеңейтілгенін, тиісті мамандарды қайта даярлау жүргізіліп жатқанын айтты.
Сонымен қатар, Мемлекет басшысы аудиттің қаржы мәселелерін ғана емес, орган қызметінің тиімділігін барлық бағытта бағалауды да қамтуы тиістігіне назар аударды.
Қ.Жаңбыршин былтыр Есеп комитеті 303 нысанда 29 бақылау шарасы жүргізгенін мәлімдеді. Анықталған қаржылық заң бұзушылықтар құнының көлемі 2014 жылмен салыстырғанда 3 есе ұлғайып, 1,3 триллион теңге болған. Бақылау шараларының нәтижесі бойынша орны толтырылуға тиіс 128,8 миллиард теңгенің 87,2 миллиард теңгесі өтелген.
Есеп комитетінің төрағасы жүргізілген тексерулер мен бақылау-талдау шаралары қорытындысы бойынша Үкіметке және басқа да бақылау нысандарына 46 ұсыным мен 180 тапсырма жолданғанын айтты. Бұл орайда ұсынымдар мен тапсырмалардың орындалуы тиісінше 98% және 95,8% болды.
Қ.Жаңбыршин бюджеттік және басқа заңнамаларды бұзғаны үшін 75 заңды тұлға және 66 лауазымды тұлға әкімшілік жауапкершілікке, 271 лауазымды тұлға тәртіптік жауапкершілікке тартылғанын атап өтті. Құқық қорғау органдарына бақылау шараларына қатысты 40 материал берілді.
Есеп комитетінің төрағасы Астана және Алматы қалаларының, сондай-ақ облыстардың ревизиялық комиссияларының 2015 жылғы қызметінің негізгі нәтижелері туралы да баяндады.
Мемлекет басшысы кездесу қорытындысы бойынша мемлекеттік аудит және қаржылық бақылау органдары қызметін жетілдіру жөнінде бірқатар нақты тапсырма берді. 

///Кездесу барысында Қазақстан мен Қырғызстанның өзара іс-қимылының басты бағыттары және екі елдің бірлескен жұмысының алдағы перспективалы салалары талқыланды.
Бұдан бөлек, тараптар өңірлік және халықаралық күн тәртібіндегі өзекті жайттар жөнінде пікір алмасты.
Нұрсұлтан Назарбаев Қазақстан мен Қырғызстанды тарихи достық және тығыз ынтымақтастық байланыстырып отырғанын атап өтті.
– Елдеріңіз біздің жақын көршіміз әрі серіктесіміз болып саналады. Арамызда ешқандай шешілмеген мәселе болмауға тиіс және қарым-қатынасымыз басқаларға үлгі болуы керек. Әлемдегі күрделі экономикалық және саяси ахуалды ескере отырып, бірге болуымыз қажет, – деді Қазақстан Президенті.
Э.Абдылдаев Қырғызстан Президенті А.Атамбаевтың сәлемін жеткізіп, екіжақты ынтымақтастықтың одан әрі нығая беретініне сенім білдірді.

/// 
Кеңесте инвестициялар және даму министрі Ә.Исекешов, «ҚазМұнайГаз» ҰК» АҚ басқармасының төрағасы С.Мыңбаев, «Атамекен» Ұлттық кәсіпкерлер палатасының басқарма төрағасы А.Мырзахметов баяндама жасады.
Шара барысында Мемлекет басшысы Қазақстандағы өнеркәсіптік өнімдердің жартысы елдің батыс өңіріндегі төрт облыста өндірілетінін атап өтті.
Бұл облыстардың дамуының бүкіл экономикамыз үшін маңызы зор. Жер аумағының үлкендігіне байланысты елдің әр өңірінің өзіндік ерекшелігі бар. Батыс мұнай өндіруге және өңдеуге маманданған. Соған байланысты біз нақ осы саланың дамуына мол инвестиция салып жатырмыз, – деді Қазақстан Президенті.
Бұл орайда Нұрсұлтан Назарбаев өңірде инфрақұрылымдық құрылыс ауқымын кеңейту қажеттігіне тоқталды.
Жаңа экономикалық ахуал біздің индустриялық бағдарымыздың дұрыстығын тағы көрсетті. Сол себепті мен бүгін кабель өндіретін және мұнай саласына арналған ауыр жабдықтар шығаратын екі зауытты барып көрдім, бұлар – маңызды әрі қажетті нысандар, – деді Мемлекет басшысы
Қазақстан Президенті әкімдердің назарын мұнай-газ саласының айналасында шағын және орта бизнесті дамыту қажеттігіне аударды.
Атырау облысында шағын және орта бизнес үлесі 8 пайызға, Маңғыстау және Ақтөбе облыстарында 17 пайызға тең. Бірақ аталған мұнайлы өңірде шығарылатын өнім көлемін ұлғайтуға ден қойған жөн. Соның есебінен жұмыс орындары ашылады, – деді Нұрсұлтан Назарбаев.
Елбасы өндіруші кәсіпорындардың қажеттіліктерін қамтамасыз ету үшін  индустриялық аймақ құру мәселесін қозғады.
Мысал ретінде Шеврон компаниясын айтуға болады, оның жұмысын арматура және құбыр шығаратын зауыттар қамтамасыз етеді, сәйкесінше өңірдің әлеуметтік дамуына қажетті қаражат түсуде, – деді Мемлекет басшысы.
Нұрсұлтан Назарбаев сондай-ақ индустрияландыру және инфрақұрылымдар құрылысы жөніндегі жоспарларды жаңа экономикалық жағдайды ескере отырып қайта қарауды тапсырды.
Дағдарыс кезінде тұрақты жұмыс орындарының саны қысқарады, бұл бүкіл әлемге тән өзекті мәселе. «Нұрлы жол» бағдарламасын әр өңірде ірі өндірістен қысқарып қалғандар үшін жұмыс орындарын ашуға бейімдеу керек деп ойлаймын. Біз мұндай тәжірибені 2008-2009 жылдардағы дағдарыс кезінде қолданғанбыз, – деді Қазақстан Президенті.
Мемлекет басшысы бүгінде бүкіл әлем дағдарыс ықпалын сезініп отырғанын айтты.
Мұнда тұрған қорқынышты ештеңе жоқ. Біз капиталистік әлемде өмір сүріп жатырмыз.  Бұл жүйеде ұдайы өсім болуы мүмкін емес, өсімнен кейін ылғи да құлдырау болады. Әлбетте, дағдарыс ықпалы зор болып отыр: бір жағынан энергия тасымалдаушы өнімдер бағасы құлдырауда, екінші жағынан біздің негізгі сауда серіктесіміз – Ресейге қатысты санкциялар өз ықпалын тигізуде. Бірақ кез келген дағдарыс – бәрін тәртіпке келтірудің де мүмкіндігі. Мәселен, біз нашар істейтін кәсіпорындар мәселесін ылғи кейінге қалдырып келдік. Мұндай нысандар бүкіл әлемде банкроттыққа ұшырайды, бұрынғы меншік иесінің орнына басқасы келеді, – деді Нұрсұлтан Назарбаев.
Мемлекет басшысы өңір басшыларын тиімсіз жұмыс істейтін және бәсекеге қабілетсіз кәсіпорындардың болашағы жоқ екенін ескеруге шақырды.
Мен ЕАЭО-ға және ДСҰ-ға кірер кезде біздің кәсіпкерлерге бәсекеге қабілеттілігін арттыру қажеттігін талай рет айттым. Енді кедергілерді азайтып, еңбек өнімділігін көтеру керек, – деді Қазақстан Президенті.
Нұрсұлтан Назарбаев Сочиде өткен XII өңіраралық ынтымақтастық форумы туралы да айтты.
Біз Ресеймен бірге ауыл шаруашылығын дамыту келешегін талқыладық. Бүгінде агроөнеркәсіп секторында ресейліктер бізден озып тұр. Олардың еңбек өнімділігі 1,5 есе жоғары, сөйте тұра Ресей канадалықтардан 8-10 есе қалыс қалып келеді. Бізге осы бағытта жүру керек. Бүгін мен оптикалық талшықты кабель өндіретін кәсіпорында болдым, онда бір адамға шаққанда 80 мың доллардың өнімі шығарылады. Егер шығаратын өнімі шығындарды ақтамайтын болса, ондай өндірістің қажеті жоқ, – деді Мемлекет басшысы.
Қазақстан Президенті елдің батыс өңірінің дамуындағы басымдығы бар бірнеше бағытты атап өтті.
Біз индустрияландырудың бірінші бесжылдығын іске асырдық, 80 мың жұмыс орнын аштық, енді қазір екінші кезеңге кірістік. Тек батыс өңірдің өзінде ғана 177 жоба іске қосылды, бірақ соның 50 пайызы жұмыс істемейді  немесе  жоспарланған қуатына жеткізілмеген, – деді Нұрсұлтан Назарбаев.
Мемлекет басшысы маңызды бағыт ретінде кен орындарын барлау ісін жандандыруды атады.
Тіпті Теңіз бен Қарашығанақ сияқты ірі кен орындарының өзі 10-15 жылдан соң кен өндірудің ең шырқау шегіне жетеді. Егер осы уақыт аралығында жаңа кен орындарына барлау жасамасақ, оның салдары ауыр болады. Барлауға ең ірі халықаралық компанияларды тарту керек. Каспий маңы ойпатында барланбаған орасан мол кен қорлары барын біз білеміз, – деді Қазақстан Президенті.
Нұрсұлтан Назарбаев мұнай мен газды тереңдете өңдеудің мөлшерін арттыру қажеттігіне де тоқталды.
Біз өндірілген ресурстардың барынша жоғары қосымша құнын қамтамасыз етуге тиіспіз. Сондықтан да мұнай химиясына көп көңіл бөліп отырмыз. Атырау облысында күрделі полимерлер өндіретін мұнай өңдеу зауытын қайта құру жұмысы жүріп жатыр. Мұндай кәсіпорындардың құны 5-6 миллиард доллар болады. Қазір Қазақстанның ауқымды мұнай химиясын дамытуға негіз қалануда. Сондықтан «Ұлттық индустриялық мұнай химиясы технопаркі» еркін экономикалық аймағының құрылысына елеулі қаражат бөлініп жатыр. Оны тиімді игеру Үкімет пен Атырау облысы басшылығының міндеті болып саналады, – деді Мемлекет басшысы.
Қазақстан Президенті мұнайды өңдеу тереңдігі Қазақстанда – 68%, Ресейде – 72%, Еуроодақта – 85%, АҚШ-та 95% екенін айтты. Мемлекет басшысы осы ретте бұл үдеріске жаңа технологияларды енгізу қажеттігін атап көрсетті.
Бұдан бөлек, Нұрсұлтан Назарбаев елді индустрияландырудың және «Нұрлы жол» жобасын жүзеге асырудың жайына тоқталды.
ҚХР-ға сапар барысында біз қытай тарапымен сомасы 23 миллиард доллар болатын келісімшарт жасастық, ондаған нысанды іске қосу жоспарланып отыр. Бірлескен кәсіпорындар әртүрлі шарттар негізінде құрылатын болады, – деді Нұрсұлтан Назарбаев.
Сонымен қатар, Мемлекет басшысы «Нұрлы жол» бағдарламасы Қазақстан үшін тиімді трансқұрлықтық логистикалық жоба болып саналатын «Жібек жолы» экономикалық белдеуін құру бастамасымен сабақтасатынын айтты.
Бұл бағытта қазірдің өзінде аз жұмыс істелген жоқ. Бүгінде Қытайдағы Ляньюньган портындағы біздің терминалмен АТМ (Азия – Тынық мұхит) елдерінен Қазақстан  арқылы Еуропаға 250 мың контейнер жіберіліп жатыр. 2020 жылға қарай ол екі еселенеді. Бұл пойыздардың жүріп өтетін жолында бизнес-құрылымдар пайда болады. Сонымен қатар Батыс Еуропа – Батыс Қытай жолының құрылысы аяқталуға таяп қалды. Бұл жоба да зор мүмкіндіктерге ие. «Нұрлы жол» бағдарламасы аясында батыс өңірде сомасы 345 миллиард теңге болатын жобалар жүзеге асырылады. Бірінші рет біздің елде кемелер мен паромдар құрастыратын комбинат салынуда. Ресейге шығатын Ақтөбе – Атырау, Атырау – Астрахань, Орал – Каменка автомобиль жолдары салынып жатыр. Бұл жобалардың барлығы экономикамызға серпін беріп, жаңа жұмыс орындарын ашуға септігін тигізетін болады, – деді Қазақстан Президенті.
Нұрсұлтан Назарбаев жұмыспен қамту, әсіресе шағын және орта бизнес саласында жұмыспен қамту мәселелеріне назар аударды.
Бұл – әлемнің барлық елдері үшін, Қазақстан үшін де елеулі міндет. 20-50 адам еңбек ететін кәсіпорындардың көп болғаны маңызды. Мәселен, Германия дағдарыстан қиындықсыз өтті, өйткені бұл елде шағын және орта бизнес кәсіпорындары көп, олар экономиканың 90 пайызын қамтамасыз етеді. Ірі өнеркәсіптік кәсіпорындармен салыстырғанда олар әлдеқайда икемді болып келеді. Мәселен, егер өнімдеріне деген сұраныс азайса, сол сәтте олар басқа салаға ауысады, – деді Мемлекет басшысы.
Қазақстан Президенті бүгінде елімізде шығарылатын сапалы отандық өнімдердің мөлшерін ұлғайту жұмысы жүріп жатқанын атап өтті.
Өндірушілерімізге қолдау көрсеткен жөн. Мысалы, менің қазір кигенім – Қазақстанда тігілген костюм мен туфли. Мен осылайша біздің жеңіл өнеркәсіпті жарнамалап отырмын,  – деді Нұрсұлтан Назарбаев.
Соңында Мемлекет басшысы күрделі кезеңді тыныштық пен татулық жағдайында өткерудің маңыздылығын атап өтті. Соған орай Қазақстан Президенті қоғамда араздық тудырған адамдар жауапқа тартылатынын айтты.
Нұрсұлтан Назарбаев Қазақстандағы бірлік пен келісімнің маңыздылығын тағы бір рет еске салды.
Бұдан бұрын айтқанымдай, біз ауызбірлігіміз болмаған кезде ғана әлсіз болдық. Егер біртұтас болатын болсақ, бәрі қолымыздан келеді. Мына қиындықтарды ынтымақпен еңсеріп, дамудың жаңа жолына шығу қажет, – деді Мемлекет басшысы.  

///Іс-шараға бизнес өкілдері мен отандастар қатысты. Мемлекеттік хатшы ширек ғасыр ішінде Қазақстан елеулі жетістіктерге қол жеткізгенін айтты. Түрлі салаларда түбегейлі реформалар жүргізілді.
Г.Әбдіқалықова «Бірліктің, ынтымақтың және рухымыздың беріктігінің арқасында экономикалық дамуға, азаматтық келісімге қол жеткіздік деп» атап өтті. Қазақстан Нұрсұлтан Назарбаев ұсынған Бес институционалдық реформада айқындалған мемлекет құрудың жаңа сапалы кезеңіне көшті. «Мәңгілік Ел» жалпыұлттық патриоттық идеясы ұлт жоспарының негізгі бағдарына айналды.
Іс-шара барысында Г.Әбдіқалықова Қазақстанның тәуелсіздік жылдарындағы әлеуметтік-экономикалық саладағы жетістіктеріне тоқталып, еліміздің халықаралық деңгейде мойындалған бастамалары жөнінде жан-жақты айтып өтті. Мемлекеттік хатшы кездесуге қатысушылардың назарын биыл Вашингтонда өткен Ядролық қауіпсіздік жөніндегі жаһандық саммитте Қазақстан Президенті жария еткен «Әлем. XXI ғасыр» манифесіне аударды. «Бұл – Қазақстанның бейбітшілік пен жасампаздықтың жақтаушысы екендігінің жарқын дәлелі ретінде бүгінгі жағдайға шынайы баға беретін, бүкіл адамзатқа арналған ашық үндеу», – деді Мемлекеттік хатшы.
Сонымен қатар, Мемлекеттік хатшы Әзербайжан Республикасының Премьер-министрі Артур Таир оглы Расизадемен кездесті. Қазақстан-Әзербайжан қарым-қатынастарының, оның ішінде сауда-экономикалық ынтымақтастықты әрі қарай дамытудың өзекті мәселелері талқыланды. Тараптар өзара тиімді әріптестікті дамытудың айтарлықтай әлеуеті бар екенін атап өтті.
V Баку халықаралық гуманитарлық форумының соңында Г.Әбдіқалықова Әзербайжан Республикасының Отбасы, әйелдер және балалар мәселелері жөніндегі мемлекеттік комитетінің төрайымы Иджран Гусейновамен кездесті. Мемлекеттік хатшы Гендерлік теңдік стратегиясының іске асырылуы биыл аяқталатынын атап өтіп, Қазақстан Республикасында Мемлекет басшысының тапсырмасына сәйкес 2030 жылға дейінгі гендерлік және отбасылық саясат жөніндегі тұжырымдама әзірленіп жатқанын жеткізді.
///Мемлекет басшысы елшілікте Израильдің бұрынғы Президенті Шимон Перестің рухына арнап гүл шоғын қойып, көңіл айту кітабына жазба қалдырды.
Нұрсұлтан Назарбаев орны толмас қайғыға байланысты Израиль халқына барша қазақстандықтардың және жеке өзінің атынан көңіл айтты.
– Бізді байырғы достық қарым-қатынастар байланыстырды. Шимон Перес өз өмірін халқына қалтқысыз қызмет етуге арнаған көрнекті тұлға еді. Ол шын мәнінде ұлы президент бола білді, оның есімі Израиль халқының жадында әрдайым сақталады. Ол әлемдік ауқымдағы көшбасшы болды. Таяу Шығыстағы қақтығыстарды реттеу ісіндегі Ш.Перестің үлесіне баға жетпейді. Оның бейбітшілікке қол жеткізуге және сақтап қалуға бағытталған қызметін әлемдік қоғамдастық жоғары бағалады. Елдеріміздің екіжақты қарым-қатынасын дамыту үшін де ол көп нәрсе тындырды, – деді Елбасы.
Соңында Қазақстан Президенті Израиль халқына амандық пен бақ-береке тіледі.



///
	 

	Гүлшара Наушақызы Әбдіқалықова Қазақстан Республикасының Мемлекеттік хатшысы болып тағайындалсын, ол Қазақстан Республикасы Премьер-Министрінің орынбасары қызметінен босатылсын.

	 

	 

	Қазақстан Республикасының

	                Президенті                                                                                                   Н.Назарбаев

	 

	 

	Астана, Ақорда, 2014 жылғы  11 қараша

	      №  948
///Мемлекет басшысы аталған саммиттің пленарлық мәжілісіне қатысады және бірқатар екіжақты кездесулер өткізеді.

/// 
Елбасыға Еуропалық одақтың Қазақстандағы өкілдігінің басшысы Траян Лауренциу Христеа, Польша Республикасының Төтенше және өкілетті елшісі Мачей Ланг, Түркияның Төтенше және өкілетті елшісі Невзат Уянык, Венгрияның Төтенше және өкілетті елшісі Андраш Барани, Вьетнам Социалистік Республикасының елшісі Доан Тхи Хиен Суан сенім грамоталарын тапсырды.  
Мемлекет басшысы дипломаттарды біздің елдегі қызметтерінің басталуымен құттықтады, сондай-ақ олардың Қазақстанға мазмұнды әрі маңызды оқиғаларға толы кезеңде келгенін айтты.
Қазақстан халқы жуырда Қазақ хандығының 550 жылдығын атап өтті. Бұл – қазақ ұлты мен мемлекеттігінің қалыптасуында зор рөл атқарған елдік құрылым. Ерте заманда бұл Ұлы даладан Шығыс пен Батысты жалғаған Ұлы Жібек жолының бір бөлігі өтіп жатқан. Қазақстан сол дәстүрді жаңғырта отырып өз дамуының жаңа белесіне көтерілді. Елімізде «Нұрлы» жол» инфрақұрылымдық даму бағдарламасы іске асырылуда. Оның мақсаты – Қазақстанның көлік-транзиттік әлеуетін барынша арттыру, – деді Нұрсұлтан Назарбаев.
Сондай-ақ, Қазақстан Президенті индустриялық-инновациялық даму бағдарламасын жүзеге асыруға, «Астана» халықаралық қаржы орталығын құруға, халықаралық «ЭКСПО-2017» көрмесін өткізу дайындығы мен Бес институционалдық реформаға қатысты мәселелерге тоқталып өтті.
 Осы бастаманың бәрі тиімді ынтымақтастық үшін жаңа перспективаларға мүмкіндік береді, – деді Мемлекет басшысы.
Сонымен қатар, Нұрсұлтан Назарбаев күн тәртібіндегі сыртқы саясат мәселелеріне тоқталды.
Бір ай бұрын Біріккен Ұлттар Ұйымы Бас ассамблеясының мерейтойлық 70-ші сессиясы ашылғаны белгілі. Ондағы дебаттар адамзат дамуының жаңа парадигмасын әзірлеудің аса қажеттігін дәлелдеп берді. Біз «Жаһандық Стратегиялық Бастама – 2045» жоспарын ұсынамыз. Оның мәнісі –  соғыстар мен қақтығыстардың себептеріне жол бермейтін стратегия жасау, – деді Қазақстан Президенті.   
Мемлекет басшысы XXI ғасырда адамзаттың басты мақсаты ядролық қарусыз әлемді орнықтыру болуға тиіс екенін, сол үшін Қазақстан Біріккен Ұлттар Ұйымының Ядролық қарудан ада әлемге қол жеткізу жөніндегі жалпыға ортақ декларациясын қабылдауды ұсынатынын айтты.
Қазіргі уақытта терроризм мәселесі өте өзекті болып тұрғаны атап өтілді. Нұрсұлтан Назарбаев Ислам радикализмі мен бейбітсүйгіш ислам ұғымдарының ара-жігін ажыратудың маңыздылығына назар аударды. Осыған байланысты біздің ел «Ислам терроризмге қарсы» атты форум өткізу туралы идея ұсынып отыр. 
Қазақстан Президенті Еуропалық Одақ Қазақстанның әлемдегі басты сауда және инвестициялық серіктесі екенін атап өтті.
Елдің жалпы тауар айналымы мен шетелдік инвестиция көлемінің жартысына жуығы Еуроодаққа тиесілі. Менің Брюссельге былтырғы қазан айындағы сапарым кезінде біз Кеңейтілген серіктестік және ынтымақтастық туралы келісім жөніндегі, сондай-ақ Қазақстанның Дүниежүзілік сауда ұйымына кіру шарттары туралы келіссөздерді аяқтадық. Осы тарихи құжатқа қол қою үшін Еуроодақ басшылығының Астанаға ресми сапармен келуін күтеміз, – деді Нұрсұлтан Назарбаев. 
Мемлекет басшысы Қазақстан мен Венгрия халқын ортақ тарих мен мәдениет байланыстыратынын айтты.  
Екі елдің саяси, экономикалық және мәдени-гуманитарлық байланыстары стратегиялық серіктестік аясында дамып келеді. Біз Премьер-министр В.Орбанның биылғы сапарының қорытындысын жоғары бағалаймыз, – деді Қазақстан Президенті.
Нұрсұлтан Назарбаев арада жоғары деңгейдегі өзара сенімді диалог орнағанын айта келіп, Қазақстанның Польша Республикасымен өзара тиімді ынтымақтастықты дамытуға мүдделі екеніне назар аударды.
Біріккен Ұлттар Ұйымы Бас ассамблеясының 70-ші сессиясы аясында Президент А.Дудамен кездестік. Сауда-экономика байланыстары жанданып, өзара тауар айналымы ұлғаяды деп үміттенеміз, – деді Мемлекет басшысы.
Қазақстан Президенті еліміздің Вьетнам Социалистік Республикасымен ынтымақтастықты дамытуға зор маңыз беріп отырғанын айтты.
Біз вьетнам бизнесінің Қазақстан нарығына қатысу аясын кеңейтуге мүдделіміз. Тоқыма өндірісі, жиһаз жасау, халық тұтынатын тауарлар өндіру саласында бірлескен өндірістер ашуға әзірміз, – деді Нұрсұлтан Назарбаев.
Мемлекет басшысы бауырлас Түркия Республикасымен ынтымақтастықты Қазақстанның сыртқы саясатының басым бағытының бірі ретінде атады.
Қазақстанда түрік компаниялары табысты жұмыс жүргізуде. Экономиканың шикізаттық емес секторларындағы ынтымақтастық аясын кеңейте түсу маңызды, – деді Нұрсұлтан Назарбаев.
Рәсім соңында Қазақстан Президенті елшілерге жаңа қызметтерінің жемісті болуына тілектестік білдірді. 


/// 
Кездесу барысында Нұрсұлтан Назарбаев ресурстардың бағасы төмен болған жағдайда айтарлықтай жоғары қосымша құнды қамтамасыз ете алатын мұнай химиясы саласын дамытуға айрықша көңіл бөлуді тапсырды. Сондай-ақ жаңа жұмыс орындарының ашылуына себеп болатын бірқатар индустриялық жобаларды дамыту перспективалары да талқыланды. 

///
	 

	Кездесу барысында С. хметов Қарулы Күштерді ұдайы жауынгерлік дайындықта ұстау жөніндегі жүйелі жұмыстар туралы баяндады, әскерлердің жауынгерлік шеберлігін арттыру, армияны қару-жарақтың заманауи үлгілерімен және әскери техникалармен жабдықтау мақсатында өткізілген ұйымдастырушылық және практикалық іс-шаралар туралы әңгімеледі. 

	Мемлекет басшысы елдің қорғаныс өнеркәсібі кешенін әрі қарай дамытудың маңыздылығына және жетекші халықаралық өндірушілермен әскери-техникалық ынтымақтастықты нығайтудың қажеттілігіне назар аударды.

	Нұрсұлтан Назарбаев оқ-дәрілерді қазақстандық кәсіпорындарда өндіру, сондай-ақ қару-жарақтар мен әскери техникалар жеткізетін сенімді көздерді анықтау мәселелеріне мән берді.

	Сонымен қатар, Қазақстан Президенті министрлік қызметінің аспектілерін ықшам Үкімет құру және мемлекеттік басқару жүйесін жетілдіру жөніндегі міндеттерді ескере отырып қарастыруды тапсырды. 

	Кездесудің қорытындысы бойынша Мемлекет басшысы бірқатар нақты тапсырмалар берді. 


/// 
Жеделхатта Нұрсұлтан Назарбаев Пәкістанның көптеген азаматтары құрбан болғаны және зардап шеккені туралы хабарды зор күйзеліспен қабылдағаны атап өтілген.
Мемлекет басшысы қаза болғандардың туыстары мен жақындарына жеке өзінің және бүкіл Қазақстан халқының атынан көңіл айтты.
/// 
Мемлекет басшысы келіссөздер барысында С.Абэнің Астанаға алғашқы ресми сапары Қазақстан мен Жапония қарым-қатынасын жаңа сапалы деңгейге шығару үшін қуатты серпін беретініне сенім білдірді. Нұрсұлтан Назарбаев С.Абэнің Либерал-демократиялық партия төрағасы ретінде өз елін дамытудың өршіл бағдарламасын ұсынғанын да атап өтті.
Біз Сізге бағдарламаңызды лайықты жүзеге асыру жолында табыс тілейміз. Қазақстан мен Жапония – бір-бірінен алыс жатқан, бірақ жақын дос елдер. Қазақстан тәуелсіздігінің алғашқы күндерінен бастап Сіздің елмен жан-жақты қарым-қатынастарды дамыту біздің сыртқы саясатымыздың маңызды басымдығының бірі болып саналады. Астана мен Токио ұдайы сенімді серіктес болып келеді. Біз әрдайым бір-бірімізді қолдаймыз, ядролық қарусыздану және таратпау, сондай-ақ атом энергетикасын бейбіт пайдалану ісінде одақтаспыз, – деді Қазақстан Президенті.
Мемлекет басшысы екі елдің сауда-экономикалық даму және инвестициялық өзара ықпалдастық көрсеткіштеріне де тоқталды.
2013-2014 жылдарда елдеріміз арасындағы тауар айналымы 2 миллиард доллар болды. Ал 2015 жылдың бірінші жарысында бұл көрсеткіш 600 миллион долларға жетті. 10 жылда Қазақстанға келген жапон инвестициясының көлемі шамамен 5 миллиард доллардай болады. Сонымен қатар, Жапония ресми көмек ретінде Қазақстанға 1,2 миллиард доллар берді. Елімізде бірқатар ірі компаниялар белсене жұмыс істеуде. Бүгінде 50 бірлескен кәсіпорын тіркелген, құны 700 миллион доллардан асатын 6 бірлескен жоба іске асырылды. Дәл осы сома мөлшерінде тағы 10 жоба қарқынды ілгерілету сатысында тұр. Қостанайда «Тойота» автомобильдерін құрастыру зауытын ашу да айшықты оқиға болды. 25 қазаннан бастап Инвестицияларды өзара қорғау және көтермелеу туралы келісімнің күшіне енуі ынтымақтастығымыздың құқықтық базасын айтарлықтай жақсартатынына сенімдімін, – деді Нұрсұлтан Назарбаев.  
С.Абэ екіжақты сауда-экономикалық қарым-қатынастардың құқықтық базасын нығайту, сондай-ақ Қазақстанның ДСҰ-ға кіруі ірі инвестициялық бірлескен жобаларды жүзеге асыру үшін, жалпы ынтымақтастық үшін мүмкіндіктер аясын едәуір кеңейтетінін атап өтті. 



/// 
Кездесу барысында Қ.Келімбетов елдің қаржы секторы мен банк жүйесінің ахуалы туралы баяндады.
Нұрсұлтан Назарбаев күрделі экономикалық жағдайға байланысты көп нәрсе Ұлттық банктің жұмысына, сондай-ақ мемлекеттің ақша-несие саясатына тәуелді екенін атап өтті.
Бюджеттің жағдайының нашарлауына, барлық экспорттық тауарларымызға бағаның төмендеуіне байланысты Ұлттық банктің жұмысын жоғары біліктілікпен жүргізуі аса маңызды, – деп атап өтті Қазақстан Президенті.
Ұлттық банк төрағасы биылғы қаңтар мен маусым аралығы кезеңінде инфляция 1,4 пайызға тең болғанын, бұл ретте жылдық инфляция 3,9 пайызды құрағанын айтты.
Бұл осы уақытқа дейінгі ең төмен көрсеткіш, яғни біз инфляцияны 3-4 пайыз деңгейінде сақтау жөніндегі тапсырманы орындадық. Бұл орайда, Ұлттық банктің жиынтық халықаралық резерві 29 миллиард доллар болды. Салымдар бірінші жартыжылдықта 2,3 пайызға ұлғайды. Сонымен қатар, төлем мерзімі 90 күннен асып кеткен қарыздар үлесін азайту мәселесі шешілді, бұрын оның көлемі 33 пайызға жеткен болса, қазіргі уақытта ол 9,98 пайызға дейін төмендеді, – деді Қ.Келімбетов.
Мемлекет басшысы кездесу қорытындысы бойынша бірқатар нақты тапсырма берді. 

///
	 

	Концертте ҚазҰӨУ-дің мектеп оқушылары мен дүние жүзіне табысты гастрольдік сапармен шығып жүрген студенттік ұжымдары әлемдік музыка өнері классиктері мен қазақ халық композиторларының шығармаларын орындады.

	Сонымен қатар университет ректоры, ҚР халық әртісі А.Мұсақожаева мәртебелі қонақтарды халықаралық конкурстарда жүлделі орындар алып жүрген студенттердің және оқытушылардың көрмеге қойылған жұмыстарымен таныстырды.

///
	 

	Мемлекет басшысы жиналған қауымды келе жатқан Астана күнімен құттықтады және осы мерекеге орай Астана мен бүкіл Қазақстан тағы бір құнды сыйлыққа – Ұлттық музейге ие болғанын айтты

	- Музейдің ашылуы арқылы Қазақ елі сәулетті архитектуралық кешенін құру аяқталады. Тәуелсіздік сарайы және көкке ұмсынған Стелла, Бейбітшілік және келісім сарайы, Әзірет Сұлтан мешіті және Ұлттық өнер университеті, енді міне Ұлттық музей – бұлар біздің халқымыздың мәңгілік құндылықтарының архитектуралық көрініс табуы, - деді Нұрсұлтан Назарбаев.

	Қазақстан Президенті Ұлттық музей ғимаратында халықтың өткені, қазіргісі және болашағының терең символизмі бейнеленгенін атап өтті.

	- Бұл ашықтық, дәстүрге адалдық және инновацияға ұмтылыс. Сәулеткерлік шешімде мәңгілік классика мен креативті модерн синтезі айшықталған. Бұл тарихи дәуірлердің сабақтастығын айрықша таныта түседі, - деді Мемлекет басшысы.

	Нұрсұлтан Назарбаев ұлы көшпелілер өркениетінің лайықты мұрагері бола отырып, қазіргі Қазақстан алдына әлемдегі ең дамыған елдердің отыздығына кіру сынды биік мақсат қойып отырғанын айтты. 

	- Біз экономика дамуының жоғары қарқынын көрсетіп отырмыз. Қазақстандықтардың әлеуметтік әл-ауқаты артып келеді. Еліміздің халықаралық беделі нығая түсуде. Қазақстандықтардың қазіргі буыны бабаларымыздың біртұтас, қуатты және әлемде сыйлы мемлекет болу турасындағы сан ғасырлық арманын жүзеге асырды.  Біз жаңа Қазақстанды нығайта отырып, өзіміздің тарихи миссиямызды лайықты атқарамыз, - деді мемлекет басшысы.

	Қазақстан Президенті жаңа музейдің тарихты таныту және еліміз туралы терең білімді сіңіру орталығына ғана емес, белгілі мәдени және ғылыми мекемеге айналатынына сенім білдірді.

	– Ұлттық музей ғылыми және рухани орталыққа айналады, біздің Қазақстан жолының барлық ілгері жетістіктерін танытады, архитектуралық өлшеммен алғанда, музей ғимараты қазірдің өзінде Ресейдің Эрмитажымен, Францияның Луврымен, Американың Метрополитен музейімен бірге әлемнің ірі экспозициялары ондығының қатарында тұр, – деп атап өтті Нұрсұлтан Назарбаев.

	Мемлекет басшысы соңында музейдің қыш кітабына естелік қолтаңба қалдырды, Астана залын, Тәуелсіз Қазақстан залын, сондай-ақ алтын, ежелгі және орта ғасырлар тарихы, этнография және осы заманғы өнер залдарын аралап көрді.

	Ұлттық музейдің көрме залдары, қоймалар және жұмыс лабораториялары 74 мың шаршы метрден астам көлемді қамтиды. Музейдің экспозициясын жасақтау кезінде әлемдік музейтану мен жаңа технологияның ең озық әдістемелері қолданылды. Музейде Қазақстанның ежелгі дәуірден қазіргі күнге дейінгі археологиялық, этнографиялық, тарихи-мәдени ескерткіштері жинақталған.   





/// 
Қазақстан Президенті елімізге Үндістан Премьер-министрінің тұңғыш сапары  өзара түсіністік пен достық рухында өтіп жатқанына назар аударды.
Келіссөздер барысында біз кең ауқымды мәселелерді қарастырдық. Белсенді саяси диалогты жалғастыруға, барлық деңгейдегі байланыстарды өрбітуге, сауда-экономикалық, мәдени-гуманитарлық қарым-қатынастарды жан-жақты жандандыруға уағдаластық. Үндістанмен стратегиялық серіктестікті дамыту – біздің сыртқы саясатымыздың Азия векторындағы басым бағытының бірі, – деді Мемлекет басшысы.
Нұрсұлтан Назарбаев елдеріміздің ынтымақтастығын одан әрі кеңейтуге қажетті әлеует зор екенін атап өтті.
Сауда-экономикалық өлшем екіжақты қарым-қатынастардың локомотиві саналады. Қазақстан – Үндістанның Орталық Азиядағы ірі сауда-экономикалық серіктесі. Былтыр өзара тауар айналымы 1,3 миллиард долларға жетіп, 2013 жылмен салыстырғанда екі есе ұлғайды. Біз ақпараттық технологиялар, мұнай-газ индустриясы, ауыл шаруашылығы, атом энергетикасы және фармацевтика салаларындағы бірлескен жұмыста елеулі тәжірибе жинадық, – деді Қазақстан Президенті.
Мемлекет басшысы 2005 жылдан 2014 жылдың бірінші жартысына дейін Үндістаннан тартылған тікелей инвестиция көлемі 200 миллион доллардан асқанын айтты. Бүгінде біздің елімізде Қазақстан мен Үндістанның 492 бірлескен кәсіпорны жұмыс істейді.
Қазақстан Президенті жүргізілген келіссөздер қорытындысы елдеріміздің қарым-қатынасының келешегі зор екенін көрсеткеніне тоқталды.
Көптеген маңызды мәселелер бойынша ұстанымдар ұқсастығы, тұрақты әрі тығыз байланыстар, бір-бірін толықтыратын экономикалар, екі елдің зор транзиттік-көліктік әлеуеті осыны айғақтайды. Сондай-ақ сапар аясында өткен бизнес-форум екіжақты ынтымақтастықты арттыруға қосымша негіз қалайды, – деді Мемлекет басшысы.
Бұдан бөлек, Мемлекет басшысы келіссөздер кезінде мұнай-газ, металлургия, тау-кен өндірісі, инфрақұрылым, банк, азық-түлік және электр энергетикасы салаларындағы ынтымақтастықтың жайы әңгіме болғанын айтты.
«Сәтбаев» мұнай блогында барлау мақсатындағы бұрғылаудың басталуы мен 2015 – 2019 жылдары Үндістанға 5 мың тонна уран жеткізу жөніндегі келісімшартқа қол қою – энергетика саласындағы ынтымақтастықтың жүйелі дамуының дәлелі, – деді Қазақстан Президенті.
Нұрсұлтан Назарбаев Үндістан әлемдегі және өз өңіріндегі қауіпсіздікті нығайту, саяси және экономикалық жаңғырту ісінде маңызды рөл атқаратынына назар аударды.
Біздің елдеріміз – көптеген интеграциялық үдерістердің көшбасшылары. Біз Үндістанның Қытаймен және Пәкістанмен қарым-қатынасын дамытып жатқанын көріп отырмыз. Мұның бәрі біздің өңірге қатысты, демек біздің саудамыз үшін маңызды мәні бар. Нью-Дели біздің өңірдегі елдердің арасындағы байланыстың нығаюына ықпал етеді деп сенемін, – деді Мемлекет басшысы.
Сондай-ақ Қазақстан Президенті екі елдің өзара іс-қимылы үшін маңызы зор  өңірлік және халықаралық ұйымдарды атап өтті, олардың қатарында АӨСШК, ШЫҰ және БҰҰ бар, аталған ұйымдар аясында екі ел де бірдей көзқарастар ұстанады.
Қазақстан мен Үндістан БҰҰ Қауіпсіздік кеңесінің тұрақты емес мүшелігіне сайлау кезінде бір-біріне өзара қолдау көрсетеді. Астана Нью-Делидің БҰҰ Қауіпсіздік кеңесінің тұрақты мүшелігіне ұмтылысын да қолдайды. Біздің БҰҰ-ны реформалау мәселесі жөніндегі көзқарастарымыз да үйлесім тапты, – деді Нұрсұлтан Назарбаев.
Мемлекет басшысы Астанада өтетін «ЭКСПО-2017» халықаралық көрмесіне  Үндістан компанияларының белсене атсалысуын Қазақстанның қоштайтынын айтты.
Сондай-ақ Нұрсұлтан Назарбаев екіжақты өзара ықпалдастықтың мәдени бағытын мазмұндырақ ете түсу, Қазақстан мен Үндістан халықтарының достығын нығайту ортақ міндет екенін мәлімдеді. Мемлекет басшысы жетекші ғылыми-зерттеу орталықтары арасында тарих және этнография саласы бойынша, сондай-ақ мұрағат және кітапхана қорларына қолжетімділік жөнінде ақпараттық материалдар мен құжаттар көшірмелерін алмасу жұмысы жалғасатынын атап өтті.  
Қазақстан Президенті елімізге тұңғыш ресми сапармен келуге шақыруын қабыл алғаны үшін Үндістан Премьер-министріне тағы да ризашылық білдірді.
Біз бұл оқиғаны ынтымақтастығымызды арттыру және ілгерілету, достығымызды нығайту ісіндегі маңызды белес ретінде қарастырамыз. Қазақстан осы игі үрдісті, барлық деңгейде жиі сапарлар алмасуды жалғастыруға әзір. Елдеріміз ынтымақтастық пен өзара түсіністікке ықыласты, – деді Мемлекет басшысы.
Үндістан Премьер-министрі өз елінің Қазақстанмен өзара қарым-қатынасты жоғары бағалайтынын айтып, соның аясында тығыз сауда-экономикалық өзара ықпалдастыққа және екіжақты берік байланыстар орнатуға қол жеткізілгенін атап өтті.
Біздің көп мүддеміз ортақ, экономикалық және саяси даму бағыттарымыз ұқсас. Көптеген халықаралық мәселелер, соның ішінде өңірлік қауіпсіздік, коммуникация мен интеграция, сондай-ақ БҰҰ-ға реформа жүргізу мәселелері жөнінде елдеріміздің ұстанымы үндеседі. Қазақстан –  Үндістанның өңірдегі ең ірі экономикалық серіктесі. Қарым-қатынастарымызды одан әрі дамытудың әлеуеті зор. Біз экономикалық байланыстарымызды жаңа деңгейге көтеру үшін барлық күш-жігерді жұмсауға ниеттіміз, – деді Үндістан Премьер-министрі.
Н.Моди Үндістанның инвестицияны арттыру жөніндегі ұсынысына Қазақстанның оң ықылас танытып отырғанына қанағаттанғанын жеткізді.
Екі бағытқа – өңдеу өнеркәсібіне және инфрақұрылым саласына  инвестиция салуды басымдығы бар бағытымыз деп білеміз. Бизнесте өзара іс-қимылды одан әрі жандандыруға шақырамын. Біздің Сауда-өнеркәсіп палатасы өкілдерінің қатысуымен бірлескен бизнес-форум өткізе отырып, ынтымақтастығымыздың жаңа жол картасын жасай аламыз деп үміттенеміз, – деді Н.Моди.
Үндістан Премьер-министрі өз елінің ғарыш және ақпараттық технология саласындағы ынтымақтастықты нығайту, оның нәтижелерін басқару және даму саласына қолдану жөнінде ниеті барын айтты. Ол көлік секторында да өзара іс-қимылдың қажеттігіне тоқталды.
«Солтүстік-Оңтүстік» халықаралық көлік дәлізі, сондай-ақ Иран, Түрікменстан және Қазақстан арасындағы теміржол байланысы, Үндістанның Сауда және транзит жөніндегі Ашхабад шартына қосылуға мүдделілігі бұл байланысты нығайтады, – деді Үндістан Премьер-министрі.
Н.Моди Үндістан Қазақстанның 6 университетімен арада жастар алмасуды көздейтін жаңа бағдарламаны іске қосып жатқанын, ол алдағы 6 жылда қызу жүргізілетінін айтты.
***
Н.Модидің Қазақстанға ресми сапары аясында екі мемлекеттің басшылары бірлескен мәлімдеме жасап, төмендегі құжаттарға қол қойды:
– «Қазақстан Темір Жолы» ұлттық компаниясы» АҚ мен Үндістан қатынас жолдары министрлігі арасындағы техникалық ынтымақтастық жөніндегі өзара түсіністік туралы меморандум;
– «ҚазАтомӨнеркәсіп» ұлттық атом компаниясы» АҚ мен Үндістан атом энергиясы департаменті арасындағы табиғи уран концентраттарын сатып алу және сату келісімшарты;
–  Сотталған адамдарды беру туралы Қазақстан Республикасы мен Үндістан Республикасы арасындағы келісім;
– Қазақстан Республикасының Үкіметі мен Үндістан Республикасының Үкіметі арасындағы Қорғаныстық және әскери-техникалық ынтымақтастық туралы келісім;
– Қазақстан Республикасы Мәдениет және спорт министрлігі мен Үндістан Республикасы Жастар ісі және спорт министрлігі арасындағы Дене шынықтыру және спорт саласындағы ынтымақтастық туралы меморандум.
 


///
	 

	Даниал Кенжетайұлы Ахметов Шығыс Қазақстан облысының әкімі болып тағайындалсын.

	 

	 

	Қазақстан Республикасының

	                Президенті                                                                                                 Н.Назарбаев

	 

	 

	Астана, Ақорда, 2014 жылғы  11 қараша

	      №  950
///
	

	Мемлекет басшысы ЕҚЫҰ өкілдерінің АӨСШК мерейтойлық сессиясына қатысуы «азиялық ЕҚЫҰ» баламалы форумын құру жөніндегі негізгі идея тұрғысынан ерекше мәнге ие екенін атап өтті.

	Нұрсұлтан Назарбаев Қазақстанның ЕҚЫҰ-ға төрағалығы оның қызметінің барлық өлшемдеріне серпін бергенін және еліміз Ұйымға мәдениетаралық және дінаралық үнқатысуды алға жылжыту жөнінде гуманитарлық өлшемдер саласында одан әрі көмек көрсетуге дайын екенін атап өтті.

	Кездесу барысында өңірлік және жаhандық қауіпсіздікті ынғайту ісінде АӨСШК  мен ЕҚЫҰ арасындағы ынтымақтастық мәселелері қаралды.    
///Қасым-Жомарт Тоқаевқа әлемнің тынышсыз аймақтарындағы қауіп-қатерлер жайында баяндалды. Сонымен қатар Президент Бас барлау басқармасы бөлімдерінің заманауи үлгідегі әскери құрал-жабдықтарымен және техникаларымен танысты. 
Мемлекет басшысы Қазақстанның әскери барлау жұмысына оң баға беріп, халықаралық ахуал шиеленіскен жағдайда оның ел қауіпсіздігін қамтамасыз ету бағытындағы рөлі арта түсетінін айтты.
Жоғарғы Бас қолбасшы Қорғаныс министрлігі Бас барлау басқармасына әскери барлау жүйесін одан әрі жетілдіру және дамыту жұмыстарын жалғастыра беруді тапсырып, аталған бөлімдегі әскери қызметшілердің еңбегіне табыс тіледі.



/// 
VI Фелипе Нұрсұлтан Назарбаевты президенттік сайлаудағы жеңісімен құттықтап, екі елдің арасындағы қарым-қатынастарды одан әрі дамыту және нығайту үшін биік мақсаттарды орындау жолындағы қызметіне табыс тіледі.  
///Қасым-Жомарт Тоқаевқа Қостанай облысының әлеуметтік-экономикалық дамуы, Президент тапсырмаларының орындалуы туралы есеп берілді.
Архимед Мұхамбетов өңірдегі тұрғын үй құрылысының, соның ішінде халықтың әлеуметтік әлсіз топтарына арналған баспаналар салудың  оң қарқыны, көпбалалы отбасыларға қолдау көрсету үшін қабылданған шаралар, сондай-ақ, арнайы техника мен автомобильдер шығару жөніндегі маңызды индустриялық жобалардың жүзеге асырылуы туралы баяндады. 
Қасым-Жомарт Тоқаев азық-түлік бағаларының өсуіне жол бермеу шараларын қабылдаудың маңызды екенін атап өтіп, Арқалық Жылу энергиясы орталығын қайта қалпына келтіру жұмыстарын тезірек аяқтауды тапсырды. 

/// 
Кездесу барысында Еуразиялық экономикалық одақты дамыту, бірлестіктің үшінші елдермен экономикалық қарым-қатынастар аясын кеңейту мәселелері, сондай-ақ ЕАЭО-ға мүше елдердің жаһандық нарықтарда қалыптасқан ахуал жағдайындағы ортақ іс-қимыл стратегиясы талқыланды.
Мемлекет басшысы Т.Саркисянның ЕЭК Алқасындағы төрағалығы әлемдік экономикадағы күрделі кезеңге тап келгенін, мұндай жағдайда өсімнің жаңа мүмкіндіктерін табу оңай еместігін айтты.
Алайда бұл кедергілердің бәрі Еуразиялық экономикалық одақтың жұмысымен байланысты емес. Біздің интеграциялық бірлестігіміздің түпкі нәтижесінде пайдалы болатынына менің еш күмәнім жоқ. Оның үстіне бүгінде көптеген елдер ЕАЭО-ға  мүше болуға немесе онымен ортақ еркін сауда аймағын құруға тілек білдіріп отыр. Дағдарыс – уақытша құбылыс, ал біздің экономикаларымыздың жалпы әлеуеті мен нарықтың көлемі қала береді, – деді Нұрсұлтан Назарбаев. 
Сонымен қатар Қазақстан Президенті интеграциялық бірлестікке мүше болу мүмкіндіктерді пайдалануды ғана емес, оның дамуына үлес қосу қажеттігін де білдіретінін айтты.
Т.Саркисян Нұрсұлтан Назарбаевтың ЕАЭО-ның жалпы даму стратегиясы бойынша ұстанымы елеулі мәнге ие екенін, өйткені Қазақстан Президентінің бастамасы мен идеялары осы бірыңғай еуразиялық кеңістіктің негізі болғанын атап өтті.
ЕЭК Алқасының төрағасы интеграциялық үдерістерге Қазақстан басшылық жасайтын жылы даму тың серпін алатынына сенім білдірді.
Т.Саркисян ЕАЭО органдарына Қазақстан Президентінің Одаққа мүше мемлекеттердің басшыларына арналған үндеуін егжей-тегжейлі зерделеу тапсырылғанын, сондағы негізгі жайттарды жүзеге асыру үшін тиісті жоспар құрылғанын айтты.
Сондай-ақ Мемлекет басшысына ЕЭК Алқасының қазіргі қызметінің негізгі бағыттары туралы баяндалды. 

///Қасым-Жомарт Тоқаев "Continental Logistics" ЖШС-ның көлік-логистика орталығына барып, 6 мың тоннадан астам азық-түлік тауарлары сақталған қойманы аралап көрді. Жалпы Нұр-Сұлтан қаласының аумағында көлемі 222 мың шаршы метр болатын 7 логистикалық кешен және 37 мың тонна азық-түлік өнімдерін сақтауға арналған 7 көкөніс қоймасы бар.

Президентке елорда мен өңірлерді азық-түлікпен қамтамасыз ету мәселесі жайында баяндалды. Сауда және интеграция министрі Бақыт Сұлтанов Мемлекет басшысына әлеуметтік маңызы бар азық-түлік тауарларының бағасын реттеу мақсатында қабылдаған шаралар туралы мәлімет берді. Ауыл шаруашылығы министрі Сапархан Омаров Қазақстан Президентіне көкөніс өнімдерін, бидай мен ұн жеткізу жайын баяндады. Нұр-Сұлтан қаласының әкімі Алтай Көлгінов Мемлекет басшысына елорданың қазіргі ахуалы жөнінде есеп берді.

Қасым-Жомарт Тоқаев Үкіметке облыстар мен қалалардың әкімдерімен бірлесіп, азық-түлік тауарлары бағасының қымбаттауына жол бермеуді, алып-сату фактілерінің алдын алуды, сондай-ақ, тұрақтандыру қорын толықтыруды тапсырды.

- Бұл - өте маңызды жұмыс. Халқымызды азық-түлікпен қамтамасыз ету мәселесі - басты міндет. Осы бағытта дұрыс жұмыс жүргізу керек, - деді Мемлекет басшысы.

Қасым-Жомарт Тоқаев қазіргідей Төтенше жағдай кезінде азық-түлік тауарларын тұрақты жеткізу бағытындағы жұмыстарды жүйелі жүргізуге ерекше мән берілетінін жеткізді.

Президенттің айтуынша, Орталық Азия мемлекеттерінің үкіметтері жәрдем сұраған жағдайда, Қазақстан аталған елдерге ынтымақтастықтың белгісі ретінде тиісті көмек көрсетуге әзір.

- Орталық Азиядағы көршілес мемлекеттерге гуманитарлық көмек көрсетуге дайынбыз. Қазақстан - аймақтағы көшбасшы ел. Сондықтан осындай қиын-қыстау кезеңде көмекке зәру елдерге қол ұшын созу міндетіміз, - деді Қасым-Жомарт Тоқаев.













///Кездесу барысында тараптар екіжақты қарым-қатынастардың қазіргі жай-күйі мен перспективаларын талқылады.
Екі көшбасшы да түрлі салалар бойынша өзара тиімді әріптестікті одан әрі дамытуға дайын екендерін мәлімдеді.
Қасым-Жомарт Тоқаев Иорданиямен арадағы инвестициялық және сауда-экономикалық ынтымақтастықты кеңейтуге әзір екенін айтты. Сондай-ақ, ол ІІ Абдаллаға Қазақстанның дінаралық диалогты нығайтуға қатысты бастамаларын үнемі қолдап келе жатқаны үшін ризашылығын білдірді.


///Нұрсұлтан Назарбаев Әзербайжан Республикасының Президенті Ильхам Әлиевпен, Иран Ислам Республикасының Президенті Хасан Руханимен, Ресей Федерациясының Президенті Владимир Путинмен, Түрікменстан Президенті Гурбангулы Бердімұхамедовпен бірге Ақтау қаласының теңіз жағалауы арқылы өтетін жаңа нысанды – «Жартас жолын» аралап көрді.
Бұл көрікті жерде петроглифтер бейнелеген, сондай-ақ мұнда жаяу жүргіншілерге арналған орындар, теңіз көрінісін тамашалауға арналған алаңдар мен табиғи үңгір орналасқан.
Мемлекеттер басшылары бірлесіп, қолдан өсірілген 500 ақсерке балығын теңізге жіберді.
Сонымен қатар, елдер көшбасшылары шығыс ертегілерінің желісіндегі театрландырылған би қойылымын тамашалады.



///
	 

	Жеделхатта Нұрсұлтан Назарбаевтың террорлық әрекеттер салдарынан көп адамның өліміне әкеліп соқтырған қайғылы жағдай туралы хабарды күйзеле қабылдағаны атап өтілген.

	Қазақстан Президенті қаза тапқандар мен зардап шеккендердің отбасыларына, туған-туыстарына қайғыларына ортақтығын білдірген қолдау сөзін және барша Ресей Федерациясы халқына көңіл айтуын жеткізуді сұраған.

	Мемлекет басшысы Қазақстан халқы терроризмнің кез келген түрі мен көрінісін батыл айыптап, барша әлемдік қоғамдастықты бұл зұлматпен күресу үшін ынтымақтастық аясын кеңейтуге шақыратынын атап өткен. 
///Мемлекет басшысы БАӘ сыртқы істер министріне сәттілік тілеп, елдеріміз арасындағы байланыстардың қарқынды дамып келе жатқанын атап өтті. 
– Сіз біздің елге ресми сапармен Қазақстан мен Біріккен Араб Әмірліктері арасындағы дипломатиялық қарым-қатынастың орнағанына 25 жыл толуына орай келіп отырсыз. Бүгін Астанада бірлескен бизнес-форум өтіп жатыр. Биыл мен Араб Әмірліктерінде екі рет болдым. Шейх Мұхаммед бен Заид Әл Нахаянмен соңғы кездесуімізде көптеген мәселелер бойынша уағдаластыққа қол жеткіздік, – деді Қазақстан Президенті.
Нұрсұлтан Назарбаев екіжақты байланыстарды нығайтудың маңыздылығына тоқталып, биылғы жыл екі ел арасындағы ынтымақтастықтың жаңа кезеңінің бастауы болатынына сенім білдірді.
– Өзара сенім мен  бауырластыққа негізделген біздің қарым-қатынасымыз – басқаларға үлгі. Мұны одан ары дамытуға бар күш-жігерімізді салуға тиіспіз, – деді Мемлекет басшысы.
Абдалла бен Заид Әл Нахаян екіжақты өзара іс-қимыл барысына көңілі толатынын, оны жаңа деңгейде нығайта түсу қажеттігін атап өтті.
Сондай-ақ, БАӘ сыртқы істер министрі Сауд Арабиясы Корольдігінде өткен саммиттің табысты болғанын айтып, соның аясында Қазақстан Президентінің Абу-Дабидің тақ мұрагері, шейх Мұхаммед бен Заид Әл Нахаянмен әңгімелескенін еске салды. 

///Әңгімелесу барысында Дональд Трамп Қазақстан Президентін Астанадағы «ЭКСПО-2017» халықаралық көрмесінің табысты өтуімен құттықтап, Америка делегациясының осы іс-шараға қатысуының нәтижелерін жоғары бағалады.
Мемлекет басшысы Нұрсұлтан Назарбаев Техас штатындағы ондаған адамның өмірін қиған табиғат апатына байланысты көңіл айтып, зардап шеккен аудандардағы инфрақұрылымның тезірек қалпына келуіне және жергілікті халықтың қалыпты тіршілікке қайта оралуына тілектестігін білдірді.
Екі ел көшбасшылары биылғы 21 мамырда Эр-Риядта өткен «Ислам әлемі – АҚШ» саммиті аясындағы алғашқы кездесудің Астана мен Вашингтон арасындағы ынтымақтастықты нығайту ісіндегі маңыздылығын атап өтті.
Нұрсұлтан Назарбаев АҚШ Президентіне биылғы 10-11 қыркүйекте Астанада Ислам ынтымақтастығы ұйымының ғылым және технологиялар жөніндегі саммиті өтетінін айтты.
Мемлекеттер басшылары Қазақстан мен Америка қарым-қатынасының жағдайын және оның даму перспективаларын талқылады. Бұл ретте тараптар екіжақты сауда-экономика саласындағы өзара іс-қимылды нығайту туралы уағдаласты.
Президенттер өңірлік және халықаралық күн тәртібіндегі өзекті мәселелер жөнінде пікір алмасты.
Нұрсұлтан Назарбаев Қазақстанда биылғы 29 тамызда жұмысын бастаған Төмен байытылған уран банкінің жаһандық қауіпсіздікті нығайтудағы маңыздылығына назар аударды. 
Екі ел көшбасшылары Америка-Ресей қарым-қатынастарының жағдайына жеке тоқталды. Қазақстан Президенті Вашингтон мен Мәскеу арасындағы диалогтың жақсаратынына сенім білдірді.     
Дональд Трамп Нұрсұлтан Назарбаевты Вашингтонға ресми сапармен келуге шақырды.
Мемлекеттер басшылары әңгіме соңында екі жақтың да мүдделі болатын мәселелері жөніндегі тұрақты диалогты қолдауға ниетті екендіктерін білдірді. 
Телефон арқылы сөйлесуге АҚШ жағы бастамашы болды. 
///Мемлекет басшысына жолаушылар жүрдек пойыздары қозғалысын дамыту бағдарламасының іске асырылуы жөнінде, сондай-ақ «Вокзал кешені құрылысын қамтитын Астана теміржол торабын дамыту» жобасының орындалу барысы туралы баяндалды.
Қазақстан Президенті инфрақұрылымдық нысанды аралап көру барысында ақпарат құралдары өкілдерінің алдында сөз сөйледі.
– Санаулы күндерден соң «ЭКСПО-2017» көрмесі ашылады. Осыған орай бүгін елорданың жаңа нысандарын аралап көрдім. Бұл жаңа құрылыстар – Астананың мақтанышы. Бүкіл Еуропа мен Азияны түгелге жуық қамтитын жаңа әуе бағдарлары пайда болуда. Жаңа нысандар бас қаламыздың жаңа келбетін айшықтайды. «Нұрлы жол» вокзалы – бірегей нысан, посткеңестік кеңістікте мұндай вокзал жоқ, – деді Нұрсұлтан Назарбаев.
Сонымен қатар, Мемлекет басшысы Астанадан еліміздің барлық өңіріне жоғары жылдамдықпен жеткізетін «Тальго» пойыздарының жүре бастағаны жақсы жаңалық екеніне тоқталып, инфрақұрылым және көлік саласындағы дамуымыздың қарқын ала түскенін атап өтті.
– Осының барлығы мемлекетіміздің болашағы үшін жасалуда. Бұл жобалар «Нұрлы жол» бағдарламасы аясында жүзеге асырылды. Жаңа терминалды іске қосу арқасында әуежайдың жолаушыларды өткізу мүмкіндігі жылына үш миллионнан сегіз миллион адам мөлшеріне дейін артады. «ЭКСПО-2017» көрмесінің барлық қонақтары Астанаға осы жаңа нысандар арқылы келеді, – деді Қазақстан Президенті.
***
Вокзал кешені – жалпы алаңы 126 мың шаршы метр болатын алты деңгейлі ғимарат. Оған пойыздарды қабылдап-жөнелтетін алты жол жалғасады. Жолаушыларды пойызға отырғызу мен түсіру үшінші қабат арқылы жүргізіледі. Вокзал жолаушылар ағынын, адамдар кезегін, қауіпсіздікті, билетті электрондық тәсілмен сату ісін басқару мен бақылаудың заманауи озық интеллектуалдық жүйелерімен жабдықталған. 



///Мемлекет басшысы Қасым-Жомарт Тоқаевтың атына Қазақстан Республикасы Тәуелсіздігінің 30 жылдығына орай шет мемлекеттердің  басшыларынан және халықаралық ұйымдардың жетекшілерінен құттықтау хаттары мен жеделхаттар келіп түсуде.
Ресей Президенті Владимир Путин өзінің жеделхатында Мемлекет басшысын Тәуелсіздік күнімен шын жүректен құттықтап, Қазақстанның экономикалық, әлеуметтік, ғылыми-техникалық және басқа да көптеген саладағы қол жеткізген табыстарын атап өткен. Ресей Президенті еліміздің әлемдік аренадағы жоғары беделіне ерекше тоқталған.
– Мемлекеттеріміз арасындағы қарым-қатынастар стратегиялық серіктестік пен одақтастық негізде қарқынды дамып келеді. Түрлі саладағы екіжақты ынтымақтастық, сондай-ақ ЕАЭО, ҰҚШҰ, ТМД, ШЫҰ, БҰҰ сияқты халықаралық құрылымдар аясындағы өзара іс-қимылдарымыз өз нәтижесін беруде. Бірлескен күш-жігер арқылы біз достас халықтарымыздың игілігі жолында, сондай-ақ Еуразия құрлығындағы тұрақтылық пен қауіпсіздікті қамтамасыз ету үшін Ресей мен Қазақстан арасындағы байланыстарды дәйекті түрде дамытатынымызға сенімдімін, – делінген Владимир Путиннің жеделхатында.
ҚХР Төрағасы Си Цзиньпин өзінің құттықтауында Тәуелсіздіктің 30 жылы ішінде Қазақстан мемлекеттің мүлде жаңа келбетін қалыптастырғанын, әлемдегі озық дамыған 30 елдің қатарына кіру үшін нық қадам басып келе жатқанын жазған.
– Мен Қытай-Қазақстан қарым-қатынастарының дамуына ерекше мән беремін. Сізбен бірге Қытай мен Қазақстан арасындағы дәстүрлі достықты нығайтуға, екі елдің стратегияларын ұштастыруға, мәңгі жан-жақты стратегиялық әріптестік қатынастарды екі мемлекеттің және олардың халықтарының игілігі үшін жаңа деңгейге көтеруге дайынмын, – делінген жеделхатта.
АҚШ Президенті Джозеф Байден Қасым-Жомарт Тоқаевты және Қазақстан халқын Тәуелсіздіктің 30 жылдығымен құттықтап, Қазақстанның Орталық Азияда және жаһандық деңгейде бейбітшілік пен тұрақтылықты сақтау және оны өркендету жолындағы отыз жылдық көшбасшылығын атап өту мерекесіне тілектестік білдірді.
– Құрама Штаттары Қазақстанмен арадағы стратегиялық серіктестікті нығайтуға, аймақтық тұрақтылыққа үлес қосу мақсатымен ынтымақтастықты дамытуға, климаттық дағдарысты еңсеруге, демократиялық институттардың тиімділігін арттыруға және адам құқықтарын құрметтеуге бағытталған ықпалдастықты ілгерілетуге ниетті,  – делінген Америка басшысының жеделхатында.
Өзбекстан Президенті Шавкат Мирзиёев Қазақстанда жүргізіліп жатқан жүйелі әрі ауқымды реформаларды, сондай-ақ Қасым-Жомарт Тоқаев ұсынған аймақтық және жаһандық маңызы бар бастамаларды жоғары бағалады.
– Осынау зор жетістіктерге Мемлекет басшысы ретінде Сіздің тиімді қызметіңіз бен бай тәжірибеңізге сүйене отырып жүргізген салиқалы саясатыңыз негіз болды. Құрметті Қасым-Жомарт Кемелұлы, Тәуелсіздіктің 30 жылдығын салтанатты түрде атап өтіп жатқан Қазақстан халқының қуанышына бүкіл Өзбекстан халқы шынайы түрде ортақтасатынын айтқым келеді, – делінген жеделхатта.    
Қырғызстан Президенті Садыр Жапаров еліміздің Тәуелсіздік жылдарында саяси, экономикалық және әлеуметтік салалардағы, сондай-ақ сыртқы саясаттағы қол жеткізген керемет жетістіктері мен ауқымды реформаларының арқасында әлемдік қоғамдастықта салмақты орынға ие болғанын атап өткен.
– Тарихи берік достық байланыстарға негізделген қырғыз-қазақ қатынастары алдағы уақытта да халықтарымыздың мүддесі үшін нығайып дами беретініне сенімдімін. Қазіргі уақытта қарым-қатынастарымыз одақтастық және стратегиялық серіктестік рухына  толық сай келеді. Біз өзара күш жұмылдыра отырып, барлық қол жеткізілген уағдаластықтарды, барлық бағыт бойынша алға қойған мақсат-міндеттерімізді жүзеге асыратынымызға сенімдімін, – делінген Қырғызстан Президентінің жеделхатында.
Түрікменстан Президенті Гурбангулы Бердімұхамедов өз құттықтауында Қазақстанның саясатта, экономикада және әлеуметтік-гуманитарлық салаларда үлкен жетістіктерге қол жеткізгенін және әлемдік аренада алға қарай нық қадам басып келе жатқанын атап өткен.
– Түрікменстан мен Қазақстан арасындағы тату көршілік, достық және өзара түсіністік қағидаттарына негізделген бауырластық қатынастар халықтарымыздың жарқын болашағы жолында қарқынды дами беретініне  сенімдімін, – делінген Түрікменстан Президентінің құттықтауында.
Тәжікстан Президенті Эмомали Рахмон Қазақстанның мемлекеттілікті қалыптастырудағы, әлеуметтік-экономикалық және қоғамдық-саяси даму ісіндегі жетістіктерін, сондай-ақ халықаралық аренадағы беделін жоғары бағалаған.
– Біз  Тәжікстан мен Қазақстанның стратегиялық серіктестігін нығайтуға және көпғасырлық достық арқауын жан-жақты бекемдеуге, мемлекеттеріміз арасындағы өзара түсіністік пен қолдауға баса мән  береміз. Біз күш жұмылдыра отырып, халықтарымыздың игілігі үшін екі елдің көпжоспарлы мемлекетаралық ынтымақтастығын ілгерілете беретінімізге сенім білдіремін, – делінген Тәжікстан Президентінің құттықтауында.
Беларусь Президенті Александр Лукашенко еліміздің тарихи өлшеммен алғанда қысқа мерзім ішінде зор жетістіктерге қол жеткізгенін, барлық этнос өкілдері арасында төзімділікті, дінаралық және мәдениетаралық келісімді қамтамасыз етудің жарқын үлгісін паш еткенін атап өткен.
– Қазақстан сенімді түрде заманауи және бәсекеге қабілетті мемлекет қалыптастыруда. Минск мен Нұр-Сұлтан арасындағы өзара сенім мен құрметке негізделген стратегиялық одақтастық қатынастардың одан әрі кеңейіп,  жаңа жасампаз жобалармен толыға беретініне сенімдімін, – делінген Беларусь басшысының жеделхатында.
Франция Президенті Эммануэль Макрон өз құттықтауында Қасым-Жомарт Тоқаевты және достас Қазақстан халқын шын жүректен құттықтап, бақ-береке тілеген. Француз көшбасшысы Франция мен Қазақстан арасындағы стратегиялық серіктестіктің қарқынды дамып келе жатқанын атап өткен. Сонымен қатар ол технологиялық инновация, энергетика, «жасыл» экономикалық өсім мен орнықты дамуды ілгерілету, көлік және тау-кен өнеркәсібі, денсаулық сақтау, мәдени-гуманитарлық ынтымақтастық салаларындағы екіжақты ықпалдастықты нығайту үшін зор мүмкіндік бар екеніне назар аударған.
– Егер Сіздің тығыз жұмыс кестеңіз мүмкіндік беретін болса, екіжақты күн тәртібіндегі маңызды мәселелердің бәрін жан-жақты талқылау үшін Өзіңізбен Парижде кездесуге қуанышты болар едім, – деп жазған Эммануэль Макрон.
Германия Президенті Франк-Вальтер Штайнмайер де өзінің жүрекжарды құттықтауын жолдаған.
– Коронавирус пандемиясы өзара байланыстарымызды шектесе де, елдеріміз өткен жылы тұрақты және жемісті қарым-қатынастарды жалғастырды.  Ауғанстандағы жуырда болған оқиғалар және күннен күнге күшейіп жатқан климаттық өзгерістердің әсері Сіздердің аймаққа жаңа әрі күрделі міндет жүктеп отыр. Біз мұны жақсы сезінеміз. Германия алдағы уақытта осы және басқа да сын-қатерлерді сәтті еңсеруде және Сіз қолдаған реформалар бағытын жалғастыру жолында Қазақстанның сенімді серіктесі болып қала береді, – деп Франк-Вальтер Штайнмайер өзінің жеделхатында атап өткен.
Қазақстан Тәуелсіздігінің 30 жылдығына орай өздерінің құттықтау жеделхаттарын Әзербайжан Президенті Илхам Әлиев, Армения Президенті Армен Саркисян, Грузия Президенті Саломе Зурабишвили, БАӘ Президенті Халифа бен Зайд Әл Нахаян, БАӘ Вице-президенті, Премьер-Министрі,  Дубай әмірлігінің билеушісі Мухаммед бен Рашид Әл Мактум, Абу-Дабидің Тақ мұрагері, БАӘ Қарулы Күштерінің Жоғарғы Бас қолбасшысының орынбасары Мухаммед бен Зайд Әл Нахаян, Сауд Арабиясының Королі Салман бен Абдельазиз Әл Сауд және Сауд Арабиясы Корольдігінің Тақ мұрагері Мухаммед бен Салман бен Абдельазиз Әл Сауд, Иран Президенті Ибрахим Раиси, Испания Королі VI Фелипе, Малайзия Королі ІІ Абдулла, Бахрейн Королі Хамад бен Иса Әл Халифа, Марокко Королі VI Мухаммед, Таиланд Королі Маха Вачиралонгкорн, Сингапур Президенті Халима Якоб, Финляндия Президенті Саули Ниинистё, Польша Президенті Анджей Дуда, Австрия Президенті Александр Ван дер Беллен, Чехия Президенті Милош Земан, Үндістан Президенті Рам Нат Ковинд, Израиль Президенті Ицхак Герцог, Моңғолия Президенті Ухнаагийн Хүрэлсүх, Бразилия Президенті Жаир Болсонару, Румыния Президенті Клаус Вернер Йоханнис, Латвия Президенті Эгилс Левитс, Эстония Президенті Алар Карис, Словения Президенті Борут Пахор, Бангладеш Президенті Мохаммед Абдул Хамид, Вьетнам Президенті Нгуен Суан Фук, Куба Президенті Мигель Диас-Канель, Палестина Президенті Махмуд Аббас, Сьерра-Леоне Республикасының Президенті Джулиус Маада Био жолдады.
Сонымен қатар құттықтау жеделхаттарын ШЫҰ Бас хатшысы Владимир Норов, ТМД Атқарушы комитетінің төрағасы – Атқарушы хатшысы Сергей Лебедев, ҰҚШҰ Бас хатшысы Станислав Зась, Экономикалық ынтымақтастық ұйымының Бас хатшысы Хусрав Нозири, Еуропалық қайта құру және даму банкінің президенті Одиль Рено-Бассо, ЭСКАТО-ның атқарушы хатшысы Армида Салсиа Алисджабана, ИСЕСКО-ның бас директоры Салим әл-Малик, Еуропадағы қауіпсіздік және ынтымақтастық ұйымының аз ұлттар жөніндегі Жоғарғы комиссары Қайрат Әбдірахманов, ТүркПА-ның Бас хатшысы Мехмет Сурейя Эр, сондай-ақ БАӘ Премьер-министрінің орынбасары, Президент істері жөніндегі министр Мансур бен Заид Әл Нахаян, Израильдің Қаржы министрі Авигдор Либерман, Пенза облысының губернаторы Олег Мельниченко, М.Ломоносов атындағы Мәскеу мемлекеттік университетінің ректоры Виктор Садовничий жолдады.
Құттықтау жеделхаттары әлі де келіп түсіп жатыр.
 
///
	- Қазақстандықтар адам қазасына әкеліп соқтырған, табиғи апат салдарынан болған Кубаньдағы оқиға туралы қайғылы хабарды терең күйзеліспен қабылдады. Қазақстан халқының және жеке өзімнің атымнан қаза болғандар мен зардап шеккендердің отбасы және туған-туыстарына қайғыларына ортақтасып көңіл айтқан және қолдау білдірген сөздерімді жеткізуді сұраймын, – делінген көңіл айту жеделхатында.
///Құрметті отандастар! 
Баршаңызға белгілі, Қазақстан халқы 16 наурыздан бастап төтенше жағдай режиміне көшті.
Әрине, бұл кезең жұртшылыққа оңай тимегені анық.
Кейбір азаматтар жұмысын жоғалтып, табыссыз қалды.
Ойға алған жоспарларын өзгертуге мәжбүр болғандар да бар.
Адами тұрғыдан мен мұны түсінемін.
Қауіпті вирус Қазақстанда кең жайылып кетпеуі үшін осындай күрделі, бірақ аса қажет шешім қабылдадым.
Соның арқасында індет жаппай таралған жоқ.
Дүниежүзілік денсаулық сақтау ұйымы да, халықаралық сарапшылар да Қазақстанның іс-қимылын оң бағалап отыр.
Елімізде қатаң карантин шаралары енгізіліп, қоғамдық көліктің жұмысы тоқтатылды.
Мекемелер мен кәсіпорындардың басым бөлігі қашықтан жұмыс істеу режиміне көшті.
Көшелер, тұрғын үйлер дезинфекцияланып, науқастарға дәрігерлік көмек көрсетілуде.
Әрине, барлық облыстағы жағдай бірдей емес.
Кейбір аймақтарда індет шарықтау шегінен өткен сияқты.
Бірақ бірқатар өңірде вирустың таралу қаупі әлі де сейілмей отыр.
Біз ондағы нақты санитарлық ахуалға қарай әрекет жасаймыз.
Басты міндет – азаматтарымыздың денсаулығын сақтап, өмірін қорғап қалу.
Әлеуметтік және экономикалық тұрақтылықты қамтамасыз етіп, халықтың табысын сақтау үшін де арнайы шаралар қабылданып жатыр.
Тағы да қайталап айтамын: қазіргідей күрделі кезде әрбір азамат біздің назарымызда болады. Мемлекет ешкімді қиындықта қалдырмайды.
Мен төтенше жағдай кезеңінде азаматтарымызға қолдау көрсетуге арналған шаралардың екі топтамасын жария еттім.
Бұл шаралар барынша жүзеге асырылуда. Қоғам тарапынан айтылған орынды сын-пікірлер де бар. Оны ескереміз.
Бүгінгі күні 4 миллион 250 мың азаматқа қаржылай көмек көрсетілді.
570 мыңнан астам адамға азық-түлік таратылды.
Жалпы, 1,1 миллионнан астам адамды азық-түлікпен қамтамасыз етуді жоспарлап отырмыз.
Елбасының бастамасымен құрылған «Біргеміз» қорынан қаржы бөлінді.
«Nur Otan» партиясы белсенді жұмыс атқаруда.
Сәуір-мамыр айларында 1,6 миллионнан астам адамға коммуналдық төлем үшін көмек көрсетіледі.
Азық-түліктің жеткілікті болуына және оның сапасына қатысты ұдайы мониторинг жүргізілуде.
Елімізде азық-түлік тапшылығы жоқ.
Жергілікті билік органдары әлеуметтік маңызы бар тауарлар бағасын бақылауда ұстап отыр.
Біз індетпен күрестің алдыңғы шебінде жүрген дәрігерлерді қаржылай қолдап жатырмыз.
Денсаулық сақтау министрлігі және әкімдер басқа да медицина қызметкерлеріне көмек көрсету үшін шаралар қабылдауда.
1,6 миллионнан астам адам, 11,5 мың шағын және орта бизнес өкілі несиелерін кейін төлеуге мүмкіндік алды.
Бұл жалпы алғанда 360 миллиардтан астам теңгені қамтиды.
Бүгінде шағын және орта бизнес күрделі жағдайға тап болды.
Осы салаға қазір көмектеспесек, экономиканы қалпына келтіре алмаймыз.
700 мыңнан астам компания мен жеке кәсіпкерге салықтық жеңілдіктер жасалды.
Сол арқылы олар 1 триллион теңгеге жуық қаржыны үнемдей алады.
Шағын және орта бизнеске тиімді несие беру үшін қаражат бөлінді.
Жұмысшы санын және еңбекақы көлемін азайтпау мақсатында ірі компанияларға тиісті қолдау көрсетіледі. Қазір олардың тізімі жасалуда. Оған ел экономикасы үшін аса маңызды компаниялар ғана енгізіледі.
Ауыл шаруашылығы еңбеккерлері қиындыққа қарамастан жұмыс істеуде.
Шаруалардың еңбегіне дән ризамыз.
Көктемгі егіс науқаны мәселелері шешімін тапты. Бұл жұмысқа ешқандай кедергі болмауы керек. Ауыл шаруашылығы министрлігіне және әкімдерге осындай міндет жүктеледі.
Осы науқанға және өнімді алдын ала сатып алуға 200 миллиард теңге бөлінді.
Соның 70 миллиарды тұқым өндірісін дамытуға, тыңайтқыштар сатып алуға жұмсалады.
Жалпы, азаматтар мен бизнесті қолдау үшін 6 триллион теңгеге жуық қаржы бөлініп отыр.
Бұл – қомақты қаражат. 
Үкімет пен құзырлы органдардың міндеті – қаржының тиімді жұмсалуын және осы үдерістің барынша ашық болуын қамтамасыз ету.
Қол жеткізген нәтижемен шектелуге болмайды. Қалыптасқан ахуал әлі де күрделі.
Коронавирус бүкіл әлемді жайлап келеді.
Вирус жұқтырғандардың саны 3 миллионға жуықтады. Бұл көрсеткіш өсіп бара жатыр.
Пандемияның екінші кезеңі басталып кетуі де ықтимал.
Қазақстан індеттің шарықтау шегінен өткен жоқ. Ахуалдың бақылаудан шығып кету қаупі бар.
Өкінішке қарай, кейбір аймақтарда, әсіресе, Алматыда вирус жұқтырған дәрігерлер және медицина қызметкерлері өте көп.
Сондықтан, солардың қауіпсіздігін қамтамасыз ету үшін шұғыл шаралар қабылдануда.
Мәселенің анық-қанығын зерттеп, бұған жол берген басшылардың жауапкершілігін қарау керек. Мұндай жағдайларға жол бермеу қажет.
Қауіпсіздік шараларын қатаң сақтаған жөн. Онсыз болмайды.
Олай етпесек, індеттің жаңа ошақтары пайда болуы мүмкін.
Коронавирусқа жеңіл-желпі қарауға болмайды. Карантин талаптарынан бір сәтте бас тартсақ, дертті қайтадан өршітіп аламыз.
Коронавирус – адамның денсаулығына қатер төндіретін өте жұқпалы дерт.
Мұны бүкіл әлем мойындап отыр.
Ал, оны жоққа шығарып, жұртқа жалған ақпарат таратудың арты жақсылыққа апармайтыны белгілі.
Бұл – азаматтарымыздың денсаулығына нұқсан келтіретін әрекет.
Еліміздегі қазіргі ахуалға байланысты және Мемлекеттік комиссияның ұсыныстарын негізге алып, мен Төтенше жағдай режимін биылғы 11 мамырға дейін ұзарту туралы Жарлық шығару жөнінде шешім қабылдадым.
Бұл – біз бастан өткеріп жатқан күрделі кезеңнің талабы.
Заңға сәйкес 11 мамырда Төтенше жағдай режимі аяқталады. Әрине, эпидемия қайта өршіп кетпесе ғана режим тоқтайды. Ахуал күрделене қоймайды деп үміттенемін.
Елімізді пандемияның шеңгелінен құтқару – бәрімізге ортақ міндет. Мен үшін әр азаматтың өмірінен қымбат ештеңе жоқ.
Сонымен қатар Төтенше жағдай режимін қамтамасыз ету жөніндегі Мемлекеттік комиссия карантин талаптарын жеңілдетуге дайын.
Алдымен, вирустың таралуын қатаң бақылауда ұстап отырған облыстар мен қалалардан бастауға болады.
Мемлекеттік комиссияға елорданың үлгісімен еліміздің барлық аймағында өз жұмыстарына кірісетін мекемелердің тізімін жасау тапсырылды.
Бірінші кезекте өнеркәсіп кәсіпорындары, құрылыс, жол құрылысы және көлік компаниялары, банктер және халыққа қызмет көрсету орталықтары жұмысқа кірісуі керек.
Бірақ барлық санитарлық нормаларды сақтап, жұмыс орындарында үнемі дезинфекция жүргізіп тұру қажет. Күнделікті өмірде әлеуметтік ара қашықтықты ұстанған жөн.
Кәсіпорын басшыларына және жергілікті атқару органдарына жеке жауапкершілік жүктеледі. Бұл орайда барлық деңгейдегі әкімдіктердің рөлі айтарлықтай артады.
Үкімет келесі айда да табысынан айырылған азаматтарға 42500 теңге көлемінде көмек береді.
Қайтадан өтінім жіберудің қажеті жоқ. Төлем бұрын ұсынылған құжат бойынша жүзеге асырылады.
Мұқтаж отбасылар азық-түлік ала береді.
Оқшаулану кезінде ата-аналарға кішкентай балаларымен төрт қабырғаға қамалып отыру оңай емес.
Мемлекеттік комиссия әкімдіктермен бірлесіп, аулаларды және ойын алаңдарын ашу мәселесін ойластыруға тиіс. Әрине, алдымен, барлық санитарлық нормалар мен санитарлық қауіпсіздік талаптары қатаң сақталуы керек.
Саяжай иелері де қатты алаңдап отыр. Өйткені, қазір көктемнің дәл ортасы, жұртқа қолайлы кезең.
Мемлекеттік комиссия бұл мәселені қарастырды, енді оны шешу жолын айтады.
Елімізде жолаушыларға арналған барлық әуе тасымалы тоқтады. Бұл дер кезінде қабылданған дұрыс шешім болды.
Дегенмен, салыстырмалы түрде жағдайдың тұрақтанғанын ескеріп, Үкімет 1 мамырдан бастап Елорда мен Алматы арасындағы рейстерді ашатын болды.
Мұндай шара азаматтармен қатар індетпен күресіп жүрген көптеген мамандардың жұмысы үшін қажет.
Барлық қауіпсіздік шараларын мұқият ойластырып, авиациялық және санитарлық қызметтердің өзара іс-қимыл тәртібін әзірлеу маңызды.
Карантин режимін біртіндеп жеңілдету дегеніміз өзіміз үйренген күнделікті тіршілікке қайта оралу емес екенін ұғынғанымыз жөн.
Ойын-сауық және сауда орталықтары, кинотеатрлар, ресторандар, саябақтар мен адам көп жиналатын басқа да орындар әзірге жабық болады. Жоғары оқу орындары, колледждер, мектептер қашықтан оқытуды жалғастыра береді.
Ел тұрғындарын бұл шараларға түсіністікпен қарауға шақырамын. 
Халқымызда «Төзім тілекке жеткізеді» деген мақал бар. Сондықтан сабыр сақтайық. 
Күннің жылынуы мен карантиннен шаршағандық жауапсыздыққа себеп болмауға тиіс. Карантин режимі бұзылса, коронавирусқа шалдыққандардың саны күрт көбейіп кетуі мүмкін.
Әсіресе, созылмалы ауруы бар және егде адамдар ерекше сақ болуы керек.
Тіпті, кішкентай балалар да ауру жұқтыруы мүмкін екенін байқадық.
Сондықтан олардың денсаулығына бей-жай қарауға болмайды.
Әзірге бұл вирустың вакцинасы жоқ.
Карантин шараларын қатаң ұстансақ қана індеттен құтыламыз.
Аса қажеттілік болмаса, ешқайда шықпай, үйде отырыңыздар.
Бұл, әсіресе, қазіргі қасиетті Рамазан айында өте маңызды.
Осы кезеңнің де асыл мұраты – шыдам мен төзім, сабыр мен қанағат екенін білесіздер.
Биыл Қазақстан мұсылмандары діни басқармасы Оразада бірқатар рәсімнен тартынуды ұсынды.
Сондықтан осындай уақытта ауызашардың өзін көпшілікпен бірге өткізе алмайтынымыз белгілі.
Алдағы мамыр айындағы мерекелерді де үйде атап өтуге тура келеді.
Бірақ, Жеңіс күнінде Ұлы Отан соғысы ардагерлерінің бірде-біреуі елеусіз қалмайды.
Бәріне лайықты құрмет көрсетіледі.
Әкімдер соғыс және тыл ардагерлеріне материалдық көмек береді.
Денсаулық сақтау министрлігі ауруды тест арқылы анықтау жұмысын барынша күшейтуге тиіс.
Оны халықаралық стандартқа сәйкес тәулігіне кем дегенде 20-25 мыңға дейін жеткізу қажет.
Осыған орай, Үкіметке қысқа мерзім ішінде отандық тест-жүйесінің өндірісін қолға алуды тапсырамын.
Біз иммунобиологиялық препараттарды әзірлеу үшін қолда бар мүмкіндіктерімізді толық пайдалануымыз керек.
Вакцина қолжетімді болған кезде Қазақстан шетелдің дәрі-дәрмегін күтіп отырмауы қажет.
Дағдарыстан кейін де біз медицинаны дамытуға баса мән береміз.
Бұл салаға мемлекет тарапынан ауқымды қолдау көрсетіледі.
Үкімет Халық денсаулығы және денсаулық сақтау жүйесі туралы жаңа кодекс жобасына осы саланы жетілдіретін нақты ұсыныстар енгізуге тиіс.
Парламент бұл кодексті сессияның соңына дейін қабылдайды деп ойлаймын.
Біз қазірден бастап дағдарыстан кейінгі кезеңге дайындалуымыз керек.
Бұл жөнінде Елбасы Қауіпсіздік Кеңесінің 24 сәуірде өткен отырысында нақты айтты.
Үкімет пен Ұлттық банк 11 мамырға дейін Экономикалық дамуды қалпына келтіру жөніндегі кешенді жоспарды дайындайды.
Онда дағдарыстан зардап шеккен салаларға қолдау көрсету шаралары қамтылады.
Бүгінде еліміз дамудың жаңа деңгейіне қадам басып отыр.
Шын мәнінде, біз енді мүлде жаңа жағдайда өмір сүретін боламыз.
Сондықтан экономикаға және мемлекеттік басқару жүйесіне ауқымды әрі маңызды өзгерістер қажет.
Індетпен күрестің алдыңғы шебіндегі азаматтарды тағы да ерекше атап өткім келеді.
Халықтың қауіпсіздігі үшін жанкештілік танытып жүрген дәрігерлер мен медицина қызметкерлеріне, құқық қорғау органдарының өкілдеріне және әскери қызметшілерге алғыс айтамын.
Қауіп-қатерге қарамай мұқтаж жандарға көмек қолын созған волонтерлерге де ризашылық білдіремін.
Сондай-ақ, халыққа жедел және шынайы ақпарат таратып жүрген журналистер қауымына алғыс айтамын.
Дағдарысқа қарсы шараларды жүзеге асыруға атсалысқан мемлекеттік аппараттың қызметкерлері де құрметке лайық.
Қазақстан халықаралық қоғамдастықтан еш нәрсені жасырмай, барлық мәліметті ашық жариялап отыр.
Сондықтан кейбір азаматтарды бос сөз бен жалған мәліметке жол бермеуге шақырамын.
Әрине, мемлекеттік органдардың жұмысында олқылықтар бар, бірақ, мемлекеттік қызметшілердің көпшілігі жұмысын адал атқаруда.
Кемшіліктерді біз көріп отырмыз. Одан тиісті сабақ алып, қажетті шараларды қабылдаймыз.
Бұл дағдарыс бірлігі бекем, елін сүйетін отаншыл жұрт екенімізді көрсетті.
Қашанда осылай ұлт болып ұйыса білсек, барлық мақсатымызға қол жеткіземіз. Оған ешқандай күмән жоқ.
Елдің қамы үшін бастаған ісіміз қайырлы болады деп сенемін!
Халқымыз  «Береке басы – бірлікте» дейді.
Жұдырықтай жұмылсақ, кез келген қиындықты жеңеміз!
Біз біргеміз! 
///Кездесу барысында Мемлекет басшысына «Атамекен» ұлттық кәсіпкерлер палатасының қазіргі қызметі жөнінде мәлімет берілді.
Нұрсұлтан Назарбаев шағын және орта бизнесті қолдаудың маңыздылығына тоқталып, бұл бағыт бойынша мемлекет қабылдаған шаралардың нәтижелерін атап өтті.
- Соңғы кезде біз құқық қорғау органдары арқылы да, жергілікті органдар арқылы да шағын және орта бизнесті қолдауға арналған көптеген маңызды шешімдер қабылдадық. Мұның ішінде шағын несие беру мәселесі де, жұртты бизнеске үйрету мәселесі де бар, – деді Қазақстан Президенті.
Мемлекет басшысы «Атамекен» ұлттық кәсіпкерлер палатасының аймақтардағы іс-қимылымен, оның ішінде жұртшылыққа бизнес жүргізу негіздерін үйрету саласындағы жұмыстарымен танысты.
- Біз өткен жылы «Бастау» бағдарламасын бастадық. Бұл – 30 күн ішінде алдын-ала іріктеу өткізіп, жұртқа бизнестің әліппесін ұғынуға мүмкіндік беретін айлық оқу курсы. Әкімдіктермен бірлесіп, шағын қаржы ұйымдарын құрып, бітірушілерді қаржыландырдық.  Біз бұл бағдарламаны Үкіметке ұсындық және қолдауға ие болдық. Биылғы жылы 1 миллиард 200 миллион теңге бөлінді. Бағдарлама аясында еліміздің 80 ауданында жұмыс жүргізіп, 15 мың адамды оқытатын боламыз, – деді Т.Құлыбаев.

///
	

	Кездесу барысында Таяу Шығыстағы қауіпсіздік мәселелері талқыланды.

	Нұрсұлтан Назарбаев Қазақстан БҰҰ-ның тиісті қарарлары негізінде тәуелсіз мемлекет құруға Палестина халқының заңды құқығын іске асыруын жақтайтынын, сондай-ақ Палестинаның әлеуметтік-экономикалық дамуына бағытталған халықаралық қоғамдастықтың барлық шараларға қатысатынын атап өтті.
///Әңгіме барысында Нұрсұлтан Назарбаев Қазақстанның алдағы кезеңде БҰҰ Қауіпсіздік кеңесіне мүше болуына, ядролық қаруды таратпау және қарусыздану саласындағы жұмсаған күш-жігеріне байланысты сұрақтарға жауап беріп, республиканың әлеуметтік-экономикалық дамуы жөнінде айтты.
Бұдан бөлек, Мемлекет басшысы Сириядағы қақтығысты реттеуге қатысты өз пікірін білдірді.
Араб әлемі елдеріндегі хабар таратушы ірі компанияның бірі болып саналатын CNBC Arabia – қаржы-экономика тақырыбына бейімделген, өңірлік және халықаралық ауқымдағы басты оқиғаларды жариялап-көрсетуге маманданған телеарна.


/// 
Мемлекет басшысы Лондон қаласына келді. Сапар барысында Ұлыбритания Премьер-министрі Д.Кэмеронмен, ІІ Елизавета Патшайыммен, сондай-ақ британдық жетекші компаниялардың басшыларымен кездесулер өткізу жоспарланған. 
///Қасым-Жомарт Тоқаев Әзірет-Сұлтан мешітіне барып, Қазақстан мұсылмандары діни басқармасының жаңадан сайланған бас мүфтиі Наурызбай қажы Тағанұлымен кездесті. Қазақстан Президенті бас мүфтиді  жаңа лауазымымен құттықтап, алдағы қызметіне табыс тіледі.
Кездесу барысында елдегі татулық пен тұрақтылықты сақтау, дін арқылы азаматтарды келісім мен ынтымаққа шақыру, рухани бағдар беру қажеттілігі мен  жат діни ағымдардың зиянды әрекеттері жайында айтылды.
– Халықты татулыққа, бірлікке, пәтуаға шақыру керек. Қазіргі уақытта дүние жүзінде әртүрлі жат үдерістер пайда болып жатыр. Сондықтан бұған тыйым салып, жол бермеуге тиіспіз. Ел мүддесіне қызмет етіп, осы бағытта дұрыс үгіт-насихат жұмыстарын жүргізу қажет, – деді Қасым-Жомарт Тоқаев.
Наурызбай қажы Тағанұлы Мемлекет басшысына Қазақстан мұсылмандары діни басқармасының алдағы ақпараттық және ұйымдастырушылық жұмыстары мен қайырымдылық шараларының жоспарын таныстырды. Басқарма жұмысы имандылық, отаншылдық, білімділік, ауызбіршілік, еңбекқорлық, мәдениеттілік  және әділдік сияқты жеті рухани қазыққа негізделмек. 





/// 
Молдова Республикасының Президенті Николае Тимофтидің құттықтауында Нұрсұлтан Назарбаевтың тәжірибесі мен  лидерлік қасиеттері Қазақстандағы маңызды өзгерістерді табысты жүзеге асырудың және елдің халықаралық аренадағы ұстанымын нығайтудың  басты факторына айналғаны айтылған.
«Біз Молдова Республикасы мен Қазақстан Республикасы арасындағы ынтымақтастық аясын дәстүрлі достық пен өзара түсіністік негізінде, мемлекеттеріміз бен халықтарымыздың игілігі үшін бірлескен күш-жігер арқылы кеңейте алатынымызға нық сенімдімін», – делінген жеделхатта.
***
Пәкістан Ислам Республикасының Президенті Мамнун Хусейн Нұрсұлтан Назарбаевқа бүкіл халқының және жеке өзінің атынан құттықтау жолдады.
«Пәкістан мен Қазақстан арасындағы достық қарым-қатынастар алда да халықтарымыздың игілігі үшін нығая беретініне сенімдімін», – делінген хатта.
М.Хусейн Қазақстан Президентіне мықты денсаулық, ұзақ өмір және еліміздің бұдан ары дамуы мен өсіп-өркендеуіне бағытталған бастамаларының жүзеге асырылуына табыс тіледі.
***
Түрікменстан Президенті Гурбанғұлы Бердімұхамедовтің жеделхатында  екі ел халқы арасындағы достық қарым-қатынастар ұзақ жылдар бойы теңқұқықтылық, құрмет және өзара қолдауға негізделіп келе жатқаны айтылған.
«Түрікменстан мен Қазақстан арасындағы сенім мен өзара түсіністіктің жоғары деңгейі алда да түрлі саладағы өзара ықпалдастықтың сындарлы дамуына берік негіз қызметін атқара береді деп сенемін», – делінген құттықтауда.
Г.Бердімұхамедов Нұрсұлтан Назарбаевқа мықты денсаулық, сарқылмас қуат, бақыт, сондай-ақ достас Қазақстан халқының татулығы, ілгерілеуі және өсіп-өркендеу жолындағы жауапты мемлекеттік қызметіне табыс тіледі.
///Кездесу барысында Қазақстан Президентіне «Астана» халықаралық қаржы орталығын дамыту үшін атқарылған жұмыстар мен Орталықты басқару жөніндегі кеңестің отырысына дайындық туралы мәлімет берілді.
Қайрат Келімбетов биыл 2-3 шілде аралығында Нұр-Сұлтан қаласында өтетін Astana Finance Days кәсіптік конференциясы туралы баяндады.
Қасым-Жомарт Тоқаев «Астана» халықаралық қаржы орталығының ірі халықаралық банктер мен инвестициялық компанияларды тартатын орталыққа айналуы тиіс. Мемлекет басшысы «Астана» халықаралық қаржы орталығын экономика мен қаржы секторына тек елімізден ғана емес, сондай-ақ, барлық өңірден инвестиция тартатын қозғаушы күшке айналдыру жөнінде нақты шаралар қабылдауды тапсырды. 

///
	 

	Жеделхатта Нұрсұлтан Назарбаевтың Үрімші қаласында 22 мамырда болған террорлық оқиға салдарынан көптеген кінәсіз жандар құрбан болғаны және зардап шеккені туралы қайғылы хабарды күйзеле қабылдағаны айтылады. 

	Мемлекет басшысы ҚХР Төрағасы Си Цзиньпинге, сонымен қатар қаза тапқандардың туған-туыстарына қайғырып көңіл айтып, зардап шеккендердің тезірек сауығып кетуін тілейді.

	«Қазақстан елдеріміздің бейбіт өмірі мен қауіпсіздігін қамтамасыз ету мақсатында қазіргі заман қауіп-қатерлеріне қарсы күресте Қытаймен тығыз ынтымақтастыққа әрқашан дайын екендігін атап айтқым келеді», – делінген жеделхатта.

	 

	 
///
	 

	Мемлекет басшылары Украинаның оңтүстік-шығысындағы ахуалды, соның ішінде әлемдік қоғамдастықтың қақтығыс аймағындағы ел тұрғындарына гуманитарлық көмек көрсету шараларын талқылауды жалғастырды. 
///Жеделхатта «Манчестер Арена» стадионындағы жарылыстар салдарынан көптеген адамның қаза болғаны туралы хабарды Нұрсұлтан Назарбаевтың зор күйзеліспен қабылдағаны айтылған.
Бүгінде терроризмнің етек алуы барлық мемлекеттер үшін ортақ қауіп-қатерге айналып отыр. Қазақстан халықаралық қауіпсіздікке қатер төндіретін терроризм мен экстремизмнің кез келген түрін қатаң айыптайды.
«Бүкіл Ұлыбритания халқына, қайғылы оқиға құрбандарының отбасылары мен жақындарына Қазақстан халқының және жеке өзімнің атымнан қайғыларына ортақтасып, көңіл айтамын. Зардап шеккендердің тезірек сауығып кетуіне тілектеспін», – делінген жеделхатта.  
///Концертте қазақтың халық әндері және әр түрлі елдердің әуендері, сондай-ақ әлемге әйгілі классикалық шығармалар орындалды.  
Шараға ШЫҰ-ға мүше мемлекеттердің белгілі шығармашылық ұымдары қатысты. Олардың қатарында, атап айтқанда, «Астана Опера» опера және балет театрының симфониялық оркестрі, Абай атындағы Қазақ мемлекеттік академиялық опера және балет театры мен «Астана Балет» театрының топтары, сондай-ақ М.Пятницкий атындағы Мемлекеттік академиялық орыс халық хоры (Ресей), «Надам» би ұжымы (Үндістан), «Акак» қомызшылар ансамблі (Қырғызстан), Чжэцзян провинциясының акробаттық өнер труппасы мен Қытайдың опера және би мемлекеттік театры, «Гүлрез» би ансамблі (Тәжікстан), «Өзбекстан» ән мен би мемлекеттік ансамблі бар.


///Кездесуде Мемлекет басшысына «100 нақты қадам» ұлт жоспары аясында сот реформасын іске асыру және сот төрелігін атқару жұмыстары жөнінде есеп берілді.
Елбасы сот жүйесінің және бүкіл құқық қорғау саласының алдында тұрған жұмыстардың ауқымды екенін атап өтті.
– Азаматтар сотқа сенім артып, көмек алу үшін жүгінгенде, шешім әділ болып, олардың құқықтары нақты қорғалғанда ғана заңның толық үстемдігі қамтамасыз етіледі. Қазір олай деуге әлі ерте, – деді Қазақстан Президенті.
Мемлекет басшысы сот процесінде жарыспалылықтың жоқтығына тоқталып, адвокатураның дамуы әлсіз екеніне назар аударды.
– Сот жүйесін жетілдіру жөніндегі барлық шаралар кешенді түрде атқарылуға тиіс. Жергілікті полиция жұмысына сын айтылуда. Бизнеске және салыққа қатысты тексерулер саны азаймай отыр.  Осы саладағы жұмысты жөнге келтіру керек, – деді Нұрсұлтан Назарбаев.
Қ.Мәми Мемлекет басшысына құқық қорғау саласында жүзеге асырылған реформалар сот жүйесіне оң әсер еткенін баяндады.
– Республикада соттар тұрақты режімде жұмыс істеуде. Биыл 5 айдың ішінде соттарға 512 мыңнан астам қылмыстық, азаматтық және әкімшілік істер келіп түсті. Солардың 417 мыңнан астамы белгіленген процессуалдық мерзімде қаралды, – деді Жоғарғы сот төрағасы.
Бұдан бөлек, Қ.Мәми Қазақстан Президентіне азаматтардың соттарға шағымдануы көбейіп келе жатқаны, сондай-ақ электрондық сот жүйесін енгізу нәтижелері туралы баяндады.
Нұрсұлтан Назарбаев кездесу қорытындысы бойынша бірқатар нақты тапсырма берді. 

/// 
Данияр Талғатұлы Ақышев Қазақстан Республикасы Ұлттық Банкінің Төрағасы болып тағайындалсын.
 
 
Қазақстан Республикасының
           Президенті                                                                                   Н.Назарбаев
 
 
Астана, Ақорда, 2015 жылғы  2 қараша
                    № 109
///
	 

	Г.Шрёдер Астананың «ЕХРО-2017» бүкіләлемдік көрмесін  өткізетін орын болғаны жайлы хабарды зор қуанышпен қабылдағанын атап өткен.

	«Федералдық канцлер ретінде маған «ЕХРО-2000» көрмесін Ганноверде өткізу мәртебесі бұйырды. Бұл бүкіләлемдік көрме Германияның халықаралық беделін нығайтуға маңызды үлес қосты. 2017 жылы Астанада өтетін бүкіләлемдік көрме Сіздің еліңіздің жаңғыру ісіндегі маңызды қадамға айналатынына сенімдімін» деп жазады Г.Шрёдер.

	Хат соңында автор Нұрсұлтан Назарбаевқа және бүкіл елге осы аса маңызды іс-шараны дайындау мен өткізуде табыстар тілейді.
/// 
Мемлекет басшысы ауыр қайғыға ортақтаса отырып, көңіл айтты.
Қазақстан Президенті қазақ өнерінің көрнекті өкілі Б. Жұманиязов отандық кәсіби музыка саласының дамуына зор үлес қосқанын атап өтті.
«Оның асқақ рухты «Махамбет» операсы, көптеген симфония-поэмалары, әсем әндері мен романстары ұлттық рухани қазынамызды байытып, мәдениетіміздің алтын қорынан лайықты орын алды. Б.Жұманиязов тәуелсіз еліміздің өнерін өркендету жолында да талмай еңбек етті», – делінген жеделхатта.
Нұрсұлтан Назарбаев дара дарын иесінің өнегелі өмірі, жарқын бейнесі, биік талғамнан туған музыкалық туындылары халық жүрегі мен жадында мәңгі қалатынын атап көрсетті. 
///
	

	Ақордадағы салтанатты рәсімнен кейін шағын құрамда келіссөздер өтті. Кеңейтілген форматтағы келіссөздер Қазақстан Президентінің атынан Македония Президентінің құрметіне ресми таңғы аста жалғасты.

	Нұрсұлтан Назарбаев пен Георге Иванов екіжақты ынтымақтастықтың кең ауқымды мәселесін, халықаралық күн тәртібін талқылады және одан арғы іс-қимылдың негізгі бағыттарын анықтады. Еуропадағы, Таяу Шығыстағы және Ауғанстандағы жағдай жөнінде пікір алмасты. Энергетикалық және аймақтық қауіпсіздік мәселелері, сондай-ақ әлемдік қаржы дағдарысының мүмкін боларлық салдарлары қаралды.

	Тараптар энергетика, көлік, ауыл шаруашылығы, туризм, фармацевтика салаларындағы ынтымақтастықтың мүмкіндіктерін талқылады. Қазақстан Президенті мен Македония Президенті сауда-экономикалық ынтымақтастықты жандандыруға бағытталған кешенді шараларды белгіледі. Нұрсұлтан Назарбаев осы саладағы екіжақты қарым-қатынастардың деңгейі әзірше төмен екенін және екі елдің экономикалық әлеуетіне сәйкес келмейтінін атап өтті.

	Келіссөздердің қорытындысы бойынша Қазақстан Республикасының Президенті Нұрсұлтан Назарбаев пен Македония Республикасының Президенті Георге Иванов Бірлескен мәлімдеме қабылдады. Бұл құжат саяси, экономикалық және мәдени-гуманитарлық салалардағы ынтымақтастықты тереңдетуге бағытталған.

	Сонымен қатар, ҚР Үкіметі мен МР Үкіметі арасындағы қосалқы салық салуды болдырмау және кіріске салынатын салыққа қатысты жалтарудың алдын алу туралы Келісімге, ҚР Үкіметі мен МР Үкіметі арасындағы инвестицияны ынталандыру және өзара қорғау туралы Келісімге қол қойылды. Тараптар сондай-ақ ҚР Үкіметі мен МР Үкіметі арасындағы сауда-экономикалық ынтымақтастық туралы Келісімге қол қойды.

	Кездесу аяқталғаннан кейін екі елдің Президенттері БАҚ-қа арнап брифинг өткізді. Нұрсұлтан Назарбаев біздің елдеріміздің тарихында ұқсастық бар екенін атап өтті. Қазақстан КСРО құрамында, ал Македония Югославия құрамында болған.

	- Македония басшысының сапары екі мемлекет арасындағы қатынастарды дамыту үшін үлкен мәнге ие. Біздің республикамыз Үдемелі индустриялық-инновациялық даму жөніндегі бағдарламаны жүзеге асыруда. Мен македониялық серіктестерімізді бірлескен экономикалық жобаларды іске асыруға шақырдым. Біз фармацевтика, машина жасау, ауыл шаруашылығы тәрізді салалардағы өзара тиімді ынтымақтастықты дамыту ниетіндеміз. Македония Шығыс Еуропаның орталығында орналасса, Қазақстан Батыс пен Шығыс арасын байланыстыратын буын болып табылады. Көліктік коммуникацияның құрылуы біздің мемлекеттеріміз үшін пайдалы болатынына сенемін, - деді Нұрсұлтан Назарбаев.

	Өз кезегінде Георге Иванов Қазақстан мен Македонияны достық қатынастар байланыстыратынын атап өтті.

	- Өкінішке орай, біздің елдеріміз арасында әлі күнге дейін тығыз өзара қарым-қатынастар орныққан жоқ. Мен бүгін құжаттарға қол қойылуы біздің ынтымақтастығымызды серпінді дамытуға себеп болатынына сенемін. Біз бірлескен жобаларды іске асыруға қызығушылық танытып отырмыз. Нұрсұлтан Назарбаевтың саясатының арқасында Қазақстан әлеуметтік-экономикалық дамуда елеулі табыстарға жетті. Республика түрлі этностар мен конфессияның бейбіт қатар өмір сүруінің үлгісін көрсетті, - деді Македония Президенті.

	Жаппы, Георге Ивановтың Қазақстанға сапары екі ел арасындағы стратегиялық ынтымақтастықтың перспективалық формасын анықтауға арналған.
///
	 

	Әңгімелесу барысында екіжақты ынтымақтастықты дамытудың негізгі аспектілері мен екі елдің бизнес-қоғамдастығы арасындағы өзара іс-қимыл аясын кеңейтудің келешегі талқыланды.


///
	 

	23 мамырда Мемлекет басшысы VII Астана экономикалық форумы мен Дағдарысқа қарсы II дүниежүзілік конференцияның жұмысына қатысады.

	Сонымен қатар, Нұрсұлтан Назарбаев Қазақстанға ресми сапармен келетін Малайзия Премьер-Министрі Наджиб Тун Разакпен кездесу өткізеді.
/// 
25 ақпанда Мемлекет басшысы Еуразиялық экономикалық комиссия Алқасының төрағасы Тигран Саркисянмен кездеседі деп жоспарланып отыр. Кездесу барысында ЕурАзЭО-ның қазіргі қызметінің мәселелері, сондай-ақ Комиссия жұмысының алдағы кезеңдегі басымдығы бар бағыттары талқыланатын болады.
Сол күні Нұрсұлтан Назарбаев Халықаралық көрмелер бюросының бас хатшысы Висенте Лоссерталеспен де кездеседі деп жоспарлануда. Кездесуде халықаралық «ЭКСПО-2017» көрмесін өткізуге дайындық барысы мен салынып жатқан павильондарды мазмұндық тұрғыдан жабдықтау мәселесін талқылау көзделген.
26 ақпанда Мемлекет басшысы Мысыр Араб Республикасының Президенті Әбдел Фаттах Ас-Сисимен кездеседі. Мысыр Президентінің елімізге ресми сапары оның Азияға турнесі аясында Қазақстан-Мысыр ынтымақтастығына серпін беруге бағытталған. 
Сауда-экономика, ауыл шаруашылығы, фармацевтика, сондай-ақ инфрақұрылым және көлік-логистика салаларындағы өзара іс-қимыл сияқты бағыттар бойынша шағын және кеңейтілген құрамда келіссөздер өткізу жоспарланған. 
///Кездесу барысында Елбасыға Ә.Исекешев елорданың биылғы 9 айдағы әлеуметтік-экономикалық даму қорытындылары, Тәуелсіздіктің 25 жылдығын мерекелеуге және ЭКСПО-2017 халықаралық көрмесін өткізуге дайындық барысы туралы баяндады.
Атап айтқанда, қала әкімі Қазақстан Президентіне әлеуметтік маңызы бар нысандар және өзге де ғимараттар құрылысының кезеңдері, оларды іске қосуға әзірлік барысы туралы мәлімдеді.
Нұрсұлтан Назарбаев негізгі нысандарды іске қосудың белгіленген мерзімін сақтау қажеттігін, сондай-ақ құрылыс сапасын арттырудың маңыздылығын атап өтті.
Кездесу қорытындысы бойынша Мемлекет басшысы бірқатар нақты тапсырма берді.



///
	 

	Нұрлан Ермекұлы Сауранбаев Қазақстан Республикасы Қорғаныс министрінің орынбасары қызметіне; 

	Владимир Карпович Божко Қазақстан Республикасы Ішкі істер министрінің орынбасары қызметіне; 

	Данияр Валерьевич Вагапов  Қазақстан Республикасы Ұлттық экономика министрлігінің жауапты хатшысы қызметіне тағайындалды;

	бұрынғы атқарған қызметтерінен босатыла отырып:

	Аида Дәденқызы Құрманғалиева Қазақстан Республикасы Денсаулық және әлеуметтік даму министрлігінің жауапты хатшысы қызметіне;

	Бейбіт Бәкірұлы Атамқұлов Қазақстан Республикасы Инвестициялар және даму министрлігінің жауапты хатшысы қызметіне; 

	Қуатжан Серікқазыұлы Уәлиев Қазақстан Республикасы Мәдениет және спорт министрлігінің жауапты хатшысы қызметіне;

	Қанатбек Бейсенбекұлы Сафинов Қазақстан Республикасы Энергетика министрлігінің жауапты хатшысы қызметіне тағайындалды.

	***

	Серікбол Рахымқанұлы Мусинов Қазақстан Республикасы Денсаулық сақтау министрлігінің жауапты хатшысы қызметінен;

	Замир Садықұлы Сағынов Қазақстан Республикасы Көлік және коммуникация министрлігінің жауапты хатшысы қызметінен;

	Анатолий Григорьевич Дерновой Қазақстан Республикасы Қоршаған орта және су ресурстары министрлігінің жауапты хатшысы қызметінен;

	Арыстан Кенжетайұлы Қабыкенов Қазақстан Республикасы Өңірлік даму министрлігінің жауапты хатшысы қызметінен;

	Бек Кәрімбекұлы Арпабаев Қазақстан Республикасы Байланыс және ақпарат агенттігінің жауапты хатшысы қызметінен;

	Нұрлан Әбітқанұлы Әбді Қазақстан Республикасы Бәсекелестікті қорғау агенттігінің (Монополияға қарсы агенттік) жауапты хатшысы қызметінен;

	Төлеген Төлеуханұлы Ысмайылов Қазақстан Республикасы Дін істері  агенттігінің жауапты хатшысы қызметінен;

	Бақытбек Зүбайраұлы Иманәлиев Қазақстан Республикасы Статистика  агенттігінің жауапты хатшысы қызметінен;

	Қарлығаш Ғазизқызы Кәкен Қазақстан Республикасы Спорт және дене шынықтыру істері агенттігінің жауапты хатшысы қызметінен;

	Рүстем Нұрланұлы Ахметов Қазақстан Республикасы Табиғи монополияларды реттеу  агенттігінің жауапты хатшысы қызметінен;

	Жанат Мұратұлы Қожахметов Қазақстан Республикасы Тұтынушылардың құқықтарын қорғау агенттігінің жауапты хатшысы қызметінен;

	Ерғазы Мейірғалиұлы Нұрғалиев Қазақстан Республикасы Ұлттық ғарыш агенттігінің жауапты хатшысы қызметінен босатылды;

	басқа жұмысқа ауысуына байланысты Дәулет Еділұлы Ерғожин Қазақстан Республикасы Президенті Әкімшілігінің Әлеуметтік-экономикалық мониторинг бөлімінің меңгерушісі қызметінен босатылды.
///
	 

	Президентпен кездесуге БҰҰ Бас хатшысының орынбасары Гьян Ачария, БҰҰ Экономикалық және әлеуметтік кеңесінің президенті Мартин Сайдик, БҰҰ Бас хатшысының орынбасары – БҰҰ Бас хатшысының  Шығыс Тимор жөніндегі арнаулы кеңесшісі Ноэлин Хейзер және БҰҰ сауда және даму жөніндегі конференциясының Бас хатшысы Мукиса Китуи қатысты.

	Мемлекет басшысы БҰҰ өкілдеріне Форум жұмысына қатысқаны үшін алғыс айтты, сондай-ақ тәуелсіздігінің алғашқы күндерінен бастап Қазақстан Ұйымның барлық бағыттағы қызметін белсене қолдап келе жатқанына тоқталды.

	Қазақстан Президенті Семей ядролық полигоны жабылған күнді БҰҰ ядролық сынаққа қарсы халықаралық іс-әрекет күні деп жариялағанын атап өтті.

	Нұрсұлтан Назарбаев біздің еліміз Алматыда БҰҰ-ның өңірлік хабын құруды ұсынғандығына да тоқталып өтті.

	– Бүгінде Алматыда БҰҰ ұйымдарының, бағдарламаларының, қорлары мен мамандандырылған мекемелерінің 18 өкілдігі қызмет істейді. Осы хаб арқылы біз өңірлермен, әсіресе Ауғанстанмен жұмыс жүргізе алар едік, – деді Мемлекет басшысы.

	БҰҰ Бас хатшысының орынбасары Г. Ачария өз кезегінде Ұйымның Бас хатшысы  Пан Ги Мунның VІІ Астана экономикалық форумына табыс тілеген сәлемін жеткізді. Сондай-ақ БҰҰ жүйесіндегі түрлі бастамалар мен идеяларды Қазақстанның белсене қолдағаны үшін ризашылығын білдірді.

	– Сіздердің жаһандық күн тәртібіндегі белсенді көшбасшылық ұстанымдарыңызды әрдайым қолдап келеміз. Біз Қазақстанның ядролық қарусыздану, өркениеттер арасында сұхбаттастық орнату және Азияда өзара сенім жүйесін қалыптастыру тұрғысынан жасаған қадамдарын жоғары бағалаймыз, – деді  Г. Ачария.

	Кездесу соңында Мемлекет басшысы Қазақстан Республикасы Үкіметі мен Еуропалық қайта құру және даму банкі, сондай-ақ  Ислам даму банкі тобы арасындағы серіктестік туралы негіздемелік келісімге қол қою рәсіміне қатысты.

	Осы рәсімнен кейін Қазақстан Президентіне Жаһандық диалог және ынтымақтастық  орталығының 2013 жылғы «Әлеуметтік бизнес-диалогты нығайтуға үлес» номинациясындағы сыйлығы тапсырылды. Сыйлықты Еуропа Парламентінің мүшесі Марио Давид және Болгарияның  экс-президенті Петр Стоянов табыс етті.



///
	 

	Р.Түсіпбеков сыбайлас жемқорлыққа және көлеңкелі экономикаға қарсы әрекет ету жөніндегі қаржы полициясы органдары қызметінің биылғы жылдың 9 айындағы нәтижелері туралы баяндады.

	Агенттік төрағасы есепті кезеңде сыбайлас құқық бұзушылықтың ашылуы 7 пайызға артқаны туралы да хабардар етті. 2013 жылдың тоғыз айында мұндай қылмыстың 8059 фактісі, соның ішінде пара алудың 248 жайты тіркелген. Республикалық және облыстық деңгейде жүзден аса лауазымды тұлға жауапқа тартылған.

	Бұған қоса, Р.Түсіпбеков 4619 фактісі тіркелген экономикалық саладағы қылмыстарды анықтау жөніндегі жұмыстар, сондай-ақ қаржы полициясы қызметкерлерінің кәсіпкерлік қызметке араласпауын және бизнеске әкімшілік қысым көрсетуін азайту үшін қабылданған шаралар туралы баяндады. Сонымен қатар, Агенттік қызметінде басты назар көлеңкелі экономикаға және жалған кәсіпкерлікке қарсы күреске аударылды. 

	Агенттік төрағасы қылмыстың алдын алу және ескерту жөніндегі қызмет туралы да айтты. Бұл мақсатта қызметінде сыбайлас жемқорлық пен экономикалық қылмыстардың белгілері байқалатын лауазымды тұлғалар мен кәсіпорындарды тексеріске шықпай, қашықтан анықтауға мүмкіндік беретін Ахуалдық орталық жұмыс істейді.  

	Кездесу қорытындысында Мемлекет басшысы Агенттік алдына бірқатар міндеттер қойып, қаралған мәселелер бойынша нақты тапсырмалар берді.
///Кездесу барысында тараптар Сириядағы қақтығысты реттеу жөніндегі келіссөздер мәселесін талқылады.
Мемлекет басшысы Астананың келіссөздер өткізуге дайын екенін айтып, барлық қатысушылар үшін жағдай жасалғанын атап өтті.
– Мен Ресей, Түркия және Иран Президенттерінің Астанада келіссөздер өткізу жөніндегі ұсынысын қабыл алдым. Біз кездесудің жемісті өткенін қалаймыз. Қазақстан кездесуге қатысатын тараптардың бәрімен тең әрі сенімді қарым-қатынаста болғандықтан, келіссөздер қалыпты өту үшін барлық жағдай жасалады деп ойлаймын, – деді Қазақстан Президенті.
Нұрсұлтан Назарбаев Сирия мәселесі бүгінде Таяу Шығысты ғана емес, бүкіл әлемдік қауымдастықты алаңдатып отырғанын атап өтті.
– Тараптар да болып жатқан оқиғаларға біз сияқты алаңдаушылықпен қарап отыр деген үміттемін. Сарапшылардың айтуынша, қақтығыс басталғалы 300 мыңнан астам адам қаза болған. Осының бәрі бізді бұл мәселені бейбіт жолмен ғана шешеміз деп үміттенуге жетелейді, – деді Мемлекет басшысы.
Қазақстан Президенті БҰҰ-ның арнаулы өкіліне Астанадағы кездесу Женевадағы бейбіт келіссөздерге дайындық барысына елеулі ықпал ететінін айтты.
Стаффан де Мистура Нұрсұлтан Назарбаевқа Астанада келіссөздер өткізуге мүмкіндік бергені үшін БҰҰ Бас хатшысы Антониу Гуттериштің атынан алғыс білдірді.
– Сіздің еліңіз халықаралық аренадағы ең күрделі ахуалды реттеу ісінде зор тәжірибесін көрсетіп, үлгі болып келеді. Қазақстанның Біріккен Ұлттар Ұйымы Қауіпсіздік Кеңесіне тұрақты емес мүшелігі Сирия қақтығысын шешудің қосымша мүмкіндігіне айналып отыр, – деді Стаффан де Мистура.
Кездесу қорытындысы бойынша тараптар қарулы қақтығысты одан әрі реттеу шаралары жөнінде пікір алмасты.


///Қазақстан Президенті Павлодар облысына жұмыс сапары аясында жұртшылық өкілдерімен кездесті. Оған еңбек сіңірген ардагерлер, өндірістік кәсіпорындардың жұмысшылары, аграрлық сала өкілдері, жастар көшбасшылары, спортшылар, қоғамдық ұйымдар мен этномәдени бірлестіктер жетекшілері қатысты.
Елбасы тәуелсіздік жылдарында дамудың орнықты экономикалық моделі жасалғанын атап өтті.
– Нарықтық экономика үшін дамудың жаңа «локомотивіне» айналған мықты кәсіпкерлер табы пайда болды. Бүгінде елімізде 1 миллион 260 мыңнан астам шағын және орта бизнес кәсіпорындары бар, – деді Нұрсұлтан Назарбаев.
Мемлекет басшысы елдің әлеуметтік саладағы жетістіктерінің де маңыздылығын атап өтті.
– БҰҰ-ның даму бағдарламасының рейтингіне сәйкес, Қазақстан әлемде 55-орын иеленіп, адами даму деңгейі жоғары мемлекеттер тобына енді, – деді Қазақстан Президенті.
Сондай-ақ, Елбасы Қазақстан экономикасының «индустриялық-өнеркәсіптік тірегіне» айналған өңірдің елеулі даму нәтижелеріне назар аударды.
– Өңірдің одан әрі дамуының іргелі индустриялық базасын құраған ауқымды жобалар жемісті жүзеге асырылды. Атап айтқанда, қуаттылығы жылына 250 мың тонна болатын, бастапқы алюминий өндірілетін электролиз зауыты салынды, ол Қазақстанды түсті металлургиядан жетекші елдер қатарына қосты. Бұл маңызды жобаның дамуы барысында «Қазэнергокабель» акционерлік қоғамында алюминий сымдарының өндірісі іске қосылды. Тағы бір маңызды нысан – қуаттылығы жылына 30 мың тонна болатын хлор мен күйдіргіш сода шығару жөніндегі «Каустик» акционерлік қоғамының зауыты, – деді Нұрсұлтан Назарбаев.
Іс-шара барысында телекөпір өтті. Оның аясында Бозшакөл тау-кен байыту комбинатын кеңейту мақсатымен кенді қайта өңдейтін және мыс концентратын шығаратын жаңа фабрика ресми түрде іске қосылды.
Қазақстан Президенті жиналғандарды осы тарихи жаңалықпен құттықтап, жаңа өндірістің іске қосылуы Павлодар облысының индустриялық-инновациялық әлеуеті жоғары екенін көрсететінін атап өтті.
– Жаңа кәсіпорын Бозшакөл тау-кен байыту комбинатының кенді қайта өңдеу қуатын 30 млн тоннаға, мыс концентратын өндіру көлемін 100 мың тоннаға дейін арттыруға  мүмкіндік береді, – деді Нұрсұлтан Назарбаев.
Сонымен бірге Мемлекет басшысы облыстың энергетика саласында да көш бастап тұрғанын айтты.
– Тәуелсіздік жылдары оған 600 млрд теңге инвестиция салынды, 2300 мегаваттан астам жаңа қуат көзі іске қосылды, – деді Нұрсұлтан Назарбаев.
Сондай-ақ, Қазақстан Президенті облыстың көлік инфрақұрылымы жақсарғанын атап өтті.
– Ақсу – Курчатов теміржол тармағы іске қосылды, Омбы қаласына дейінгі халықаралық автодәліз қайта жаңартылды. Қазіргі таңда «Нұрлы жол» бағдарламасы ойдағыдай жүзеге асырылып жатыр. Оның аясында Ертіс өзені үстінен көпір өткелі салынуда. Астана – Павлодар бағытында салынып жатқан автобанның құрылысы жоспар бойынша 2017 жылы аяқталады, – деді Мемлекет басшысы.
Нұрсұлтан Назарбаев әлеуметтік салада жүйелі жұмыс жүргізіліп отырғанын айтты.
– Облыстың тұрғын үй қоры 25 жылда 1,7 млн шаршы метр тұрғын үйге дейін көбейді. Былтырғы жылдың өзінде денсаулық сақтау саласын дамытуға 35 млрд теңге бөлінді. Бұл Тәуелсіздігіміздің алғашқы жылындағыдан 100 есе көп. Өңірдегі білім беру саласындағы көрсеткіштер де жақсы. Облыста апатты жағдайда тұрған және үш ауысыммен оқытатын мектептер жоқ, – деді Қазақстан Президенті.
Сондай-ақ, Мемлекет басшысы әлемдік нарықтағы тұрақсыздық пен қарқынды технологиялық өзгерістер жағдайында елімізді одан әрі дамыту үшін төтенше шаралар қабылдау қажет екеніне назар аударды. Ең бірінші кезектегі маңызды міндет – Қазақстан экономикасын дамудың индустриялық-инновациялық жолына көшіру.
Нұрсұлтан Назарбаев экономикалық өсімді, халықтың тұрмыс деңгейін көтеру үшін мемлекет тарапынан қажетті барлық жағдайлар жасала беретінін айтты.
Жұртшылық өкілдері Мемлекет басшысына өңірді дамыту мәселелеріне ұдайы көңіл бөліп, тиімді мемлекеттік саясат жүргізіп отырғаны үшін ризашылықтарын білдірді.
Соңында Қазақстан Президенті облыстың тәуелсіздік жылдарындағы барлық жетістігіне өңір тұрғындарының ерен еңбегі арқасында қол жеткізілгенін айтып, павлодарлықтарға зор денсаулық, амандық және береке-бірлік тіледі.



///
	

	Қазақстан Президенті Әмірлік тарапына АӨСШК-ны ұдайы қолдағаны және форумның барлық іс-шараларына белсенді қатысқаны үшін ризашылығын білдірді.

	Кездесуде халықаралық күн тәртібі, Таяу Шығыстағы жағдай, сондай-ақ екі ел арасындағы сауда-экономикалық және инвестициялық салалардағы ынтымақтастықты жандандыру мәселелері талқыланды.

	Нұрсұлтан Назарбаев БАӘ Қазақстанның араб және мұсылман әлеміндегі маңызды серіктесі болып саналатынын және бүгінгі күні саяси ынтымақтастықта жоғары деңгейге қол жеткізгенін атап өтті.

	Тараптар екі ел арасындағы тауар айналымын арттыру және шарттық-құқықтық базаны жетілдіру жөнінде шара қабылдау туралы уағдаласты.       
///
	 

	Мемлекет басшысының атына жолдаған хатында авторлар ауылдық аумақтарды дамыту мәселесіне көңіл бөлгені үшін барша ауылдастары атынан алғыстарын білдірген.

	Ақсақалдар кеңесінің өкілдері Қазақстанды әлемнің ең дамыған 30 елінің қатарына қосуды мақсат еткен еліміздің 2050 жылға дейінгі даму Стратегиясы қабылдануының маңызы зор екеніне тоқталған.

	Авторлар жүзеге асырылып жатқан мемлекеттік бағдарламалардың арқасында өз ауылдарының қарқынды дамуын да атап өткен.

	«Достық ауылында бірлік пен келісімде өмір сүріп келе жатқан түрлі ұлт өкілдері өскелең буынды Отанға деген сүйіспеншілік рухында, сондай-ақ мәдени және адамгершілік құндылықтарды сақтауға тәрбиелеуде», – делінген хатта.

	Бұған қоса, Ақсақалдар кеңесінің өкілдері биылғы наурызда «100 мектеп, 100 аурухана» бағдарламасы аясында 300 оқушыға арналған жаңа мектептің құрылысы басталғанынан хабардар еткен.

	Хат соңында авторлар Мемлекет басшысын алда келе жатқан Жаңа жылмен құттықтап, өздерінің ең ізгі тілектерін білдірген.    

	 
/// 
Іс-шараға Қазақстан Республикасының Білім және ғылым вице-министрі Е.Иманғалиев, Астана қаласы әкімінің орынбасары Е.Аманшаев, Мәжіліс Парламентінің депутаттары, білім саласы қызметкерлері, мектеп мұғалімдері мен оқушылары қатысты.
Мемлекеттік хатшы құттықтау сөзінде Қазақстан Президенті дарынды балаларды табу мен жетілдіруге, еліміздің бәсекеге қабілетті адами капиталын арттыруға айрықша көңіл бөлетінін атап өтті. Мәселен, Мемлекет басшысының тапсырмасымен 1996 жылдан бастап дарынды балаларға, олардың мүмкіндіктерін жүзеге асыруға қажетті жағдайлар жасалды.
Г.Әбдіқалықова бүгінгі таңда барлық өңірде дарынды балаларға арналған мектептер желісі дамығанын, мамандандырылған білім беру мекемелері қарқынды жұмыс жасап отырғанын атап өтті. Елімізде мамандандырылған 121 білім беру мекемесі табысты жұмыс істейді, оларда жоғары білімді, бәсекеге қабілетті шығармашыл тұлғаны қалыптастыруға барлық жағдай жасалған. Сынақ алаңдарында дарынды балалардың мүмкіндіктерін дамытуға бағытталған түрлі білім бағдарламалары байқаудан өткізілуде.  
Мемлекеттік хатшы мамандандырылған мектептердің жетістіктері елдің халықаралық деңгейдегі іс-шараларда алатын орнының көрсеткішін жақсартуға мүмкіндік бергеніне назар аударды. Атап айтқанда, Қазақстан биыл халықаралық пән олимпиадалары бойынша әлемде 15-орынды иеленді.
Мемлекеттік хатшы Г.Әбдіқалықова іс-шара қорытындысы бойынша мемлекеттік органдарға еліміздің мамандандырылған білім мекемелерін одан әрі дамытуға бағытталған бірқатар нақты тапсырма берді.  
 
///
	

	Кездесу барысында Таяу Шығыстағы қауіпсіздік мәселелері талқыланды.

	Нұрсұлтан Назарбаев Қазақстан БҰҰ-ның тиісті қарарлары негізінде тәуелсіз мемлекет құруға Палестина халқының заңды құқығын іске асыруын жақтайтынын, сондай-ақ Палестинаның әлеуметтік-экономикалық дамуына бағытталған халықаралық қоғамдастықтың барлық шараларға қатысатынын атап өтті.
///Кеңеске Премьер-Министр Б.Сағынтаев, Президент Әкімшілігінің басшысы Ә.Жақсыбеков, Ұлттық банк төрағасы Д.Ақышев, Премьер-Министрдің бірінші орынбасары А.Мамин, Премьер-Министрдің орынбасары – Ауыл шаруашылығы министрі А.Мырзахметов, Премьер-Министрдің орынбасары И.Тасмағамбетов, Президенттің көмекшісі Ә.Смайылов, Денсаулық сақтау және әлеуметтік даму министрі Т.Дүйсенова, Қаржы министрі Б.Сұлтанов, Ұлттық экономика министрі Қ.Бишімбаев қатысты.
Іс-шара барысында маңызды бағдарламалық құжаттарға қатысты негізгі ұстанымдар қарастырылды.
Мемлекет басшысы жиналғандарға арнаған сөзінде биылғы қыркүйекте Үкіметтің кеңейтілген отырысында тиісті тапсырмалар берілгенін айтты.
Нұрсұлтан Назарбаев аграрлық сала мәселелері жан-жақты қарастыруды талап ететінін атап өтті. Өнім көлемін ұлғайту, өнімділікті арттыру, ауыл шаруашылығы өндірісін әртараптандыру, азық-түлік импортын азайту, өңделген өнім экспортын көбейту және ауыл шаруашылығы кооперациясын жетілдіру агроөнеркәсіп кешенін дамыту жөніндегі мемлекеттік бағдарламаның басымдығы бар бағыттары болып саналады.
– Біздің өңдеуші кәсіпорындарымыз 30-40% жүктемемен жұмыс жүргізуде. Олардың жұмысының толық қуаттылығына жетуін қамтамасыз ету үшін шикізат керек, оның жеткізілетін мөлшерін арттыру үшін ауыл шаруашылығы кооперациясын дамыту қажет, – деді Қазақстан Президенті.
Сондай-ақ, Елбасы өзін-өзі жұмыспен тиімсіз қамтып отырғандардың үлесі едәуір екенін атап өтті.
– Халықтың бұл санаты өзін-өзі жұмыспен тиімді түрде қамту үшін жүйелі шаралар қабылдау қажет. Жұмыссыздарды бос жұмыс орындары бар жерлерге тарту керек. Өңірлердегі азаматтар жұмыспен қамту бағдарламалары және бос орындар туралы білуге тиіс, – деді Мемлекет басшысы.
Сонымен бірге, Нұрсұлтан Назарбаев ауыл жастарын қайта даярлау және ауылдағы жұмыспен қамтылу деңгейін арттырудың маңыздылығына тоқталды.
Кеңес аясында Премьер-Министрдің орынбасары – Ауыл шаруашылығы министрі А.Мырзахметов, Денсаулық сақтау және әлеуметтік даму министрі Т.Дүйсенова және Ұлттық экономика министрі Қ.Бишімбаев баяндама жасады.
Кеңес қорытындысы бойынша Нұрсұлтан Назарбаев әзірленіп жатқан бағдарламалық құжаттардың тұжырымдық ұстанымдарын мақұлдап, барлық мәселені мүдделі тараптармен өзара келісіп, мұқият қарастыруды тапсырды.



///
	 

	Кездесу барысында екіжақты сауда-экономикалық, инвестициялық және отын-энергетикалық ынтымақтастықты одан әрі нығайту мәселелері талқыланды. Сондай-ақ өңірлік және халықаралық күн тәртібіндегі өзекті жайттар туралы сөз қозғалды.

	Қазақстан Президенті өткен айда Федералдық канцлер А.Меркельмен Миланда жүргізілген келіссөздердің жемістілігін атап айтты.  

	– Біз өзара іс-қимылдарымыздың барлық тармақтары бойынша тағы бір рет «сағаттарымызды теңестіріп», ынтымақтастықтың деңгейі жоғары және қарқыны жақсы екенін атап өттік. Біз сіздің елді Қазақстанның Еуропадағы негізгі серіктесі санаймыз және барлық бағыттар бойынша әрі қарай да жұмыс істеуге дайынбыз, – деді Мемлекет басшысы.

	Өз кезегінде осы кездесу үшін алғысын білдірген Ф.Штайнмайер бұл оның Қазақстанға Германия сыртқы істер министрі ретінде келген үшінші сапары екенін айтты.

	– Біздің талқылайтын тақырыптарымыз көп. Әлемдегі жағдай күрделенді, дегенмен, айналып өтілмеуге тиіс тамаша сәттер де бар, мәселен Германияда кеше Берлин қабырғасының құлатылуының 25 жылдығы атап өтілді, – деді Германия федералдық сыртқы істер министрі.

	Тараптар сондай-ақ екіжақты ынтымақтастықтың дамуына тың серпін бере алатын бірқатар перспективалы бағыттарға да назар аударды. 


///Астана экономикалық форумы аясында өткен кездесу барысында Нұрсұлтан Назарбаев Пан Ги Мунның Біріккен Ұлттар Ұйымын дамытуға зор үлес қосқанын атап өтті.
– Сіз Қазақстанда бірнеше рет болдыңыз. Біз ядролық қарусыздану бағдарламасы бойынша бірлесе жұмыс істедік. 29 тамыз бүкіл әлемде Ядролық сынақтарға қарсы іс-қимыл күні ретінде атап өтіледі. Сізбен және Корея Республикасымен арамызда өте жақсы достық қарым-қатынас қалыптасты, – деді Мемлекет басшысы.
Пан Ги Мун Астана экономикалық форумы жаһандық сын-тегеуріндерді талқылап, оларды еңсеру жолдарын табу ісінде маңызды рөл атқаратынын айтты.
– Қазақстанға жаңа қызметімде алғаш рет келіп отырғаныма қуаныштымын. Жаһандық көптеген проблемалар бар, мен оларды шешу үшін қолдау көрсетуге әзірмін. Астана экономикалық форумы тек қазіргі өзекті тақырыптарды ғана емес, сондай-ақ жаһандық дамудың келешектегі мәселелерін де талқылауға арналған алаңға айналып отыр, – деді Боао Азия форумы кеңесінің төрағасы.
Әңгімелесу барысында тараптар Боао Азия форумы мен Астана экономикалық форумы арасындағы ынтымақтастық мәселелерін, сондай-ақ «жасыл» технологияларды дамыту саласында, ғылыми-инновация секторы мен білім беру ісінде байланыстар орнатудың перспективаларын талқылады.

/// 
Жеделхатта көптеген жазықсыз адамдардың қаза болғаны және зардап шеккені туралы қайғылы хабарды Қазақстан Президентінің зор күйзеліспен қабылдағаны атап өтілген. Нұрсұлтан Назарбаев қаза болғандардың басым көпшілігі әйелдер мен балалар екенін, бұл жағдайдың ешкімді бей-жай қалдырмағанын айтты.  
«Қазақстан бүкіл әлемдегі қауіпсіздік пен бейбітшілікке зор қатер төндіріп отырған халықаралық экстремизм мен терроризм әрекеттерін үзілді-кесілді айыптайды. Лахордағы жантүршігерлік оқиға қатыгез радикалды топтар мен олардың идеологиясына өркениетті қоғамда орын жоқ екеніне тағы да көз жеткізді», – делінген жеделхатта.
Соңында Нұрсұлтан Назарбаев қаза болғандардың отбасылары мен туған-туыстарына, сондай-ақ барша Пәкістан халқына жеке өзінің және Қазақстан халқының атынан көңіл айтып, зардап шеккендердің тезірек сауығып кетуіне тілектестігін білдірді. 
///Қасым-Жомарт Тоқаев БҰҰ Бас Ассамблеясының 74-сессиясы аясында Грузия Президенті Саломе Зурабишвилимен де екіжақты келіссөздер жүргізді.
Мемлекеттер көшбасшылары екіжақты күн тәртібіндегі өзекті мәселелерді талқылап, сауда-экономикалық, инвестициялық, көлік-логистикалық салаларда өзара іс-қимылдарды кеңейту қажеттігін атап өтті.
– Қазақстан Сіздің еліңізбен достық қарым-қатынасты дамытуға, саяси диалогты тереңдетуге және экономикалық ынтымақтастықты кеңейтуге зор мән береді, – деді Қасым-Жомарт Тоқаев.
Мемлекет басшысы көлік-логистика саласындағы бірлескен жұмыстардың,  соның ішінде, қазақстандық Ақтау және Құрық порттарын пайдалану арқылы екі ел арасындаға жүк тасымалын жүзеге асырудың маңыздылығын айтты.
Өз кезегінде, Саломе Зурабишвили Грузияның инвестициялық және көлік-логистикалық жобаларына Қазақстан капиталының белсенді қатысып отырғаны үшін Қасым-Жомарт Тоқаевқа алғыс білдірді.


///Әңгімелесу барысында тараптар туризм саласындағы ынтымақтастық және бірлескен инвестициялық жобаларды іске асыру мәселелерін талқылады.
Мемлекет басшысы бүгінде Қазақстан мен Сингапур арасындағы достық әрі әріптестік қарым-қатынастар жоғары деңгейде екенін атап өтті.
– Сингапурмен бұрыннан жақсы байланысымыз бар. Мен Ли Куан Ю мырзамен көп жыл достық қарым-қатынаста болдым. Елдеріңіздің қазіргі Премьер-Министрімен де тығыз ынтымақтастықта жұмыс істеп келеміз. Халықаралық басқосулардың бәрінде жүздесіп, қарым-қатынасымызды одан әрі нығайту жөнінде әңгімелесеміз, – деді Елбасы.
Нұрсұлтан Назарбаев Қазақстанның туризмді дамытуға мүдделі екенін атап өтіп, Астананың туристік әлеуетін арттыру үшін атқарылып жатқан шаралар жөнінде айтты. 
– Сіз – қонақ үй бизнесінде танымал адамсыз, әлемнің көптеген елдерінде жұмыс істеп жүрсіз. Астана – жаңа елорда. Біз оны туристік қалаға айналдырмақпыз. Бұл үшін біз Сингапурдың осы бағытта жүріп өткен жолын зерттеудеміз, – деді Мемлекет басшысы.
Онг Бэнг Сэнг Қазақстандағы өзінің алғашқы жұмыс тәжірибесі жөнінде айтты.
Сингапурлік бизнесмен Қазақстанның Нұрсұлтан Назарбаевтың басшылығымен қарқынды түрде өркендеп, дамудың жоғары нәтижелеріне қол жеткізгенін атап өтті.

///Кездесу барысында тараптар екіжақты қарым-қатынастардың қазіргі жай-күйі мен перспективаларын талқылады.
Екі көшбасшы да түрлі салалар бойынша өзара тиімді әріптестікті одан әрі дамытуға дайын екендерін мәлімдеді.
Қасым-Жомарт Тоқаев Иорданиямен арадағы инвестициялық және сауда-экономикалық ынтымақтастықты кеңейтуге әзір екенін айтты. Сондай-ақ, ол ІІ Абдаллаға Қазақстанның дінаралық диалогты нығайтуға қатысты бастамаларын үнемі қолдап келе жатқаны үшін ризашылығын білдірді.


///Қазақстан Президенті Қасым-Жомарт Тоқаев пен Беларусь Президенті Александр Лукашенко бірін-бірі Ұлы Отан соғысындағы Жеңістің 75 жылдығымен құттықтады.
Қасым-Жомарт Тоқаев Беларусь майдангерлері мен тыл ардагерлерінің фашистік агрессияға қарсы күрестегі көзсіз қайсарлығы мен ерен ерлігін атап өтіп, оларға мықты денсаулық, ұзақ өмір тіледі.
Александр Лукашенко Қазақстан мен Беларусьтің ортақ Жеңіске жетуге зор үлес қосқанын айтты. Сондай-ақ барша Қазақстан халқына шексіз алғысын жолдап, бақ-береке тіледі.
Әңгімелесу барысында тараптар пандемияның таралуы кезінде халыққа көмек беру, шағын және орта бизнеске қолдау көрсету үшін дер кезінде қабылданған шаралар жөнінде ақпарат алмасты.
Мемлекеттер басшылары екі ел үкіметтерінің сауда-экономикалық ынтымақтастықтың оң қарқынын сақтауға және Қазақстан мен Беларусь арасындағы стратегиялық серіктестіктің барлық саласы бойынша ықпалдастықты одан әрі арттыруға бағытталған іс-қимылдарын үйлестіру туралы уағдаластыққа қол жеткізді.
Сонымен қатар тараптар алдағы уақытта атқарылатын екіжақты іс-шаралардың кестесін және көпжақты ұйымдар мен форумдар аясындағы ықпалдастықтың перспективаларын талқылады.  
Телефон арқылы сөйлесуге Қазақстан тарапы бастамашы болды.
 

///
	 

	Президенттің атына жеделхат жолдаған аралдықтар Мемлекет басшысының тікелей қолдауымен Сырдария өзенінің арнасын реттеу және Солтүстік Арал теңізін сақтау (САРАТС) жобасының екінші кезеңі жүзеге асырылатыны туралы хабарды Арал ауданы тұрғындары қуанышпен қабылдағанын айтады.

	«Сіз теңіз тартылған кезде үдере көшкен халықты ата қонысқа қайтардыңыз, сөнген үмітті қайта жағып, күдікті үмітке алмастырдыңыз, ата кәсіпті жандандыру арқылы еңбек пен ерліктің биік үлгісін көрсеттіңіз», - делінген хатта.

	Соңында Арал ауданының тұрғындары теңіздің солтүстік бөлігін қалпына келтіруге бағытталған шаралар  үшін алғыстарын білдірген. Сондай-ақ олар жалпы еліміздің даму қарқынын, қоғамда қалыптасқан татулық пен тыныштықты атап өткен. 
///Қазақстан Президентіне Маңғыстау облысының қоғамдық-саяси ахуалы мен әлеуметтік-экономикалық жағдайы, аймақтағы коронавирусқа қарсы күрес шаралары және Жаңаөзен қаласын кешенді дамыту жоспарының орындалу барысы жайында баяндалды.
Серікбай Трұмов Қасым-Жомарт Тоқаевқа облыс экономикасын әртараптандыру,  өңдеу өнеркәсібі мен туризм, көлік-логистика бағыттарын дамыту, ауылшаруашылығы саласындағы шағын несиелеуді қолдау шаралары туралы айтты.
Мемлекет басшысы өңірдегі қоғамдық-саяси жағдайдың тұрақтылығын қамтамасыз ету, өндірісті дамыту мен аймаққа инвестиция тарту, туризм саласындағы жобаларды жүзеге асыру және коронавирус індетіне қарсы күрес жөнінде бірқатар тапсырма берді.    

///Кездесу барысында Елбасы жаңа министрліктің алдына қойылған міндеттердің маңыздылығына тоқталып өтті.
Атап айтқанда, Нұрсұлтан Назарбаев жаңа технологияны қолдану арқылы өндірілетін қорғаныс және аэроғарыш өнеркәсібі өніміне деген сұранысты қамтамасыз ету үшін отандық кәсіпорындар өз мүмкіндіктерін барынша пайдалану қажеттігіне назар аударды.
Б.Атамқұлов министрлікте жүргізіліп жатқан кешенді ұйымдастырушылық іс-шаралардың аяқталуға таяғаны жөнінде хабардар етті.
Сондай-ақ, Қорғаныс және аэроғарыш өнеркәсібі министрі Мемлекет басшысына азаматтық салада қолдануға жарамды өнім шығаруға мультипликативтік әсер беретін аэроғарыш саласын дамытудың, қорғаныс кешенінің өндіріс қуатын арттырудың перспективасы туралы баяндады.
Нұрсұлтан Назарбаев кездесу қорытындысы бойынша бірқатар нақты тапсырма берді. 

///БҰҰ Бас Ассамблеясы 74-сессиясының Жалпы дебаттарында Мемлекет басшысы Қасым-Жомарт Тоқаевтың сөз сөйлеуі Нью-Йорк сапарының басты оқиғасы болды.
Қазақстан Президенті халықаралық беделді мінберде БҰҰ бүкіл адамзаттың мүддесін қорғайтын әмбебап әрі бірегей ұйым екенін мәлімдеді.
– Бүгінде Ұлттар ұйымы ғаламдық даму және өркениеттер сабақтастығын қамтамасыз етуде аса маңызды рөл атқарып келеді. Бас хатшы Антониу Гутерриштің әр адам мен мемлекет тағдырын ортақ құндылық деп тауып, назардан тыс қалдырмау идеясын Қазақстан толық қолдайды,– деді Қасым-Жомарт Тоқаев.
Мемлекет басшысы 2030 жылға дейінгі Орнықты даму мақсаттарын жүзеге асыруда елеулі кедергі келтіріп отырған әлемдегі геосаяси және геоэкономикалық өзгерістерге қатысты өзінің алаңдаушылығын білдірді.
Осыған байланысты Президент ғаламның жаңа шынайы келбеті жағдайындағы сын-қатерлердің негізгі факторларын атап көрсетті.
– Біріншіден, ескі қақтығыстардың қайта қаулап, әлемнің әр түкпіріндегі жағдайдың ушығуы бұрынғы бөліністердің жігін ашып, жаһандық державаларды толықтай әскери қақтығыс жағдайына жеткізіп, жаңа мәселелер туындатып отыр, – деді Қасым-Жомарт Тоқаев.
Мемлекет басшысы екінші фактор ретінде ғаламдық және аймақтық ойыншылар арасындағы қарым-қатынаста бір-біріне деген сенімнің жоқтығын атады. Оның айтуынша, бұл бүгінгі қауіпсіздік құрылымы мен қарулануды бақылау жүйесінің іргесін сөгіп, жаппай қарулануға әкеп соғуы мүмкін.
– Бұл сын-қатерлерді ұзақ мерзімді санкциялар, сауда соғысы, ғарыштағы бақталастықтың артуы, кибертехнологиялар мен жасанды интеллект тереңдетіп жіберді. Осы айтылғандардың барлығы ушыққан фундаменталды дағдарыстың қауіпті аспектілерінің көрінісі,– деді Президент.
Мемлекет басшысы үшінші фактор ретінде Солтүстік пен Оңтүстік арасындағы әлеуметтік, экономикалық және технологиялық теңсіздікті, көзқарастар қақтығысының артуын, сонымен қатар ғаламдық қарыз дағдарысын атап көрсетті.
Қасым-Жомарт Тоқаев протекционизм мен ұлтшылдық саясатының күшеюі халықаралық әріптестік пен ынтымақтастыққа кедергі келтіріп отыр деп санайды.
Ғаламдық тұрақсыздық факторын тудыратын төртінші мәселе – қоршаған ортаның тозуы. Президент Орталық Азиядағы климаттың өзгеруі даланың шөлге айналуына, мұздықтардың еруіне және ауыз су мен ағын судың қайнар көзінің тартылуына әкеліп соғатынын мәлімдеді.
– Осындай күрделі жағдайда Қазақстан инклюзивті және орнықты даму, жан-жақты диалог пен бейбітшілікті сақтау саясатын ұдайы жүзеге асырып келеді, – деді Мемлекет басшысы.
Президент ядролық қарудан азат бейбітшілікке қол жеткізу Қазақстан үшін негізгі басымдық болып табылатынын атап өтті. Баяндамада еліміздің антиядролық бастамаларына, Қазақстанның Тұңғыш Президенті – Елбасы Нұрсұлтан Назарбаевтың қаруды таратпау және қарусыздану процесіне қосқан елеулі үлесіне зор көңіл бөлінді.
Қасым-Жомарт Тоқаев Иранға қатысты жан-жақты қамтылған бірлескен іс-қимылдар жоспары мен Корей түбегін ядролық қарусыздандыруды жүзеге асырудағы проблемалар тараптардың өзара мүдделерін ескере отырып, тек саяси әдіс-тәсілмен ғана шешілуі керек деп есептейді.
Мемлекет басшысы өз баяндамасында Азиядағы өзара ықпалдастық және сенім шаралары жөніндегі кеңесті қауіпсіздік пен даму бойынша толыққанды аймақтық ұйым ретінде қайта құруды ұсынды. Оның айтуынша, Қазақстан бұл ұсынысты 2020 жылы аталған ұйымға төрағалық ету кезінде жүзеге асыруды қолға алмақ.
Президент Ауғанстан мен Таяу Шығыстағы жағдайға қатысты біздің елдің ұстанымын айтып, «Жусан» гуманитарлық операциясының тәжірибесімен бөлісуге әзір екенін білдірді.   
Қасым-Жомарт Тоқаев БҰҰ өз миссиясын орындау барысында кезігетін кейбір кедергілерге назар аударды. Осы орайда, Мемлекет басшысы Бас хатшы Антониу Гутерриштің БҰҰ-ны реформалау жөніндегі нақты әрі батыл қадамдарын ұйымға мүше-мемлекеттердің барлығы кеңінен қолдауға лайықты екенін атап өтті.
Орнықты даму мақсаттары туралы айта келе, Президент биылғы мамыр айында Қазақстанда ашылған Халықаралық ұйымдар ғимаратының базасында Орталық Азия мемлекеттері мен Ауғанстан үшін Орнықты даму орталығын құру жөнінде ұсыныс білдірді.
Қасым-Жомарт Тоқаевтың баяндамасының толық мәтінімен мына сілтеме арқылы таныса аласыз.


///Қасым-Жомарт Тоқаевқа биылғы қаңтар айындағы қаржы-кредит саясатының жүзеге асырылу барысы туралы баяндалды.
Ерболат Досаев Үкіметтің кеңейтілген отырысында Президенттің қаржы тұрақтылығын қамтамасыз ету үшін берген тапсырмаларының орындалуы жөнінде мәлімдеді.
Сонымен қатар Қазақстан Республикасының Ұлттық қорын басқарудың 2019 жылғы есебі берілді.
Кездесу қорытындысы бойынша Мемлекет басшысы бірқатар нақты тапсырма берді.
///Формуға екі ел бизнесінің 450-ден астам өкілі қатысты. Қазақстан Президенті жиынға қатысушылар алдында сөйлеген сөзінде елдеріміздің сауда-экономика саласындағы ынтымақтастығын дамытудың маңыздылығын айтып, бұл қарым-қатынасты кеңейтуге әлеуетіміздің жеткілікті екенін атап өтті.
Мемлекет басшысы қолайлы инвестициялық ахуалды қалыптастыру үшін Қазақстанда қабылданып жатқан шараларға және оның нәтижелеріне тоқталды.
– Польша азаматтары Қазақстанда визалық талаптардан босатылған. Шағын және орта бизнесті, машина жасау және ауыл шаруашылығын дамыту жөнінде жұмыс топтары құрылды. Елдеріміз арасында жұмыс істеп жатқан үкіметаралық комиссияның рөлі маңызды, – деді Қазақстан Президенті.
Сонымен қатар, Нұрсұлтан Назарбаев еліміздің жаңа экономикалық «Жібек жолы» құрылысына қатысуы жөнінде айтып, екіжақты экономикалық ынтымақтастық аясында іске асырылып жатқан Қазақстан-Польша жобаларына тоқталды.
– «Польфарма» фармацевтикалық компаниясы табысты серіктестіктің жарқын мысалы саналады. «Астана – жаңа қала» арнайы экономикалық аймағында «Селена групп» компаниясы құрылыс материалдарын шығаратын жобаны іске асырды. «ҚазТехМаш» зауыты «Пронар» поляк технологиясын қолдана отырып, Петропавлда ауыл шаруашылығы техникаларын жасауға кірісті. Жалпы, Қазақстанда поляк капиталының қатысуымен 115 кәсіпорн жұмыс істеуде, – деді Мемлекет басшысы.
Нұрсұлтан Назарбаев экономикалық қарым-қатынасты одан әрі дамытуға мүдделілік танытып, Қазақстанда алдағы кезеңде бизнес жүргізуге себеп болатын бірқатар мәселені атап өтті.
– Президент жанында Шетелдік инвесторлардың кеңесі жұмыс істейді. 61 елдің азаматтары үшін визасыз режім енгізілген. 10 арнайы экономикалық аймақ пен 20-ға жуық индустриялық аймақ жұмыс істеуде. Мемлекет осы аймақтардың жұмысына қатысушыларды қажетті инфрақұрылыммен қамтамасыз етіп отыр. Оларға салық жеңілдіктері мен артықшылықтар берілген. Бұдан бөлек, жер қойнауын пайдалануға лицензия алу және шартқа отыру тәртібі жеңілдетілді, – деді Қазақстан Президенті.
Сондай-ақ, Мемлекет басшысы поляк бизнесмендерін еліміздегі кәсіпорындардың активтерін жекешелендіруге қатыстыру арқылы ынтымақтастықты нығайту және аграрлық секторда қарым-қатынас орнату мүмкіндіктеріне тоқталды.
Нұрсұлтан Назарбаев Қазақстанның жеделдетілген жаңғыру үдерісі экономикалық байланыстарды кеңейтудің қосымша мүмкіндігі болып саналатынын айтты.
– Біз іскерлік туризмнен экологиялық және рухани туризмге дейінгі туризмнің барлық түрін дамытуға зор мән береміз. Тікелей әуе қатынасының орнағанын ескеріп, өзара ынтымақтасуға және туристік өнімдерді ілгерілетуге мүдделіміз. «ЭКСПО» көрмесі аяқталған соң оның базасында «Астана» халықаралық қаржы орталығы жұмысын бастайды. Сондай-ақ, «ЭКСПО» базасында Жасыл технологиялар мен инвестицияларды дамыту жөніндегі халықаралық орталық жұмыс істейтін болады, – деді Нұрсұлтан Назарбаев.
Соңында Қазақстан Президенті бизнесті дамыту және өзара тиімді серіктестікті нығайту үшін бизнесмендерді барлық мүмкіндікті пайдалануға шақырды.




///
	 

	А.Есімов Алматының 9 айдағы әлеуметтік-экономикалық дамуы туралы баяндады.

	Кездесу барысында Қазақстан Президенті қала инфрақұрылымын жетілдіру жөніндегі қызметті жалғастыру қажеттігін атап өтті.

	– Қала экологиялық ахуалды жақсарту, қоғамдық көлікті газға көшіру, жолдарды жөндеу, көлік жолайрықтары құрылысы жұмыстарын жүргізуде. Сондай-ақ, мен Алматы төңірегінде айналма жолдар салуды тапсырдым. Мұның бәрі халықтың тұрмысы мен қала экономикасын жақсартуға септігін тигізеді. Алматы еліміздің өңірлері арасында алда келеді, – деді Нұрсұлтан Назарбаев. 

	Мемлекет басшысы Алматыда қала экономикасының негізгі саласының бірі болуға тиіс туризм индустриясын дамытуға баса назар аударды.  

	– Менің тапсырмам бойынша туризмді дамыту жөнінде біраз жұмыс жүргізілуде, сонын ішінде Алматы тауларының әлеуетін пайдаланып, шаңғы спортын дамыту маңызды орын алады. Бұл жаңа жұмыс орындарын ашуға да мүмкіндік береді, – деді Нұрсұлтан Назарбаев.

	Қазақстан Президенті Велосипедшілердің халықаралық одағы бастамасымен жақында болып өткен бірінші велосипедшілер жарысының Алматының халықаралық таныстырылымы үшін маңызы зор болғанын атап өтті. Сондай-ақ, қазіргі кезде 2017 жылы Бүкіләлемдік қысқы универсиада өткізуге дайындық жасалуда.  

	– Біз 2022 жылы Алматыда Қысқы Олимпиадалық ойындарды өткізу үшін өтініш бердік. Мұндай маңызды жарысты өткізу қалада спортты дамытуға оң әсер етіп, Алматы арқылы күллі әлемнің еліміз туралы көбірек білуіне мүмкіндік беруге тиіс, – деді Нұрсұлтан Назарбаев.

	Кездесуде А.Есімов 9 айдың қорытындысы бойынша қала тіршілігінің барлық саласында оң қарқын бар екенін мәлімдеді.

	– Өткен жылдар ішінде барлығы 40 білім беру нысаны, 18 денсаулық сақтау нысаны салынды, 1000 шақырымнан астам жолға жөндеу жұмысы жүргізілді, жаңадан 214 шақырымдық жол салынды. Спорттық және мәдени іс-шаралар өткізу үшін пайдаланылатын спорт нысандары да қайта жөнделді, – деді Алматы қаласының әкімі.

	А.Есімов Мемлекет басшысының тапсырмасына сәйкес Алматыны ірі туристік орталық ретінде дамыту жөнінде жұмыстар жүргізіліп жатқанына тоқталды.

	– Біз Бүкіләлемдік Туристік орталық басшылығымен кеңес өткіздік. Бізге әлемнің барлық елінен қысқы спорт түрлері жөніндегі мамандар келді, пайдалы келіссөздер өтті және олардың қолдауымен бірқатар іс-шаралар өткізу туралы уағдаластыққа қол жеткізілді, – деді Алматы қаласының әкімі.

	Кездесу қорытындысында Мемлекет басшысы Алматының инфрақұрылымын одан әрі дамыту және қала тұрғындарының әл-ауқатын арттыру жөнінде бірқатар нақты тапсырмалар берді. 


///Қазақстан Президенті Қасым-Жомарт Тоқаев ұлттық жоғары оқу орындарының және Бас прокуратура жанындағы Құқық қорғау органдары академиясының ректорларын, Қазақстан Республикасы Ұлттық мұражайының директоры мен «Астана Опера» мемлекеттік опера және балет театрының басшысын тағайындау тәртібін қайта қарау туралы Жарлыққа қол қойды.
Жарлыққа сәйкес аталған мекемелердің бірінші басшыларын тиісті саланы жетекшілік ететін уәкілетті органдар тағайындайтын болады. Жауапты лауазымдарға үміткерлерді іріктеу конкурс негізінде жүргізіледі.
Жаңа тағайындау тәртібі келесі ұлттық жоғарғы оқу орындарына қатысты:
///Мемлекет басшысына «Астана» халықаралық қаржы орталығының елдегі қаржы нарығын дамыту, инвесторлар мен қаржы қызметтері тұтынушыларының құқықтары мен мүдделерін қорғау және АХҚО алаңында сауда-инвестициялық ынтымақтастық бойынша атқарылатын жұмыс жоспары туралы баяндалды.
Қасым-Жомарт Тоқаев дағдарыстан кейін экономиканы қайта қалпына келтіру кезінде АХҚО-ның алдына қойылған міндеттерді тиімді іске асырудың маңыздылығына тоқталды.
Осы орайда Қазақстан Президенті инвестиция тарту және мемлекеттік активтерді жекешелендіру барысында, қор нарығын дамытуда АХҚО әлеуетін белсенді пайдалануды тапсырды. Ал шаруашылық дауларды шешуде АХҚО соты мен төрелік орталығына бизнестің қолжетімділігін қамтамасыз ету тиіс.
Сонымен қатар Президент АХҚО инвестициялық салық резиденттігі бағдарламасын ілгерілету үшін Сыртқы істер министрлігі мен мемлекетіміздің шетелдегі өкілдіктерінің бірлескен жұмыстарын жандандыру қажеттігін атап өтті.
Кездесу барысында Қайрат Келімбетов Орталықтың экожүйесі толық қалыптасқанын, карантин шаралары кезінде оның тұрақты жұмыс істегенін баяндады.
Сондай-ақ Қайрат Келімбетов Қасым-Жомарт Тоқаевқа Қазақстанда алғаш рет АХҚО алаңында бұрын-соңды болмаған қаржы құралдары енгізілгені, атап айтқанда, юаньмен көрсетілген облигациялар шығарылып, облигацияның исламдық баламасы – сукуктың кросс-листингі өткізілгені туралы айтты. 
Кездесу соңында Мемлекет басшысы «Астана» халықаралық қаржы орталығын одан әрі дамыту бойынша бірқатар нақты тапсырма берді.


/// 
Іс-шара аясында Мемлекет басшысы индустриялық-инновациялық жобалар көрмесін аралап көрді.
Жалпыұлттық телекөпір барысында индустриялық-инновациялық бағдарлама қорытындысы шығарылып, Индустрияландыру картасының жаңа 18 нысаны таныстырылды. Оларды Қазақстан Президенті онлайн режімінде іске қосты.
Іс-шараға қатысушыларға арнаған сөзінде Мемлекет басшысы елдің индустриялық-инновациялық даму аясында қол жеткен табыстарын атап өтті.
Биыл Қазақстан бірінші рет әлемдік жетекші экспорттаушылардың елулігі қатарына кіріп, 43-орынды иеленді. 2014 жылдың қорытындысы бойынша Қазақстан экспортының көлемі бүкіл Орталық Азия өңірі экспортының көлемінен 30 пайызға асты. Біздің экспортымыздың төрттен біріне жуығы дайын, өңделген өнім болып отыр. Бұл – Қазақстанның Дүниежүзілік сауда ұйымының толық құқылы мүшесі ретінде сәтті қадам жасауы үшін маңызды көрсеткіш. Сонымен қатар Дүниежүзілік банк дерегі бойынша, өткен бес жылда біздің өңдеуші өнеркәсіп салаларының өнімдері 24 миллиард долларға жетті, яғни 7 миллиард долларға ұлғайды. Қазіргі жаһандық дағдарыстың теріс ықпалдарына қарамастан, биыл осы салалар жалпы өсім берді. Бұл жағдай ұлттық экономика дамуының оң қарқынын сақтауға септігін тигізеді, – деді Нұрсұлтан Назарбаев.
Қазақстан Президенті биыл металлургия, машина жасау, химия өнеркәсібі, ауыл шаруашылығы және құрылыс индустриясы салаларында 120 индустриялық жоба жүзеге асырылғанын да айтты.
Бұлар – негізінен шағын бизнеспен бірге сыртқы экономикалық ықпалдарға төзімді болып келетін орта кәсіпорындар. Нәтижесінде Қазақстан экономикасының жалпы орнықтылығы геоэкономикалық өлшем бойынша нығайды, – деді Мемлекет басшысы.
Нұрсұлтан Назарбаев индустрияландыру нақты еңбек өнімділігін арттыруға мүмкіндік беретінін атап өтті.
Қазіргі кезеңде бұл көрсеткіш 1,6 есе өсті. Біз өнімділікті 10 жылда 2 есеге ұлғайту жөніндегі мақсатымызды орындауға жүйелі түрде жақындап келеміз, – деді Қазақстан Президенті.
Мемлекет басшысы бүгінгі телекөпір барысында іске қосылған жобалар аясында 3300 жаңа тұрақты жұмыс орны ашылғанын айтты.
Бұлар өнеркәсіптік өндірістің 8 перспективалы саласында жүзеге асырылды. Жаңа кәсіпорындардың әрқайсысы жыл сайын орта есеппен 81 миллиард теңгенің өнімін өндіретін болады. Ең аз деген есеппен алғанда, бұл жобалар экономикамызға шамамен 270 миллиард теңге қосымша табыс әкеледі, – деді Нұрсұлтан Назарбаев.
Қазақстан Президенті бірінші бесжылдық қорытындысы бойынша өңделмеген алтын  өндірісі 50 тоннаға дейін өскеніне, яғни 2 еседен асқанына назар аударды.
Өндірілген алтынның 90 пайызы елімізде өңделеді. Осы жылдары Ұлттық банк 76 тонна отандық алтын құймаларын сатып алды. Міне, елдің алтын қорының нақты қазақстандық үлесі, – деді Мемлекет басшысы.
Нұрсұлтан Назарбаев елдің қара металлургиясы саласында үлкен өзгерістер болып жатқанын айтты.
Біз болат пен шойын өндірісін ұлғайтудан гөрі дайын өнім көлемінің өсіміне ден қойып келеміз. «АрселорМиттал Теміртау» комбинаты, Соколов-Сарыбай тау-кен байыту өндірістік бірлестігі, «ЕвразКаспиан Сталь», «КСП Стил», «Феррум Втор»  және басқа кәсіпорындарда  жаңа сортты-прокатты қуат көздері іске қосылды. Бес жылда арматураның жыл сайынғы өндірісі 8 есеге – 800 мың тоннаға дейін өсті. Құбыр шығару көлемі 140 мыңнан 210 мың тоннаға дейін ұлғайды. Ақтөбеде қуаттылығы 230 мың тонна рельс пен 200 мың тонна арқалық және швеллер шығаруға жететін рельс-арқалық зауыты іске қосылды. Бұл өнім бұрын біздің елде шығарылмайтын, – деді Қазақстан Президенті.
Мемлекет басшысы бүгінде Қазақстанның толыққанды агрохимиялық кластерін құру жұмысы жүріп жатқанын атап өтті.
Қазір тыңайтқыш өндірісінің көлемі жылына 400 мың тоннаны құрайды. Ауыл шаруашылығының әлеуетін және тыңайтқыш үшін қажетті шикізаттың бар екенін ескерсек, бұл жеткіліксіз. 2020 жылға қарай тыңайтқыш өндірісін 6-7 есеге – 2,7 миллион тоннаға дейін ұлғайту жоспарлануда. Бұлар  бұрын бізде шығарылмаған глифосат, калийлі және күрделі кешенді тыңайтқыш, пестицидтердің отандық өндірісіне арналған құрамдауыштар сияқты өнімдер болады. Бұл – «Қазфосфат» АҚ жұмысының, «Еврохим-Тыңайтқыш» ЖШС мен «Батыс калий» ЖШС жобаларын жүзеге асырудың, сондай-ақ қолданыстағы өндірістерді жаңғыртудың есебінен іске асады, – деді Нұрсұлтан Назарбаев.
Қазақстан Президенті «Нұрлы жол» бағдарламасын ескере отырып, машина жасау саласын дамытудың маңыздылығына назар аударды.
Шығыс Қазақстандағы толық циклды зауыт соның төңірегіндегі құрамдас жабдықтарды өндіруге арналған шағын және орта бизнес «белдеуі» сияқты жобалар орасан мәнге ие. Бұл бастапқы «қолмен құрастыру» сатысын аяқтап, автомобиль жасау саласын жаңа деңгейге шығаруға мүмкіндік береді, – деді Мемлекет басшысы.
Дәрі өндіру саласы мен жалпы ұлттық денсаулық сақтау жүйесін дамыту үшін Қарағанды фармацевтикалық кешенінің үшінші кезегі жобасының маңыздылығы да атап өтілді. Осы кешеннің толық қуатымен жұмыс істеуге көшуі дәрі-дәрмек препараттары өндірісін 1,5 есеге ұлғайтуға мүмкіндік береді.
Мемлекет басшысы индустрияландырудың қол жеткізілген нәтижелері Қазақстан экономикасын технологиялық тұрғыдан жаңғыртуды лайықты бастауға мүмкіндік тудырғанын атап өтті.
Біз жаһандық дамудың ерекшеліктері мен жаңа экономикалық жағдайларды ескере отырып, әрі қарай ілгерілеуіміз қажет, – деді Қазақстан Президенті.
Бұл ретте Нұрсұлтан Назарбаев елдің индустриялық-инновациялық дамуын қамтамасыз ету саласында аса ауқымды жұмыс күтіп тұрғанын айтты.
Өзгерген ішкі және жаһандық трендтер негізінде индустрияландыру бағдарламасын өзектілендіру маңызды. Атап айтқанда, индикаторлар санын азайту қажет. Халыққа жолдауымда айтқанымдай, басты көрсеткіш небәрі үшеу – еңбек өнімділігі, экспорт көлемі, негізгі капиталға инвестиция тарту. Осы бойынша жұмыс жүргізіп, дербес жауапкершілік жүктеу және талап ету керек, – деді Мемлекет басшысы.
Қазақстан Президенті экономиканың сервистік-индустриялық моделіне көшуді үдетудің маңыздылығына назар аударды.
Қызмет көрсетудің кәсіби қызметтер, инжиниринг, жоғары технологиялық сервистер, логистика және өзге де аралас секторлары сапалы даму жолына түсуге тиіс. Қаржы жүйесін оңтайландыру экономиканың нақты секторын ұзақ мерзім бойы және қолжетімді түрде несиелендіру мақсатын көздеуі керек. Біз экономикалық бәсеке үшін, шағын және орта бизнестің индустриялық дамуға қатысуының аясын  кеңейту үшін жаңа жағдайлар жасау мақсатымен ауқымды жекешелендіру жүргізудеміз. Оған тең мүмкіндіктер шартымен қатысу үшін отандық және шетелдік инвесторларды шақырамыз, – деді Нұрсұлтан Назарбаев.
Сондай-ақ Мемлекет басшысы жаңа әлеуметтік саясат адамдарға жаңа кәсіпорындарда, кәсіби біліктіліктің жаңа деңгейі арқылы еңбек етуге мүмкіндік беруді көздейтінін айтты. Бұл ретте индустрияландырудың маңызды әлеуметтік бағыты «Баршаға – кәсіби білім» жобасы болып саналады.
Нұрсұлтан Назарбаев жаңа инвестициялық саясаттың міндеттері индустрияландыру жобалары төңірегіне топтастырылуы тиістігін айтты.
Қазақстанға 2015 жылдың бірінші жартысында 7,5 миллиард доллардан астам шетелдік инвестиция тартылды. Негізгі инвестор елдермен – Қытаймен, Ресеймен, Франциямен, Ұлыбританиямен, Түркиямен, Үндістанмен, Жапониямен уағдаластықтар жүзеге асырылуда. Жалпы құны 40 миллиард долларға жуық 120 жаңа жоба бойынша жұмыс жүргізіліп жатыр. Ресеймен өзара инвестициялық іс-қимылды арттырудың болашағы зор. Оны жетекші ресейлік компаниялармен ынтымақтастық желісі бойынша ғана емес, жыл сайын біз айналысатын өңіраралық ынтымақтастық аясында да өрбіту керек. Үкімет пен әкімдер еуразиялық интеграция мүмкіндіктерін пайдалана отырып, осы бағытты кеңірек игергені жөн, – деді Мемлекет басшысы.
Сонымен бірге Қазақстан Президенті дағдарыстық құбылыстарға қарамастан көптеген шетелдік компаниялар еліміздегі өз өндірістерін кеңейтіп жатқанына назар аударды. Мәселен, бүгінде 30 компания қайтадан инвестиция салу кезеңінде тұр, олардың 6-ауы өндірістерін бастады.
Мемлекет басшысы отандық ғылымның күш-жігерін индустрияға арналған қолданбалы міндеттер төңірегіне жұмылдыру қажеттігіне тоқталды.
Ғылыми зертеулерді қаржыландырудағы басымдықтарға қатысты көзқарасты өзгерту, ғылыми әзірлемелерді коммерцияландыру маңызды. Экономиканың жаңа бағыттары үшін технологиялық негіздер қалыптастырған жөн. Бұл мәселе бойынша жұмыс бабындағы міндеттің қозғаушы күші (драйвері) және негізгі иесі трансұлттық корпорациялар болып табылады. Жоғары технологиялық стартап-компаниялардың жетіспеушілігі мәселесін шешу қажет, – деді Қазақстан Президенті.
Нұрсұлтан Назарбаев шара аясында іске қосылған жаңа индустриялық жобалар Тәуелсіздік күніне орай барша Қазақстан халқына жасалған сыйлық екенін айтты.
Мен бүгін тағы да барлық отандық кәсіпкерлерді Отанымыздың индустриялық қуатын нығайту ісіне белсене қатысуға шақырамын. Бұл – болашағымыз, тек осылайша ғана біз алға жылжимыз, өзге дамыған елдерден қалып қоймаймыз. Жастарымызды жаңа кәсіпорындар құрылысына қатысуға, жаңа мамандықтарды меңгеруге, сөйтіп өз болашағын өзі жасауға шақырамын. Бұл – уақыттың талабы. Бәріңізге Қазақстанның экономикалық әлеуетін артыра түскен жаңа жетістіктер үшін тағы да ризашылық білдіремін, – деді Мемлекет басшысы.
Соңында Қазақстан Президенті баршаны алдағы мерекелермен – Тәуелсіздік күнімен және Жаңа жылмен құттықтады.
Іс-шара аясында Мемлекет басшысы «Алтын сапа» конкурсының «2015 жылдың үздік индустриялық жобасы» арнаулы сыйлығын KAZ Minerals тобының президенті В.Кимге,  «2015 жылдың үздік инновациялық жобасы» сыйлығын  «Элтекс Алатау» ЖШС директоры Н.Жәнібековке, «Парыз» конкурсының бас жүлдесін «Самұрық-Энерго» АҚ басқармасының төрағасы А.Сатқалиевке тапсырды.
***
Индустрияландыру картасы аясында 2015 жылы 120 жаңа нысан пайдалануға берілді және 10 мың тұрақты жұмыс орны ашылды.  2010 жылдан 2015 жылға дейін барлығы 85 мың тұрақты жұмыс орны құрылып, 890 жоба іске асырылды. Соның 90 пайызы жеке бизнестің қаражаты есебінен жүзеге асты.
 
 






///
	 

	Кездесу барысында екіжақты ынтымақтастықтың негізгі бағыттары, бұрын қол жеткізілген уағдаластықтарды жүзеге асыру барысы, сондай-ақ халықаралық күн тәртібінің өзекті мәселелері талқыланды.

	Қазақстан Президенті Түрікменстанның біздің елге жақын әрі бауырлас мемлекет екенін атап өтті.

	- Біз әрдайым саяси-экономикалық жақсы қарым-қатынаста болдық және оны әрі қарай жалғастыруға дайынбыз. Қазір маңызды жоба – Қазақстаннан Түрікменстан мен Иран арқылы Парсы шығанағына шығатын теміржол құрылысын аяқтау күтіліп отыр. Ол аяқталысымен бүкіл өңірдегі  сауда қатынастары мүлде жаңа деңгейге көтеріледі, - деді Нұрсұлтан Назарбаев.

	Өз кезегінде Р.Мередов Президент Гүрбангулы Бердымухамедовтың жылы лебізін жеткізді. Сондай-ақ  Қазақстан-Түрікменстан-Иран теміржолы құрылысының барысы туралы әңгімелеп, оны іске қосудың әуелгі мерзімі жөнінде хабардар етті. Сонымен қатар, Р.Мередов сауда-экономикалық, көлік-коммуникациялық, отын-энергетикалық және мәдени-гуманитарлық салалардағы екіжақты іс-қимылдардың дамуын атап өтті. 


///
	 

	Кездесуде Елбасы Қазақстан халқына Жолдауында жария етілген жаңа экономикалық бағдарламаны жүзеге асыруға бүкіл өңірлер қатысуы қажеттігін айтты.

	Нұрсұлтан Назарбаев алға қойылған барлық міндеттерді жүзеге асыру үшін облыс әкімдерінің бар мүмкіндіктерін тиімді пайдалануы керектігіне назар аударды.

	Сондай-ақ әкімдер Президентке өздері басқарып отырған өңірлердің әлеуметтік-экономикалық дамуы мен негізгі мемлекеттік бағдарламалардың жүзеге асырылу барысы туралы баяндады. 


///Мемлекеттер басшылары қазақ-қырғыз қатынастарының қарқынды дамып келе жатқанын атап өтіп, ынтымақтастықты одан әрі дамытудың перспективаларын талқылады.
Тараптар Қасым-Жомарт Тоқаевтың биылғы 27 қарашада Қырғыз Республикасына жасаған мемлекеттік сапарының қорытындыларын жоғары бағалап, қол жеткізілген уағдаластықтардың тиімді жүзеге асырылуы екі елдің стратегиялық серіктестігін дамытуға тың серпін беретініне сенім білдірді.
Сонымен қатар Президенттер бір-бірін келе жатқан Жаңа жылмен құттықтады. Қасым-Жомарт Тоқаев Сооронбай Жээнбековке мемлекеттік қызметте табыс, бауырлас қырғыз халқына бақ-береке тіледі.
///Әңгіме барысында ынтымақтастықтың перспективалы бағыттарына қатысты кең ауқымды мәселелер талқыланды.
Мемлекет басшысы IRENA агенттігінің көптеген елдердің жаңартылатын энергетика саласындағы күшін жұмылдырушы ретіндегі  рөлін атап өтті.  
Тараптар серіктестік қарым-қатынастардың табысты дами беретініне сенім білдірді.
Жаңартылатын энергия көздері жөніндегі халықаралық агенттік 2009 жылы қаңтарда құрылды. Қазіргі уақытта оның жарғысына барлық континенттің 140-тан астам елі қол қойған.


/// 
Мемлекет басшысы Ақтөбе қаласына келді. Сапар барысында бірқатар нысандарға бару және «Жастық! Жігер! Еңбек!» атты республикалық жастар форумына қатысу жоспарланған. 
///Салтанатты рәсімге студент жастар, олардың ата-аналары, университеттің Қамқоршылық кеңесінің өкілдері мен оқытушылар қатысты.
Мемлекет басшысы Назарбаев Университетінің түлектерін осы айтулы күнмен құттықтап, олардың бүгінгі табысына студенттер мен ұстаздардың, университеттің Қамқоршылық кеңесі мен барлық қызметкерлерінің бірлескен күш-жігерінің арқасында қол жеткізіліп отырғанын атап өтті. 
– Көктемнің осы шуақты күні қуанышты сәтпен – диплом алған жас мамандардың кәсіби еңбек жолын бастауымен тұспа-тұс келіп отыр. Бүгін  Университеттің 737 түлегі оқуды аяқтады. Оқу орнының тарихында біз тұңғыш рет 9 ғылым докторын даярлап шығардық, – деді Қазақстан Президенті.      
Нұрсұлтан Назарбаев университет дипломына ие болғандардың еңбек нарығында бәсекеге қабілеттілігі жоғары екеніне назар аударды.
– Алдыңғы жылдары бұл университетті мыңнан астам студент бітіріп шықты. Олардың жартысы әлемдегі беделді оқу орындарында білімін одан әрі жалғастырды. Еңбек нарығына қосылған түлектер өздерінің бәсекеге қабілеттілігін және сұранысқа сай екендерін дәлелдей алды. Олар еліміздің ірі компанияларында, ғылым, медицина және мемлекеттік қызмет саласында жұмыс істеп жатыр, – деді Мемлекет басшысы.    
Қазақстан Президенті бұл жетістіктерге меритократия мен бәсекелестік негізіндегі іріктеу жүйесін дамытуға бағытталған тиімді білім беру моделінің арқасында қол жеткізілгенін айтты.
Нұрсұлтан Назарбаев білім мекемелеріне қабылдау үшін өткізілетін іріктеудің әділдік пен ашықтық қағидаттарына негізделетінін атап өтті.   
– Университет пен зияткерлік мектептердің есігі дарынды, еңбекқор және білімге құштар жастар үшін әрқашан ашық. Оқу орнына түсу, білім саласында жетістікке жету жолында әділеттілік сақталады және ол ешқандай субъективті факторларға тәуелді емес, – деді Мемлекет басшысы.      
Қазақстан Президенті студенттер санының көбеюіне байланысты  келешекте оқу орнының институционалдық әлеуетін арттыру қажеттігіне назар аударды.
– Білім алып жатқан студенттер саны бүгінде 4 мыңға жетті, болашақта олардың саны екі есе артады. Бүгін мұнда әлемнің 55 елінен келген ғалымдар жұмыс істейді. Олар дәріс оқып қана қоймай, ғылыми  жұмыстармен де белсене айналысуда. Білім беру мен зерттеу ісі ағылшын тілінде жүргізіледі. Қазірдің өзінде мыңнан астам зерттеу еңбегі жарияланды. Олардың арасында ең көп сілтеме жасалатын әлемдік ғылыми басылымдарда жарық көргендері бар, – деді Нұрсұлтан Назарбаев.          
Мемлекет басшысы білім беру нарығында жаһандық бәсекенің күшейіп келе жатқанын айтып, таяу және алыс шетелдерден студенттер мен жас ғалымдарды көбірек тарту қажеттігін атап өтті.
Қазақстан Президенті зерттеулер сапасын арттыруға және жастарға ғылыми байланыстарын кеңейтуге мүмкіндік беретін тиісті гранттар бөлудің маңыздылығына назар аударды.
Сонымен қатар, Нұрсұлтан Назарбаев университеттің халықаралық байланыстар аясын кеңейту және оны жаһандық академиялық ортамен интеграциялау туралы айтты.
– Әлемнің жүзден астам білім беру және ғылыми орталықтарымен серіктестік орнатылды. Назарбаев Университеті Азия университеттері альянсының тең құрылтайшысы болды. Альянсқа Қытайдың, Гонконгтың, Үндістанның, Индонезияның, Жапонияның, Оңтүстік Кореяның, Малайзияның, Сингапурдің және тағы басқа елдердің жетекші жоғары оқу орындары кірген. Сонымен бірге, халықаралық байланыстар аясын одан әрі кеңейтіп, әріптестердің озық тәжірибесін үйрене отырып, өзіңнің бірегейлігіңді де сақтау керек, – деді Мемлекет басшысы.       
Сондай-ақ, Қазақстан Президенті осы университет тәжірибесін еліміздегі бүкіл жоғары білім беру жүйесі көлемінде қолданудың маңыздылығын атап өтті.
– Отандық жоғары оқу орындарының басқарушылары мен оқытушылары осында білімін жетілдіріп, алған үздік тәжірибе мен меңгерген машығын өз оқу орындарына енгізулері керек. Назарбаев Университеті – жаңа жаһандық жағдайдағы сын-қатерлерге деген біздің стратегиялық жауабымыз. «Болашақ» бағдарламасына бөлінетін қаржының бір бөлігін осы Университетте оқытуға жұмсайтын кез келді. Нарыққа өз идеялары мен технологияларын ұсынатын жас ғалымдарға ақыл-кеңес, бастапқы капитал, кеңсе, маркетингтік және заңгерлік көмек түріндегі кешенді қолдау жасалуға тиіс, – деді Нұрсұлтан Назарбаев.  
Мемлекет басшысы университеттің бірқатар ғылыми жобалары мен стартаптарын іске асыруына көмектесу қажеттігін атап өтті.
Қазақстан Президенті өзінің «Болашаққа бағдар: рухани жаңғыру» атты мақаласында айтылған табысқа жетудің басты талаптары туралы ойларын түлектердің есіне салды. 
– Қазіргі заман – ертеректе оқыған-тоқығанын көңіліне тоқ санамайтын, жаңа білім алуға қабілетті, жаңа өзгерістерге бейім, зерттеушілер мен инвесторлардың тілінде сөйлей алатын адамның заманы. Міне, осындай жанның ұпайы түгел болады. Мен өмірлік тәжірибеме сүйеніп,  азаматтарымыздың жаңа дәуірде нақты қасиеттерге ие болуы қажет екендігіне көзімді жеткіздім. Ең алдымен, бәсекеге қабілетті болу қажет. Бұл тек экономикамызға ғана емес, әрбір нақты адамға қатысты. Прагматик әрі патриот болу керек. Білімді дәріптеуден қашпау керек. Адам неғұрлым көп білген сайын оның мүмкіндігі де соғұрлым арта түседі. Назарбаев Университетінің студенттері мұны бәрінен де жақсы түсінеді деп сенемін, – деді Мемлекет басшысы.           
Нұрсұлтан Назарбаев қоғамның эволюциялық даму бағытын сақтап, ұғымтал болу, әлем тілдерін білу және жаһанда болып жатқан жаңа үрдістерді түсіне білу тұлға ретінде жетіле түсу үшін аса маңызды екенін атап өтті. 
– Сіздерді тәуелсіз Қазақстанның дамуы мен өркендеуіне лайықты үлес қосады деп сенемін. Қол жеткізген жетістіктеріңіз өздеріңіз білім алған университеттің де беделі мен танымалдығының артуына септігін тигізеді. Ол үшін сіздер ерінбей еңбек етіп, алға қойған мақсат жолында табанды түрде ілгерілей берулеріңіз керек, – деді Қазақстан Президенті.










/// 
Мемлекет басшысының атына келіп түскен, оған  мықты денсаулық, табыс және бақ-береке тілеген құттықтауларда еліміздің қарқынды дамуы жолындағы, оның халықаралық аренадағы беделін нығайту және Қазақстан халқының әл-ауқатын арттыру ісіндегі Нұрсұлтан Назарбаевтың орасан зор рөлі атап өтілген.
Мысалы, Түрік Республикасы Үкіметінің жанындағы ынтымақтастық және үйлестіру жөніндегі түрік агенттінің Қазақстандағы өкілі М.Бодур Нұрсұлтан Назарбаевтың тәуелсіз елді қалыптастыруға және дамытуға, маңызды жаһандық бастамаларды ілгерілетуге, сондай-ақ республикамызды өркендетуге қосқан елеулі үлесін атап өткен.
Ресей Федерациясы Орынбор облысының губернаторы Ю.Берг Орынбор өңірі мен Қазақстанды ортақ тарих, ынтымақтастық және берік достық қарым-қатынастар, тату көршілестік байланыстырып отырғанын  айтқан.
«Біз Орынбор облысымен достық және іскерлік байланыстарды нығайтуға күш салып отырғаныңыз үшін Сізге ризамыз», – делінген хатта.
«Қазмырыш» компаниялар тобының мыңдаған адамдық ұжымы өз хатында Қазақстанның бүгінде әлемде беделді және халықаралық қоғамдастыққа танылған егемен ел екенін атап өткен.    
«Біз горновой болып домна пеші жанында тұрған адамның мінезі аса жоғары температуралық режімде сынақтан өтетінін білеміз. Сіздің өміріңіз бен тағдырыңыз солай қалыптасып, жылдар өте келе Қазақстан деп аталатын алып мемлекеттің басшылығына келдіңіз. Халқыңыз мен еліңізді елеулі экономикалық және әлеуметтік жаңғырулар арқылы алып өту де Сіздің еншіңізге тиді», – деп жазады авторлар.
«Өскемен титан-магний комбинаты» АҚ жұмысшылары Нұрсұлтан Назарбаевтың басшылығымен Тәуелсіздік жылдарында экономикалық даму мен халықтың әл-ауқатын арттыру ісінде Қазақстанның айтарлықтай табыстарға жеткеніне назар аударған. Мемлекет басшысына мықты денсаулық, сарқылмас күш-қуат тілеген.  
Еуразиялық топ ұжымы өз құттықтауында жекеменшік сектор Елбасының басшылығымен мемлекеттің тең құқылы серіктесіне әрі республика өнеркәсібінің қуатты тірегіне айналғанын айтқан.
«Экономикалық өзгерістердің ең күрделі кезеңдерінде Сіз кәсіпорындарға қол ұшын создыңыз, соның арқасында компанияларымыз аяғына тұрып, мемлекеттік бюджетті толтыратын негізгі қайнар-көз – өндірістік әлеуетті ұлғайта алды. Еңбек ұжымдарындағы әлеуметтік тұрақтылықтың сақталуына да Сіз ықпал еттіңіз», – делінген хатта.
Қазақ мемлекеттік қыздар педагогикалық университетінің студенттері жас ұрпақты патриотизм рухында тәрбиелеу үшін Тұңғыш Президент күнінің маңызды екенін айтқан. Авторлар сондай-ақ Мемлекет басшысының Қазақстан халқына Жолдауына қолдау білдіріп, оны жүзеге асыруға өз үлестерін қосуға дайын екендіктеріне сендірген.  
Сондай-ақ, мемлекеттік мерекемен құттықтаулар Х.Досмұхамедов атындағы Атырау мемлекеттік университетінің, Қарағанды мемлекеттік техникалық университетінің оқытушы-профессорлар құрамы мен қызметкерлерінен, студенттерінен, сондай-ақ Қазақ гуманитарлық заң университетінің ректоры Т.Нәрікбаев пен Өскемендегі Қазақ-Америка еркін университетінің президенті  Е.Мәмбетқазиевтан келді.
Алматы қаласындағы жалпы білім беретін №70 мектептің бастауыш сынып мұғалімі Н.Мартемьянова өз оқушыларының Тұңғыш Президент тұлғасына деген қызығушылығы туралы жазған.
«Тұңғыш Президент күні мерекесіне орай мен екінші сынып оқушыларымен емен-жарқын әрі жылы ахуалда әңгіме өткіздім. Оқушылар Сізге Президент ретінде емес, өмірбаяны өте қызықты, жарқын әрі мазмұнды, елдің барлық тұрғындары үшін үлгі бола алатын қарапайым адам ретінде қызығушылық танытты», – деп жазады автор.
Қазақстан ұйғырлары республикалық мәдени орталығының өкілдері Елбасының өз халқы алдындағы жеке жауапкершілігі бірлік, тұрақтылық, ұлтаралық келісім, орнықты даму сияқты елдің маңызды жетістіктеріне жол ашқанын атап өткен.
«Қазақстан – бүгінде ұлтаралық келісім берік орныққан, қоғам өмірінің барлық саласы жүйелі жақсарып келе жатқан ел», – делінген хатта.
Алматы қаласындағы «Сайлаухан» емдеу-сауықтыру орталығы ұжымының мүшелері елде медицинаның дамуына қолайлы жағдайлар жасалғанына назар аударған.
«Сіздің арқаңызда елімізде денсаулықты қорғау мемлекеттік маңызды басымдылыққа ие, ал медициналық көмектің сапасы мен қолжетімділігі отандық денсаулық сақтау моделінің басты стратегиялық міндеті болып саналады», –  деп жазады авторлар.
Ақмола облысының тұрғыны Б.Жанпейісова жас мемлекеттің халқы 1991 жылы дауыс беру барысында маңызды таңдау жасағанын айтқан.
«Бұл сүйікті, қымбатты Отанымыздың қандай Президенті болатыныңызды халқымыз әлі білмейтін кез болатын. Бірақ сізді таңдағанымыз дұрыс болды. Бүгінде біз тіпті балаларымыздың атын Сіздің құрметіңізге қоямыз және мұны мақтанын етеміз», – делінген хатта.
Еңбек ардагері, Астана қаласының тұрғыны Н.Мүшкенова да елімізге деген мақтаныш сезімі мен оның жетістіктері туралы айтады.
«Қазақстанның ТМД-ның біраз мемлекетінен озғанын мақтан тұтамын. Дамыған отыз елдің қатарына қосылатынымызға сенімдімін. Дағдарысты алаңсыз еңсереміз, тіпті бұл дағдарысты біз сезініп те отырған жоқпыз. Бұл ретте Сіздің еңбегіңіз зор», – деп жазады автор.
Елордада тұрып жатқан Рогалевтар отбасы Қазақстанның тұрақты дамуын қамтамасыз етудегі Нұрсұлтан Назарбаевтың күш-жігерін ерекше атап өткен.  
«Сіздің дана саясатыңыз бен сарқылмас күш-қуатыңыздың арқасында Отанымыздың алып жүрегі бірқалыпты ырғақпен соғып тұр, ел экономикасы қарқынды әрі жүйелі дамып келеді. Бүкіл әлем Сізді өз халқын жасампаздық, достық және келісім жолымен бастап келе жатқан Қазақстан Республикасының Тұңғыш Президенті  ретінде таниды», – делінген хатта.
Екібастұздан хат жазған М.Өтеубаев Нұрсұлтан Назарбаевтың қоғамдық келісімді қамтамасыз етудегі, елді индустрияландырудағы, экономикаға инновация енгізудегі, «Қазақстан-2050» Стратегиясын және «Мәңгілік Ел» жалпы ұлттық идеясын жүзеге асырудағы зор үлесін атап өткен.
«Сіз әлемде биік құрметке, лайықты беделге иесіз. Біздің тұсымызда бейбітшілік пен жаһандық қауіпсіздікті нығайту үшін дәл Сіздей көп іс тындырған мемлекеттік және саяси қайраткер жоқ. Сіздің саясатыңыз Қазақстан халқына әлеуметтік-экономикалық прогресс жолына түбегейлі түсуге мүмкіндік бергенін тарих дәлелдеді», – делінген хатта.
Сондай-ақ Кәсіподақтар федерациясының төрағасы Ә.Кұсайынов, Қостанайдан Социалистік Еңбек Ері К.Дөненбаева, Республикалық ардагерлер ұйымының төрағасы Ө.Озғанбаев, опера әншісі М.Мудряк, ақын А.Мұқибек, академиктер С.Қирабаев пен Ә.Бейсенова, Түркістан қаласынан Ататүрік атындағы №17 мектеп-гимназия мұғалімі С.Гуламов, Алматы тұрғындары К.Есенова, Е.Тегісбаев, О.Дощанова, А.Сариева, С.Люлина және Смағұловтар отбасы, Астана қаласынан Д.Дүйсенбаев, Шымкент қаласынан А.Төретаев, А.Тұрдықұлов және Б.Мәтжан, О.Көшекбаев, Орал қаласынан А.Жалмұратова мен Т.Кұбашев, Семей қаласынан Г.Тұрғанбаев, Е.Оразалин, Павлодар қаласынан Е.Тогтохқызы, Ақтөбе қаласынан Ж.Аяубаева және  Г.Жұмашев құттықтау жолдаған.
Нұрсұлтан Назарбаевты Тұңғыш Президент күнімен жалпы білім беретін мектептердің оқушылары – Павлодар облысынан Т.Солтанғазы, Өскемен қаласынан А.Қадырбеков, Алматы қаласынан С.Бациев құттықтады.
Сондай-ақ, Алматы қаласынан жазушы, Мемлекеттік сыйлықтың лауреаты С.Досанов, Шығыс Қазақстан облысынан З.Сүлейменқызы, Алматы қаласынан Г.Жетаева, Қызылорда қаласынан 4-сынып оқушысы А.Берік өлеңмен құттықтау жолдады.
Келіп жатқан хаттармен танысып шыққан Елбасы авторлардың бәріне құттықтаулары мен тілектері үшін алғыс білдіреді.
/// 
Кездесу барысында Елбасы депутаттарды сайлануларымен құттықтап, жұмыстарының табысты болуына тілектестігін білдірді.
Нұрсұлтан Назарбаев қазақстандықтар «Нұр Отан» партиясына Мәжіліс қана емес, барлық деңгейдегі мәслихаттар сайлауында да қолдау көрсеткенін атап өтті.
Қазақстан Президенті сайлауалды тұғырнамадағы мақсаттарға жету үшін партияның әрбір мүшесіне зор жауапкершілік жүктелетінін айтты.
– Біз «Нұр Отанның» әрқашан да нақты істер партиясы екенін дәлелдей алатынымызға сенімдімін. Сондықтан Парламент, Үкімет және Ұлттық жаңғырту жөніндегі комиссия нақты әрі үйлесімді жұмыс істеуі қажет. Біз қойылған міндеттерді тұтастық пен өзара түсіністік арқылы ғана шешетін боламыз. Біздің барлық реформаларымыздың табыстылығы осыған байланысты. Дағдарыс кезеңі – тың өзгерістер жасайтын кез. Біз ештеңеге қарамастан, осыны қолға алдық. Сондықтан сіздерге бірінші күннен-ақ бұл жұмысқа кірісу керек болады, – деді Қазақстан Президенті.  
Кездесу барысында «Нұр Отан» партиясының Парламенттегі фракциясының мүшелері Г.Щегельский, М.Айсина және  Б.Мәкен сөз сөйледі. 

///Форумның салтанатты ашылу рәсіміне БҰҰ, ЮНЕСКО, сондай-ақ Білім, ғылым және мәдениет мәселелері жөніндегі ислам ұйымы (ИСЕСКО), Экономикалық ынтымақтастық ұйымының Ғылым қоры (ECO Science Foundation), Түркі кеңесі, ТҮРКСОЙ, ТүркПА сияқты халықаралық ұйымдар басшылары мен өкілдері, мемлекет және қоғам қайраткерлері, іргелі зерттеу орталықтарының басшылары, көрнекті ғалымдар, дипломаттар қатысты.
Мемлекеттік хатшы Г.Әбдіқалықова Елбасы Нұрсұлтан Әбішұлы Назарбаевтың форумға қатысушылар мен меймандарға арнаған құттықтау сөзін оқып берді. Қазақстан Президенті бұл форумның құрлықтарды шекарасыз жалғаған ғылыми интеграцияға тың серпін беріп, өзара түсіністік пен ықпалдастықтың дамуына оң әсер ететініне сенім білдірген.
Ресей, АҚШ, Қытай, Венгрия, Германия, Моңғолия, Оңтүстік Корея, Үндістан, сондай-ақ түркі тілдес елдерден келген 300-ге жуық ғалым және сарапшылар 6 панельді отырыста Мемлекет басшысының «Болашаққа бағдар: рухани жаңғыру» атты мақаласында көтерілген міндеттер төңірегінде пайымды пікірлер білдіріп, баяндамалар жасады.
Атап айтқанда, «Рухани жаңғыру жолында», «Ғылым киесі: ғылыми интеграция және ортақ құндылықтар», «Тарихи жады және болашаққа көзқарас», «Түркі әдеби дәстүрі және қазіргі кезең», «Түркі тілдері: зерттеу, қорғау және дәріптеу», «Әлем өркениетіндегі Түркі мәдени мұрасы» атты алты секцияда қазақ жазуын латын әліпбиіне көшіру мәселесі, киелі жерлер мен қастерлі мекендерге арналған «Туған жер» бағдарламасы, «Қазақстаның қасиетті рухани құндылықтары» жобасы, ғылымды дамыту проблемалары сияқты  жайттар жан-жақты талқыланды.
Форум аясында Мемлекеттік хатшы Түркі әлемі ғылымына сіңірген ерен еңбегі мен бауырлас халықтар арасындағы ынтымақтастықты нығайтуға қосқан үлесі үшін көрнекті мемлекет және қоғам қайраткері, академик Мырзатай Жолдасбековті, сондай-ақ биыл 90 жасқа толған танымал ғалым, Татарстан Республикасының қоғам қайраткері, академик Мирфатых Закиевті халықаралық Түркі академиясының алтын медалімен марапаттады.
Сондай-ақ, форум жұмысы барысында соңғы жылдары Халықаралық Түркі академиясы жарыққа шығарған кітаптардың көрмесі ұйымдастырылды. 
///
	

	Отырысты ашқан Мемлекет басшысы қазіргі уақытта «Қазақстан-2050» Стратегиясын іске асыру аясында қажетті әкімшілік-ұйымдастыру, оның ішінде мемлекеттік қызметті жаңғырту шаралары қабылданып жатқанын атап өтті.

	Нұрсұлтан Назарбаев жаңадан құрылған Өңірлік даму министрлігі орталықтың өкілеттігінің едәуір бөлігін иелене отырып, жергілікті басқаруға жауапты болатынын атап өтті. Партияның жарғысына сәйкес, Бақытжан Сағынтаевтың Премьер-Министрдің бірінші орынбасары - Өңірлік даму министрі болып тағайындалуына байланысты, ол партиялық қызметтен босатылды.

	Мемлекет басшысы «Нұр Отан» ХДП төрағасының бірінші орынбасары қызметіне Президент Әкімшілігі басшысының орынбасары Бауыржан Байбектің кандидатурасын ұсынды.

	- Ол төрт жылға жуық өңірлік саясатқа байланысты мәселеге жетекшілік жасады. Біздің партияның барлық өңірлік филиалдарын аралап шықты, барлық әкімдер оны біледі. Ол біздің партиямызға Қазақстан жастарын тартуға ықпалын тигізеді деген үміттемін. Сонымен қатар, ол еліміз жастарының алдыңғы қатарлы отряды болып саналатын «Болашақ» стипендиясы түлектерінің қауымдастығын басқарады. Бұл біздің партияның болашағы үшін және еліміз үшін өте маңызды. Олар жастық жалын, жаңашылдық алып келуге тиіс. Сондай-ақ бұрыннан жұмыс істеп келе жатқан адамдардың тәжірибесін пайдалану қажет. Жастар біздің қолдауымызға сүйене отырып, олардан үйренетін болады. Бұл оның қолынан келетініне және өзіне жүктелген міндетті жаңа деңгейге көтеретініне сенемін, - деді Нұрсұлтан Назарбаев.

	Одан кейін партияның Саяси кеңесі Бюросы мүшелерінің келісімімен Мемлекет басшысы Б.Байбекті «Нұр Отан» ХДП төрағасының бірінші орынбасары қызметіне тағайындады.

	Сонымен қатар, Қазақстан Президенті биыл елімізде маңызды экономикалық міндеттерді шешу қажеттігін атап өтті.

	- Бізге экономика өсімінің қарқынын жоғалтпау керек. Еуропалық, америкалық және жалпы алғанда, әлемдік экономика қиындықтарды бастан кешіруде. Бұл біздің экономикаға да әсер етеді, осыған байланысты біз жаңа шаралар қабылдаймыз. Бұл жайында мен Үкіметтің кеңейтілген отырысында айтатын боламын. Сондай-ақ «Қазақстан-2050» Стратегиясынан туындайтын жаңа міндеттер бар. Біз экономикалық өсім қарқынын қолдауға барынша назар аударуымыз қажет, ол үшін экономиканы, әсіресе инфрақұрылымды қаржыландыру керек. Жеткілікті қаржы бөлгеніне қарамастан, автомобиль жолдары құрылысы белгіленген жоспардан қалып келеді, ал онсыз біз елімізді дамыта алмаймыз. Сонымен бірге, біз инновацияны дамытумен айналысуды жалғастыратын боламыз, - деді Мемлекет басшысы.

	- Осы технологияларды пайдалану біздің экономикаға айрықша жаңа сапа әкеледі. Көрме аясындағы жаңа нысандар құрылысы елордамызға өзгеше келбет дарытады.  Көрме бүкіл Қазақстанға жаңа технологиялар тарататын және әлем елдерінің назарын елімізге аударатын алаңға айналады. Осы міндеттің барлығы аса белсенді еңбекті, адамдардың ерекше қажырын талап етеді. Біз алға қойған міндеттерді орындап шығатын боламыз, - деді Қазақстан Президенті.     

///Қасым-Жомарт Тоқаевқа ұлттық холдингтер жұмысының тиімділігіне жүргізілген талдау қорытындылары туралы есеп берілді. Мұндай тапсырма 2019 жылғы 2 қыркүйекте Президенттің Қазақстан халқына арналған Жолдауында берілген болатын.
Есеп комитеті басшысының мәліметі бойынша, шешілуі тиіс қордаланған мәселелер мен кемшіліктер анықталған. Атап айтқанда, экономикадағы квазимемлекеттік сектордың үлесі азаймай тұр. Ондағы компаниялар айтарлықтай дәрежеде республикалық бюджеттің қолдауына тәуелді.
Наталья Годунованың айтуынша, сатып алулар кезіндегі рәсімдерде әлі де ашықтық жоқ. Шарттардың дені бәсекелестік жолмен жасалмайды. Есеп комитеті аудит жүргізіп, осы мәселенің нақты себептерін анықтауы керек.
Есеп комитетінің басшысы Қазақстан Президентінің қарауына ұлттық холдингтерді, соның ішінде квазимемлекеттік сектордың кейбір компанияларын жабу мақсатында оңтайландыру туралы ұсыныс енгізді.
Жалпы, Президент Есеп комитетінің жұмысына оң баға берді.
 

///Қазақстан Президенті көмірсутегі шикізатын өндіру және тасымалдау саласында пайдаланылатын құрылғылар мен жабдықтар жасау үдерісімен танысты.
Нұрсұлтан Назарбаевқа кәсіпорынның технологиялық қуаты, сондай-ақ қорғаныс саласының өнімдері – атыс қаруы және оқ-дәрі үлгілері көрсетілді.


///Елбасының өзі идея авторы болып саналатын киноэпопея Мәдениет және спорт министрлігінің тапсырысы бойынша Шәкен Айманов атындағы «Қазақфильм» акционерлік қоғамының киностудиясында түсірілген.
Қазақстандық жаңа тарихи кинотуындыға қазақ әдебиетінің классигі Ілияс Есенберлиннің «Көшпенділер» трилогиясының бірінші кітабы – «Алмас қылыш» романы негіз болған. Фильмдегі оқиғалар XV ғасырда өрбиді. Оған Жәнібек пен Керей хандар тұсындағы қазақ мемлекеттілігінің қалыптасуы барысындағы басты оқиғалар арқау болады.
Көп сериялы тележоба жұмысына республикадағы танымал кинематографистер – қоюшы режиссер Рүстем Әбдірашев, сценаристер Смағұл Елубаев пен Тимур Жақсыбеков атсалысты. Жалпы, бұл фильмді түсіру жұмысына 500 адам тартылған.
«Қазақ елі» туындысы таяу арада жалпыұлттық прокатқа шығарылады.

///Қасым-Жомарт Тоқаев өз сөзінде елімізді дамытуға және жаңғыртуға бағытталған бастамалар мен ұсыныстарды пысықтау ісіндегі Ұлттық қоғамдық сенім кеңесінің рөлін атап өтті.
– Ұлттық кеңестің әрбір мүшесінің өзіндік пікірі мен ұстанымы бар. Бұл дамыған азаматтық қоғам үшін қалыпты жағдай. Ұлықтау рәсімінде «Әралуан пікір – біртұтас ұлт. Шын мәнінде, баламасыз, бастамасыз және белсенділіксіз даму болмайды. Осы үш кит ілгерілеуді қамтамасыз етеді» деген сөзімді негізге алуымыз қажет, – деді Мемлекет басшысы.
Қасым-Жомарт Тоқаев Қазақстанның саяси реформаларының бірден қарыштап алға кетпейтінін, ақылға салып, біртіндеп жүзеге асырылатынын, дамуға және жемісті жұмысқа бағытталатынын айтты.
– Кейде кейбір ұрандар мен үндеулер өте тартымды көрінеді, бірақ олардың авторларының ел алдында ешқандай жауапкершілігі жоқ. Реформа үшін реформа – бұл дағдарысқа бастайтын жол әрі мемлекетті басқарудан ауырылуға әкеліп соғады. Ешқайсымыздың мұны қаламайтындығымызға сенімдімін. Даму дәйекті әрі үдемелі болуы тиіс. Сонда ғана біз өзіміздің мемлекеттілікті сақтауға және нығайтуға бағытталған азаматтық әрі саяси борышымызды орындаймыз, – деді Қазақстан Президенті.
Қасым-Жомарт Тоқаев мемлекетіміз үшін маңызды әрі көкейтесті мәселелер жөнінде бірыңғай түсініктің маңызды екенін айтты, сондай-ақ өндірістерді көшіруге қатысты қауесеттерге түсініктеме бере отырып, жердің шетелдік азаматтарға сатылмайтынын тағы да атап өтті.
– Соңғы уақытта жер шетелдіктерге сатылады екен немесе көрші елдің 55 ескі зауыты көшіріледі, мыңдаған шетелдік жұмыскерлер тартылады екен деген сияқты түрлі қауесет әңгімелер тарап жүр. Халқымыз мұндай даңғаза әңгімелерге ермеуі қажет. Өздерінің көздеген мақсаттарына жету үшін жұрттың патриоттық сезімдерін өз мүдделері үшін пайдалана білетін адамдар осындай алып-қашпа әңгімелерді шығарып жүр. Биліктің міндеті – қоғаммен диалог жүргізу арқылы мемлекеттік саясаттың мақсатын түсіндіру. Мен жерді ешкімге бермейтінімізді тағы да айтқым келеді, – деді Қасым-Жомарт Тоқаев.
Президент Қазақстанның халықаралық ынтымақтастық, үздік стандарттар мен озық технология үшін ашық екенін атап өтіп, барлық даулы мәселелер консенсус арқылы шешілетінін айтты.
– Қазақстанның қазіргі сыртқы идеологиясында «халық жауы», «бесінші колонна», «ықпал ету агенттері» сияқты түсінік жоқ. Бұл біз үшін жат нәрсе. Біз өз азаматтарымыздың адалдығы мен патриоттығына нық сенеміз. Ұлттық тұтастықтың тағы бір негізі – дамудың демократиялық үлгісіне бейілділік. Біз, ең алдымен, мемлекеттілігімізді нығайту миссиясын басшылыққа алып, өзімізге ұтымды ұстанымда қалуға тиіспіз, – деді Мемлекет басшысы.
Қасым-Жомарт Тоқаев мемлекетті өркендету үшін барлық саланы жаңғырту ісі дамудың стратегиялық мақсаттарының және азаматтық қоғамның пікіріне талдау жасау негізінде жүзеге асырылатынын айтты.
– Азаматтық қоғам өкілдерін ұлттық компаниялардың, әлеуметтік-кәсіпкерлік корпорациялардың, орталық мемлекеттік органдардың бақылау кеңестеріне енгізу жөніндегі ұсынысты қолдаймын. Бұл ашық болуға, соның ішінде, қоғамдық назардан тыс қалған квазимемлекеттік сектордың ашық болуына мүмкіндік береді. Ұлттық кеңестің мүшелері «Ашық әкімдік» тәжірибесін жаппай таратуды ұсынып отыр. Шын мәнінде, бізге басқару мәдениетінің жаңа стандартына көшу керек. «Ашық әкімдік» жергілікті биліктің қоғам үшін қолжетімді болуына мүмкіндік береді, халық пен мемлекеттік қызметшілер арасындағы кедергіні жояды, – деді Мемлекет басшысы.
Президент саяси жүйені жаңғыртуды және кірістердің әділ бөлінуін қамтамасыз етуі тиіс әлеуметтік саясатты қайта қарау ісін жалғастыру қажеттігін айтты. Сонымен қатар Қасым-Жомарт Тоқаев Ұлттық кеңестің жұмыс тобының аясында Қазақстан халқына арналған Жолдауда айтылған бастамаларды егжей-тегжейлі пысықтауды ұсынды.
Жиында Ұлттық кеңестің мүшелері – Рахым Ошақбаев, Мұхтар Тайжан, Айдос Сарым, Асылбек Қожахметов, Қазыбек Иса, Саясат Нұрбек, Айман Омарова, Ермек Тұрсынов, Сейдахмет Құттықадам, Ораз Жандосов сөз сөйледі.
 












///Конференцияға сондай-ақ Сенат төрағасының орынбасары Б.Бекназаров, Мәжіліс депутаттары, мемлекеттік органдардың, дипломатиялық корпустың, ғылым мен білім саласының өкілдері, белгілі қоғам қайраткерлері, Қазақстанның және шет елдер университеттерінің ректорлары, студенттер мен БАҚ өкілдері қатысты.
Мемлекеттік хатшы құттықтау сөзінде Қазақстан Президентінің басшылығымен біз ширек ғасырдағы тарихи даму жолында ғаламат секіріс жасап, заманауи, қуатты және қадамы қарышты мемлекет құрғанымызды айтты. Бүгінде еліміз Мемлекет басшысының бастамасымен қолға алынған, мазмұны мен бағдары Бес институционалдық реформада айқындалған мемлекет құрудың сапалы жаңа кезеңіне көшті. Ұлт жоспарының мақсаты – әлемдегі ең озық 30 мемлекет қатарына қосылу.
Г.Әбдіқалықова Елбасының арқасында «еуразияшылдық» идеясының қазіргі заманғы геосаяси және геоэкономикалық бағыт теориясымен және тәжірибесімен байытылып, жаңа тынысы ашылғанын атап өтті. Бүгінде бұл идея толыққанды өңірлік бірлестікке айналған Еуразиялық экономикалық одақ арқылы ойдағыдай іске асырылуда.
Мемлекеттік хатшы Еуразиялық экономикалық одақ аумағында қазір 180 миллионнан астам адам тұратынын, оның ішкі жалпы өнімінің көлемі 1,5 триллион доллардан асқанын жеткізді. Г.Әбдіқалықова керемет мүмкіндіктерге жол ашып, «көрінбейтін шектеулерді» еңсеру үшін ЕАЭО-да геосаяси ерік-жігер, экономикалық әлеует және дамыған инфрақұрылым бар екенін атап көрсетті.
Соңында Г.Әбдіқалықова Қазақстанның Еуразиялық экономикалық одаққа төрағалығы кезеңінде өтіп отырған конференция еуразиялық интеграцияны жаңа идеялармен және әзірлемелермен толықтырып, оның дамуына өз үлесін қосатынына сенім білдірді.
///Мемлекеттік хатшы Елбасы Нұрсұлтан Назарбаевтың бастамасымен бүгінде Қазақстанның үшінші жаңғыруы жүзеге асырылып жатқанын еске салды. Бұл – саяси реформа, экономикалық жаңғыру және қоғамдық сананы жаңғырту.
Қоғамдық санасы биік, денсаулығы мықты әрі білімді ұлт қалыптастыру аталған міндеттерді орындаудың негізгі шарты болып саналады. Адамдардың бойына рухани құндылықтарды сіңіру жолында отбасы институты басты рөл атқарады. Отбасы мемлекеттің тірегі ретінде ерекше назар аударуды, қамқорлықты, азаматтардың тұрмысы мен әл-ауқатын жақсартуды қажет етеді.
Басқосуда ана мен баланы, сондай-ақ мүмкіндігі шектеулі балалары бар отбасыларды қолдау жөніндегі кешенді мемлекеттік шаралар мәселесі  қаралды. Еңбек және халықты әлеуметтік қорғау министрлігінің мәліметі бойынша, Қазақстанда балалы-шағалы отбасын қолдаудың ұлттық моделі әзірленген. Ол  бала тууға ынталандыру мен отбасындағы бала тәрбиелеу ісіне жәрдемдесуге, көпбалалы аналардың беделін арттыруға, мүгедек балалар мен олардың отбасыларын, сондай-ақ тұрмысы төмен отбасыларды қолдауға бағытталған мемлекеттік жәрдемақылар мен төлемдер жүйесіне негізделген.
Мемлекет басшысының тапсырмасына сәйкес, биылғы 1 шілдеден бастап бала тууға байланысты төленетін біржолғы жәрдемақы мөлшері 20%-ға көбейтіледі. Бұдан бөлек, 2018 жылғы 1 қаңтардан бастап ең төменгі күнкөріс мөлшері қайта қаралмақ. Бұл 3 млн азамат үшін базалық зейнетақының, мүгедектерге, асыраушыларынан айрылған отбасыларға арналған жәрдемақының, мүгедек балаларды тәрбиелеушілерге арналған атаулы көмек пен жәрдемақының мөлшерін арттыруға мүмкіндік береді.
Отырыста, сондай-ақ, Қазақстанда ұнды қосымша дәрумендермен байыту жөніндегі мәселе қаралды. Бүгінде ұн тартатын 90 кәсіпорын оның құрамын байытумен айналысады.
Сонымен қатар, тұрғындарды ақпараттандыру ісін жетілдіру, балаларды зорлық-зомбылықтың кез келген түрінен, БАҚ және әлеуметтік желілер мен әлеуметтік жарнама арқылы таралатын зиянды ақпараттан қорғау жөніндегі мемлекеттік шаралар мәселесі қаралды. Білім және ғылым министрлігі мен Ақпарат және коммуникациялар министрлігінің мәліметі бойынша, балалардың денсаулығына, олардың адамгершілік тұрғысынан және рухани дамуына зиян келтіретін ақпараттан қорғауға бағытталған жаңа нормаларды «баланың жасына сәйкес келетін ақпарат» ұғымын заңнамаға енгізу арқылы орнықтыру көзделуде. Сондай-ақ білім мекемелері мен байланыс операторларына интернет-трафикті сүзгіден өткізу қызметін көрсетуді ұсыну жөніндегі талапты бекіту жұмысы жүргізілуде.
Мемлекеттік хатшы Гүлшара Әбдіқалықова отырыс соңында мемлекеттік органдарға бірқатар нақты тапсырмалар берді.
 
///
	

	Кездесу барысында Астанада ЭКСПО-2017 көрмесін ұйымдастыру және өткізу, сондай-ақ Халықаралық көрмелер бюросының талаптарына сәйкес әзірленген тиісті іс-шараларды тексеру мәселелері талқыланды.

	Әңгімені бастай отырып, Мемлекет басшысы осыншалық жауапты іс-шараны ұйымдастыру кезінде өзара іс-қимылдың маңызды екенін атап өтті.

	- Сіз бұған дейін бірқатар мемлекеттік органдардың басшыларымен, атап айтқанда, көрмені өткізу мәселелеріне жауапты вице-премьермен, премьер-министрмен, қала әкімімен кездестіңіз. Сізге бұл жоба бойынша атқарылған жұмыс туралы жан-жақты айтып берген болар. Мен Сіздің бізді алғашқы күннен қолдағаныңызды білемін, бұған өте ризамын. Енді біздің алдымызда үлкен істер тұр. Осыған байланысты бізге Сіздің қолдауыңыз бен Халықаралық бюроның көмегі қажет. Біз биыл барлық ұйымдастыру мәселесін аяқтауға тиіспіз, - деді Нұрсұлтан Назарбаев.

	Мемлекет басшысы «Болашақтың энергиясы» деген тақырыппен алдағы уақытта өтетін көрмеге бүгінде дайындық жұмыстары жүріп жатқанын айтып өтті.

	- Көрмені өткізу үшін біз қала инфрақұрылымына және сервистік қызмет көрсетуге жақын аумақты анықтадық. Арнайы компания құрдық, мен оның басшысын тағайындап та қойдым. Енді біз бірлесіп қандай жұмыстар атқарамыз деген сауалға қатысты, біздің осы жұмысымызды табысты өткізу үшін маңызды болып табылатын Сіздің кеңесіңіз бен пікіріңізді тыңдағым келеді. Біз осы көрмені өткізудің арқасында тек Қазақстан ғана емес, мұндай іс-шара алғаш рет өтетін бүкіл біздің өңіріміз ұтады деп ойлаймын. Мен осы мәселе бойынша барлық жұмысты тікелей қадағалайтын боламын, - деді Қазақстан Президенті.

	В.Лоссерталес Нұрсұлтан Назарбаевқа ЭКСПО-2017 көрмесін өткізу құқығына дауыс беруде Қазақстан қол жеткізген жеңістен кейінгі алғашқы кездесу үшін алғысын айтты.

	- Мен Сіздің осы көрмені өткізу туралы идеяны түсіндірген кезіңіздегі алғашқы кездесуді қанағаттанарлық сезіммен есіме аламын. Сіз шын мәнінде үлкен жеңіске қол жеткізгеніңізді де бүгін қанағаттанарлықпен атап өткім келеді. Бұл барша Қазақстан халқының бірлігінің дәлелі, стратегиялық пайымдауының белгісі. Біздің ұйымға мүше елдердің көпшілігі бірден сіздердің кандидатураларыңызды қолдағаны туралы факті, қазақстандық өтініштің шындап дайындалғанын айғақтайды. Сондай-ақ көрменің тақырыбы да барлық қатысушылардың мақсатына толық жауап беретінін атап өту керек. Біз осы саладағы бірлескен ынтымақтастықты одан әрі жалғастыруға дайынбыз. Сіздердің елдеріңіздің мұндай мақсаткерлігі мен белсенділігі оған миллиондаған адамдардың қатысуына ықпал етіп, бүкіләлемдік көрменің табысты өтуін қамтамасыз етеді деп есептеймін, - деді В.Лоссерталес.

	Сонымен қатар, кездесуде алда атқарылатын жұмыстар аясындағы келешек қадамдар, ең алдымен, ұйымдастыру комитеті мен мемлекеттік корпорация құру, сондай-ақ биыл жүзеге асатын көрменің өзін тіркеу жайы талқыланды. Бұдан бөлек, ЭКСПО көрмесін өткізудің негізгі қағидаттарының бірінен саналатын павильондарды келешекте пайдалану мәселесі қаралды.

	Халықаралық көрмелер бюросының Бас хатшысы 2014 жылдан бастап Қазақстан қажетті инфрақұрылымдарды салуға дайындықты бастау үшін шетелдік қатысушыларды шақыру мүмкіндігіне ие болатынын атап өтті.

	- Біз көрме жоғары технологиялық және инновациялық ретінде қабылдануы үшін әртүрлі қазақстандық және шетелдік инновациялық компанияларды шақыратын боламыз. Бұл тек Астананы ғана емес, жалпы алғанда, бүкіл Қазақстанды кеңінен танытады, - деді В.Лоссерталес.
///
	 

	Кеңеске Президент Әкімшілігінің бөлім меңгерушілері, министрліктер мен ведомстволардың басшылары, Астана, Алматы қалаларының және облыс әкімдерінің орынбасарлары, Қазақстан халқы ассамблеясы аймақтық хатшылықтарының меңгерушілері, Қазақстан халқы ассамблеясы Ғылыми-сарапшылық кеңесінің мүшелері қатысты. 

	Іс-шара барысында «Қазақстан-2050» Стратегиясын белгілеп берген Президенттің Қазақстан халқына Жолдауының «Жаңа қазақстандық патриотизм – біздің көпұлтты және көпконфессиялы қоғамымыз табысының негізі» деген жетінші басымдығын іске асыру міндеті, этносаралық қарым-қатынас саласындағы саяси және ақпараттық жұмыстың өзекті мәселелері, мемлекеттік этносаясат пен Қазақстан халқы ассамблеясы жұмысындағы аймақтық компонентті жетілдіру мүмкіндіктері қаралды.

	Мемлекет басшысы - Қазақстан халқы ассамблеясының төрағасы Н.Ә.Назарбаевтың этносаралық қарым-қатынасты нығайту саласындағы тапсырмаларының орындалуы, сондай-ақ, Алматы, Ақмола, Батыс Қазақстан, Солтүстік Қазақстан облыстарының аймақтық ассамблеялары жұмысындағы жаңа бағыттар мен формалар туралы  есептері тыңдалды.

	Қазақстан халқы ассамблеясының этносаралық келісім мен қоғамдық тұрақтылықты нығайту, оның қызметін ақпараттық және ғылыми сүйемелдеу жөнінде мемлекеттік органдармен өзара іс-қимыл мәселелері, бірқатар басқа да ұйымдастырушылық міндеттер талқыланды.

	Кеңес қорытындысы бойынша ҚР Мемлекеттік хатшысы мемлекеттік органдарға этносаясат саласындағы саяси жоспарлауды күшейту, ведомствоаралық  үйлестіруді, қоғамдық келісімді нығайту жөнінде ортақ міндеттерді іске асыруда мемлекеттік органдар мен азаматтық қоғам институттарының өзара іс-қимылының тиімділігін арттыру жөнінде тапсырмалар берді.
///
	 

	Гүлшара Наушақызы Әбдіқалықова Қазақстан Республикасының Мемлекеттік хатшысы болып тағайындалсын, ол Қазақстан Республикасы Премьер-Министрінің орынбасары қызметінен босатылсын.

	 

	 

	Қазақстан Республикасының

	                Президенті                                                                                                   Н.Назарбаев

	 

	 

	Астана, Ақорда, 2014 жылғы  11 қараша

	      №  948
///Елбасы қабырғаға және шатырға арналған материалдар, шыны және металл бұйымдарын шығаратын «Агран» зауытына барды.
Қазақстан Президентіне кәсіпорынның қазіргі даму барысы және мемлекеттік инвестициялық бағдарламаларға қатысу арқылы оның өндірістік қуатын арттыру перспективалары жөнінде мәлімделді.
Сондай-ақ, Мемлекет басшысы кәсіпорынның өндірістік үдерісімен танысып, дайын өнім үлгілерін көрді. 


///Кездесуде Қ.Келімбетов Елбасыға республикада Қазақстан Президентінің бастамасымен озық әлемдік тәжірибе негізінде құрылған, қаржылық қызметтер көрсететін жетекші орталық қалыптастыру жөніндегі шаралар жиынтығының іске асырылуы туралы баяндады.   
Нұрсұлтан Назарбаев «Астана» халықаралық қаржы орталығы (АХҚО) стратегиясын жүзеге асыру ел экономикасына елеулі қаржы ресурсын тартуға мүмкіндік беретінін атап өтті.
– «Астана» халықаралық қаржы орталығы Қазақстанның қаржы инфрақұрылымының өзегіне айналып, Орталық Азия мен Еуразиялық экономикалық одақтың қаржы хабы рөлін атқаруға тиіс, – деді Елбасы.  
Қ.Келімбетов былтырғы желтоқсан айында «Астана» халықаралық қаржы орталығы туралы конституциялық заңға қол қойылуы посткеңестік кеңістікте тұңғыш рет ағылшын құқығы қағидаты негізінде жұмыс жүргізе бастауға мүмкіндік бергенін айтты. 
Қаржы орталығының басқарушысы Қазақстан Президентін АХҚО-ны құру туралы идеяның халықаралық инвестициялық орта өкілдері тарапынан өте жоғары бағаға ие болып отырғаны туралы хабардар етті.
– Мемлекет басшысының шетелге сапарлары барысында қол жеткізілген уағдаластықтар орталықтың жұмысына ерекше серпін беріп отыр. Атап айтқанда, «10 триллион» клубының өкілдерімен өткен кездесудің табысты болғаны атап өтілді, – деді Қ.Келімбетов.
Мемлекет басшысы қаржы қызметтері нарығының әлемдік көшбасшыларымен ынтымақтастық орнатудың және АХҚО қызметкерлерінің жоғары кәсіби құрамын жасақтау бағытында жүргізілетін жұмыстың маңыздылығына баса назар аударды. 
Кездесу қорытындысы бойынша Елбасы бірқатар нақты тапсырма берді. 


///Қасым-Жомарт Тоқаев өз сөзінде отын-энергетика кешенінің Қазақстан экономикасында үлкен рөл атқаратынын айтты. Президент мұнай-газ саласын одан әрі дамытудың маңыздылығын атап өтіп, Үкімет пен жергілікті атқарушы органдардың алдына бірқатар нақты міндеттер қойды.
Мемлекет басшысы Қашаған, Теңіз және Қарашығанақ сияқты кен орындарына қатысты ауқымды жобаларды одан әрі жүзеге асыру қажеттігіне тоқталды. Қасым-Жомарт Тоқаев Қашағандағы мұнай өндіру деңгейін жүйелі негізде арттыру мақсатында Үкіметке Консорциумның мердігер компанияларымен бірлесіп, Қашаған кен орнын толыққанды игерудің Жол картасын келісуді тапсырды.
Президент еліміздің батысындағы кен орындарынан республиканың өзге өңірлеріне мұнай тасымалдау мәселесіне арнайы тоқталды. Ол «Кеңқияқ-Құмкөл» мұнай құбырын салу жұмыстарын жыл соңына дейін аяқтауды тапсырды. Сонымен қатар Мемлекет басшысы отандық нарыққа жеткізілетін мұнайдың азаю мүмкіндігіне байланысты алаңдаушылық білдірді.
- Ішкі нарықты мұнаймен қамтамасыз ету негізінен Ақтөбе және Қызылорда облыстарының кен орындары есебінен жүзеге асырылып отыр. Осы жағдайды ескерсек, отандық мұнай өңдеу зауыттарында өңделетін мұнай көлемінің төмендеу қаупі бар. Ресурстарымызды барынша тиімді және ұтымды пайдалану мақсатында Үкімет осы мәселені пысықтап, нақты ұсыныстар енгізуі қажет, – деді Президент.
Қасым-Жомарт Тоқаев мұнай-газ химия саласының дамуы экономиканы жаңғыртудың маңызды бағыты екенін атады.
– Мұнай-газ химия саласы экономиканың басқа салаларына мультипликативті ықпал етеді. Әлемде мұнай-газ химия саласындағы көмірсутек шикізатының қолданылу үлесі 34%, ал Қазақстанда өте аз. Полипропилен мен полиэтилен өндіру жөніндегі жобалардың іске асырылуы жалпы ішкі өнімнің жылдық өсімін орташа есеппен 1,5 пайызға жеткізуге мүмкіндік берер еді, – деп санайды Мемлекет басшысы.
Қазақстан Президенті газ саласын дамытудың басымдығын арнайы атап өтіп, газ құбыры жүйесін дамыту ісінде жақсы нәтижелер бар екенін айтты. Бұл ретте, ол Үкіметтің назарын халықты газбен қамтамасыз ету қажеттігіне аударды.
– Елімізді газбен қамту деңгейі 50 пайызды құрайды. Бұл – 9 миллион халық деген сөз. «Сарыарқа» магистральды газ құбыры құрылысының жобасын іске асыру нәтижесінде еліміздің қосымша 2,7 миллион халқы газбен қамтамасыз етіледі, – деді Қасым-Жомарт Тоқаев.
Президент Қазақстандағы геологиялық барлау мәселесіне де тоқталды. Оның айтуынша геологиялық барлау жұмыстарын күшейту арқылы минералды шикізат қорын сапалы толықтыру керек.
– Біз осы саладағы заңнаманы жетілдірдік. Енді бұл бағытта нақты қадамдар жасау керек. Үкіметке 2020 жылдың 1 наурызына дейін әлемдегі минералдық-шикізат ресурстарына сұраныстың ұзақ мерзімді болжамын ескере отырып, геологиялық барлау бағдарламасын әзірлеуді тапсырамын, – деді Мемлекет басшысы.
Қасым-Жомарт Тоқаев мұнай сервисінің индустриясы экономиканы әртараптандыру және өсу драйверлерінің бірі болып табылады. Мемлекет басшысы бұл мәселеде мұнай сервистерінен түсетін табыстың көмірсутегі экспорты табысынан асып түсетін Норвегияның тәжірибесін басшылыққа алуды ұсынды.
– Мұнай мен газ өндіруді арттыра отырып, біз заманауи мұнай сервисі кластерін құруға тиіспіз. Мұнай сервисі отандық шағын және орта бизнесті дамытуға, өнімді жұмыс орындарын ашуға, қосымша құны жоғары өндірістерді оқшаулауға айтарлықтай серпін береді, – деді Мемлекет басшысы.
Сонымен қатар Президент экологияны қорғау және табиғи ресурстарды тиімді пайдалану мәселелерінің маңыздылығын атап өтті. Қасым-Жомарт Тоқаевтың пікірінше, заманауи технологияларды пайдалану және ескірген жабдықтарды жаңарту, шығарылатын заттарды қысқарту, мұнай мен газдың ағып кетуінің алдын алу қажет. Мемлекет басшысы бұл жұмыстар бойынша мұнай-газ компанияларының ақпараттық ашықтығын және олардың экологиялық жауапкершілігін арттыру басты басымдыққа ие болатынын атап өтті.
Кеңейтілген кеңес барысында Энергетика министрі Қанат Бозымбаев, экология, геология және табиғи ресурстар министрі Мағзұм Мырзағалиев, «Самұрық-Қазына «ҰӘҚ» АҚ Басқарма Төрағасы Ахметжан Есімов, «Лукойл» ААҚ Ресей мұнай-газ компаниясының президенті Вагит Алекперов, сондай-ақ «Теңізшевройл», «NCOC» және «Қарашығанақ Петролеум Оперейтинг» компанияларының басшылары баяндама жасады.











///Астана экономикалық форумы аясында өткен кездесу барысында Нұрсұлтан Назарбаев Пан Ги Мунның Біріккен Ұлттар Ұйымын дамытуға зор үлес қосқанын атап өтті.
– Сіз Қазақстанда бірнеше рет болдыңыз. Біз ядролық қарусыздану бағдарламасы бойынша бірлесе жұмыс істедік. 29 тамыз бүкіл әлемде Ядролық сынақтарға қарсы іс-қимыл күні ретінде атап өтіледі. Сізбен және Корея Республикасымен арамызда өте жақсы достық қарым-қатынас қалыптасты, – деді Мемлекет басшысы.
Пан Ги Мун Астана экономикалық форумы жаһандық сын-тегеуріндерді талқылап, оларды еңсеру жолдарын табу ісінде маңызды рөл атқаратынын айтты.
– Қазақстанға жаңа қызметімде алғаш рет келіп отырғаныма қуаныштымын. Жаһандық көптеген проблемалар бар, мен оларды шешу үшін қолдау көрсетуге әзірмін. Астана экономикалық форумы тек қазіргі өзекті тақырыптарды ғана емес, сондай-ақ жаһандық дамудың келешектегі мәселелерін де талқылауға арналған алаңға айналып отыр, – деді Боао Азия форумы кеңесінің төрағасы.
Әңгімелесу барысында тараптар Боао Азия форумы мен Астана экономикалық форумы арасындағы ынтымақтастық мәселелерін, сондай-ақ «жасыл» технологияларды дамыту саласында, ғылыми-инновация секторы мен білім беру ісінде байланыстар орнатудың перспективаларын талқылады.

///Қазақстан Президентіне биылғы 5 айдағы еліміздің әлеуметтік-экономикалық дамуы, коронавирус індетінің таралуына қарсы күрес жұмыстары және санитарлық-эпидемиологиялық ахуалды жақсарту жөнінде есеп берілді.
Мемлекет басшысына дағдарысқа қарсы шаралардың жүзеге асырылуы, 2020 жылдың соңына дейін экономикалық өсімді қалпына келтіру жөніндегі кешенді жоспардың орындалуы және 2025 жылға дейінгі стратегиялық даму жоспарының әзірлену барысы туралы баяндалды.
Асқар Мамин Қасым-Жомарт Тоқаевқа коронавирус пандемиясының салдарынан әлемдегі іскерлік белсенділіктің бірден төмендеуіне байланысты биылғы қаңтар мен мамыр аралығында ұлттық экономиканың өсу қарқыны, былтырғы осы кезеңмен салыстырғанда, 1,7% төмендегенін айтты. Үкімет басшысының мәліметі бойынша, экономиканың бірқатар салаларында, атап айтқанда, тау-кен өндірісі, өңдеу, ауыл шаруашылығы, қызмет көрсету салаларында, сондай-ақ, негізгі капиталға инвестиция тарту бағытында өсімнің оң қарқыны байқалады.
Асқар Мамин барлық сала бойынша көктемгі егіс жұмыстарының толық аяқталғаны туралы да мәлімет берді.
Бұдан бөлек Премьер-Министр Президентке халықты жұмыспен қамтамасыз етудің кешенді шаралары биыл еліміздің 1,22 миллион азаматын қамтитынын жеткізді.
Қазақстан Президенті еліміздің бірінші жартыжылдықтағы даму қорытындыларын талқылап, дағдарыс салдарын еңсеру міндетін қою үшін биылғы шілде айында Үкіметтің кеңейтілген отырысын өткізуді жоспарлап отыр.
Кездесу қорытындысы бойынша Қасым-Жомарт Тоқаев Асқар Маминге экологиялық туризмді дамыту жөнінде және басқа да бірқатар нақты тапсырма берді.
///Екі елдің президенттері Финляндияның ұлттық павильонындағы экспозициялармен танысып, «Нұр Әлем» кешенінде орналасқан Қазақстанның көрме павильонын аралап көрді.
Сондай-ақ, мемлекеттер басшылары көрме кешенінің Конгресс-орталығында екіжақты келіссөз жүргізді.
Нұрсұлтан Назарбаев С.Ниинистёге елімізге сапармен келіп, Финляндия павильонын ашуға қатысқаны үшін алғыс айтып, екі ел арасындағы қарым-қатынастың жоғары деңгейде екенін атап өтті.
– Біздің қарым-қатынасымыз – үлгі етуге тұрарлық. Біз бірнеше рет түрлі әлемдік басқосуларда жүздестік. Финляндия «ЭКСПО-2017» көрмесін өткізу орнын таңдап, сондай-ақ БҰҰ Қауіпсіздік кеңесінің тұрақты емес мүшесі мәртебесін алу кезінде бізге қолдау білдірді. Қазақстан да халықаралық аренада Финляндияны әрдайым қолдап келеді, – деді Мемлекет басшысы.
Қазақстан Президенті екіжақты байланыстарды дамытудың маңыздылығына тоқталып, өнеркәсіп, фармацевтика, ақпараттық технологиялар, білім және медицина сияқты салалардағы қарым-қатынасты нығайтуға мүдделі екенімізді айтты.
С.Ниинистё Нұрсұлтан Назарбаевқа кездесудің ұйымдастырылғаны үшін ризашылық білдіріп, Қазақстанның жаһандық және өңірлік өзекті мәселелерді шешудегі рөліне тоқталды.
– Сіздің екіжақты қарым-қатынас мәселелеріне ғана емес, сонымен бірге жаһандық проблемаларға қатысты пікіріңіз де мен үшін әрдайым маңызды. Қазір бүкіл әлем Қазақстанда өтіп жатқан келіссөздерге көз тігіп отыр. Бұл – Астанадағы Сирияға қатысты келіссөздер, – деді Финляндия Президенті.
С.Ниинистё Мемлекет басшысына ұлттық павильонмен танысқаны үшін алғыс айтып, Финляндияға сапармен келуге шақырды.





///Режеп Тайип Ердоған Нұрсұлтан Назарбаевты Құрбан айт мерекесімен құттықтады, оған зор денсаулық пен табыс тілеп, Қазақстан халқының өсіп-өркендеуіне ниеттестік білдірді.
Мемлекеттер басшылары әңгіме барысында екіжақты ынтымақтастықтың жағдайы мен перспективаларына, сондай-ақ Түркия Республикасы Президентінің Астанаға биылғы 9 қыркүйектегі ресми сапарына қатысты мәселелерді талқылады.
Сонымен қатар, екі ел көшбасшылары биылғы 10-11 қыркүйекте Астанада Ислам ынтымақтастығы ұйымының ғылым және технологиялар жөніндегі бірінші саммитін өткізу мәселелері туралы пікір алмасты.
Президенттер Қазақстан-Түркия қарым-қатынастарын кең ауқымды бағыттар бойынша одан әрі нығайту үшін сындарлы диалогты жалғастыруға уағдаласты.
Телефон арқылы сөйлесуге Түркия жағы бастамашы болды.
///Тараптар қазақ-иран қатынастарының қазіргі ахуалы мен даму перспективаларын, соның ішінде сауда-экономикалық ынтымақтастықты нығайту мәселелерін талқылады.
Хасан Рухани Иран тарапының Қазақстанмен тауар айналымын арттыруға мүдделі екенін атап өтіп, «Қазақстан-Түрікменстан-Иран» темір жолының, сондай-ақ, Каспий теңізі арқылы өтетін мультимодальді дәліздердің әлеуетін тиімді пайдаланудың өзектілігіне тоқталды.
Осы орайда Иран тарапы жүк тасымалын ұлғайту мақсатында аталған көлік бағыттарының бәсекеге қабілеттілігін арттыру үшін бірлескен жұмыстардың маңызды екенін жеткізді.
Қасым-Жомарт Тоқаев екіжақты экономикалық байланыстарды жандандырудың нақты  шараларын  үкіметтер деңгейінде әзірлеуді ұсынды.
Мемлекеттердің COVID-19 індетіне қарсы күреске қатысты қабылдаған шараларына ерекше назар аударылды.
Иран Президенті індеттің таралуын болдырмау жөніндегі Қазақстан басшылығының қабылдаған шешімдері мен атқарған іс-қимылдарын, сондай-ақ, халық арасында кең ауқымда жүргізілген коронавирусты анықтау жұмыстарын   жоғары бағалады.
Әңгіме соңында Хасан Рухани Қасым-Жомарт Тоқаевты Тегеранға ресми сапармен келуге шақырды.
 

/// 
Мемлекет басшысы өз сөзінде жиналғандарды алдағы Отан қорғаушы күнімен және  Ұлы Отан соғысындағы Жеңістің 71 жылдығымен құттықтады.
– Мереке қарсаңында біз дәстүр бойынша өз өмірін әскери қызметке арнаған ең үздіктерге жоғары атақтар тапсырамыз. Сіздер күн-түн демей, тәулік бойы қызмет ететін ерекше мамандықты таңдадыңыздар. Сіздер Отанымыздың қауіпсіздігін нығайтуға зор үлес қосып келесіздер, – деді Қазақстан Президенті.
Нұрсұлтан Назарбаев бүгінде республикамызда тиімді армия қалыптасқанына, қару-жарақпен жабдықтау бағдарламасы табысты жүзеге асырылып, әскери қызметшілердің әлеуметтік жағдайына қамқорлық көрсетіліп жатқанына назар аударды.
– Елдің қауіпсіздігі мен қорғаныс қабілетіне жауапты барлық құрылымның кәсіби деңгейі күннен күнге өсіп келеді. Бұл ретте генералдар мен офицерлерге айрықша маңыз беріледі. Жауынгерлік машық пен шеберлікті арттыру, әскерлердің өмірі мен құқық қорғау органдарының жұмысында сапалы өзгеріс жасау сіздердің көшбасшылықтарыңызға байланысты. Сіздер бүкіл жеке құрамға және жас әскери қызметшілерге үлгі бола отырып, жауынгерлік абырой мен батылдық дәстүрінің сақтаушысы болуға тиіссіздер.  Халық сіздердің қызметтеріңіз бен іс-әрекеттеріңізге қарап бүкіл Қарулы Күштерге баға береді. Сіздерге ең қымбат нәрсе – азаматтардың бейбіт өмірін сақтау және Тәуелсіздік табыстарын қорғау сеніп тапсырылған, – деді Мемлекет басшысы.
Қазақстан Президенті елдің қауіпсіз әрі бейбіт дамуы ғана оның әрі қарай өркендеуінің кепілі болатынын айтты.
– «Армия – өз орнын ешқашан тастап кетпейтін мәңгілік қарауыл» деген сөз бар. Мен сіздерге жоғары атақ бере отырып, бұдан ары да әскери борыштарыңызды лайықты атқаратындарыңызға, Отанымызға мінсіз қызмет ететіндеріңізге сенемін. Елдің қауіпсіздігін қамтамасыз ету, құқықтық тәртібі мен конституциялық құрылымын қорғау үшін бар күш-жігерлеріңізді, білімдеріңіз бен тәжірибелеріңізді жұмсайтындарыңызға сенімдімін, – деді Нұрсұлтан Назарбаев.
Рәсім барысында авиация генерал-лейтенанты әскери атағы Н.Орманбетовке; вице-адмирал әскери атағы Ж.Жанзақовқа; Мемлекеттік күзет қызметінің генерал-лейтенанты арнаулы атағы – А.Күреңбековке; 2-сыныпты мемлекеттік әділет кеңесшісі сыныптық шені – Ж.Асановқа; генерал-майор әскери атағы – Л.Әлшекеновке, Д.Ділмановқа, Н.Қашағановқа, С.Нұрахметовке, Ж.Омарқұловқа, М.Сатовқа, авиация генерал-майоры әскери атағы – А.Айымбетовке, Н.Кәрбеновке; ұлттық қауіпсіздік генерал-майоры арнаулы атағы – А.Дүйсебаевқа; сыртқы барлау генерал-майоры арнаулы атағы – К.Әденовке,  Мемлекеттік күзет қызметінің генерал-майоры арнаулы атағы – А.Әшімбекұлына; полиция генерал-майоры арнаулы атағы – И.Лепехаға; 3-сыныпты мемлекеттік әділет кеңесшісі сыныптық шені М.Қайыбжановқа, С.Нұрпейісовке, Ұ.Патсаевқа берілді. 

///Кездесу барысында Б.Сұлтанов Қазақстан Президентіне Қаржы министрлігінің биылғы 9 айда атқарған жұмысының қорытындысы, республикалық және жергілікті бюджеттің атқарылуы, сондай-ақ Мемлекет басшысының төрағалығымен 2016 жылғы 9 қыркүйекте өткен Үкіметтің кеңейтілген отырысының қорытындысы бойынша берілген тапсырмалардың іске асырылуы туралы баяндады.
Елбасы бюджет үдерістерінің тиімділігін одан әрі арттыруға, бюджетті қалыптастыру барысында экономиканың өсіміне ықпал ететін мемлекеттік бағдарламаларға негізделген ұтымды тәсілдердің қолданылуына баса назар аударды.
Сондай-ақ, Қазақстан Президенті жекешелендірудің екінші кезеңін іске асыру жөніндегі шараларды жүзеге асыру қажеттігіне айрықша тоқталды.
– Мемлекеттік нысандарды отандық және шетелдік инвесторлардың меншігіне беру ісінің мейлінше жариялылығы мен тиімділігін қамтамасыз ету қажет, – деді Нұрсұлтан Назарбаев.
Бұдан бөлек, Мемлекет басшысы мүлікті заңдастыру жөніндегі науқанның соңғы кезеңіне қатысты міндеттер қойды. Мәселен, Қазақстан Президенті бұл науқанды жүргізу барысында қалыптастырылған жариялылық жағдайын атап өтіп, оның ел экономикасы үшін нәтижелілігін айтты.
– Мүлікті заңдастыру салық есебінен бюджетті толықтырып, одан әрі экономикаға пайдасын тигізетін активтерді анықтауға мүмкіндік беретін болады. Бұл – салық жүйесінің басты міндеттерінің бірі, – деді Елбасы.
Қаржы министрі тиімді экономикалық саясат пен «Нұрлы жол» мемлекеттік бағдарламасын іске асыру барысында заңнамаларға өзгерістер енгізу, салық пен кедендік басқаруды жетілдіру есебінен бюджет кірісінің тұрақтануы және биыл оның 7,4%-ға өсуі байқалып отырғанын мәлімдеді.
Кездесу қорытындысы бойынша Елбасы бірқатар нақты тапсырма берді.


///Әңгіме барысында Қазақстан Президенті елдің индустриялық-инновациялық дамуының мән-маңызы, мемлекеттің экономикадағы рөліне қатысты сауалдарға жауап берді.
Нұрсұлтан Назарбаев сондай-ақ Еуразиялық экономикалық одақ елдері ынтымақтастығының келешегі, ЕАЭО-ның басқа да мемлекетаралық экономикалық бірлестіктермен және жекелеген елдермен өзара іс-қимылының ықтимал перспективалары туралы айтты.
Мемлекет басшысы Қазақстан елордасының ребрендингі, республикада жастардың білім деңгейін арттыру, білім беру үрдісіндегі үштілділіктің маңыздылығы жөніндегі мәселелерге тоқталды.
Бұдан бөлек, Қазақстан Президенті Орталық Азиядағы терроризм мен экстремизмді болдырмауға қатысты ҰҚШҰ-ға мүше елдердің ортақ ұстанымының өзектілігін атап өтті.
Сұхбат соңында Нұрсұлтан Назарбаев «Россия 24» телеарнасына шығармашылық табыс, ал көршілес елдер азаматтарына зор денсаулық пен бақ-береке тіледі.



/// 
Қазақстан Президенті кездесу барысында Г.Головкинді «ЭКСПО-2017» елшісі мәртебесіне ие болуымен  құттықтап, оның жаңа табыстар мен рекордтарға қол жеткізуіне тілектестігін білдірді.
Г.Головкин боксты және жалпы спортты дамытуға зор үлес қосып, көңіл бөліп отырғаны үшін Нұрсұлтан Назарбаевқа алғыс айтты. 

///Қасым-Жомарт Тоқаевқа Сыбайлас жемқорлыққа қарсы іс-қимыл агенттігінің биылғы 7 айдағы жұмыстарының негізгі нәтижелері мен ведомствоны қайта құру шараларын ұйымдастыру туралы баяндалды.
Алик Шпекбаев Президентке Агенттік құрылымында жаңадан құрылған 5 департамент:
алдын алу, парасаттылық, серіктестік, квазимемлекеттік сектордағы, құқық қорғау және сот органдарындағы сыбайлас жемқорлыққа қатысты құқық бұзушылықтарды анықтау және тергеу департаменттерінің жаңадан құрылғаны жөнінде мәлімет берді.
Кездесу соңында Мемлекет басшысы сыбайлас жемқорлыққа қарсы іс-қимыл жөніндегі кеңес барысында берілген тапсырмаларды жүзеге асыру үшін заңнамалық және ұйымдастыру шараларын уақтылы қабылдау қажеттігін атап өтті. Соның ішінде, Қасым-Жомарт Тоқаев қарамағындағы қызметкерлердің жемқорлық әрекеті үшін мемлекеттік органдардың бірінші басшыларын қызметінен босату институтын енгізу, сыбайлас жемқорлыққа қарсы нормативтік-құқықтық актілерді сараптамадан өткізуді қайта  қалпына келтіру, мемлекеттік қызметшілердің заңсыз баюы, кіріс және шығыс декларацияларын жариялау жауапкершілігі жөніндегі шаралардың маңыздылығына назар аударды. 


///Тараптар қазақ-иран қатынастарының қазіргі ахуалы мен даму перспективаларын, соның ішінде сауда-экономикалық ынтымақтастықты нығайту мәселелерін талқылады.
Хасан Рухани Иран тарапының Қазақстанмен тауар айналымын арттыруға мүдделі екенін атап өтіп, «Қазақстан-Түрікменстан-Иран» темір жолының, сондай-ақ, Каспий теңізі арқылы өтетін мультимодальді дәліздердің әлеуетін тиімді пайдаланудың өзектілігіне тоқталды.
Осы орайда Иран тарапы жүк тасымалын ұлғайту мақсатында аталған көлік бағыттарының бәсекеге қабілеттілігін арттыру үшін бірлескен жұмыстардың маңызды екенін жеткізді.
Қасым-Жомарт Тоқаев екіжақты экономикалық байланыстарды жандандырудың нақты  шараларын  үкіметтер деңгейінде әзірлеуді ұсынды.
Мемлекеттердің COVID-19 індетіне қарсы күреске қатысты қабылдаған шараларына ерекше назар аударылды.
Иран Президенті індеттің таралуын болдырмау жөніндегі Қазақстан басшылығының қабылдаған шешімдері мен атқарған іс-қимылдарын, сондай-ақ, халық арасында кең ауқымда жүргізілген коронавирусты анықтау жұмыстарын   жоғары бағалады.
Әңгіме соңында Хасан Рухани Қасым-Жомарт Тоқаевты Тегеранға ресми сапармен келуге шақырды.
 

///Қымбатты отандастар! 
 
Аз ғана уақыттан кейін Жаңа 2020 жыл табалдырығымыздан аттайды.
Бұл – баршамызға жайдары көңіл-күй мен зор үміт әкелетін айрықша сәт.
Тарихымыздың төрінде екі жылдың тоғысқан сәтінде айтылатын ақ тілектің орны бөлек.
Әрбір азамат, әрбір шаңырақ Жаңа жылдан жақсылық күтеді. Бұл – табиғи дүние.
Біздің бүгінгі басты бағытымыз –Жаңғыру жолы.
Баршаға қуаныш сыйлайтын Жаңа жыл мейрамы осы мақсатпен үндеседі.
Өтіп бара жатқан 2019 жыл еліміз үшін аса маңызды оқиғаларға толы болды.
Қазақстан тарихи дамудың жаңа кезеңіне қадам басты.
Тұңғыш Президент, мемлекетіміздің негізін қалаған ұлы тұлға, Елбасы Нұрсұлтан Әбішұлы Назарбаевтың стратегиялық жолы сақталды.
Халқымыз Президент сайлауында маған зор сенім артты. Осы орайда, қолдау көрсеткен азаматтарға және бүкіл халыққа шынайы ризашылығымды білдіремін.
Бүгінде әлемдегі тұрақсыздыққа қарамастан экономикамыз орнықты дамып келеді.
Халықтың тұрмыс сапасын жақсарту үшін нақты шараларды жүзеге асырдық.
Бюджет саласы қызметкерлерінің жалақысын, зейнетақыны, жәрдемақыны және студенттердің стипендиясын көбейтетін болдық.
Әлеуметтік жағдайы төмен адамдарға қолдау көрсету үшін біз бұрын-соңды болмаған бірегей шешім қабылдадық. Соның арқасында 500 мыңнан астам борышкердің қарызы айтарлықтай азайды.
Шағын және орта бизнесті қолдау үшін теңдессіз шаралар қабылдадық. Жаңа жұмыс орындары ашылатын болды.
Мен ұсынған «Халық үніне құлақ асатын мемлекет» тұжырымдамасы қоғамымыздың дамуына жаңа серпін беруі қажет.
Халық пен билік арасындағы диалогты күшейту үшін маңызды реформаларды ұсындық.
Бұл бастамалар ынтымағымызды арттыруға бағытталған.
Татулық – ата-бабалар өсиет еткен қасиетті ұғым.
Сондықтан, татулық пен бірлікті көздің қарашығындай сақтауымыз керек.
Біз білімі озық, ойы ұшқыр жастарға жағдай жасап, жол ашамыз.
Осыған орай, «Президенттік кадр резерві» жасақталды.
Биыл Арыс қаласындағы төтенше оқиға кезінде халқымыз мызғымас бірліктің үлгісін көрсетті. Мен халқымызды мақтан тұтамын.
Біз кез келген сыннан сүрінбей өтіп, зор табысқа бірге жетеміз деп сенемін.
Келесі жылы Конституциямыздың
25 жылдығын атап өтеміз.
Ұлы даламыздың даңқты тарихын жан-жақты дәріптеуге ерекше көңіл бөліп келеміз.
Абайдың, Әл-Фарабидің мерейтойларына дайындық жұмыстарын бастадық.
Алтын Орданың 750 жылдығын мемлекет деңгейінде атап өтетін болдық.
Сондай-ақ, Қазақстан халқы Ассамблеясының құрылғанына ширек ғасыр толады.
Тиісті іс-шаралардың барлығын ысырапшылдыққа жол бермей, мазмұнды ой тудыратын деңгейде өткіземіз.
Мемлекет тарапынан қолға алынып жатқан тың бастамалардың бәрі ел игілігі үшін жасалып отыр.
Оң өзгерістер жаңа 2020 жылда лайықты жалғасын табады. Дегенмен, сын-қатерлер аз емес. Сондықтан, біз еліміз үшін, халқымыз үшін адал қызмет етуіміз керек.
Халықтан биік, халықтан жоғары тұрған ешкім де, ештеңе де жоқ.
Қазақстан дамыған, өркениетті елдердің қатарына қосылуы қажет.
Біз үшін бұдан басқа тура жол жоқ.
      Біз 2020 жылды Еріктілер жылы деп жарияладық. Бұл игі істердің бастауы болады.
Мұндай шаралар қоғамдағы тұрақтылық пен татулықты нығайту үшін керек.
Келесі жылы халқымыз жағымды жаңалық пен қуанышты сәттерге кенеле берсін!
Жаңа жыл әрбір азаматқа, әрбір отбасыға бақ-береке әкелсін! 
Отанымыз – Қазақстан өркендей берсін! 
Еліміз аман, жұртымыз тыныш болсын!
 
Уважаемые казахстанцы! 
 
Всего несколько минут остается до наступления 2020 года.
Встреча Нового года – это всегда радостное событие, момент искреннего единения близких людей, которые делятся друг с другом хорошими воспоминаниями и добрыми пожеланиями.
2019 год стал историческим для нашей страны. Была подтверждена преемственность стратегического курса Отца-основателя современного Казахстана, личности исторического масштаба – Елбасы Нурсултана Абишевича Назарбаева.
Казахстан вступил в новый этап своего развития. Как Президент нашего государства в полной мере осознаю всю ответственность за его будущее.
Выражаю сердечную благодарность казахстанцам, отдавшим свой голос за меня в ходе президентских выборов, и всем гражданам, проявляющим искреннюю заботу о будущем нашего Отечества!
Наш народ вновь показал всему миру свою мудрость, единство и приверженность демократическому выбору.
В течение полугода было сделано немало.
Приняты решения об увеличении заработных плат, пенсий и пособий, а также стипендий студентам. Снижена долговая нагрузка более 500 тыс. нуждающихся граждан.
Принимаются решительные меры по поддержке малого и среднего бизнеса, открываются новые рабочие места.
Начата реализация концепции «слышащего государства».
Мной принят ряд решений, направленных на дальнейшую модернизацию и демократизацию страны.
Несмотря на разные мнения, мы единая нация. Мы должны беречь как зеницу ока народное единство, завещанное нашими великими предками.
Нам предстоит большая, сложная работа по законодательному обеспечению важных реформ.
Серьезная трансформация ожидается в правоохранительной и судебной системах.
Для нового поколения способных управленцев открываются хорошие перспективы путем формирования Президентского кадрового резерва.
В 2020 году без помпы и излишеств предстоит отметить знаменательные даты, которые важны для укрепления нашей государственности.
Это 25-летие Конституции, юбилеи великого поэта и философа Абая, выдающегося ученого и мыслителя
аль-Фараби.
Мы также отметим 75-летие Победы в Великой Отечественной войне.
2020 год объявлен Годом волонтера. Каждый из нас сможет принести пользу окружающим людям и всему обществу. Следующий год должен стать годом добрых дел.
 
Дорогие соотечественники!
В новом году мы будем упорно трудиться на благо нашей Родины.
Мы должны прилагать усилия, чтобы в нашей стране были созданы все условия для самореализации казахстанцев.
Мы строим государство, в котором мнение каждого ответственного гражданина учитывается в полной мере.
Государство, в котором никто не останется без внимания, особенно нуждающиеся.
Государство, в котором царит справедливость, обеспечивается равенство возможностей для всех категорий граждан.
Кому-то это все покажется утопией.
Но дорогу осилит идущий.
Вместе мы сила!
Бірлік бар жерде – тірлік бар.
Уверен, вместе мы обеспечим благополучие всех граждан нашей страны.
Желаю всем казахстанцам здоровья, счастья, оптимизма и успехов!
С Новым годом! 
Жаңа жыл құтты болсын!

///Қасым-Жомарт Тоқаев Ақмола облысына сапары барысында «Ең-Дала» жауапкершілігі шектеулі серіктестігінің ауыл шаруашылығы алқабын аралап көрді.
Қазақстан Президентіне агроөнеркәсіптің техникалық жабдықталуы мен өнімді арттыруға бейімделген жер өңдеу технологиялары, сондай-ақ, А.Бараев атындағы астық шаруашылығы ғылыми-өндірістік орталығы әзірлеген элиталық тұқымды пайдалану жөнінде мәлімет берілді.
Ақмола облысының әкімі Ермек Маржықпаев Мемлекет басшысына аймақтағы агроөнеркәсіп кешені, егін және мал шаруашылығын дамыту жоспары, сондай-ақ, елорда тұрғындарын азық-түлікпен қамтамасыз ету жұмыстары туралы баяндады.
Ауыл шаруашылығы министрі Сапархан Омаров Қасым-Жомарт Тоқаевқа еліміздегі көктемгі егіс жұмыстарының барысы және отандық ауыл шаруашылығы өнімін өндірушілерді қолдау мақсатында қаржы бөлу жөніндегі тапсырмалардың орындалуы жайында есеп берді.
Қазақстан Президенті мемлекет тарапынан аграрлық секторды дамытуға баса мән беріліп отырғанын атап өтіп, ауыл шаруашылығына арналған жерлерді тиімді пайдаланудың маңыздылығын айтты.















///Мемлекет басшысы халықаралық қаржы аймағының қызметімен және даму перспективаларымен танысты.
Іс-шара барысында Нұрсұлтан Назарбаев Құрметті қонақтар кітабына қолтаңба қалдырды.
«Abu Dhabi Global Market» көптеген жергілікті және шетелдік қаржы ұйымдары жұмыс жүргізетін халықаралық қаржы орталығы болып саналады. ADGM аумағында жалпы ағылшын құқығы мен ағылшын тілі қолданылады.


///
	 

	Нұрлан Ермекұлы Сауранбаев Қазақстан Республикасы Қорғаныс министрінің орынбасары қызметіне; 

	Владимир Карпович Божко Қазақстан Республикасы Ішкі істер министрінің орынбасары қызметіне; 

	Данияр Валерьевич Вагапов  Қазақстан Республикасы Ұлттық экономика министрлігінің жауапты хатшысы қызметіне тағайындалды;

	бұрынғы атқарған қызметтерінен босатыла отырып:

	Аида Дәденқызы Құрманғалиева Қазақстан Республикасы Денсаулық және әлеуметтік даму министрлігінің жауапты хатшысы қызметіне;

	Бейбіт Бәкірұлы Атамқұлов Қазақстан Республикасы Инвестициялар және даму министрлігінің жауапты хатшысы қызметіне; 

	Қуатжан Серікқазыұлы Уәлиев Қазақстан Республикасы Мәдениет және спорт министрлігінің жауапты хатшысы қызметіне;

	Қанатбек Бейсенбекұлы Сафинов Қазақстан Республикасы Энергетика министрлігінің жауапты хатшысы қызметіне тағайындалды.

	***

	Серікбол Рахымқанұлы Мусинов Қазақстан Республикасы Денсаулық сақтау министрлігінің жауапты хатшысы қызметінен;

	Замир Садықұлы Сағынов Қазақстан Республикасы Көлік және коммуникация министрлігінің жауапты хатшысы қызметінен;

	Анатолий Григорьевич Дерновой Қазақстан Республикасы Қоршаған орта және су ресурстары министрлігінің жауапты хатшысы қызметінен;

	Арыстан Кенжетайұлы Қабыкенов Қазақстан Республикасы Өңірлік даму министрлігінің жауапты хатшысы қызметінен;

	Бек Кәрімбекұлы Арпабаев Қазақстан Республикасы Байланыс және ақпарат агенттігінің жауапты хатшысы қызметінен;

	Нұрлан Әбітқанұлы Әбді Қазақстан Республикасы Бәсекелестікті қорғау агенттігінің (Монополияға қарсы агенттік) жауапты хатшысы қызметінен;

	Төлеген Төлеуханұлы Ысмайылов Қазақстан Республикасы Дін істері  агенттігінің жауапты хатшысы қызметінен;

	Бақытбек Зүбайраұлы Иманәлиев Қазақстан Республикасы Статистика  агенттігінің жауапты хатшысы қызметінен;

	Қарлығаш Ғазизқызы Кәкен Қазақстан Республикасы Спорт және дене шынықтыру істері агенттігінің жауапты хатшысы қызметінен;

	Рүстем Нұрланұлы Ахметов Қазақстан Республикасы Табиғи монополияларды реттеу  агенттігінің жауапты хатшысы қызметінен;

	Жанат Мұратұлы Қожахметов Қазақстан Республикасы Тұтынушылардың құқықтарын қорғау агенттігінің жауапты хатшысы қызметінен;

	Ерғазы Мейірғалиұлы Нұрғалиев Қазақстан Республикасы Ұлттық ғарыш агенттігінің жауапты хатшысы қызметінен босатылды;

	басқа жұмысқа ауысуына байланысты Дәулет Еділұлы Ерғожин Қазақстан Республикасы Президенті Әкімшілігінің Әлеуметтік-экономикалық мониторинг бөлімінің меңгерушісі қызметінен босатылды.
///Кездесуде Қазақстан Президенті мен АҚШ-тың Мемлекеттік хатшысы екіжақты ынтымақтастықтың қазіргі ахуалы мен оның кейбір аспектілерін дамыту перспективаларын талқылады.
Сондай-ақ, Нұрсұлтан Назарбаев пен Р.Тиллерсон мейлінше өзекті халықаралық мәселелер жөнінде пікір алмасты.
Мемлекет басшысы Қазақстан мен АҚШ арасындағы өзара іс-қимыл көптеген бағыттар бойынша дамудың жаңа сапалы деңгейіне көтерілетініне сенім білдірді.

/// 
Отырыста Қазақстанның Ұлттық қауіпсіздік стратегиясының 2015 жылғы жүзеге асырылу барысы, сондай-ақ көші-қон саясатын жүргізу жайы қарастырылды.  
Нұрсұлтан Назарбаев мемлекет әлемдік экономикалық дағдарыстың теріс ықпалына қарамастан, мойнына алған әлеуметтік міндеттемелерді мүлтіксіз орындап, қорғаныс қабілеттілігінің, қауіпсіздіктің және құқық тәртібінің қажетті деңгейін сақтап қалатынын атап өтті.  
Қазақстан Президенті экономикалық өсімнің қарқынын бәсеңдететін жаһандық факторлар ықпалын, көршілес өңірлердегі діни-экстремистік және террорлық сипаттағы қатерлердің арта түсуін елеулі қауіптер мен сын-қатерлер қатарында атады.
Мемлекет басшысы сондай-ақ қалыптасқан жағдайда дағдарыс құбылыстарына лайықты түрде қарсы тұру үшін Қазақстан қоғамын ұйыстырудың маңыздылығын атап өтті.
Президенттің көмекшісі – Қауіпсіздік кеңесінің хатшысы Н.Ермекбаев өз баяндамасында мемлекеттік органдардың 2015 жылғы жұмыс қорытындыларына баға берумен қатар, алдағы кезеңнің басымдықтары мен міндеттеріне назар аударды. Ол сондай-ақ әлемдегі экономикалық ахуалдың тұрақсыздығы жағдайында Үкімет пен жергілікті атқарушы органдар экономиканы әртараптандыру және қазақстандықтардың тұрмыс деңгейін сақтау жөніндегі шараларды жүзеге асырып жатқанын атап өтті.
Н.Ермекбаев құқық қорғау органдарының қызметін бұдан әрі жетілдіру, азаматтардың құқықтарын қорғау және қоғамдық тәртіпті сақтау бағытындағы  қадамдар туралы әңгімеледі.
Күн тәртібіндегі екінші мәселе бойынша Денсаулық сақтау және әлеуметтік даму министрі Т.Дүйсенова және Ішкі істер министрі Қ.Қасымов сөз сөйледі. Көші-қон үдерістерін реттеудің маңызды екі мақсаты бар екені атап өтілді. Бір жағынан, экономикалық өсімді ынталандыру үшін еңбек ресурстарын, соның ішінде қайта оралған қандастарымызды және жоғары білікті шетелдік мамандар легін ел ішіне жүйелі түрде орналастыру қажет. Екінші жағынан,  Қазақстанға халықаралық террорлық топтардың идеологтары мен үгітшілерінің, қылмыс әлемі өкілдерінің, заңсыз мигранттардың келуіне жол беруге болмайды.  
Отырыс барысында елімізде Конституция бойынша қос азаматтықтың мойындалмайтынын, соған байланысты мұндай жағдайларға жол бермеу қажет екені атап өтілді.
Жер телімдерін өздігімен басып алудың, бекітілген ережеден тыс бей-берекет құрылыстардың жолы кесілуі тиістігі де айтылды.
Сонымен қатар іс-шараға қатысушылар ұйымдастырылған ішкі көші-қонның маңыздылығына назар аударды. Бұл азаматтардың ел аумағында орналасудағы теңсіздігін жоюды, сондай-ақ Қазақстанның әлеуметтік-экономикалық даму мақсаттарына жетуді қамтамасыз етеді.
Қазақстан Президенті Қауіпсіздік кеңесі отырысының қорытындысы бойынша  Үкіметке және мүдделі мемлекеттік органдарға бірқатар тапсырма беріп, олардың орындалуын бақылауды Қауіпсіздік кеңесі аппаратына жүктеді.
 

/// 
Кездесу барысында А.Айдарбаев Елбасыға өңірдегі әлеуметтік-экономикалық ахуал мен мемлекеттік бағдарламаларды жүзеге асыру барысы туралы баяндады.
Нұрсұлтан Назарбаев Маңғыстау облысының көлік-логистика саласы қарқынды дамып келе жатқанын атап өтіп, өңір экономикасын әртараптандыруды жалғастыру қажеттігін айтты.  

/// 
Халықаралық Адам құқықтары күніне арналған іс-шараға Адам құқықтары жөніндегі комиссияның төрағасы Қ.Сұлтанов, Біріккен Ұлттар Ұйымы Даму Бағдарламасының Қазақстандағы тұрақты өкілі Норимаса Шимамура және басқа халықаралық ұйымдардың Қазақстандағы өкілдіктерінің басшылары қатысты.
Мемлекеттік хатшы құттықтау сөзінде Елбасы ұсынған Ұлт жоспарын іске асыру аясында, сондай-ақ Қазақстандағы құқық қорғау тетіктерін жетілдіру мақсатында адам құқықтарын талқылаудың өзекті екенін атап өтті.
Дөңгелек үстел барысында Қазақстан Республикасының Конституциясы және қолданыстағы заңнама кепілдік берген адам құқықтары мен бостандықтарын іске асыру, халықаралық стандарттарға сәйкес адам құқықтарын қорғау мен қамтамасыз етудің ұлттық тетіктерін одан әрі жетілдіру мәселелері жөнінде пікір алмасылды.
Дөңгелек үстелге қатысушылардың баяндамалары мен сөйлеген сөздерінде халықаралық құқық нормаларын ұлттық заңнамаға енгізу, адам құқықтарын қорғаудың халықаралық және ұлттық тетiктерiн жетілдіру, сондай-ақ адам құқықтарын сотта және соттан тыс институттарда қорғау мәселелері айтылды.
Іс-шараға қатысушылар адам құқықтары саласында Қазақстан ратификациялаған халықаралық келісімшарттардың құқық қорғау тетіктерін жетілдірудегі және адам құқығын қорғаудың ұлттық жүйесін нығайтудағы  маңызды рөлін атап өтті. Талқылауға қатысқан халықаралық және ұлттық сарапшылар Қазақстандағы құқық қорғау тетіктеріне оң баға берді.
Соңында Мемлекеттік хатшы қатысушыларды 2015 жылы Біріккен Ұлттар Ұйымының Адам құқықтары жөніндегі кеңесінде және келісімшарттық органдарында үш ұлттық баяндаманың табысты қорғалуымен құттықтады және  құқық қорғау саласындағы қызметтеріне табыс тіледі.
///Кездесу барысында Президентке мемлекеттің ақпараттық саясатының тетіктерін жетілдіру, азаматтық қоғаммен ықпалдастықты нығайту, жастардың бастамалары мен жобаларына қолдау көрсету, сондай-ақ, диаспоралық және діни саясат бағытында жоспарланған шаралар туралы баяндалды.
Қасым-Жомарт Тоқаев Волонтер жылының тиімді өткізілуіне, еріктілерге қолдау көрсетудің нақты институттарын қалыптастыруға ерекше көңіл бөлуді тапсырды.
Мемлекет басшысы «халық үніне құлақ асатын мемлекет» тұжырымдамасын жүзеге асыруға азаматтық қоғамды тартудың, «Ашық Үкімет» қағидаттарын дамытудың маңызы зор екенін айтты.
Сонымен қатар Президент қазақстандық масс-медианы қолдауға бағытталған нақты шаралар қабылдау жөнінде тапсырма берді.

///
	 

	Облыстық архитектуралық-этнографиялық және табиғи-ландшафттық қорық-мұражайының директоры Н.Зайцев, облыстық кітапхана директоры Х.Ақжігітова, Абай атындағы облыстық қазақ музыка-драма театрының директоры А.Азаматов және басқа да авторлар әлеуметтік жаңғыртудың жалынды сөз ғана емес, қарапайым адамдардың өмірлік мүдделеріне қатысты нақты практикалық міндеттерді шешудің жолы екеніне тоқталады. «Кез келген жаңғыртудың негізі – инновациялық бағыт.  Қазіргі заман жағдайында жаңа өнім, жаңа технология және заманауи құрылғы-жабдықсыз бәсекеге қабілеттілік туралы сөз қозғау мүмкін емес. ЮНЕСКО мәдениеттің инновация мен дамудың теңдессіз қайнар көзі екенін баса айтады. Сондықтан жаңғырту міндетін технологиялық инновацияларды енгізу арқылы шешу мәдениет саласындағы стратегиялық міндет болып саналады».

	Шығыс Қазақстан облысының мәдениет және өнер қайраткерлері Мемлекет басшысының заманауи өнерде қазіргі заманғы еңбек адамының жағымды бейнесін қалыптастыру жөніндегі идеясына қолдау білдіреді. «Бұл – кәсіпқойлықты, адалдықты және патриотизмді ардақтаудың нағыз қарапайым, сондай-ақ, өте тиімді тәсілі. Қазіргі шығармаларда ойдан шығарылған кейіпкерлер көп. Жас буын еліктейтін жағымды, нағыз үлгі боларлық үлгі – адал еңбекпен күн көрген қарапайым жандар образын жасау керек» делінген хатта.

	Хат авторлары Қазақстанды дамыту үшін өздерінің бар білімін, күш-жігерін, тәжірибесі мен кәсіби шеберлігін жұмсауға дайын екендіктерін жеткізген.
/// 
Кездесу барысында тараптар саяси, сауда-экономикалық, мәдени-гуманитарлық салалардағы Қазақстан мен Еуропалық одақтың ынтымақтастығы мәселелерін талқылады.
Мемлекет басшысы Еуроодақ Қазақстанның сыртқы саясатындағы маңызды вектордың бірі екенін және сауда-экономикалық өзара іс-қимылдың басымдығы бар бағыты болып саналатынын айтты. Қазақстан Президенті еліміздің сыртқы сауда айналымының жартысынан астамы Еуроодақтың үлесіне тиетініне назар аударды.
Сондай-ақ Нұрсұлтан Назарбаев осы айда Қазақстан Республикасы Парламенті Сенаты Еуропалық одақпен арадағы кеңейтілген және стратегиялық серіктестік туралы келісімді ратификациялағанын айтып, бұл оқиға тараптардың ынтымақтастығын жаңа сапалы деңгейге көтеретініне сенім білдірді.
Д.Туск Қазақстан мен Еуроодақтың тығыз серіктестігі әлемдік экономикадағы дағдарыс үрдістеріне қарамастан нығая береді деп үміттенетінін айтты.
Сонымен қатар, тараптар кездесу барысында күн тәртібіндегі халықаралық мәселелерге тоқталды. Атап айтқанда, Украинадағы және Ауғанстандағы ахуал, терроризмге қарсы іс-қимыл мәселелері талқыланды.  



/// 
Мемлекет басшысы атына мемлекетаралық ұйымдар, түрлі компаниялар басшыларынан, мәдениет өкілдерінен хаттар мен жеделхаттар әлі де түсіп жатыр.
Мәселен, Еуразиялық экономикалық комиссия алқасының төрағасы В.Христенко қоғамдық келісімнің жемісті ахуалын қалыптастыру, Қазақстан халқына ертеңгі күнге деген сенім бітіру, сондай-ақ елді дамыту стратегиясын жасау Нұрсұлтан Назарбаевтың қолынан келгенін атап өткен.
«Сіздің көпжылдық тәжірибеңіз, жоғары кәсіпқойлығыңыз бен сарқылмас күш-қуатыңыз баршаның шынайы құрметіне бөледі», – деп жазған автор.
ТМД Атқару комитетінің төрағасы – атқарушы хатшысы С.Лебедев Нұрсұлтан Назарбаев жаңа тарихи жағдайда ауқымды өзгерістер жасау жауапкершілігін өз мойнына алған қазіргі заманғы беделді әрі пәрменді саясаткерлер шоғырына кіретінін атап өткен.
«Тәуелсіз Қазақстанның қалыптасуындағы, әлеуметтік-экономикалық реформалардың жүзеге асырылуындағы, этносаралық және конфессияаралық келісімді қамтамасыз етудегі, мемлекеттік және қоғамдық институттарды дамытудағы Сіздің рөліңізге баға жетпейді. Елді дамытудың Сіз әзірлеген және жүйелі жүзеге асып жатқан тиімді үлгісі әлемдік қоғамдастықтың кең кең қолдауына ие болды, ол Қазақстанның халықаралық аренадағы беделінің үздіксіз артуына септігін тигізуде», –  делінген жеделхатта.
С.Лебедев Нұрсұлтан Назарбаевқа мықты денсаулық, бақ-береке, сарқылмас күш-қуат және Қазақстанның, оның азаматтарының өсіп-өркендеуі жолында жаңа табыстар тіледі.
Мемлекетаралық авиация комитетінің төрайымы Т.Анодина Нұрсұлтан Назарбаевты республиканың дамуына өлшеусіз үлес қосқан көрнекті мемлекет қайраткері, дарынды ұйымдастырушы және басшы ретінде білетінін атап өткен.  
«Сіздің халық игілігі жолындағы белсенді және жемісті қызметіңіз Отанға қызмет етудің үлгісі болып саналады», – делінген жеделхатта.
Дағыстан Республикасының башысы Р.Абдулатипов посткеңестік кеңістіктегі халықтар интеграциясына мүмкіндік туғыза алатын Нұрсұлтан Назарбаевтың саяси қырағылығы мен күрделі үдерістерге басшылық ету қабілетін дағыстандықтар жоғары бағалайтынын жеткізді.
«Бірнеше рет Сіздің дәстүрлі мәдениет құндылықтарына, жастардың бойында біздің халықтарымыздың ерлігі мысалында тарихи зерденің сақталуына деген қамқорлығыңыздың куәсі болдым. Бүгінгі күрделі уақытта Сіздің қажымас қызметіңіз Ресей мен Қазақстан арасындағы стратегиялық серіктестіктің саяси-экономикалық және әлеуметтік-мәдени негіздерін нығайту үшін іргетас қызметін атқаратын болады», – делінген құттықтауда.
Сондай-ақ өз құттықтауларын Ресей Федерациясы Астрахань облысының губернаторы А.Жилкин, Челябинск облысының губернаторы Б.Дубровский, Калининград облысының губернаторы Н.Цуканов, Оренбург облысының губернаторы Ю.Берг  жолдап, Мемлекет басшысына Қазақстан халқының игілігі үшін ауқымды міндеттерді үнемі табыспен орындауға көмектесетін Нұрсұлтан Назарбаевтың мол тәжірибесі мен жоғары беделін атап өткен.
Башқұртстан Республикасының Тұңғыш Президенті, «Урал» қайырымдылық қоры кеңесінің төрағасы М.Рахимов что жизненный путь Нұрсұлтан Назарбаевтың өмір жолы жанқиярлықтың және өз халқына деген шынайы сүйіспеншіліктің үлгісі екеніне назар аударған.
«Сіздің даналығыңыз бен тәжірибеңіздің арқасында Қазақстан жоғары дамыған, әлемдік ірі  державалар санасатын мемлекетке айналды. Туған жеріңізге, бабалар рухына деген Сіздің адалдығыңыз қазақ халқының ұлттық игіліктерін, оның бостандығын, тәуелсіздігін сақтап қалуға септігін тигізді», – деп жазады автор.
Кәсіподақтардың жалпыға ортақ конфедерациясының бас хатшысы  В.Щербаков Нұрсұлтан Назарбаевтың күш-жігері арқасында тәуелсіз Қазақстан халықаралық аренада маңызды рөл атқара отырып, саяси тұрақтылық және экономикалық өркендеу жолымен батыл жүріп келе жатқанын айтқан.  
«Интеграцияның теориясы мен практикасына, оның біздің өңір елдерінің ерекшелігін көрсететін және оларға жаһанданудың қатал жағдайында орнықты әрі қарқынды дамуға мүмкіндік туғызған формаларын қалыптауға, жүзеге асыруға Сіздің қосқан үлесіңізге баға жетпейді», – делінген құттықтауда.
Ресейдің Сауда-өнеркәсіп палатасының президенті С.Катырин Нұрсұлтан Назарбаев өз өмірін Қазақстанның әлеуметтік-экономикалық дамуы мен өркендеуіне, оның азаматтарының әл-ауқатын арттыруға арнағанына назар аударған. Автор Мемлекет басшысы екі ел арасындағы өзара тиімді ынтымақтастықты нығайтуға, әлемде және өңірде тұрақтылықтың сақталуына зор күш-жігер жұмсап келе жатқанын айтқан.
«Роснаноның» басқарма төрағасы А.Чубайстың құттықтауында Мемлекет басшысының  күш-жігері, қайраттылығы және ісіне адалдығы Қазақстанның өркендеуіне септігін тигізіп отырғаны айтылған.
«Бүгінгі Қазақстанның келбетінен Сіздің тұлғаңыз, Сіздің жетістіктеріңіз көрінеді. XXI ғасырдың басынан Қазақстанның ІЖӨ 10 есе өсті, әлемдік  экономикалық кеңістікке кірігуге бағыт ұсталды, жоғары технологиялық инновациялық өндірістің дамуына қолайлы орта қалыптастырылды», – деп жазған автор.
«Транснефть» ААҚ вице-президенті В.Рушайло Қазақстан Президентін туған күнімен құттықтап, мықты денсаулық және халық игілігі үшін оның барлық ойының жүзеге асуын тіледі.
«Сіздің дана, терең ойластырылған, сындарлы ұстанымыңыз үшін, елдеріміздің арасында өзара тиімді серіктестік қарым-қатынастар орнату жолында Сіз жұмсап отырған, қазақ және Ресей халықтарының тарихи тағдыры мен негізгі мүддесінің ортақтығы жөніндегі түсінікке незіделген күш-жігер үшін зор ризашылық білдіремін», – делінген хатта.
«Русснефть» ҰК» АҚ директорлар кеңесінің төрағасы М.Гуцериев Қазақстанның тұрақты және қарқынды дамуына,  оның өнеркәсіптік және и инвестициялық әлеуетін ашуға, халықаралық аренадағы ұстанымын нығайтуға, азаматтарының әл-ауқатын арттыруға Нұрсұлтан Назарбаевтың қосқан зор үлесін атап өткен.
«Экономиканы жаңғыртудың Сіздің басшылығыңызбен жүзеге асып жатқан тиімді және жүйелі саясаты, Қазақстанның орнықты және теңгермелі дамуын қамтамасыз етудің терең ойластырылған жүйесі бүкіл әлемде мойындалып отыр», – деп жазады автор.
Caspian European Club басшылары  Қазақстан Президентіне 5000-нан астам компания мен ұйымды қамтитын бүкіл ұжым атынан, сондай-ақ Caspian Energy International Media Group компаниясының сан мыңдаған оқырмандары атынан құттықтау жолдады. Авторлар Нұрсұлтан Назарбаевқа мықты денсаулық, ұзақ ғұмыр, Қазақстанның қарышты дамуы мен өсіп-өркендеуіне бағытталған барлық жоспарларына табыс тіледі.
ERG компаниясының басшылығы өз құттықтауында мыңдаған адамнан тұратын  ұжым атынан Нұрсұлтан Назарбаевты туған күнімен құттықтап, мықты денсаулық, Қазақстанның өркендеуі үшін ұзақ та жемісті ғұмыр тілеген.  
«Сіз тәуелсіз Қазақстанның негізін салушы және бастамалары бүкіл әлемнің дамуына елеулі ықпал еткен мемлекет қайраткері ретінде тарихқа ендіңіз. Сізді  өз көзқарасы бар, әрдайым тек алға ұмтылатын жарқын талант иесі ретінде құрметтейді», – делінген жеделхатта.
«Камаз» ААҚ бас директоры С.Когогин посткеңестік кеңістіктегі барлық мемлекеттер арасынан Қазақстан компания үшін және барша ресейліктер үшін ең жақын елге айналғанын айтады.  
«Біздің достығымыз жыл өткен сайын нығайып келеді, оның басты себебі – бауырлас Қазақстанның басшылығында Сіздің тұрғаныңыз. Сіздің Отан үшін сіңірген қайраткерлік еңбегіңіздің, сындарлы және көреген саясатыңыздың арқасында Қазақстан әлеуметтік және экономикалық өмірдегі түбірлі өзгерістерде айтарлықтай табыстарға жетті, оның маңызды және лайықты геосаяси орны бар. Сіздің ерекше қасиеттеріңіз елді одан әрі дамыту мақсаттарын жүзеге асыруға септігін тигізетініне күмәнім жоқ», – деп жазады автор.
Қазақстанның Төменгі Саксониядағы (Германия) Құрметті консулы Г.Папенбург Нұрсұлтан Назарбаевтың күш-қуаты, білімі және табандылығы алда да Қазақстанның маңызды әлеуметтік-экономикалық міндеттерін орындауға, тұрақтылық пен этносаралық келісімді сақтауға бағытталатынына сенімді екенін жеткізген.
Ресейдің халық әртісі, дирижёр В.Гергиев Мемлекет басшысына мықты денсаулық, барлық бастамаларына табыс тілеп, көздеген жоспарларының сәтті жүзеге асуына ниеттестігін білдіреді.
Қазақстанның еңбек сіңірген қайраткері, жазушы С.Досанов жылы лебізді құттықтауын жолдай отырып, Мемлекет басшысының ел тәуелсіздігін нығайтудағы, елдің әлемдегі жоғары беделін арттыра түсудегі  өлшеусіз үлесін атап өткен.
Қазақ тағамтану академиясының президенті Т.Шарманов поблагодарил Нұрсұлтан Назарбаевқа ел дамуының әлеуметтік-экономикалық мәселелеріне деген қамқорлығы, мемлекеттік бағдарламалардың қабылданып, жүзеге асырылғаны үшін алғыс айтқан.
«Мемлекет тарапынан әлеуметтік салаға жасалған қамқорлық арқасында отандық медицина деңгейі айтарлықтай артты, денсаулық сақтау саласы қызметкерлерінің беделі өсті, жастар медицина мамандықтарына ұмтыла бастады. Осының барлығы – еліміздің адами капиталының мықты қорын қалыптастырудың негізгі бағыттары», – деп жазған автор.
Қазақстан күрдтері қауымдастығының құрметті президенті Н.Нәдіров Мемлекет басшысының басшылығымен әлемдік және дәстүрлі діндер лидерлері бас қосатын бейбітшілік пен келісім елордасы – Астана салынғанына назар аударған.  Бұл ретте автор Қазақстан Президентінің елдегі достықты, өзара түсіністікті, толеранттылық пен тұрақты ілгеркілеуді қамтамасыз етуге бағытталған күш-жігерінің маңыздылығын  атап өткен.
Өз құттықтауында заңгер әрі журналист З.Жандосова Мемлекет басшысына Қазақстанның және ел халқының игілігі жолындағы еңбегі үшін алғыс айтқан.
«Сіз қолға алған ісіңіздің бәріне жаныңызды салып кірісесіз, халықтың арманын ақиқатқа айналдыра аласыз. Барлық адамға, олардың құқықтарына және ар-намысына зор құрметпен қарайсыз, бәріне және ең алдымен қазақстандықтардың жас буынына үлгі болып келесіз», –  делінген хатта.
Сондай-ақ Мемлекет басшысы атына құттықтауларын Қазақстанның халық әртістері Б.Аюханов пен композитор Б.Жұманиязов, ҚР ҰҒА академигі С.Сартаев, Ауғаныстандағы соғыс ардагерлері мен мүгедектерінің  «Ардагер» республикалық қоғамдық одағының өкілдері, Алматы облысы Талдықорған қаласы  Қоғамдық палатасының мүшелері, Алматы қаласының Сүйінбай атындағы №143 мектеп-лицейінің ұжымы, әділет генерал-майоры, «Генералдар кеңесі» РҚБ Төралқасының төрағасы Р.Қайдаров, Солтүстік Қазақстанан күтімінде балалары бар мүгедек әйелдердің «Асыл-Ана» қоғамдық бірлестігінің төрайымы Т.Сәрсекеева, Тараз қаласынан «Рысбаева и Ко» ЖШС директоры С.Рысбаева, Астана қаласынан Л.Завгороднева жолдады.
Мемлекет басшысы атына жолданған құттықтау хаттары мен жеделхаттары әлі де келіп түсуде.
 
 
 
///Мемлекет басшысы депутаттарды Мәжіліс жұмысының басталуымен құттықтап, өткен сайлаудың еліміз үшін тарихи мәні бар екенін айтты.
– Сайлаудың нәтижесі қазақстандықтардың қазіргі және болашақ біртұтас ұлт ретіндегі тұтастық деңгейі жоғары екенін нақты көрсетіп берді. Сайлау қазақстандық бірлікті нығайтқан тарихи актіге айналды. Дауыс беру Ұлт жоспарын бүкілхалықтық қолдаудың көрінісі болды. Мен Тәуелсіздіктің 25 жылдық мерейтойы жылында өткен сайлаудың тарихи нәтижесімен қазақстандықтарды тағы да құттықтаймын. Сондай-ақ Мәжілістің жаңа құрамындағы барлық депутаттарды парламентші мәртебесін алуымен құттықтаймын, – деді Қазақстан Президенті.
Нұрсұлтан Назарбаев қазақстандықтар үшін қоғам тіршілігінің бірқатар маңызды салаларында жаңа мүмкіндіктерге жол ашқан Ұлт жоспарын жүзеге асырудың аралық нәтижелеріне де егжей-тегжейлі тоқталды.
Қазақстан Президенті алтыншы шақырылымдағы Парламенттің заң шығару жұмысына қатысты бірқатар маңызды міндеттерді атады.
– Біріншіден, барлық қаржы үдерістерінің жариялылығын қамтамасыз ететін бірыңғай салық және кеден кодексін қабылдау керек. Екіншіден, «Жер қойнауы және жер қойнауын пайдалану туралы» кодексті қабылдау арқылы осы саладағы қатынастарды реттейтін барлық нормалар бір заңда шоғырландырылады.  Үшіншіден, қолданыстағы электр энергетикасы мәселелері жөніндегі заңнамаға өзгерістер енгізу қажет. Бұл энергия таратушы ұйымдарды ірілендіру үдерісі үшін керек. Төртіншіден, монополияға қарсы саланы реформалаудың екінші кезеңі аясында бәсекелестік мәселелері жөніндегі заңнамалық актілерге өзгерістер мен толықтырулар енгізген жөн. Бесіншіден, мемлекеттік қызметтерді бәсекелі ортаға беру саласындағы заңнаманы жаңғырту керек, – деді Нұрсұлтан Назарбаев.
Сонымен қатар Мемлекет басшысы  Мәжіліс депутаттары заң шығару үдерісінде Парламент Сенатымен арадағы сындарлы өзара іс-қимыл дәстүрін жалғастыратынына сенім білдірді.
– Мәжілістің жалпы өкілеттік мерзіміне арналған заңнамалық жұмыстардың перспективалық жоспарын әзірлеу маңызды міндет болып саналады. Жаңа ахуал жағдайында Парламенттің және оның палаталарының қоғамдық саяси рөлі мен жауапкершілігі артып отырғанын айрықша айтқым келеді. Парламентшілердің партияаралық өзара іс-қимылын күшейтіп, барлық фракциялар мен депутаттық топтардың үйлесімді жұмысына қол жеткізу керек. Қазақстан депутаттарының халықаралық парламентаралық қоғамдастыққа белсене қатысуы да маңызды міндет. Жаңа депутаттар жұмысқа жедел қосылатынына, ал бұрынғы құрам депутаттары сабақтастықты қамтамасыз етіп,  «жаңа арнаға» жедел көшетініне сенімдімін, – деді Қазақстан Президенті.
Іс-шара барысында Парламенттің жаңадан сайланған депутаттары ант берді. 
Елбасы сөзінің толық мәтінін мына жерден қараңыз.



///
	 

	Кездесу барысында екіжақты сауда-экономикалық, инвестициялық және отын-энергетикалық ынтымақтастықты одан әрі нығайту мәселелері талқыланды. Сондай-ақ өңірлік және халықаралық күн тәртібіндегі өзекті жайттар туралы сөз қозғалды.

	Қазақстан Президенті өткен айда Федералдық канцлер А.Меркельмен Миланда жүргізілген келіссөздердің жемістілігін атап айтты.  

	– Біз өзара іс-қимылдарымыздың барлық тармақтары бойынша тағы бір рет «сағаттарымызды теңестіріп», ынтымақтастықтың деңгейі жоғары және қарқыны жақсы екенін атап өттік. Біз сіздің елді Қазақстанның Еуропадағы негізгі серіктесі санаймыз және барлық бағыттар бойынша әрі қарай да жұмыс істеуге дайынбыз, – деді Мемлекет басшысы.

	Өз кезегінде осы кездесу үшін алғысын білдірген Ф.Штайнмайер бұл оның Қазақстанға Германия сыртқы істер министрі ретінде келген үшінші сапары екенін айтты.

	– Біздің талқылайтын тақырыптарымыз көп. Әлемдегі жағдай күрделенді, дегенмен, айналып өтілмеуге тиіс тамаша сәттер де бар, мәселен Германияда кеше Берлин қабырғасының құлатылуының 25 жылдығы атап өтілді, – деді Германия федералдық сыртқы істер министрі.

	Тараптар сондай-ақ екіжақты ынтымақтастықтың дамуына тың серпін бере алатын бірқатар перспективалы бағыттарға да назар аударды. 


///«Ұлы дала елі – тәуелсіздіктің 25 негізі» атты жұлдызды 25 күн аясында өткен комиссия отырысына орталық және жергілікті атқарушы органдар басшылары, мемлекет және қоғам қайраткерлері, танымал ғалымдар, мәдениет пен спорт өкілдері қатысты.
Іс-шара барысында Мемлекеттік хатшы биыл жарқын тарихи оқиғаны – ел тәуелсіздігінің 25 жылдығын тойлап отырғанымызды атап өтті. Г.Әбдіқалықова Елбасының: «Біз тәуелсіздігіміздің рәміздерін қастер тұтуымыз қажет. Әр азамат Қазақстанның туын, елтаңбасын, гимнін құрметтеуге міндетті. Бұл – халқымыздың мақтанышы!» деген сөзін еске салды.
Комиссия отырысында Сыртқы істер, Ақпарат және коммуникациялар, Мәдениет және спорт министрліктерінің, сондай-ақ Алматы қаласы, Қарағанды және Шығыс Қазақстан облыстары әкімдерінің есебі тыңдалды. Комиссия мүшелері мемлекеттік рәміздердің пайдаланылу тәжірибесі мен осы салада мемлекеттік рәміздердің қолданылу мәселелерін талқылады.
Отырыс қорытындысы бойынша мемлекеттік органдар мен әкімдіктерге нақты тапсырмалар берілді.
///Мемлекет басшысы кездесуде Х.Руханиді өткен сайлауда жеңіске жетіп, Иран Ислам Республикасының Президенті лауазымына қайта сайлануымен құттықтады.
– Бұл бізге бұған дейін басталған диалогымызды жалғастыруға зор мүмкіндік береді. Біздің арамызда сенім мен түсіністік бар. Бұл екіжақты қарым-қатынасты қарқынды дамыту үшін аса маңызды, – деді Нұрсұлтан Назарбаев.
Иран Ислам Республикасының Президенті саммитке қатысуға шақырғаны үшін Қазақстан Президентіне алғыс айтты.
– Көптеген халықтың ойында Астана бейбітшілік қаласы ретінде сақталған. Ол алдағы уақытта да сол кейіпте қала бермек. Астанадағы саммит Таяу Шығыстағы тұрақсыз өңірге бейбітшілікті орнықтыруға үлес қосады деп үміттенемін. Саммит өткеннен кейін Қазақстанның елордасын ғылым мен технологияның қаласы деп те атауға болады, – деді Х.Рухани.
Соңында Қазақстан Президенті Ислам ынтымақтастығы ұйымының ғылым және технологиялар жөніндегі саммитіне қатысқаны үшін Х.Руханиге ризашылық білдірді.


///Қазақстан Президенті Қасым-Жомарт Тоқаев БҰҰ Бас Ассамблеясының 74-ші сессиясы Жалпы дебаттарының ашылуына қатысты.
Жалпы дебаттардың ашылуы барысында БҰҰ-ның Бас хатшысы, Бразилия, АҚШ, Мысыр, Түркия, Нигерия, Мальдив, Катар, Швейцария, Хорватия, Боливия, Иордания, Оңтүстік Корея, Буркина-Фасо, Франция, Чили, сондай-ақ, Босния және Герцеговиния елдерінің көшбасшылары сөз сөйледі.
Мемлекет басшысы БҰҰ Бас Ассамблеясының Жалпы дебаттарында Нью-Йорк уақыты бойынша 24 қыркүйек күні сағат 17.30-да сөз сөйлейді деп жоспарлануда.




///Нұрсұлтан Назарбаев Астана экономикалық форумына қатысуға келгені үшін Франсуа Олландқа ризашылық білдірді.
– Сіз Президент кезіңізде біздің елде ресми сапармен болған едіңіз. Соның нәтижесінде ынтымақтастығымызды дамыту үшін жақсы жағдай жасадық, – деді Қазақстан Президенті.
Мемлекет басшысы қазіргі уақытта Қазақстан мен Франция арасындағы байланыстар, соның ішінде «жасыл» технологиялар саласындағы ықпалдастық нығайып келе жатқанын айтты.
Нұрсұлтан Назарбаев баламалы энергетиканы дамыту үшін Қазақстан тарапынан атқарылып жатқан жұмыстар, соның ішінде «ЭКСПО-2017» кешенінің базасында құрылатын «Жасыл» экономика орталығы жөнінде әңгімеледі.
Франсуа Олланд кездесуге мүмкіндік бергені үшін Нұрсұлтан Назарбаевқа алғыс білдіріп, Қазақстан Президентінің мемлекетаралық байланыстарды нығайтуға зор үлес қосқанын атап өтті.


///Мемлекет басшысы Иркутск облысындағы су тасқыны салдарынан адамдардың қайтыс болуына байланысты көңіл айтты.
«Иркутск облысындағы су тасқыны салдарынан елді мекендердің қирағаны және адамдардың қайғылы қазаға ұшырағаны жөніндегі хабарды зор күйзеліспен қабылдадым. Қазақстан халқының және жеке өзімнің атымнан қаза болғандардың жақындары мен туыстарына көңіл айтамын және олардың қайғысына ортақ екенімізді жеткізуіңізді сұраймын. Барлық зардап шеккендердің тезірек сауығып кетуіне тілектеспін», – делінген жеделхатта.
///Мемлекет басшысына Қ.Жаңбыршин Есеп комитетінің 2016 жылғы жұмысының негізгі нәтижелері, сондай-ақ алдағы кезеңге арналған міндеттері туралы баяндады.
Бұдан бөлек, Есеп комитет төрағасы Қазақстан Президентін «Мемлекеттік аудит және қаржылық бақылау туралы» заңның іске асырылуы жолында қабылданып жатқан шаралар жөнінде хабардар етті.
Сонымен бірге, Қ.Жаңбыршин Есеп комитетіндегі және мемлекеттік аудит нысандарындағы сыбайлас жемқорлыққа қарсы күрес іс-шаралары жөнінде мәлімдеді.
Соңында Есеп комитетінің төрағасы Мемлекеттік аудитор біліктілігін алудан үміткерлерді сертификаттау жөніндегі ұлттық комиссияның 2016 жылғы атқарған жұмысы туралы айтып берді.
Нұрсұлтан Назарбаев кездесу соңында бірқатар нақты тапсырма берді.

///
	 

	Мемлекет басшысы елорданың айналасындағы жасыл аймақты тікұшақтан қарап шығып, оның қорытындысы бойынша бұқаралық ақпарат құралдарының өкілдері үшін брифинг өткізді.

	Нұрсұлтан Назарбаев бүгінгі шараның негізгі мақсатының бірі 1998 жылы басталған, елорданың айналасында «жасыл белдеу» қалыптастыру жөніндегі тапсырманың орындалу барысымен танысу болғанын айтты

	– Содан бері 16 жыл өтті, Астананың айналасында нағыз «жасыл белдеу» орнады. Оның жазық даладағы нағыз орманға айналғаны маңызды. Бірақ бәрі бұл жер жарамсыз болғандықтан, ағаш өспейді деп санаған еді. Алайда біздің орманшылар мен ғалымдардың бұл мәселеге біліктілікпен қарау, қажетті көшеттерді іріктеп алуы ғажап нәрсе жасауға мүмкіндік берді – қаланың айналасында 60 мың гектар, қала ішінде тағы 20 мың гектар аумаққа ағаш егілді. Егілген орманның жалпы ауданы 2020 жылға дейін 100 мың гектарға жетеді, – деді Қазақстан Президенті.

	Мемлекет басшысы қолайлы қоршаған орта қалыптастыру еліміздің тұрғындарына да байланысты екенін атап өтті.

	 – Егер біздің барлық азаматтарымыз өз үйлері айналасына, бүкіл қалалар мен ауылдарда жыл сайын ағаш отырғызса, біз «жасыл» елге айналамыз. Егілген ағаштар дегеніміз – елді мекендердің тыныс алатын «өкпесі», таза ауа, қолайсыз күн райынан қорғаныш.  Біз мұны болашақ ұрпақтың игілігі үшін жасайтын боламыз, – деді Нұрсұлтан Назарбаев.

	Мемлекет басшысы елорданың «жасыл белдеуін» қалыптастыру «ЭКСПО-2017» халықаралық көрмесі қарсаңында айрықша мәнге ие болатынын атап айтты.

	Өткен кезеңде қала шегіндегі орман аумағы 14,8 мың гектарға жуықтап, онда 9,6 миллионнан астам ағаш және 1,9 миллионға жуық бұта өсіп келеді. 2030 жылға дейін 9,8 мың га аумақта ағаш отырғызу жоспарланған. Ал қала сыртында 1997-2014 жылдар аралығында ағаш егілген аумақ 55,2 мың гектарға жуықтады.

	 

///Мемлекет басшысына темір жол көлігі саласының қазіргі даму жағдайы және келешегі туралы ақпарат берілді.
Қасым-Жомарт Тоқаев еліміздің көлік-логистикалық әлеуетін арттыру, экспорт және транзит тасымалдарын ұлғайту, көлік қызметінің сапасын жақсарту қажеттігіне назар аударды.
Сауат Мыңбаев Түркістан облысы Арыс қаласындағы төтенше жағдай кезінде жолаушылар мен жүк тасымалдарын ұйымдастыру жөніндегі қабылданған шаралар туралы баяндады. Сонымен қатар, «ҚТЖ» ҰК» АҚ басшысы контейнерлік тасымалдар саласындағы жағдай, жолаушыларға қызмет көрсетуді жақсарту үшін жүргізіліп жатқан жұмыстар, операциялық іркілістерді азайту туралы мәлімет берді.
Кездесу қорытындысы бойынша Қазақстан Президенті бірқатар нақты тапсырма берді.
 


///Кездесу барысында Қасым-Жомарт Тоқаевқа өңірдің биылғы 7 ай ішіндегі әлеуметтік-экономикалық дамуы, сондай-ақ Арыстағы қалпына келтіру жұмыстарының барысы мен Түркістандағы құрылыстар жөнінде баяндалды.
Кездесу қорытындысы бойынша Қазақстан Президенті бірқатар нақты тапсырма берді.

///
	 

	Президентпен кездесуге БҰҰ Бас хатшысының орынбасары Гьян Ачария, БҰҰ Экономикалық және әлеуметтік кеңесінің президенті Мартин Сайдик, БҰҰ Бас хатшысының орынбасары – БҰҰ Бас хатшысының  Шығыс Тимор жөніндегі арнаулы кеңесшісі Ноэлин Хейзер және БҰҰ сауда және даму жөніндегі конференциясының Бас хатшысы Мукиса Китуи қатысты.

	Мемлекет басшысы БҰҰ өкілдеріне Форум жұмысына қатысқаны үшін алғыс айтты, сондай-ақ тәуелсіздігінің алғашқы күндерінен бастап Қазақстан Ұйымның барлық бағыттағы қызметін белсене қолдап келе жатқанына тоқталды.

	Қазақстан Президенті Семей ядролық полигоны жабылған күнді БҰҰ ядролық сынаққа қарсы халықаралық іс-әрекет күні деп жариялағанын атап өтті.

	Нұрсұлтан Назарбаев біздің еліміз Алматыда БҰҰ-ның өңірлік хабын құруды ұсынғандығына да тоқталып өтті.

	– Бүгінде Алматыда БҰҰ ұйымдарының, бағдарламаларының, қорлары мен мамандандырылған мекемелерінің 18 өкілдігі қызмет істейді. Осы хаб арқылы біз өңірлермен, әсіресе Ауғанстанмен жұмыс жүргізе алар едік, – деді Мемлекет басшысы.

	БҰҰ Бас хатшысының орынбасары Г. Ачария өз кезегінде Ұйымның Бас хатшысы  Пан Ги Мунның VІІ Астана экономикалық форумына табыс тілеген сәлемін жеткізді. Сондай-ақ БҰҰ жүйесіндегі түрлі бастамалар мен идеяларды Қазақстанның белсене қолдағаны үшін ризашылығын білдірді.

	– Сіздердің жаһандық күн тәртібіндегі белсенді көшбасшылық ұстанымдарыңызды әрдайым қолдап келеміз. Біз Қазақстанның ядролық қарусыздану, өркениеттер арасында сұхбаттастық орнату және Азияда өзара сенім жүйесін қалыптастыру тұрғысынан жасаған қадамдарын жоғары бағалаймыз, – деді  Г. Ачария.

	Кездесу соңында Мемлекет басшысы Қазақстан Республикасы Үкіметі мен Еуропалық қайта құру және даму банкі, сондай-ақ  Ислам даму банкі тобы арасындағы серіктестік туралы негіздемелік келісімге қол қою рәсіміне қатысты.

	Осы рәсімнен кейін Қазақстан Президентіне Жаһандық диалог және ынтымақтастық  орталығының 2013 жылғы «Әлеуметтік бизнес-диалогты нығайтуға үлес» номинациясындағы сыйлығы тапсырылды. Сыйлықты Еуропа Парламентінің мүшесі Марио Давид және Болгарияның  экс-президенті Петр Стоянов табыс етті.



///БҰҰ Бас Ассамблеясы 74-сессиясының Жалпы дебаттарында Мемлекет басшысы Қасым-Жомарт Тоқаевтың сөз сөйлеуі Нью-Йорк сапарының басты оқиғасы болды.
Қазақстан Президенті халықаралық беделді мінберде БҰҰ бүкіл адамзаттың мүддесін қорғайтын әмбебап әрі бірегей ұйым екенін мәлімдеді.
– Бүгінде Ұлттар ұйымы ғаламдық даму және өркениеттер сабақтастығын қамтамасыз етуде аса маңызды рөл атқарып келеді. Бас хатшы Антониу Гутерриштің әр адам мен мемлекет тағдырын ортақ құндылық деп тауып, назардан тыс қалдырмау идеясын Қазақстан толық қолдайды,– деді Қасым-Жомарт Тоқаев.
Мемлекет басшысы 2030 жылға дейінгі Орнықты даму мақсаттарын жүзеге асыруда елеулі кедергі келтіріп отырған әлемдегі геосаяси және геоэкономикалық өзгерістерге қатысты өзінің алаңдаушылығын білдірді.
Осыған байланысты Президент ғаламның жаңа шынайы келбеті жағдайындағы сын-қатерлердің негізгі факторларын атап көрсетті.
– Біріншіден, ескі қақтығыстардың қайта қаулап, әлемнің әр түкпіріндегі жағдайдың ушығуы бұрынғы бөліністердің жігін ашып, жаһандық державаларды толықтай әскери қақтығыс жағдайына жеткізіп, жаңа мәселелер туындатып отыр, – деді Қасым-Жомарт Тоқаев.
Мемлекет басшысы екінші фактор ретінде ғаламдық және аймақтық ойыншылар арасындағы қарым-қатынаста бір-біріне деген сенімнің жоқтығын атады. Оның айтуынша, бұл бүгінгі қауіпсіздік құрылымы мен қарулануды бақылау жүйесінің іргесін сөгіп, жаппай қарулануға әкеп соғуы мүмкін.
– Бұл сын-қатерлерді ұзақ мерзімді санкциялар, сауда соғысы, ғарыштағы бақталастықтың артуы, кибертехнологиялар мен жасанды интеллект тереңдетіп жіберді. Осы айтылғандардың барлығы ушыққан фундаменталды дағдарыстың қауіпті аспектілерінің көрінісі,– деді Президент.
Мемлекет басшысы үшінші фактор ретінде Солтүстік пен Оңтүстік арасындағы әлеуметтік, экономикалық және технологиялық теңсіздікті, көзқарастар қақтығысының артуын, сонымен қатар ғаламдық қарыз дағдарысын атап көрсетті.
Қасым-Жомарт Тоқаев протекционизм мен ұлтшылдық саясатының күшеюі халықаралық әріптестік пен ынтымақтастыққа кедергі келтіріп отыр деп санайды.
Ғаламдық тұрақсыздық факторын тудыратын төртінші мәселе – қоршаған ортаның тозуы. Президент Орталық Азиядағы климаттың өзгеруі даланың шөлге айналуына, мұздықтардың еруіне және ауыз су мен ағын судың қайнар көзінің тартылуына әкеліп соғатынын мәлімдеді.
– Осындай күрделі жағдайда Қазақстан инклюзивті және орнықты даму, жан-жақты диалог пен бейбітшілікті сақтау саясатын ұдайы жүзеге асырып келеді, – деді Мемлекет басшысы.
Президент ядролық қарудан азат бейбітшілікке қол жеткізу Қазақстан үшін негізгі басымдық болып табылатынын атап өтті. Баяндамада еліміздің антиядролық бастамаларына, Қазақстанның Тұңғыш Президенті – Елбасы Нұрсұлтан Назарбаевтың қаруды таратпау және қарусыздану процесіне қосқан елеулі үлесіне зор көңіл бөлінді.
Қасым-Жомарт Тоқаев Иранға қатысты жан-жақты қамтылған бірлескен іс-қимылдар жоспары мен Корей түбегін ядролық қарусыздандыруды жүзеге асырудағы проблемалар тараптардың өзара мүдделерін ескере отырып, тек саяси әдіс-тәсілмен ғана шешілуі керек деп есептейді.
Мемлекет басшысы өз баяндамасында Азиядағы өзара ықпалдастық және сенім шаралары жөніндегі кеңесті қауіпсіздік пен даму бойынша толыққанды аймақтық ұйым ретінде қайта құруды ұсынды. Оның айтуынша, Қазақстан бұл ұсынысты 2020 жылы аталған ұйымға төрағалық ету кезінде жүзеге асыруды қолға алмақ.
Президент Ауғанстан мен Таяу Шығыстағы жағдайға қатысты біздің елдің ұстанымын айтып, «Жусан» гуманитарлық операциясының тәжірибесімен бөлісуге әзір екенін білдірді.   
Қасым-Жомарт Тоқаев БҰҰ өз миссиясын орындау барысында кезігетін кейбір кедергілерге назар аударды. Осы орайда, Мемлекет басшысы Бас хатшы Антониу Гутерриштің БҰҰ-ны реформалау жөніндегі нақты әрі батыл қадамдарын ұйымға мүше-мемлекеттердің барлығы кеңінен қолдауға лайықты екенін атап өтті.
Орнықты даму мақсаттары туралы айта келе, Президент биылғы мамыр айында Қазақстанда ашылған Халықаралық ұйымдар ғимаратының базасында Орталық Азия мемлекеттері мен Ауғанстан үшін Орнықты даму орталығын құру жөнінде ұсыныс білдірді.
Қасым-Жомарт Тоқаевтың баяндамасының толық мәтінімен мына сілтеме арқылы таныса аласыз.


///Қазақстан Президенті өткізген жиынға Бас прокуратураның, Ішкі істер министрлігінің, Ұлттық қауіпсіздік комитетінің және Қауіпсіздік кеңесі аппаратының басшылары қатысты.
Қасым-Жомарт Тоқаевқа құқық қорғау ведомстволарының жұмысы, заңнамалардың сақталуын қадағалау туралы есеп берілді.
Мемлекет басшысы заңдылықты күшейту, елімізде тұрақтылық пен құқықтық тәртіпті сақтау бағытында құқық қорғау органдарының жауапкершілігі жоғары екенін айтты. Қасым-Жомарт Тоқаев азаматтардың құқығы мен мүддесін қорғап, созылып бара жатқан коронавирус пандемиясы кезінде олардың денсаулығын сақтау үшін жағдай жасаудағы күштік құрылымдардың рөліне тоқталды.
Сонымен қатар жүргізіліп жатқан саяси реформалар барысында заңнама нормаларының реформалануы жөнінде жұртшылыққа егжей-тегжейлі түсіндіру жұмыстарын ұйымдастыру қажеттігіне ерекше назар аударылды.



///
	 

	Өз хаттарында авторлар Халықаралық көрмелер бюросының «ЕХРО-2017» мамандандырылған көрмесін Қазақстанда өткізу туралы шешіміне ырзашылық білдіреді.

	Германия Бундестагының депутаты, ГФР-дың бұрынғы экономика және технология федералды министрі Михаэль Глос өз құттықтауында «ЕХРО-2017» көрмесін өткізу құқығын Қазақстанға тапсыру біздің еліміздің зор әлеуетінің айғағы болып есептелетінін жеткізеді.

	«Сізге және Қазақстан халқына көрмені өткізуде толайым табыстар тілегім келеді. 2017 жылы Астанаға арнайы бару мүмкіндігі туғанына қуаныштымын» деп жазады автор.

	Бундестаг депутаты Манфренд Грунд «ЕХРО-2017» бүкіләлемдік көрмесі Орталық Азияда және ТМД елдерінде тұңғыш рет өтетінін атап өткен. «Халықаралық көрмелер бюросының шешімі Қазақстанның экономикалық ілгерілеуінің дәлелі болды, ал көрме тақырыбының «Болашақтың энергиясы» деп таңдалуы көрегендік пен болашақ даму үшін елдің жауапкершілігін айқын танытты» деп жазады Грунд.

	Германия экономикасының Шығыс комитетінің төрағасы Экхард Кордес «ЕХРО-2017» көрмесін Астанада өткізу әлем және Қазақстан экономикасының табыстарын көрсететін алаң болатынына сенім білдіреді.

	«ЕХРО-2017» көрмесіне дайындық аясында Сіздің еліңіз бен неміс экономикасы арасында бірлескен шаралар ұйымдастыруға үміттенетінімді жеткізгім келеді» дейді Э.Кордес.

	Хат авторлары «ЕХРО-2017» көрмесін табысты жоспарлау мен өткізу үшін Астанаға және бүкіл елге үлкен тілеулестігін білдіреді. 
///
	 

	Қазақстан Президентіне Төтенше және өкілетті елшілер – Малайзиядан Хидайат Абдул Хамид, Эстония Республикасынан Яан Рейнхольд, Ливиядан Салим Абдурахман әл-Суейти, Иран Ислам Республикасынан Можтаба Дамирчилу, Тәжікстаннан Назирмад Ализода, Канададан Шон Стайл – сенім грамоталарын тапсырды.

	Нұрсұлтан Назарбаев  елшілерді біздің елдегі дипломатиялық қызметтерінің басталуымен құттықтап, жұмыстарына сәттілік тіледі.

	Мемлекет басшысы Қазақстан Тәжікстанды Орталық Азиядағы маңызды серіктес ретінде қарастыратынын атап өтті.

	- Тәжік экономикасына салынған қазақстандық инвестициялар бүгінде 125 миллион доллардан асты.  Бұл елде казақ капиталының қатысуымен 40 шақты кәсіпорын жұмыс істеп жатыр. Соған қарамастан, өзара сауда көлемін ұлғайтып, ынтымақтастық аясын кеңейтуге күш салу қажет. Біз ауыл шаруашылығы өнімдерін өңдеу, құрылыс, жеңіл және тамақ өнеркәсібіндегі екіжақты жобаларды іске асыруға мүдделіміз, - деді Қазақстан Президенті.  

	Нұрсұлтан Назарбаев біздің еліміздің Иранмен саяси-экономикалық байланыстары жылдан жылға нығайып келе жатқандығына тоқталды.

	- Биыл іске қосу жоспарланған Қазақстан-Түрікменстан-Иран жаңа теміржолы соның айғағы. Бұл бағыт жалпы өңірдегі сауда-экономикалық ынтымақтастыққа серпін береді. Иранның ядролық бағдарламасы төңірегіндегі ахуалды тездетіп реттеу өңірдегі тыныштық пен ынтымақтастық үшін аса маңызды. Біз арағайын «алтылық» пен Иран арасындағы келіссөздердің екі раундын Алматыда өткізу арқылы бұл үдеріске өз үлесімізді қостық. Баршаны  қанағаттандыратын ұзақмерзімді келісімге таяу уақытта қол жеткізіледі деп үміттенеміз. Біз келесі айда Президент Хасан Руханидың Қазақстанға тұңғыш ресми сапарын күтіп отырмыз. Бұл сапар  екіжақты байланыстарды жаңа сапалы деңгейге көтеруге мүмкіндік береді, - деді Мемлекет басшысы.  

	Президент Қазақстан мен Малайзия қарым-қатынастары қарқынды дамып келе жатқанына назар аударды.

	- Бұл ел біздің Оңтүстік-Шығыс Азия ғана емес, бүкіл мұсылман әлеміндегі сенімді саяси және сауда серіктесіміз. Премьер-министр Наджиб Разактың таяуда өткен ресми сапары экономикалық ынтымақтастық аясын кеңейте түсті. Осы сапардың нәтижесінде  жалпы құны 1 миллиард доллардан асатын келісімшарттары жасалды, - деді Нұрсұлтан Назарбаев.

	Мемлекет басшысы Канадамен жан-жақты ынтымақтастық дамыту Қазақстан үшін маңызды екенін айтты.

	- Біздің елде канадалық капиталдың қатысы бар 170 компания және 40 шақты компанияның өкілдігі тіркелген. Олар тау-кен өндіру өнеркәсібінде, ауыл шаруашылығында, құрылыс және білім саласында жұмыс істейді. Біз атом өнеркәсібі саласында да бірлескен жобаларды іске асыруға ынталымыз, - деді Қазақстан Президенті.

	Нұрсұлтан Назарбаев Эстонияны Қазақстанның Балтық өңіріндегі маңызды саяси және экономикалық серіктесі ретінде атады.

	- Біздің елдеріміз арадағы осы ынтымақтастықты бұдан әрі де нығайта түсуі тиіс. Бұған қажетті әлеуетті экология, энергетика, жоғары технологиялар мен көлік транзиті салаларынан табуға болады, - деді Мемлекет басшысы.  

	Қазақстан Президенті араб әлеміндегі перспективалы серіктес ретінде қарастырылып отырған Ливиямен тығыз ынтымақтастық орнатуға ниетті екенімізді айтты.  

	- Қазақстан мен Ливияның мұнай-газ, өнеркәсіп, энергетика және ауыл шаруашылығында ынтымақтастықты дамыту мүмкіндіктері зор. Біз Ливиядағы ішкі саяси ахуалдың тезірек қалыпқа келіп, жағдайдың бейбіт реттелгенін қалаймыз, - деді Нұрсұлтан Назарбаев.  

	Мемлекет басшысы дипломаттардың жаңа қызметтеріндегі белсенді жұмыстары өзара тиімді жан-жақты ынтымақтастықты одан әрі дамытуға септігін тигізетініне сенім білдірді.

	- Қазақстан өз тарихының жаңа парағын ашты. Біз ХХІ ғасырдың бірінші жартысында әлемдегі ең дамыған 30 елдің қатарына кіруді көздеп отырмыз және бұған қажетті барлық шараны қабылдаймыз. Бұл мақсатқа жету үшін қажетті басты бағдар мен нақты міндеттер «Қазақстан-2050» Стратегиясында айқындалды. Ол біздің еліміздің барлық сыртқы саяси серіктестерімен өзара тиімді байланыстарды нығайтуға бағытталған, - деді Қазақстан Президенті.

	Нұрсұлтан Назарбаев республика экономикасының қарқынды өсуі, индустриялық-инновациялық даму бағдарламасының екінші бесжылдығын әзірлеу бұдан да тиімді серіктестікке іргетас болатынын айтты.   

	- Қазақстан экономикадағы жағдайды ұдайы жақсарту арқылы шетелдік серіктестерге кең ауқымды мүмкіндіктер ашуда. Жақсы макроэкономикалық көрсеткіштер, 100 миллиард доллардан асатын халықаралық резервтер, заңдарымыздың тұрақтылығы, ел ішіндегі саяси орнықтылық сенімді жұмыс істеуге негіз қалайды. Сол үшін біз ықшам Үкімет жасақтап, басқару тиімділігі мен бизнес-ортаны жақсартудамыз, - деді Нұрсұлтан Назарбаев.

	Мемлекет басшысы біздің еліміз шетелдік инвесторларға бірегей мүмкіндіктер ұсынатынын айтты.

	- Бұл – салық мөлшерінің төмендігі, жеңілдіктер, инвесторлар мен мемлекет қарым-қатынасының тұрақтылығы. Қазақстанда мейлінше жоғары инвестициялық белсенділік танытқан 10 елдің азаматтарына визасыз режим орнатылды. Келешекте бұл тізім кеңейе беретін болады, - деді Қазақстан Президенті.

	Нұрсұлтан Назарбаев біздің республикамыз энергияның балама көздерін табуға және «жасыл технологияларды» дамытуға баса көңіл бөліп отырғанын айтты. 2017 жылы Астанада «Болашақтың энергиясы» тақырыбына арналған халықаралық мамандандырылған ЭКСПО көрмесі өтетінін еске салды және оның дайындығы мен жұмысына белсене қатысуға шақырды.

	Қазақстан Президенті әлемде үлкен алаңдаушылық туғызып отырған қақтығыс ошақтары көбейгеніне назар аударды.

	- Украинадағы қақтығыс, Таяу Шығыстағы және өзге өңірлердегі ахуалдың тұрақсыздануы – бұл экономикалық және қаржылық салалардың шегінен асқан жаһандық дағдарыстың салдары. Осындай қиын уақытта қақтығыстардың бұдан әрі ушығуына және санкция алмасудың қатаңдануына жол бермеу маңызды. Бұл – тығырыққа тірейтін жол. Бірден бір балама – келіссөздер жүргізу, барлық күрделі мәселелердің түйткілін табу. Қазақстан осы жолды ұстанады және өз мүмкіндіктеріне қарай жағдайға ықпал етуге тырысуда. Ең бастысы – келіспеушілікті болдырмаудың бейбіт жолын іздеуді тоқтатпау, - деді Нұрсұлтан Назарбаев.

	Мемлекет басшысы біздің еліміз өңірлік және жаһандық деңгейдегі өзекті мәселелерді шешуге белсенді қатысуды көздейтінін атап өтті.

	- Осыған байланысты Қазақстан БҰҰ Қауіпсіздік кеңесінің 2017-2018 жылдардағы тұрақты емес мүшесі мәртебесін алуға өтінім берді. Біздің бастамамызды сіздердің елдеріңіз қолдайды деп үміттенеміз, - деді Қазақстан Президент.

	Соңында Нұрсұлтан Назарбаев елшілерге Астанадағы дипломатиялық қызметтерінің жемісті әрі мазмұнды болуын тіледі.

	***

	БАҚ өкілдерімен өткен брифинг барысында Малайзияның Төтенше және өкілетті елшісі  Хидайат Абдул Хамид өзара іс-қимылдың жоғары деңгейі қалыптасып отырғанына қанағаттанатынын білдірді.

	- Малайзия Премьер-Министрі Наджиб Разактың таяудағы сапары қарым-қатынастарымызды әлдеқайда жоғары деңгейге шығаруға септігін тигізді. Малайзия Қазақстанмен ислам банкингі және қаржы, мұнай мен газ, мұнай-химия инфрақұрылымы секілді салаларда ықыласпен ынтымақтасады. Мен сондай-ақ біздің азаматтарымыз үшін Қазақстанның визасыз режим енгізу секілді басымдық беріп отырғанына қуаныштымын, - деді Малайзия елшісі.

	Эстония Республикасының Төтенше және өкілетті елшісі Яан Рейнхольд екі елдің ынтымақтастығы Қазақстан Президентінің Таллинге 2011 жылғы сапарынан кейін айтарлықтай ілгерілегенін айтты.  

	- Содан кейін екіжақты тауар айналымы мен өзара инвестициялар көлемі  ұлғайды. Эстония Қазақстанға көп нәрсе, соның ішінде Балтық теңізіндегі дамыған инфрақұрылымы бар, тарифтері төмен порттарын ұсына алады. Сонымен қатар, біздің еліміз ақпараттық технологиялар саласындағы жетекшілердің бірі саналады. Эстония үшін Қазақстанның жаңа технологиялар, инновациялар, «жасыл технологиялар» саласындағы бастамалары маңызды. Осы орайда алдағы ЭКСПО-2017 көрмесі ынтымақтастықты дамыту үшін жақсы себеп болады, - деді  Я.Рейнхольд.

	Өз кезегінде Ливияның Төтенше және өкілетті елшісі Салим Абдурахман әл-Суейти бірқатар бағыттар бойынша, әсіресе ауыл шаруашылығы саласында екіжақты қатынастарды жолға қоюға күш салатынын айтты.

	Иран Ислам Республикасының Төтенше және өкілетті елшісі Можтаба Дамирчилу екіжақты байланыстардың дамып келе жатқанына тоқталды. Ол бизнес өкілдері түрлі салалардағы бірқатар ірі жобаларды жүзеге асыруға қатысып жатқанын айтты. Сонымен қатар, екіжақты қатынастар бүгінде ынтымақтастықтың өзге де маңызды бағыттарын, сондай-ақ өңірлік және халықаралық ұйымдар аясындағы өзара іс-қимылдарды қамтып отыр.  

	- Қазақстан – Иранның сыртқы саясатында айрықша орын алады. Ынтымақтастықты дамыту мәселелері ел басшылығы үшін басым мәнге ие. Бұл орайда Президент Хасан Руханидың өңірге және Қазақстанға тұңғыш сапары осы қарым-қатынастардың маңыздылығын айғақтайды, - деді М.Дамирчилу.

	Тәжікстан Республикасының Төтенше және өкілетті елшісі Назирмад Ализода екі елдің арасындағы қарым-қатынастарды дамыту және тереңдету мәселелері тәжік елі сыртқы саясатының Орталық Азия бағдарындағы басымдыққа ие бағыты болып саналатынын атап өтті.

	- Біздің  республикамыз Қазақстанмен қарым-қатынасын дипломатиялық байланыс орнатқан сәттен бастап ілгерілеуге негіздеп құрды. Қазақстанмен ынтымақтастықты дамыту мәселелері оны сапалы деңгейге көтеруге мүдделі ел басшылығының айрықша назарында тұр, - деді Н.Ализода.

	Канаданың Төтенше және өкілетті елшісі Шон Стайл екі елдің арасындағы өзара тиімді қатынастарды бұдан әрі дамытуға ықпал етуге дайын екендігін айтты.

	 

	 


/// 
Кездесу барысында Бес институционалдық реформаны жүзеге асыру аясындағы заң шығару қызметі талқыланды.
Сондай-ақ Мемлекет басшысы М.Алтынбаевты 70 жылдық мерейтойымен құттықтады және Тәуелсіздік күні қарсаңында І дәрежелі «Барыс» орденімен марапаттады. 

///
	

	 

	Қымбатты отандастар!

	Санаулы минуттардан соң біз келе жатқан жаңа жылды қарсы аламыз!

	Бұл – ескі жылға ризалық,  жаңа жылға  тілек айтатын айрықша сәт!

	Өтіп бара жатқан жыл бірлік пен берекенің, тұрақтылық пен татулықтың жылы болды.

	Басты бағдарымыз – «Қазақстан-2050» стратегиясының алғашқы жылын табысты бастадық.

	Бұл – біздің баршаны біріктіретін, ұлысты ұйыстыратын асқақ аңсарымыз.

	Біз Тәуелсіздігіміздің тұғырлы, мемлекетіміздің ғұмырлы болуын қалаймыз.

	Сол үшін алда келе жатқан жылдан үлкен үміт, жоралы жақсылық күтеміз.

	Жаңа жыл Қазақстанның жаңа дәуірін жалғастырады деп кәміл сенемін.

	 

	Ардақты ағайын!

	Жаңа жыл – әр үйге шаттық сыйлайтын отбасылық мереке.

	Еліміздегі әр шаңырақ – құтты ордамыз Қазақстанның бөлінбес бөлшегі.

	Алда қазанатын қадірлейтін халқымыз үшін қастерлі Жылқы жылы келе жатыр.

	Қазақ «Ат мұратқа жеткізеді» деп жылқыны ерекше бағалаған.

	Жаңа жыл жақсылығын ала келсін!

	Әулеттеріңіз әрдайым қуанышқа бөлене берсін!

	2014 жыл елімізді әлемнің төріне шығаратын құтты жыл болсын!

	Баршаңызға бақыт тілеймін!

	 

	Дорогие соотечественники!

	До Нового года осталось несколько мгновений.

	В этот волнительный момент, на стыке прошлого и будущего, принято подводить итоги и строить планы.

	2013-й год был особенным для нашей страны.

	Ведь мы приступили к реализации Стратегии «Казахстан-2050».

	Большой путь начинается с первого шага, и он стал успешным.

	Меня переполняет чувство благодарности народу, который словно единая, дружная семья стремится к поставленной цели – построить сильный и процветающий Казахстан.

	Сейчас каждый подбирает добрые слова пожеланий тем, кто нам особенно дорог.

	Родным и близким, тепло которых мы неизменно ощущали.

	Коллегам, при поддержке которых мы упорно трудились.  

	Нашим спортсменам и ученым, людям творчества, победы и достижения которых нас вдохновляли.

	Добрая энергия наших мыслей и пожеланий объединяет всех в одно целое.

	 

	Дорогие друзья!

	В эту новогоднюю ночь мы открываем новую главу нашей жизни и жизни нашего государства.

	Все ее 365 страниц чисты.

	То, что мы впишем в нее, зависит от каждого из нас, от нашего упорства и самоотдачи.

	Уверен, что спустя год всем нам будет, чем гордиться.

	И вместе мы оставим еще один яркий след в истории Независимого Казахстана!

	В эти минуты каждый человек с волнением пытается заглянуть в свое будущее и загадать то, что считает для себя самым важным.

	Уверен, что все задуманное сбудется!

	Желаю счастья, здоровья, любви и понимания!

	С Новым годом вас, дорогие казахстанцы!

	Жаңа жыл құтты болсын, ағайын!
///
	 

	Кездесу барысында сауда-экономикалық, инвестициялық және мәдени-гуманитарлық саладағы  екіжақты ынтымақтастықты жандандырудың негізгі жайттары талқыланды. Бұдан бөлек, тараптар халықаралық күн тәртібіндегі өзекті мәселелерді қозғады.

	Нұрсұлтан Назарбаев Қазақстанның Албаниямен қарым-қатынасты жолға қоюға деген үлкен ықыласы бар екенін атап өтті.

	– Жалпы алғанда, біздің ел үшін Еуропа ірі экономикалық серіктес болып саналады, алайда Албаниямен арамызда айтарлықтай қарым-қатынас жоқ. Өкінішке қарай, елдеріміз арасында экономикалық ынтымақтастыққа негіз болатын құжаттарға қол қойылмаған. Сіздің келуіңіз осы бағыттағы келіссөздерді бастап береді деп үміттенемін. Экономикалық ынтымақтастық, инвестицияны өзара қорғау, қосарланған салық салуды болдырмау, визалық режім туралы келісімдерге қол қою қажет. Бұл біздің компанияларымыздың бірлесіп жұмыс жүргізуіне негіз қалайды, – деді Мемлекет басшысы.

	Өз кезегінде Эди Рама қабылдау үшін алғысын білдірді және Қазақстан туралы өзінің жақсы хабардар екенін айтты. Сондай-ақ, ол елдеріміздің арасында мәдени салада ортақ жайттардың көп екеніне назар аударды.

	Албания Премьер-Министрі әлеуетімізді ескере отырып, сауда-экономика саласындағы өзара іс-қимылды әрі қарай дамыту қажеттігі туралы пікірмен келісетінін білдірді. Түрлі халықаралық құрылымдар аясында тиімді ынтымақтастық орнатудың маңыздылығын да атап өтті.


/// 
Қазақстан Президенті мен Жапония Премьер-министрі оқу корпустарын аралап көрді және университетті дамыту перспективаларымен танысты.
С.Абэ Құрметті қонақтар кітабына қолтаңба қалдырып, университет оқытушылары мен студенттері алдында дәріс оқыды. Ол өз сөзінде Қазақстан өнеркәсібін жаңғырту үдерісінде кадр даярлаудың маңыздылығын және бұл іске Жапония белсене атсалысуға әзір екенін айтты.
 – Біз сіздің елдің өнеркәсібі үшін жоғары білікті мамандар даярлау ісіне алдағы уақытта да қолдау көрсетуге ниеттіміз, – деді Синдзо Абэ.
Дәріс соңында Жапония  Премьер-министріне Назарбаев Университетінің құрметті докторы атағы берілді.   


///
	 

	ҚР Мемлекеттік хатшысына елшілер – Кения Республикасынан Пауль Кибивотт Кургат, Македония Республикасынан Дарко Ангелов, Эквадор Республикасынан Альберто Чавес Савала, Джибути Республикасынан Абди Ибрахим Абсиех, Лаос Халықтық-Демократиялық Республикасынан Тхиенг Буфа, Жаңа Зеландиядан Хэмиш Купер, Австралия Одағынан Пол Эндрю Майлер және Монако Князьдігінен Эвелин Жанта сенім грамоталарын табыс етті.

	ҚР Мемлекеттік хатшысы дипломаттармен кездесуде осы елдермен саяси, экономикалық және гуманитарлық салалардағы екіжақты қарым-қатынастарды одан әрі дамытудың бірқатар өзекті мәселелерін, сондай-ақ өңірлік және халықаралық ұйымдар аясындағы ынтымақтастықтың келешегін талқыға салды.

	Атап айтқанда, екіжақты кездесулерде Қазақстан - Кения және Қазақстан - Эквадор ынтымақтастығын одан әрі дамытудың келешегіне байланысты пікір алмасылды. Саяси, сауда-экономикалық және мәдени салаларда өзара іс-қимыл бағытында Қазақстанға қызығушылық артып келе жатқаны атап өтілді.
///Кездесуде Мемлекет басшысы ғылыми зерттеулердің қазіргі заман талабына сай болуының маңыздылығын атап өтті. 
Сондай-ақ, Қазақстан Президенті ғылымды басқаруды орталықсыздандыру ісінің өзектілігіне және ғылыми зерттеу жұмысын жекелеген университеттерде дамыту қажеттілігіне назар аударды.
– Ғылыми әзірлемелерді өндіріске енгізудің маңызы зор, – деді Нұрсұлтан Назарбаев. 
М.Жұрынов бірлестіктің халықаралық деңгейдегі беделінің артуына батыстық даму үлгісі септігін тигізгенін айтты.  
– Біздің академия – барлық беделді ғылыми бірлестіктердің мүшесі, – деді Ұлттық ғылым академиясының президенті.
Соңында Мемлекет басшысы ғылымның ел дамуындағы елеулі рөліне тоқталып, атқарып жатқан қызметтері үшін академия ғалымдарына алғыс білдірді.


///Кездесу барысында Мағзұм Мырзағалиев министрлік жұмысының негізгі бағыттары бойынша Мемлекет басшысы берген тапсырмалардың орындалу барысы туралы есеп берді.
Қазақстан Президентіне Экологиялық кодекстің әзірлену барысы жөнінде мәлімет берілді. Министрдің айтуынша, Кодекстің жобасын дайындау кезінде жұртшылықтың пікірі мен Экономикалық ынтымақтастық және даму ұйымына мүше елдердің озық тәжірибелері ескеріліп, Парламент қарауына енгізілген.
Сонымен қатар Мағзұм Мырзағалиев Қасым-Жомарт Тоқаевқа су ресурстарын басқару және геологиялық барлаудың жаңа мемлекеттік бағдарламаларын әзірлеу жұмыстары туралы баяндады.
Мемлекет басшысы министрге тиісті бағдарламаларды дайындау барысында еліміздегі су қауіпсіздігінің барлық аспектілерін мұқият талдауды тапсырды. Сондай-ақ геологиялық барлау саласына шетелдік инвесторларды тартудың маңыздылығын айтты.

//////Қасым-Жомарт Тоқаевқа еліміздің 2019 жылғы әлеуметтік-экономикалық дамуының алдын ала қорытындылары баяндалды.
Қазақстан экономикасын алдағы кезеңге жұмылдыру мәселелері қарастырылды.
Сонымен қатар Үкіметтің 2020 жылы қаңтардың соңында өтетін кеңейтілген отырысына дайындық барысы талқыланды.
Мемлекет басшысы бірқатар нақты тапсырма берді. 

///Қазақстан Президентінің атына бірқатар мемлекеттің басшыларынан және халықаралық ұйымдардың жетекшілерінен Жаңа жылмен құттықтаған жеделхаттар келіп түсуде.
Ресей Федерациясының Президенті Владимир Путин өзінің жаңа жылдық құттықтауында 2019 жылдың Қазақстан үшін айтулы оқиғаларға толы болғанын, соның ішінде, биліктің Конституцияға сәйкес ауысқанын және Мемлекет басшысының сайлаудағы айқын жеңісін атап өткен. 
«Бізге Ресей мен Қазақстан арасындағы қалыптасқан қарым-қатынастардың әлеуетін толықтай сақтап қалғанымыз ғана емес, сондай-ақ, стратегиялық серіктестікті, одақтастықты және тату көршілікті нығайту үшін бірлескен  жұмыстарды жалғастыру маңызды. Оған Мәскеу мен Нұр-Сұлтанның Еуразиялық экономикалық одақ, Ұжымдық қауіпсіздік шарт  ұйымы, Шанхай ынтымақтастық ұйымы және басқа да көпжақты құрылымдар аясындағы күш-жігерінің үйлесім табуы тың серпін берді. Келе жатқан жаңа жылда мемлекеттеріміз арасындағы ықпалдастық қарыштап дамитынына сенімдімін», – делінген Ресей көшбасшысының құттықтау хатында.
Қырғыз Республикасының Президенті Сооронбай Жээнбеков келе жатқан жаңа 2020 жылмен құттықтаған жеделхатында Қазақстан халқына бейбітшілік және бақ-береке тілеп, өзінің шынайы лебізін білдірді.
«Жаңа жылда біздің бірлескен күш-жігеріміз екіжақты стратегиялық серіктестікті және бауырлас қырғыз-қазақ халықтарының игілігі жолындағы одақтастық байланыстарды одан әрі дамытуға ықпал етеді деп сенемін», – делінген Сооронбай Жээнбековтің жеделхатында.  
Корея Республикасының Президенті Мун Чже Ин мен Бірінші ханым Ким Чжонг Сук корей халқының атынан Қасым-Жомарт Тоқаевты келе жатқан Жаңа жылмен құттықтады.   
«Корей түбегінде бейбітшілік орнату ісіне көрсеткен қолдауларыңыз бен ынтымақтастықтарыңыз халқымыздың болашаққа деген сенімінің қайнар көзі саналады. Корея халықаралық қоғамдастықпен бірлесіп, инклюзивті және тұрақты әлем қалыптастыру ісін жалғастыра береді», – делінген жеделхатта.  
Сонымен қатар, Мемлекет басшысының атына өз құттықтауларын Әзербайжан Республикасының Президенті Ильхам Әлиев, Ауғанстан Президенті Мұхаммад Ашраф Ғани мен Бірінші ханым Рула Ғани, Литва Президенті Гитанас Науседа мен Бірінші ханым Диана Науседене, Сингапурдің Премьер-Министрі Ли Сянь Лун мен оның жұбайы, Канаданың Генерал-губернаторы Жюли Пайет, Ресей Федерациясы Федералдық жиналысы Федерация кеңесінің төрайымы Валентина Матвиенко, Дүниежүзілік сауда ұйымының Бас директоры Роберто Азеведо жолдады.
 
 
///Тараптар Қазақстан мен БҰҰ қоры арасындағы халықты қоныстандыру саласындағы гендерлік саясатты жүзеге асыру және өңірдегі бейбітшілік пен қауіпсіздікті нығайту ісіндегі әйелдер рөлін күшейтуге қатысты бірқатар өзекті мәселені қарастырды.
Кездесу барысында Гүлшара Әбдіқалықова отбасын жоспарлау, халықтың репродуктивтілік тұрғысындағы денсаулығын нығайту, тұрмыстық зорлық-зомбылықты жою мәселелері жөніндегі өзара тиімді іс-қимылға тоқталып өтті.
Г.Әбдіқалықова 2030 жылға дейінгі орнықты даму мақсаттарының толық іске асырылуын Қазақстанның қолдайтынын айтты.
Бүгінгі таңда Қазақстанда елдік үш бағдарлама табысты жүзеге асырылып, 2016-2020 жылдарға арналған төртінші цикл бағдарламасы іске қосылды. Алматыда Қазақстанның өңірдегі басты рөлін айқындайтын Өңіраралық офис құрылды. ЮНФПА ана өлімін азайту, аналар қауіпсіздігін қамтамасыз ету жөніндегі заманауи халықаралық технологияларды енгізу, перинаталдық көмекті аймақтандыру жөніндегі кешенді іс-шараларды жүзеге асырды.
«Қазақстанның БҰҰ-мен қарым-қатынасы – сыртқы саясатымыздың басымдығы бар негізгі бағыттарының бірі. Республикамыз ұйымның Қауіпсіздік кеңесінің тұрақты емес мүшесі ретінде өзара іс-қимыл аясын одан әрі кеңейтуге ниетті», – деді Г.Әбдіқалықова.
Мемлекеттік хатшы кездесу соңында БҰҰ-ның Халықты қоныстандыру саласындағы Шығыс Еуропа және Орталық Азия елдеріндегі аймақтық қорының директоры Аланна Армитаждың жаңа қызметіне табыс тілеп, ЮНФПА-мен тиімді жұмыстың жалғаса беретініне сенім білдірді.
///Отырыста Қазақстанның азаматтығына қабылдау және одан шығу мәселелері қарастырылды.
Мемлекеттік хатшы Гүлшара Әбдіқалықова Қазақстанның азаматы болуға талпынған адам саны тәуелсіздік алған сәттен бастап тұрақты түрде өсіп келе жатқанын атап өтті. Бұл жайт Елбасының парасатты басшылығы арқасында еліміз қол жеткізген әлеуметтік-экономикалық тұрақтылықтың, ұлтаралық және азаматтық татулық пен орнықты дамудың айқын айғағы болып саналады.  
«Біз республика тәуелсіздігінің 25 жылдығының қарсаңында еліміздің жаңа азаматтарын ыстық ықыласпен қуана қарсы аламыз. Оларға бақытты өмір және енді олардың да Отаны болып саналатын еліміздің игілігі жолындағы жұмыстарына табыс тілейміз. Қазақстанның лайықты азаматы атанып, егеменді еліміздің одан әрі дамуына олар өз үлестерін қосады деп сенемін», – деді Мемлекеттік хатшы.
Мемлекет басшысы тиісті Жарлыққа қол қойғаннан кейін таяу және алыс шетелдерден келген әртүрлі ұлттың 622 өкілі жаңа қазақстандықтар атанады.
Сондай-ақ, жиында Ішкі істер министрлігінің Қазақстан Республикасы азаматтығына жеңілдетілген тәртіппен қабылдау және азаматтықтан айыру мәселелері жөніндегі жұмыс нәтижелері талқыланды.
Комиссия отырысының қорытындысы бойынша тиісті шешімдер мен ұсынымдар қабылданды.
///
	 

	Қазақстан Президенті түрлі жайттар жөнінен екі елдің ұқсастығына назар аударды.

	– Біз этностардың әралуандығымен, діннің өзара ықпалдастығымен, сыртқы саяси қызметімізбен, экономикаға қатысты көзқарастарымызбен ұқсаспыз. Сондықтан біздің ел Малайзиямен ынтымақтастықты дамытуға, тәжірибесін қолдануға, бұл елде мемлекеттік қызметшілер мен студенттерімізді оқытуға  мүдделі. Наджиб Тун Разактың бүгінгі сапары елдеріміз арасындағы қарым-қатынастарды жаңа деңгейге алып шығады деп сенемін, – деді Мемлекет басшысы.

	Нұрсұлтан Назарбаев екіжақты қарым-қатынастардың дамуының оң қарқынын атап өтті.

	– Сапар аясында бизнестік құрылымдар арасында жалпы мөлшері 1,1 млрд доллардан асатын үш келісімшартқа қол қойылды, соның ішінде екеуі Маңғыстау,  біреуі Жамбыл облысындағы жобалар бойынша, - деді Қазақстан Президенті.

	Мемлекет басшысы сапар барысында қол қойылған келісімшарттар малайзиялық компаниялардың Қазақстанға инвестиция салу ниетінің айқындығын көрсететінін атап өтті. Бұл ретте ол елдеріміздің арасындағы тауар айналымы әлеуетімізге толық сай еместігін, соған орай көрсеткіштерді алдағы жылдары әлдеқайда биік деңгейге көтеру қажеттігіне назар аударды.

	Өз кезегінде Наджиб Тун Разак бұл оның Қазақстанға екінші сапары екенін айтты.

	– Мен өзімнің 2011 жылы Дүниежүзілік ислам экономикалық форумына қатысуға келген сапарымды жылы сезіммен еске аламын. Біздің екіжақты қарым-қатынасымыздың оң сипаттағы дамуы туралы Қазақстан Президентінің пікірін толық қолдаймын,  бізге оны әрі қарай жақсарту жолдарын қарастырған жөн, – деді Малайзия Премьер-Министрі.

	Наджиб Тун Разак келіссөздер барысында «Петронас» компаниясы тарапынан Қазақстанның мұнай-газ саласына инвестиция салу мүмкіндігі де сөз болғанын айтты.

	Бұған қоса, ол елдеріміздің көптеген халықаралық мәселелер жөніндегі ұстанымдары ұқсас екендігін атап өтті.

	Соңында Малайзия Премьер-Министрі өзінің сапары екіжақты қатынастарды нығайтуға, тереңдетуге септігін тигізетіндігіне сенімін білдірді.

	 

	 
///Қазақстан Президентіне Қарулы Күштерді қалыптастыру және дамыту, қорғаныс саласының шығындарын оңтайландыру жұмыстары туралы баяндалды.
Министрдің айтуынша, жүргізілген талдау жұмыстары мен штабтық-ұйымдастыру шаралары биыл 10 миллиард теңге үнемдеуге мүмкіндік береді.
Нұрлан Ермекбаев Қасым-Жомарт Тоқаевқа армияны заманауи қару-жарақпен жабдықтау, әскери техникаларды жөндеу және жаңғырту жөніндегі жоспары, сондай-ақ, электронды әскери комиссариат жобасын енгізу үдерісі туралы айтты.
Кездесуде Арыс қаласында болған төтенше жағдайдың салдарын жою және оқ-дәрі сақтау инфрақұрылымын жетілдіру үшін жүргізілген жұмыстарға баса мән берілді.  
Мемлекет басшысы Қорғаныс министріне халықаралық әскери-техникалық ынтымақтастықты нығайту, армияны тиімді әрі бәсекеге қабілетті қару-жарақпен жабдықтау, әскери білім беру ісінің және әскери дайындық үдерісінің сапасын арттыру, сонымен қатар, әскери парадқа дайындық барысы жөнінде бірқатар тапсырма берді.   


///«Ұлы дала елі – тәуелсіздіктің 25 негізі» атты жұлдызды 25 күн аясында өткен комиссия отырысына орталық және жергілікті атқарушы органдар басшылары, мемлекет және қоғам қайраткерлері, танымал ғалымдар, мәдениет пен спорт өкілдері қатысты.
Іс-шара барысында Мемлекеттік хатшы биыл жарқын тарихи оқиғаны – ел тәуелсіздігінің 25 жылдығын тойлап отырғанымызды атап өтті. Г.Әбдіқалықова Елбасының: «Біз тәуелсіздігіміздің рәміздерін қастер тұтуымыз қажет. Әр азамат Қазақстанның туын, елтаңбасын, гимнін құрметтеуге міндетті. Бұл – халқымыздың мақтанышы!» деген сөзін еске салды.
Комиссия отырысында Сыртқы істер, Ақпарат және коммуникациялар, Мәдениет және спорт министрліктерінің, сондай-ақ Алматы қаласы, Қарағанды және Шығыс Қазақстан облыстары әкімдерінің есебі тыңдалды. Комиссия мүшелері мемлекеттік рәміздердің пайдаланылу тәжірибесі мен осы салада мемлекеттік рәміздердің қолданылу мәселелерін талқылады.
Отырыс қорытындысы бойынша мемлекеттік органдар мен әкімдіктерге нақты тапсырмалар берілді.
///Кездесу барысында тараптар Кеңейтілген әріптестік пен ынтымақтастық туралы келісім және Орталық Азия бойынша Еуропалық Одақтың жаңа стратегиясы аясында, Қазақстан мен Еуроодақ арасындағы стратегиялық әріптестікті тереңдету мәселелерін талқылады.

«Қазақстан сыртқы экономикалық және инвестициялық әріптесі - Еуропалық Одақпен жан-жақты және көп бағытты өзара іс-қимылдарды дамытуға үлкен мән береді», - деп атап өтті Мемлекет басшысы.

Қасым-Жомарт Тоқаев Еуропалық комиссияның төрағасы Урсула фон дер Ляйенді, Еуропалық Кеңестің президенті Шарль Мишельді және Еуропалық орталық банк төрағасы Кристин Лагардты жоғары лауазымдарға сайлануымен құттықтап, ЕО басшылығының жаңа «үштігімен» ашық және сенімді диалог тараптардың саяси және экономикалық ынтымақтастығын одан әрі жандандыруға ықпал ететініне сенім білдірді.
Петер Бурианның пікірінше, Мемлекет басшысының Қазақстанды жаңғырту жөніндегі бастамалары мен басымдықтары азаматтардың әлеуметтік әл-ауқаты мен заң үстемдігінің жалпы қабылданған принциптерін басты назарда ұстап, елдің даму тарихында жаңа кезеңге бастайды.

Еуропалық Одақтың арнайы өкілі еліміздің халықаралық, соның ішінде Орталық Азия өңірі мен Ауғанстандағы қауіпсіздік пен ынтымақтастықты нығайтуға қауіпсіздік пен ынтымақтастықты нығайтуға қосқан үлесін жоғары бағалады.

///Мемлекет басшысы нарықтың кәсіби қатысушыларын іскерлік сипатындағы ақпаратпен қамтамасыз етушілер арасындағы үздіктердің бірі болып саналатын Bloomberg News ақпарат агенттігі өкілдерімен әңгімелесті.
Сұхбат барысында Нұрсұлтан Назарбаев еліміздің саяси және әлеуметтік-экономикалық дамуының басты бағыттарына қатысты сауалдарға жауап беріп, ЕАЭО-ға мүше мемлекеттер ынтымақтастығының перспективалары, жаһандық экономиканың, терроризммен күрестің маңызды аспектілері, сондай-ақ шет елдермен өзара іс-қимылды нығайту жөнінде айтты.


///Іс-шараға бизнес өкілдері мен отандастар қатысты. Мемлекеттік хатшы ширек ғасыр ішінде Қазақстан елеулі жетістіктерге қол жеткізгенін айтты. Түрлі салаларда түбегейлі реформалар жүргізілді.
Г.Әбдіқалықова «Бірліктің, ынтымақтың және рухымыздың беріктігінің арқасында экономикалық дамуға, азаматтық келісімге қол жеткіздік деп» атап өтті. Қазақстан Нұрсұлтан Назарбаев ұсынған Бес институционалдық реформада айқындалған мемлекет құрудың жаңа сапалы кезеңіне көшті. «Мәңгілік Ел» жалпыұлттық патриоттық идеясы ұлт жоспарының негізгі бағдарына айналды.
Іс-шара барысында Г.Әбдіқалықова Қазақстанның тәуелсіздік жылдарындағы әлеуметтік-экономикалық саладағы жетістіктеріне тоқталып, еліміздің халықаралық деңгейде мойындалған бастамалары жөнінде жан-жақты айтып өтті. Мемлекеттік хатшы кездесуге қатысушылардың назарын биыл Вашингтонда өткен Ядролық қауіпсіздік жөніндегі жаһандық саммитте Қазақстан Президенті жария еткен «Әлем. XXI ғасыр» манифесіне аударды. «Бұл – Қазақстанның бейбітшілік пен жасампаздықтың жақтаушысы екендігінің жарқын дәлелі ретінде бүгінгі жағдайға шынайы баға беретін, бүкіл адамзатқа арналған ашық үндеу», – деді Мемлекеттік хатшы.
Сонымен қатар, Мемлекеттік хатшы Әзербайжан Республикасының Премьер-министрі Артур Таир оглы Расизадемен кездесті. Қазақстан-Әзербайжан қарым-қатынастарының, оның ішінде сауда-экономикалық ынтымақтастықты әрі қарай дамытудың өзекті мәселелері талқыланды. Тараптар өзара тиімді әріптестікті дамытудың айтарлықтай әлеуеті бар екенін атап өтті.
V Баку халықаралық гуманитарлық форумының соңында Г.Әбдіқалықова Әзербайжан Республикасының Отбасы, әйелдер және балалар мәселелері жөніндегі мемлекеттік комитетінің төрайымы Иджран Гусейновамен кездесті. Мемлекеттік хатшы Гендерлік теңдік стратегиясының іске асырылуы биыл аяқталатынын атап өтіп, Қазақстан Республикасында Мемлекет басшысының тапсырмасына сәйкес 2030 жылға дейінгі гендерлік және отбасылық саясат жөніндегі тұжырымдама әзірленіп жатқанын жеткізді.
///Мемлекет басшысы қауіпсіздік жөніндегі 56-шы Мюнхен конференциясының панельдік сессиясында «Географиялық орналасудың маңызы: Орталық Азия туралы әңгіме» тақырыбында сөз сөйледі. Ауғанстан Президенті Ашраф Ғани да пікірталасқа спикер ретінде қатысты. Іс-шараға америкалық дипломат, Халықаралық байланыстар жөніндегі кеңес президенті Ричард Натан Хаас модераторлық етті.
Іс-шара қызу пікірталас форматында өтті. Спикерлер модератордың сұрақтарына жауап беріп, Орталық Азиядағы қауіпсіздікті қамтамасыз ету жөніндегі ойларын ортаға салды.
Мемлекет басшысы өңірдің алатын орны туралы айта келе, Орталық Азияның жаһандық геосаясаттағы рөлі арта түсетінін атап өтті.
Қасым-Жомарт Тоқаев форумға қатысушыларға Қазақстанның сыртқы саяси басымдығы және еліміздің Ресеймен, Қытаймен, Еуроодақпен, АҚШ-пен, сондай-ақ, Ауғанстанмен өзара қарым-қатынастары туралы әңгімеледі.
Өңірдегі қауіпсіздікті қамтамасыз ету мәселесі арнайы тақырып ретінде талқыланды. Мемлекет басшысы есірткі тасымалына қарсы күрес жөніндегі шараларға, Қазақстанның терроризмге қарсы іс-қимылдарға қосқан үлесіне, «Жусан», «Русафа» операцияларының қорытындыларына егжей-тегжейлі тоқталды. 
Сонымен қатар Қасым-Жомарт Тоқаев жиынға қатысушыларға өзінің президенттігінің басымдықтары, еліміздегі саяси және экономикалық реформалардың негізгі бағыттары туралы айтып берді. Осы ретте Президент экономиканы әртараптандырудың, инновациялар мен цифрландыруды дамытудың аса маңызды екеніне назар аударды.
Сессияның соңында Мемлекет басшысы жиынға қатысушылардың сұрақтарына жауап берді.



 
 
















///Мемлекет басшысы Иркутск облысындағы су тасқыны салдарынан адамдардың қайтыс болуына байланысты көңіл айтты.
«Иркутск облысындағы су тасқыны салдарынан елді мекендердің қирағаны және адамдардың қайғылы қазаға ұшырағаны жөніндегі хабарды зор күйзеліспен қабылдадым. Қазақстан халқының және жеке өзімнің атымнан қаза болғандардың жақындары мен туыстарына көңіл айтамын және олардың қайғысына ортақ екенімізді жеткізуіңізді сұраймын. Барлық зардап шеккендердің тезірек сауығып кетуіне тілектеспін», – делінген жеделхатта.
///Кездесу барысында Қасым-Жомарт Тоқаевқа өңірдің биылғы 7 ай ішіндегі әлеуметтік-экономикалық дамуы, сондай-ақ Арыстағы қалпына келтіру жұмыстарының барысы мен Түркістандағы құрылыстар жөнінде баяндалды.
Кездесу қорытындысы бойынша Қазақстан Президенті бірқатар нақты тапсырма берді.

///
	

	Орталық Азияда үлкен саналатын мешіт ­– 5 мың адамға арналған, мұсылман мерекесі кезінде оған 10 мыңға дейін адам сияды.

	Жаңа мешіт ­– қазақ халқының рухани байлығы мен ұлылығын айшықтайды және елорданың әдемі сәулеткерлік ғимараттарының бірі.

	- Қасиетті жұмаға орайлас келген Астана күні бүгін айрықша оқиғамен басталып, елордада еңселі мешіт ашылуда. Осы жарқын жаңалықпен және Астана күні мерекесімен баршаңызды шын жүректен құттықтаймын! Бүгінде түрлі конфессия өкілі барша қазақстандықтар бейбітшілік пен келісімде өмір сүруде. Елімізде мешіттер мен православ шіркеулері, костелдер мен синагогалар қатарлас орналасқан. Бұл біздің конфессияаралық келісім мен толеранттылықтың нәтижесі. Сондықтан «Хазірет Сұлтан» мешітінің ашылуы ­– еліміздегі ең үлкен әрі ұлы оқиға, барша қазақстандықтардың мерекесі. Ғұлама бабамыз Қожа Ахмет Иасауидің құрметіне аталған жаңа мәдениет ғимараты біздің халқымыздың рухани дәстүрінің сабақтастығының көрнекті символы болып саналады. Біз бұл жерді мешіт салу үшін кездейсоқ таңдап алған жоқпыз. Мешіт еліміздің бас алаңында, елорданың өзге сәулетті ғимараттарымен, Бейбітшілік пен келісім сарайымен қатарлас орналасқан. Жаңа «Хазірет Сұлтан» мешіті Қазақстан мұсылмандарының көп салалы рухани және мәдени-ағарту орталығына айналады. Әр діннің негізінде бейбітшілік пен мейрім жатады. Ислам діні басқа әлемдік діндер сияқты ізгілік пен бейбітшілікке үндейді. Мерекемен құттықтай отырып, «Хазірет Сұлтан» мешіті халқымыздың рухани құндылығын нығайтуға қызмет етеді деп сенемін, - деп атап өтті Мемлекет басшысы.

	

	Мешіт классикалық Ислам үлгісі мен дәстүрлі қазақ орнаменті және декоративті элементтер қосындысы ретінде құрастырылған. Мешіт үш қабаттан тұрады. Бірінші қабатта неке залы мен өзге де қосалқы бөлмелер бар. Екінші қабатта ерлерге арналған 4 мың адамдық намаз залы орналасқан. Үшінші қабатта әйелдерге арналған мың адамдық намаз залы бар.

	Ғимараттың жалпы ауданы 17 мың шаршы метр. Мешіттің төрт мұнарасының биіктігі –77 метр. Бас күмбездің биіктігі 51 метр, ал диаметрі 28 метр.

	Мешіт айналасында 5 субұрқақ орнату, оның қабырғаларын декоративті жарықтандыру қарастырылған. Кешен маңында 745 көлікке арналған ашық автотұрақ болады.

	Жаңа «Хазірет Сұлтан» мешіті Бейбітшілік және келісім сарайы, Тәуелсіздік сарайы, «Қазақ елі» монументімен бірге бірыңғай қала құрылысы ансамблін қалыптастырады.

	

///Кездесу барысында Мемлекет басшысына «Атамекен» ұлттық кәсіпкерлер палатасының қазіргі қызметі жөнінде мәлімет берілді.
Нұрсұлтан Назарбаев шағын және орта бизнесті қолдаудың маңыздылығына тоқталып, бұл бағыт бойынша мемлекет қабылдаған шаралардың нәтижелерін атап өтті.
- Соңғы кезде біз құқық қорғау органдары арқылы да, жергілікті органдар арқылы да шағын және орта бизнесті қолдауға арналған көптеген маңызды шешімдер қабылдадық. Мұның ішінде шағын несие беру мәселесі де, жұртты бизнеске үйрету мәселесі де бар, – деді Қазақстан Президенті.
Мемлекет басшысы «Атамекен» ұлттық кәсіпкерлер палатасының аймақтардағы іс-қимылымен, оның ішінде жұртшылыққа бизнес жүргізу негіздерін үйрету саласындағы жұмыстарымен танысты.
- Біз өткен жылы «Бастау» бағдарламасын бастадық. Бұл – 30 күн ішінде алдын-ала іріктеу өткізіп, жұртқа бизнестің әліппесін ұғынуға мүмкіндік беретін айлық оқу курсы. Әкімдіктермен бірлесіп, шағын қаржы ұйымдарын құрып, бітірушілерді қаржыландырдық.  Біз бұл бағдарламаны Үкіметке ұсындық және қолдауға ие болдық. Биылғы жылы 1 миллиард 200 миллион теңге бөлінді. Бағдарлама аясында еліміздің 80 ауданында жұмыс жүргізіп, 15 мың адамды оқытатын боламыз, – деді Т.Құлыбаев.

///Нұрсұлтан Назарбаев кездесуде жобаның екінші кезеңіне қатысушылардың жетістіктерімен танысты. 
Мемлекет басшысы сөйлеген сөзінде Қазақстанның мемлекеттілігі мен егемендігін нығайту жолында жастарымыздың әлеуетін пайдаланудың маңызды екенін атап өтті.   
– Бәріңіз де – тәуелсіздіктің перзентісіздер. Біз – бабаларымыздың арманын жүзеге асырған ұрпақпыз. Енді сіздердің уақыттарыңыз келді. Мұны ұмытпауға тиіссіздер, – деді Нұрсұлтан Назарбаев.
Елбасы тәуелсіз Қазақстанның қалыптасу тарихына тоқталып, жастар үшін ашылған мүмкіндіктер туралы әңгімеледі.   
Қазақстан Президенті еліміздің білім және ғылым саласының даму қарқынын сақтаудың әрі оны еселей түсудің маңыздылығы туралы айтты.
– Жасанды интеллект, ақпараттық технологиялар, биоинженерия, нанотехнология – осы инновацияның бәрі бізді алға жетелейді. Сондықтан біз стартап жобалары үшін ЭКСПО павильондарының бірінде жаңа зертханалар аштық, – деді Мемлекет басшысы.  
Елбасы жобаға қатысушылардың жетістіктеріне тоқталып, жастардың тұлғалық және кәсіби тұрғыдан өсуі үшін өз мүмкіндіктері мен уақытын тиімді пайдаланудың маңызды екенін атап өтті.   
– Бәрі де адам мен оның ерік-жігеріне байланысты. Біз армандай білуге және көздеген мақсатымызға жету үшін әрекет етуге тиіспіз. Бұл байқауға қатысушылар – өскелең ұрпақ үшін үлгі-өнеге. Сіздер өз еңбектеріңіздің нәтижелері арқылы бұл өмірде бәріне де қол жеткізуге болатынын көрсеттіңіздер, – деді Нұрсұлтан Назарбаев.
Қазақстан Президенті бас қаламыз – Астананың салыну тарихы жөнінде егжей-тегжейлі әңгімеледі.
– Елорда – бұл, ең алдымен, адамдар. Мұнда озық медициналық кластер құрылып, керемет опера театры мен бірегей спорт кешендері бой көтерді. Астананың даму деңгейі мен тұрғындарының тұрмыс сапасы артып келеді, – деді Мемлекет басшысы.
Нұрсұлтан Назарбаев елімізді дәйекті дамыту ісіндегі белсенді жастардың рөлін атап өтті.
– Сіздердің әрқайсыңыз Қазақстанның болашағына үлес қосып келесіздер. Келешегіміз білімді, өзіне сенімді, бірнеше тілді меңгерген азаматтардың қолында. Оған сіздердің мүмкіндіктеріңіз жетеді, – деді Қазақстан Президенті.
Мемлекет басшысы ұлттық экономиканы дамыту және өсімнің жаңа көздерін ашу үшін қабылданып жатқан шараларға тоқталды.
– Егер біз пайдалы қазбаларға үміт артатын болсақ, онда қаражатсыз қаламыз. Сондықтан, экономиканы өзгеше қалыптастыруға мүмкіндік беретін индустрияландыру процесін іске асыруды бастадық. Алты жыл ішінде 1200 зауыт пен фабрика салдық. Бұл жұмысты жалғастыра береміз, – деді Нұрсұлтан Назарбаев. 
Қазақстан Президенті ауыл шаруашылығын дамытудың, ғылымның әлеуеті мен технологиялық прогрестің жетістіктерін пайдаланудың маңызды екеніне назар аударды.
– Барлық нәрсенің негізі еңбекте. Еңбектің арқасында жеткен жетістік адамды бақытты етеді, – деді Мемлекет басшысы. 
Соңында Нұрсұлтан Назарбаев жобаға қатысушылардың бәріне ризашылық білдіріп, Қазақстан жастарын елімізді одан әрі дамыту ісіне белсенді атсалысуға шақырды. 







///
	 

	Қазақстан Президенті Қазақстанның жаңа елордасын салудың басында тұрып, қаланың дамуына елеулі үлесін қосқандардың барлығына ризашылығын білдірді.

	- Сіздер соңғы жылдары жүргізілген ауқымды өзгерістердің куәгерісіздер. Біз елордадағы негізгі ірі нысандардың құрылысын аяқтап қалдық. Еліміздегі үздік оқу орындары мен денсаулық сақтау нысандары, ең заманауи спорттық кешендер осында орналасқан. Бүгін мен он мың адам қабылдай алатын еліміздегі ең үлкен «Хазірет Сұлтан» мешітін аштым. Таяу уақытта Опера және балет театры мен Ұлттық мұражайдың құрылысы аяқталады. Астана қарқынды дамып келеді, елорда тұрғындарының саны өсуде. Бұл үдеріс одан әрі жалғасатын болады. Бүгінде Астана ­ - күллі еліміздің серпінді дамуының символы және еуразиялық кеңістіктің жаңа орталығы, - деді Қазақстан Президенті.

	Сөз соңында Нұрсұлтан Назарбаев барша қазақстандықтарды Елорда күнімен құттықтап, игілік және өркендеу тіледі.
/// 
П.Мукерджи Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің сайлаудағы жеңісіңіз – Қазақстан халқының Өзіңізге деген зор сенімінің айғағы. Қазақстанды мықты әрі өркендеуші мемлекетке айналдыруға бағытталған қажырлы еңбегіңіз өз жемісін беретініне сенімдімін», – делінген хатта.
Үндістан Президенті ортақ мүдделілік бар бірнеше салада өзара тиімді қарым-қатынастардың орныққанына қанағаттанатынын жеткізді. Ол сондай-ақ Үндістанның екіжақты стратегиялық серіктестікті нығайту жөніндегі жұмыстарды жалғастыратынына сендірді.
Соңында П.Мукерджи Қазақстан Президентіне мықты денсаулық және табыс тілеп, еліміздің дамуы мен өркендеуіне ниеттестік білдірді.
///
	 

	Әңгіме барысында екі елдің көшбасшылары Батыс елдерінің Ресейге қатысты санкциялары мен оған РФ-ның қарымта шараларын, сондай-ақ олардың ықтимал салдарларын  талқылады.

	Украинаның оңтүстік-шығысындағы ахуал жөнінде пікір алмасылды. Кеден одағына мүше мемлекеттер мен Украинаның кездесуін Беларусь Президенті А.Лукашенконың ұсынысына сәйкес биылғы тамыздың үшінші онкүндігінде өткізу мүмкіндігі құпталды.

	Сонымен қатар, Мемлекет басшысын В.Путин өзінің Әзербайжан және Армения президенттерімен кездесуінің қорытындылары туралы хабардар етті. Тараптардың қазіргі қиындықтарды талқылап, Таулы-Қарабақ мәселесі жөніндегі ұстанымдарын жақындастырғаны атап өтілді.

	Соңында Мемлекет басшылары Қазақстан мен Ресейдің екіжақты ынтымақтастығының бірқатар мәселелерін талқылады. 
///Қасым-Жомарт Тоқаевқа еліміздің биылғы 11 айдағы әлеуметтік-экономикалық дамуы және азық-түлік қауіпсіздігін қамтамасыз ету шаралары, инфляциямен күрес, санитарлық-эпидемиологиялық ахуал жөнінде есеп берілді.
Асқар Мамин Қазақстанның экономикасы пандемия жағдайына сәтті бейімделіп, экономикалық өсімнің қарқынды дамып келе жатқанын айтты. 11 айдың қорытындысы бойынша ІЖӨ 3,8 пайызға артқан.
Президентке биылғы қаңтар-қазан айлары аралығындағы сыртқы сауда айналымының көрсеткіштері туралы мәлімет берілді. Премьер-Министрдің мәліметіне сәйкес сыртқы сауда көлемі 82,2 миллиард долларды құрады. Бұл былтырғы осы кезеңдегі көрсеткішпен салыстырғанда 14,1 пайыз артық. Сонымен қатар экспорттың көлемі 23,5 пайызға көбейіп, 49,1 миллиард долларға дейін жеткен. Ал өңделген тауарлардың экспорты 24,4 пайызға артқан. Сауда теңгерімі 16 миллиард долларға жеткен. 
Мемлекет басшысына азық-түлік қауіпсіздігін қамтамасыз ету, әлеуметтік маңызы бар азық-түліктің бағасын тұрақтандыру, Инфляцияға қарсы іс-қимылдың кешенді шараларын жүзеге асыру жөнінде баяндалды.
Сонымен қатар Қасым-Жомарт Тоқаевқа еліміздегі санитарлық-эпидемиологиялық ахуал, соның ішінде халыққа вакцина салу жұмыстарының қарқыны туралы мәлімет берілді.
Асқар Мамин Президентке сыртқы және ішкі инвестицияларды тарту ісін күшейтуге, шағын және орта бизнестің әлеуетін арттыруға, өңірлерді дамытуға, өңдеу секторының өсімі есебінен экономиканың құрылымдарын одан әрі әртараптандыруға бағытталған шаралардың жүзеге асырылу барысы туралы айтты.
///Президент Қасым-Жомарт Тоқаевқа пандемиямен күреске бөлінген 521 миллиард теңге көлеміндегі қаражаттың жұмсалуына жүргізілген тексерудің алдын ала нәтижелері ұсынылды.
Атап айтқанда, аталған аудит аясында модульді ауруханалардың құрылысына, жұқпалы аурулар стационарларын материалдық-техникалық тұрғыдан жабдықтауға бөлінген қаржы, сондай-ақ жеке қорғаныс құралдарын сатып алу шығындары тексерілді.
Сонымен қатар Наталья Годунова Президентке Токиода өткен 2020 жылғы Олимпиада ойындарының дайындығына бөлінген қаражатты пайдалану тиімділігіне жүргізілген мемлекеттік аудиттің нәтижелері туралы баяндады.
Спорт комитетінде жүргізілген тексеріс барысында дене шынықтыру және спортты дамыту саласындағы іс-шараларға, оның ішінде 2020 жылғы Олимпиадаға дайындыққа және оған қатысу үшін жұмсалған 125 миллиард теңге көлеміндегі қаржыға аудит жүргізілген.
Кездесу қорытындысы бойынша Мемлекет басшысы тиісті тапсырма берді.
/// 
Ш.Перес  Нұрсұлтан Назарбаевтың мемлекет игілігіне арналған көпжылдық қызметі көшбасшылықтың үлгісіне айналғанын атап өтті.
«Сіздің өз еліңізге деген адалдығыңыз Қазақстанды территориясы үлкен мемлекеттен мазмұны бай елге айналдырды, – делінген жеделхатта.
Израильдің экс-президенті Қазақстан Президентінің еңбегі мен жұмсаған күш-жігерінің нәтижесін халықтың лайықты бағалағанын айтты.
Ш.Перес еліміздің татулығы мен өркендеуіне тілектестігін білдірді.  
/// 
Мемлекет басшысының Жарлығымен Отан қорғаушы күні қарсаңында әскери және қызметтік міндеттерін атқару кезінде ерлік пен батылдық көрсеткен, сондай-ақ ұлттық қауіпсіздік пен елдің қорғаныс қабілетін қамтамасыз етуге, заңдылық пен қоғамдық тәртіпті нығайтуға елеулі үлес қосқан  бір топ әскери қызметші, құқық қорғау органдары мен ұлттық қауіпсіздік қызметкерлері Қазақстан Республикасының мемлекеттік наградаларымен марапатталды. Барлығы 43 адам орденмен, 63 адам медальмен және 2 адам Қазақстан Республикасының Құрмет грамотасымен атап өтілді.
Нұрсұлтан Назарбаев жиналғандарды алдағы Отан қорғаушы күнімен және Ұлы Жеңістің 71 жылдығымен құттықтады.
– Ұлы Отан соғысы – ұмытылмас тарих сабағы. Бір жағынан, ол бізге әлемнің нәзіктігін еске салады. Екінші жағынан, адам рухының беріктігі мен қуаттылығын көрсетеді. Отанымызды қорғай білген, бізге бейбіт өмір сыйлаған жерлестеріміз осындай болған. Сол соғыстың қаһармандарының есімі тарих парағына мәңгі жазылып қалды. Біздің парызымыз – елдің қауіпсіздігін сақтау, биыл 25 жылдығын атап өтетін Қазақстанның Тәуелсіздігін қорғау, – деді Мемлекет басшысы.
Қазақстан Президенті ел азаматтары ширек ғасыр уақыт бойы тұрақтылық пен келісімде тату отбасы ретінде өмір сүріп жатқанына назар аударды.
– Бірақ бейбіт күнде де ерлікке орын бар. Ұшақты алдыңғы шассисіз қондыра  білген әуе кемесінің командирі Дмитрий Родиннің ерлігін бүкіл қазақстандықтар біледі. Ол өзінің кәсіпқойлығының арқасында 121 адамның өмірін сақтап қалды. Мен бұл әрекетті үлгі тұтуға лайық қаһармандық деп санаймын. Сондықтан оған «Халық қаһарманы» атағын беру туралы шешім қабылдадым. Полковник Игорь Кармыков сел кезінде барлау-іздеу тобын тікұшақпен эвакуациялады. Өміріне қауіп төнген 10 адамды құтқарып қалды. Мемлекет оның еңбегін ІІ дәрежелі «Айбын» орденімен атап өтеді. Рота командирі Фархад Тағырбековтің арқасында 40 әскери қызметші аман қалды. Оған «Ерлігі үшін» медалі беріледі, – деді Нұрсұлтан Назарбаев.
Мемлекет басшысы ерлігімен ерекшеленген басқа да адамдарды атап өтті.
– Өз басын қатерге тігіп, адамдарды өрттен құтқарған Данияр Қалиев ерен ерліктің үлгісін көрсетті. Сондықтан «Ерлігі үшін» медалімен марапатталады. Арамызда ел қауіпсіздігін нығайтуға зор еңбек сіңіріп жүрген өзге де азаматтар бар. Халықаралық деңгейде танылған мерген қызымыз Әсем Жәкенованы ерекше атап өткім келеді. Ол бүгін «Жауынгерлік ерлігі үшін» медаліне лайық деп танылды, – деді Қазақстан Президенті.
 
Нұрсұлтан Назарбаев өз басын қатерге тігіп, сарбазын кеудесімен қорғап қалған және көп жарақат алған Қайрат Үмбетовтің ерлігіне де тоқталды. Ол осы ерлігі үшін «Халық қаһарманы» атағымен марапатталды.
Қазақстан Президенті ерлік пен қаһармандықтың осындай үлгісі елімізде аз емес екеніне ризашылық білдірді.
– Көбіңіздің өз ерліктеріңізді айрықша нәрсе деп санамайтындарыңызды білемін. Сіздер үшін парыздың бәрінен биік тұратынын көрсетулеріңіз екі есе бағалауға лайық. Бұл – бүкіл еліміз үшін, қазіргі кезде ар-намыс үлгісі қажет болып отырған жастарымыз үшін керемет өнеге. Сондықтан біз ерекше көзге түскен отандастарымызға мемлекеттік наградалар тапсырамыз. Елдің қарқынды дамуы, азаматтарының тыныштығы, қазақстандық патриотизмнің нығаюы – біздің парызымыз осы, – деді Мемлекет басшысы.
Шара барысында әскери және қызметтік міндетін атқару барысындағы көрсеткен батылдығы мен ерлігі үшін «Fokker-100» әуе кемесінің командирі Д.Родинге, Ұлттық ұлан «Орталық» өңірлік қолбасшылығының штаб бастығы – 6505 әскери бөлімі командирінің бірінші орынбасары Қ.Үмбетовке «Халық қаhарманы» атағы берілді.
I дәрежелі «Даңқ» орденіне Ұлттық қауіпсіздік комитеті төрағасының орынбасары Н.Білісбеков, Ішкі істер министрінің бірінші орынбасары  М.Демеуов, Ұжымдық қауіпсіздік шарты ұйымы Бас хатшысының орынбасары А.Жанқұлиев, Павлодар облысының прокуроры М.Жөргенбаев ие болды.
ІI дәрежелі «Даңқ»  ордені Мемлекеттік қызмет істері министрлігі Сыбайлас жемқорлыққа қарсы іс-қимыл ұлттық бюросы (Сыбайлас жемқорлыққа қарсы қызмет) төрағасының орынбасары Т.Татубаевқа, Қорғаныс министрлігі 14776 әскери бөлімі БАӘ және Кувейт және Катар мемлекеттеріндегі әскери атташесі қызметін қоса атқарушы Е.Оразовқа тапсырылды.
I дәрежелі «Айбын» орденімен Ішкі істер министрлігінің департамент бастығы А.Баймурзин, Қорғаныс министрлігі 14776 әскери бөлімі командирінің орынбасары – орталық бастығы С.Ізтілеуов марапатталды.
ІI дәрежелі «Айбын» ордені Ұлттық қорғаныс университеті бастығының бірінші орынбасары С.Асановқа, Мемлекеттік күзет қызметінің департамент бастығы Н.Жұмабаевқа, Қорғаныс министрлігі 10228 әскери бөлімінің командирі Р.Жансейітовке, Қарулы Күштері Әуе қорғанысы күштері бас қолбасшысының басқармасы бас штабы бастығының орынбасары Ә.Ыбыраевқа, Ұлттық қауіпсіздік комитеті «Арыстан» қызметі бастығының бірінші орынбасары Ф.Қаменовке, Ұлттық қауіпсіздік комитеті Шекара қызметі жеке 1-ші авиациялық базасының командирі И.Кармыковқа, Ұлттық ұлан «Оңтүстік» өңірлік қолбасшылығы 5572 әскери бөлімінің командирі В.Пузикке, Мемлекеттік күзет қызметінің департамент бастығы К.Тұрсынбаевқа берілді.
«Ерлігі үшін» медалі Ішкі істер министрлігі Қостанай облысы Төтенше жағдайлар департаменті Қостанай қаласы № 3 өрт сөндіру бөлімінің бөлімше командирі Д.Қалиевке, Ішкі істер министрлігі Астана қаласы Ішкі істер департаменті Жол-патрульдік полициясы полкінің  полицейі  Б.Қарымбаевқа, рота командирі - Қорғаныс министрлігі 29011 әскери бөлімі штаб батальоны командирінің орынбасары Ф.Тағырбековке тапсырылды.
«Жауынгерлік ерлігі үшін» медалімен Қорғаныс министрлігі 44736 әскери бөлімі арнайы мақсаттағы барлау ротасының маманы (барлаушы-мерген) Ә.Жәкенова, Қорғаныс министрлігі 21751 әскери бөлімі авиациялық эскадрильясының командирі А.Құлбасов, Қорғаныс министрлігі 85395 әскери бөлімі танк батальонының командирі Д.Мұхаметжанов, Қорғаныс министрлігі 36803 әскери бөлімі зымыран-техникалық дивизионының командирі М.Смағұлов наградталды.
 



/// 
Кездесу барысында Қ.Келімбетов елдің қаржы секторы мен банк жүйесінің ахуалы туралы баяндады.
Нұрсұлтан Назарбаев күрделі экономикалық жағдайға байланысты көп нәрсе Ұлттық банктің жұмысына, сондай-ақ мемлекеттің ақша-несие саясатына тәуелді екенін атап өтті.
Бюджеттің жағдайының нашарлауына, барлық экспорттық тауарларымызға бағаның төмендеуіне байланысты Ұлттық банктің жұмысын жоғары біліктілікпен жүргізуі аса маңызды, – деп атап өтті Қазақстан Президенті.
Ұлттық банк төрағасы биылғы қаңтар мен маусым аралығы кезеңінде инфляция 1,4 пайызға тең болғанын, бұл ретте жылдық инфляция 3,9 пайызды құрағанын айтты.
Бұл осы уақытқа дейінгі ең төмен көрсеткіш, яғни біз инфляцияны 3-4 пайыз деңгейінде сақтау жөніндегі тапсырманы орындадық. Бұл орайда, Ұлттық банктің жиынтық халықаралық резерві 29 миллиард доллар болды. Салымдар бірінші жартыжылдықта 2,3 пайызға ұлғайды. Сонымен қатар, төлем мерзімі 90 күннен асып кеткен қарыздар үлесін азайту мәселесі шешілді, бұрын оның көлемі 33 пайызға жеткен болса, қазіргі уақытта ол 9,98 пайызға дейін төмендеді, – деді Қ.Келімбетов.
Мемлекет басшысы кездесу қорытындысы бойынша бірқатар нақты тапсырма берді. 

///Парламент палаталары мүшелерінің алдында сөз сөйлеген Қазақстан Президенті депутаттардың өткен сессиядағы қызмет нәтижелеріне тоқталып, еліміздегі реформаларды заңнамалық тұрғыдан қамтамасыз ету жөніндегі жұмыстарды жалғастырудың маңыздылығын атап өтті.
– Өткен сессияда Парламент 84 заң жобасын қарап, қабылдады. Соның ішінде «Қазақстан Республикасының Конституциясына өзгерістер мен толықтырулар енгізу туралы» заң да бар. Бір жылда сіздердің бастамаларыңызбен 15 заң жобасы әзірленді, – деді Елбасы.
Нұрсұлтан Назарбаев жүргізілген саяси реформалардың нәтижелеріне назар аударып, бүкіл мемлекеттік аппараттың алдына қойылған міндеттерді іске асыруда Парламент пен Үкіметтің жауапкершілігі жоғары екенін айтты.
– Қазақстан бүгінде стратегиялық маңызы бар бірқатар міндетті жүзеге асыруда. Парламент Үкіметпен бірлесіп, Ұлт жоспарын, Жолдауды және қолданыстағы бағдарламаларды орындау үшін барлық шараларды қабылдауы қажет, – деді Мемлекет басшысы.
Қазақстан Президенті қоғамды дамытудың жекелеген бағыттарына тоқталды. Елбасы рухани жаңғыру және экономикалық өсімді қамтамасыз ету жөніндегі міндеттердің орындалуына назар аударды.
– Биыл Парламенттің қарауына жаңа Салық кодексінің жобасы енгізіледі. Біз салық саясатын мейлінше жақсартып, бизнесті ашық жұмыс жасауға ынталандыруға тиіспіз. Арнайы экономикалық және индустриялық аймақтар жөніндегі заңнаманы жетілдіру керек. Сондай-ақ, банктерге тиімді бақылау жүргізу үшін Ұлттық банкке заңнамалық тұрғыдан көбірек мүмкіндік беру қажет, – деді Нұрсұлтан Назарбаев.
Сонымен бірге, Мемлекет басшысы сақтандыру жүйесін дамыту және дәрі-дәрмек айналымын тәртіпке келтіру, сондай-ақ еліміздің ақпараттық қауіпсіздігін қамтамасыз ету және құқық қорғау жүйесін реформалау мәселелерінің маңыздылығын атап өтті.
– Парламенттің және бүкіл еліміздің алдында жауапкершілігі мол көп жұмыс бар. Ауқымды міндеттер мен шешімдер – біздің 2017 жылғы жаһандық сын-қатерлерге жауабымыз. Жаңғыру барлық күшімізді жұмылдыруды қажет етеді. Жаңа жағдайда биліктің заң шығару және атқарушы тармақтары сындарлы түрде ынтымақтасуға тиіс, – деді Қазақстан Президенті.
Мемлекет басшысының Парламенттің үшінші сессиясының ашылуында сөйлеген сөзінің толық мәтінін мына жерден қараңыз.









/// 
Қазақстан Президенті қазақ өнері мен әдебиетінің дамуына І.Жақановтың үлкен үлес қосқанын атап өтті.
«Ел арасына кең тараған «Әселім-әнім», «Жайлаукөл кештері», «Еділ мен Жайық» және басқа танымал әндеріңіз арқылы бірнеше буынның құрметіне бөлендіңіз. Қаламыңыздан туған әдеби туындылар өнердегі қайталанбас тұлғалардың бейнесін сомдап, оларды жас ұрпаққа үлгі етуімен ерекшеленеді. Сіздің айрықша жетістіктеріңіз жоғары марапаттармен атап өтілді», – делінген жеделхатта.
Соңында Мемлекет басшысы І.Жақановқа шығармашылық табыс және зор денсаулық, отбасына бақ-береке тіледі.
///Кездесу барысында Қазақстан Президенті Астанада өтіп жатқан Ислам ынтымақтастығы ұйымының ғылым және технологиялар жөніндегі саммиті бүкіл ислам әлемі үшін маңызды екенін атап өтті.
– Өкінішке қарай, біздің елдеріміз арасында тығыз экономикалық қарым-қатынас орнамаған. Біз осы бағытты дамыта түсуіміз қажет. Сіздің Қазақстанға ресми сапармен келуге ниетті екеніңізді білемін және оған қуаныштымыз, – деді Нұрсұлтан Назарбаев.
Гвинея Республикасының Президенті Ислам ынтымақтастығы ұйымының ғылым және технологиялар жөніндегі саммитіне қатысуға шақырғаны үшін Нұрсұлтан Назарбаевқа ризашылығын білдіріп, екіжақты байланыстарды нығайтуға ниетті екенін айтты. 


/// 
Елбасы кәсіпорынның жұмысымен танысып, жабдықтары мен өндіретін өнімдерін көрді.
Еңбек ұжымымен әңгіме барысында Нұрсұлтан Назарбаев жұмысшыларды жаңа цехтың іске қосылуымен құттықтап, олардың инновациялық өнім өндіру ісіне табыс тіледі.
Қазақстан Президенті сондай-ақ бұл нысан біздің өңір үшін бірегей кәсіпорын екеніне назар аударды.
Соңында Мемлекет басшысы еңбек адамының кәсіби тұрғыдан өсуі үшін және отандық тауар шығарылымының ауқымы мен сапасын одан әрі  арттыру үшін мемлекет барлық қажетті жағдайды жасай беретінін айтты.
 


///Кездесуде Мемлекет басшысына «100 нақты қадам» ұлт жоспары аясында сот реформасын іске асыру және сот төрелігін атқару жұмыстары жөнінде есеп берілді.
Елбасы сот жүйесінің және бүкіл құқық қорғау саласының алдында тұрған жұмыстардың ауқымды екенін атап өтті.
– Азаматтар сотқа сенім артып, көмек алу үшін жүгінгенде, шешім әділ болып, олардың құқықтары нақты қорғалғанда ғана заңның толық үстемдігі қамтамасыз етіледі. Қазір олай деуге әлі ерте, – деді Қазақстан Президенті.
Мемлекет басшысы сот процесінде жарыспалылықтың жоқтығына тоқталып, адвокатураның дамуы әлсіз екеніне назар аударды.
– Сот жүйесін жетілдіру жөніндегі барлық шаралар кешенді түрде атқарылуға тиіс. Жергілікті полиция жұмысына сын айтылуда. Бизнеске және салыққа қатысты тексерулер саны азаймай отыр.  Осы саладағы жұмысты жөнге келтіру керек, – деді Нұрсұлтан Назарбаев.
Қ.Мәми Мемлекет басшысына құқық қорғау саласында жүзеге асырылған реформалар сот жүйесіне оң әсер еткенін баяндады.
– Республикада соттар тұрақты режімде жұмыс істеуде. Биыл 5 айдың ішінде соттарға 512 мыңнан астам қылмыстық, азаматтық және әкімшілік істер келіп түсті. Солардың 417 мыңнан астамы белгіленген процессуалдық мерзімде қаралды, – деді Жоғарғы сот төрағасы.
Бұдан бөлек, Қ.Мәми Қазақстан Президентіне азаматтардың соттарға шағымдануы көбейіп келе жатқаны, сондай-ақ электрондық сот жүйесін енгізу нәтижелері туралы баяндады.
Нұрсұлтан Назарбаев кездесу қорытындысы бойынша бірқатар нақты тапсырма берді. 

///Құрметті отандастар!
Баршаңызды Ұлы Отан соғысындағы Жеңістің 75 жылдығымен шын жүректен құттықтаймын!
Бұл мерейлі мереке қанқұйлы жауды күйрете жеңіп, туған жерін қорғап қалған әкелеріміз бен аталарымыздың өшпес ерлігін дәріптейді.
Қазақстандықтар қиын-қыстау кезеңде батырлық пен жанқиярлықтың жарқын үлгісін көрсетті. Майданға аттанған 1 миллион 200 мың азаматымыздың жартысы елге оралған жоқ.   
Талғат Бигелдинов, Сергей Луганский, Леонид Беда, Әлия Молдағұлова, Мәншүк Мәметова, Иван Павлов, Бауыржан Момышұлы, Сағадат Нұрмағамбетов, Мәлік Ғабдуллин, Хиуаз Доспанова, Рақымжан Қошқарбаев және басқа даңқты батырларымыздың есімдері мәңгі есте сақталады.        
Соғыс жылдарында Қазақстанға көшірілген жүздеген өндірістік және өнеркәсіптік кәсіпорындарда мыңдаған отандасымыз еңбек етіп, Ұлы Жеңісті жақындатуға үлес қосты. Әрбір он оқтың тоғызы Қазақстанда өндірілген қорғасыннан құйылды. Ауыл халқы жауынгерлерді азық-түлікпен қамтамасыз ету үшін аянбай тер төкті.  
Біз ержүрек аға буынның алдында мәңгі қарыздармыз. Олардың қайсарлығы мен төзімділігінің, табандылығы мен  патриоттығының арқасында бейбіт заманда өмір сүріп, жарқын болашағымызға жол аштық.
Биыл мереке күні өзгеше ахуалға тұспа-тұс келсе де майдангерлердің ешбірі елеусіз қалған жоқ.
Ардагерлерімізге мықты денсаулық және бақ-береке тілеймін!
Елімізде әрдайым бейбітшілік пен тыныштық болсын!
 
 
///Мемлекет басшысына студенттердің іске асырылған, қазір өнім бере бастаған бизнес жобалары туралы баяндалды.
Сондай-ақ, Елбасыға Павлодар мемлекеттік университетінің оқу үдерісіне «кәсіпкерлік арқылы оқыту» жөніндегі жаңа қағидаттың енгізіліп жатқаны жөнінде айтылды. Оның аясында оқу орнының барлық студенті кәсіпкерлік пен көшбасшылық курстарынан өтеді.
Нұрсұлтан Назарбаев студенттер ұсынған бизнес жобалардың әлеуетінің жоғарылығы мен жасампаздығын атап өтті.
– Қазіргі уақытта мемлекет бизнестің дамуы үшін барлық қажетті жағдайды жасап отыр. Әлемнің көптеген елінде жастардың студенттік кезеңде өзінің стартап-жобаларын бастап, жоғары оқу орнын бітіргенде бірталай жетістікке жетуіне мүмкіндік беретін тәжірибелер бар. Мұндай жағдайлар еліміздің өзге өңірлерінің жоғары оқу орындарының студенттері үшін де жасалуға тиіс, – деді Қазақстан Президенті.
Студенттер мен оқытушылар Елбасыға зор денсаулық тілеп, жас ұрпақты жетілдіру мәселесіне деген қамқор көзқарасы, жанашырлығы үшін алғыс білдірді.
***
Халықаралық Стартап академиясы 2030 жылға дейінгі өңірді дамыту стратегиясына сәйкес С.Торайғыров атындағы Павлодар мемлекеттік университетінің базасында ашылған. Білім беру мекемесінің қызметі студенттік және оқытушылық кәсіпкерлікті ынталандыруға, сондай-ақ ғылыми және зерттеушілік жобаларды коммерцияландыруға бағытталған. Қазіргі уақытта академия таяу және алыс шет елдердегі бизнес өкілдерімен іскерлік байланысты жолға қойды.


///
	 

	С.Досанов өз хатында Парижден сүйінші хабар жеткенде - «EXPO-2017» халықаралық мамандандырылған көрмесі Астанада өтетіні белгілі болғанда қуаныш пен шаттыққа бөленгенін жазады.

	Хат иесі бұл тарихи ұлы жеңістің Қазақстан Республикасының Тұңғыш Президенті күні мерекесі қарсаңында келуінің терең символикалық мәні бар екеніне тоқталады.

	Қаламгер бұл жеңістің Елбасының сара да дана саясатының жемісі, Президент өркендетіп келе жатқан Қазақстанның жеңісі болып саналатынын атап өтеді.

	Хат соңында жазушы Сәбит Досанов ел Президентіне «әркез аман, абыройлы болып, елімізді бақытқа бастай беріңіз» деген ізгі ниетті тілегін білдіреді.   
///
	 

	Бердібек Машбекұлы Сапарбаев Қазақстан Республикасы Премьер-Министрінің орынбасары болып тағайындалсын, ол Шығыс Қазақстан облысының әкімі қызметінен босатылсын.

	 

	 

	Қазақстан Республикасының

	                Президенті                                                                                                     Н.Назарбаев

	 

	 

	Астана, Ақорда, 2014 жылғы  11 қараша

	      №  949
///2018 жылғы 12 тамызда Ақтауда Бесінші Каспий саммиті өтті, оған Әзербайжан Республикасының Президенті Ильхам Әлиев, Иран Ислам Республикасының Президенті Хасан Рухани, Қазақстан Республикасының Президенті Нұрсұлтан Назарбаев, Ресей Федерациясының Президенті Владимир Путин, Түрікменстан Президенті Гурбангулы Бердімұхамедов қатысты.
Ашхабадта (2002), Тегеранда (2007), Бакуде (2010) және Астраханьда (2014) өткен Каспий саммиттерінің шешімдерін дамыту үшін Каспий теңізі өңіріндегі бесжақты ынтымақтастықтың неғұрлым маңызды мәселелерін талқылау, халықаралық өзекті тақырыптар бойынша пікір алмасу дәстүрлі достық, сенім және тату көршілік жағдайында өтті.
Бес мемлекет көшбасшыларының бәтуаластық және барлық тараптардың мүдделерін өзара есепке алу негізінде тұжырымдалған базалық халықаралық шартқа – Каспий теңізінің құқықтық мәртебесі туралы конвенцияға қол қоюы жоғары деңгейдегі кездесудің басты оқиғасы болды.  Осы негіз қалаушы құжат заманауи талаптарға сай келетін және жағалау маңындағы елдердің жан-жақты өзара іс-қимылын одан әрі қарқындатуға бағытталған Каспий теңізінің жаңа құқықтық режимін құрады.
Каспий теңізінің құқықтық мәртебесі туралы конвенцияны тиімді орындау және Каспийдегі ынтымақтастықтың әртүрлі аспектілеріне шолу жасау мақсатында президенттер сыртқы істер министрліктерінің қамқорлығымен сыртқы істер министрлерінің орынбасарлары/Каспий маңы мемлекеттерінің өкілетті өкілдері деңгейінде тұрақты бесжақты консультациялар тетігін құру және Конвенцияға қол қойылған күннен бастап алты айдан кешіктірмей алғашқы консультациялар өткізу туралы шешім қабылдады. Бірінші кезектегі тәртіппен тікелей бастапқы желілерді белгілеу әдістемесіне қатысты келісім жобасын әзірлеуге және келісуге кірісу тапсырылды.
Бесінші Каспий саммитінде жағалау маңындағы мемлекеттердің өнеркәсіптік, сауда, энергетикалық, көліктік-логистикалық, инновациялық, туристік, ақпараттық және мүдделілік танытатын басқа да салалардағы өзара іс-қимылын одан әрі нығайтуға және дамытуға ықпал ететін Каспий маңы мемлекеттерінің үкіметтері арасындағы сауда-экономикалық ынтымақтастық туралы келісімге және Каспий маңы мемлекеттерінің үкіметтері арасындағы көлік саласындағы ынтымақтастық туралы келісімге қол қою терең қанағаттанушылық сезіммен қабылданды. Осы келісімдерді іске асыру үшін Каспий маңы мемлекеттерінің құзыретті ведомстволарының кездесулері тұрақты негізде өткізілетін болады. Бес елдің кәсіпкерлері мен бизнес-құрылымдары арасындағы байланыстарды дамыту мақсатында 2019 жылы Түрікменстанда бірінші Каспий экономикалық форумын өткізу ұсынылды.
Каспий теңізінде теңіз көлігі саласында тиімді және өзара пайдалы ынтымақтық жасау мақсатында жағалау маңы мемлекеттері теңіз әкімшіліктерінің бесжақты тұрақты өзара іс-қимылын ұйымдастыру маңыздылығы баса көрсетілді. Каспийдегі теңіз көлігі саласындағы ынтымақтастық туралы бесжақты келісімді дайындау қажеттілігі атап өтілді.
Саммит барысында Каспий теңізіндегі оқыс оқиғалардың алдын алу туралы үкіметаралық келісімге қол қою мемлекеттердің өзара іс-қимылының базалық қағидаттарын – егемендікті, аумақтық тұтастықты құрметтеуді, бір-бірінің қауіпсіздігіне нұқсан келтірмеуді, әскери қызмет саласындағы келісілген сенім шараларын сақтауды өңірлік қауіпсіздік пен тұрақтылықты нығайту жөніндегі ортақ күш-жігерге сәйкес болжамдылық және транспаренттілік рухында іске асыруға бағытталған.
Жағалау маңы мемлекеттерінің қауіпсіздік саласындағы мүдделерін қамтамасыз ету мақсатында президенттер Каспийде теңіздегі әскери қызмет саласындағы келісілген сенім шараларын әзірлеу және қабылдау қажеттігін растады.
Президенттер 2010 жылғы 18 қарашадағы Каспий теңізіндегі қауіпсіздік саласындағы ынтымақтастық туралы келісімге өзекті сын-тегеуріндер мен қауіп-қатерлерге қарсы іс-қимыл жасауға, сондай-ақ құқыққа қарсы қызметтің жолын кесуге бағытталған терроризмге, ұйымдасқан қылмысқа қарсы күрес саласындағы ынтымақтастық туралы, шекара ведомстволарының өзара іс-қимылы туралы хаттамаларға қол қоюды құптады.
Көшбасшылар Каспийдегі қоршаған ортаның жай-күйі мәселелеріне ерекше назар аударды. 2018 жылғы 20 шілдеде Мәскеуде 2003 жылғы 4 қарашадағы Каспий теңізінің теңіз ортасын қорғау жөніндегі негіздемелік конвенцияға қоршаған ортаға трансшекаралық тұрғыдан жасалатын әсерді бағалау жөніндегі хаттамаға қол қою Каспий маңы мемлекеттерінің осы бағыттағы күш-жігерінің аса маңызды қорытындысы болғаны атап өтілді. Оған қабылданған хаттамалардың күшіне енуі үшін қажетті мемлекетішілік рәсімдерді, сондай-ақ Конвенция Хатшылығын Каспий маңы мемлекеттерінің аумағына ротациялық негізде орналастыру процесін аяқтау тапсырылды.
Мемлекет басшылары 2014 жылғы 29 қыркүйектегі Астрахань саммитінде қол қойылған су биологиялық ресурстарын сақтау және ұтымды пайдалану туралы, төтенше жағдайлардың алдын алу және оларды жою саласындағы ынтымақтастық туралы, сондай-ақ гидрометеорология саласындағы ынтымақтастық туралы келісімдердің күшіне енуін құптады. Осы құжаттарды практикалық іске асыру Каспий теңізінің табиғи және техногендік сипаттағы қауіп-қатерлерден қорғалуын арттыруға, оның бірегей теңіз ортасы мен биологиялық әртүрлілігі үшін тәуекелдерді азайтуға ықпал етеді.
Президенттер Каспий теңізінің бірлескен су биологиялық ресурстарын орнықты дамыту жөніндегі шаралар кешенін жүзеге асыруды қамтамасыз етуге арналған Су биологиялық ресурстарын сақтау, ұтымды пайдалану және олардың бірлескен қорларын басқару жөніндегі үкіметаралық комиссия жұмысының басталғанын қанағаттанғанушылық сезіммен атап өтті.
Президенттер 2010 жылғы 18 қарашадағы Каспий теңізіндегі қауіпсіздік саласындағы ынтымақтастық туралы келісімді іске асыру мақсатында Каспийдің балық қорларының сақталуына жәрдемдесуге және браконьерлікке қарсы іс-қимыл жасауға арналған биологиялық ресурстардың заңсыз кәсіпшілігіне қарсы күрес саласындағы ынтымақтастық туралы хаттаманы, сондай-ақ теңізде жүзу қауіпсіздігін қамтамасыз ету саласындағы ынтымақтастық туралы хаттаманы келісуді аяқтау қажеттігін атап өтті. Есірткі құралдарының психотроптық заттар мен олардың прекурсорларының заңсыз айналымына қарсы күрес туралы хаттаманы пысықтау тапсырылды.
Мемлекет басшылары теңіз бен оның жағалау маңы аймағының елеулі мәдени және рекреациялық әлеуетін ескере отырып, Каспий өңірінде экономиканың туристік сегментін дамыту маңыздылығын атап өтті. Тиісті органдарға Каспийдегі туризм тақырыбы бойынша бесжақты консультациялар өткізу тапсырылды.
Президенттер өңірлік деңгейдегі байланыстарды, мәдени алмасуларды, медиа-форумдарды, жастар слеттерін, спорттық жарыстарды және басқаларын қоса алғанда, Каспий маңы мемлекеттерінің әртүрлі форматтардағы ынтымақтастығын жандандыруға қолдау білдірді.
Президенттер Каспий теңізінің бейбітшілік, келісім, тату көршілік және тиімді халықаралық ынтымақтастық теңізі болып табылатындығын ерекше атап өтіп, барлық Каспий маңы мемлекеттерінің арасындағы дәстүрлі достық байланыстардың одан әрі нығаятынына және дамитынына сенім білдірді.
Бесінші Каспий саммитін жоғары деңгейде ұйымдастырғаны және көрсеткен қонақжайлылығы үшін Қазақстан Республикасына ризашылық білдірілді.
Келесі Каспий саммиті келісілген мерзімде Түрікменстанда өтеді.
 
Ақтау қаласы, 2018 жылғы 12 тамыз
///Қазақстан Президенті Қасым-Жомарт Тоқаев ұлттық жоғары оқу орындарының және Бас прокуратура жанындағы Құқық қорғау органдары академиясының ректорларын, Қазақстан Республикасы Ұлттық мұражайының директоры мен «Астана Опера» мемлекеттік опера және балет театрының басшысын тағайындау тәртібін қайта қарау туралы Жарлыққа қол қойды.
Жарлыққа сәйкес аталған мекемелердің бірінші басшыларын тиісті саланы жетекшілік ететін уәкілетті органдар тағайындайтын болады. Жауапты лауазымдарға үміткерлерді іріктеу конкурс негізінде жүргізіледі.
Жаңа тағайындау тәртібі келесі ұлттық жоғарғы оқу орындарына қатысты:
///
	

	Мемлекет басшысының 1997 жылы берген тапсырмасы бойынша қаланы желден қорғау және қолайлы климатты қалыптастыру мақсатында елорданың айналасын жасыл белдеуге айналдыру жұмыстары қолға алынған болатын. Қазіргі уақытта жасыл белдеу аумағында 9,6 миллионнан астам ағаш және 1,9 миллионға жуық тал өсірілуде.

	- Жасыл алқапқа айналдыру ісі астананы ауыстырғаннан кейінгі алғашқы жылда қолға алынды. Елорда мәртебесін алғанға дейін Целиноградтың айналасы ашық болғаны өздеріңізге белгілі. Қатты жел тұрған кезде қаланы шаң-тозаң басып қалатын. Экологияны жақсарту, жел мен боранды тоқтату, сондай-ақ қолайлы жағдайды қалыптастыру мақсатында мен қаланы жасыл алқапқа айналдыру туралы міндет қойдым. Соның нәтижесінде, 14 жыл ішінде Астананың айналасында мыңдаған гектарға ағаш отырғызылды. Жасыл белдеуді кең ауқымда жүргізу үшін бұл аумақ елдегі 4 ірі ауылға тең болғанын айтқым келеді. Осы орайда орман аймағын биологиялық әртүрлендіруді ұлғайту – онда құстар мен жануарлар түрлерін өсіру жөніндегі жұмыстар қатар жүргізілді. Келесі кезеңде қала тұрғындарын табиғатта мәдениетті демалуға, елорда маңынан саңырауқұлақ пен жидек жинауға тарту ісі қолға алынады. Сонымен қатар, бүгінде қала тұрғындарының демалулары үшін қаланың ішінде жасыл алқап отырғызу жұмыстары жүзеге асырылуда. Қазіргі кезде 16 мың гектарға жасыл желек отырғызылды. Бүгінде Астана нағыз жасыл қалаға айналып келеді, - деп атап өтті Нұрсұлтан Назарбаев.

	Жасыл белдеуді кеңейту жұмыстары жалғасын табады. Қаланың айналасындағы орманды алқаптың биологиялық түрлілігін ұлғайту және түрлі ағаш тұқымдарының орнықты, өнімділігі жоғары орман дақылдарын отырғызудың нәтижесінде елорда тұрғындарының демалулары үшін қолайлы экологиялық орта қалыптастырылатын болады.

	

///Конгреске Денсаулық сақтау министрі Е.Біртанов, көрнекті әлемдік деңгейдегі және қазақстандық кардиохирургтер мен ғалымдар, денсаулық сақтау саласының ұйымдастырушылары, отандық және шетелдік сарапшылар, медицина қызметкерлері қатысты.
Мемлекеттік хатшы конгрестің ашылу рәсімінде Қазақстан Президентінің форумға қатысушыларға арнаған құттықтауын оқып берді. Онда халық денсаулығы мен денсаулық сақтау саласын дамыту мемлекетіміздің басым бағыттарының бірі екені атап өтілген. Қазақстан – бүкіл халық жоғары мамандандырылған тегін медициналық көмекке қол жеткізе алатын әлемдегі аз ғана мемлекеттің бірі. Ұлттық ғылыми кардиохирургия орталығында кардиохирургиялық операцияның барлық түрі жасалады. Ол еліміздің ғана емес, әлемдік кардиохирургияның көшбасшысының біріне айналды. Адамзаттың денсаулығын жақсарту жолында өз білімі мен кәсібилігін іске асыруға дайын жетекші мамандардың басын қосқан жаһандық форум – соның айқын дәлелі.
Бүгінде «Денсаулық» бағдарламасының арқасында Қазақстанның кардиохирургиялық қызметі қарқынды дамып келеді. Егер 90-шы жылдардың басында елде жүрекке жасалатын ашық операция саны жылына 500-ден артпаса, 2016 жылы 12 мыңнан асып түсті. Қазақстан кардиохирургияның даму деңгейі жөнінен озық 30 елдің тізіміне кіреді.
2010 жылы құрылған Ұлттық ғылыми кардиохирургия орталығы отандық кардиохирургияның көшбасшысы болып саналады. Бүгінге жүрек-қан тамырлары ауруларын диагностикалауға және емдеуге арналған 18 инновациялық технология енгізілді, әлемнің тек 20 елінде ғана жүргізілетін 2050 бірегей ота жасалды. Орталық жүрек алмастыруға арналған 55 операцияны табысты іске асырды.
 
Анықтама:
Дүниежүзілік кардиоваскулярлық және торакальдық хирургтер қауымдастығы 1990 жылы Канцлер Джуро Ваданың (Жапония) басшылығымен құрылды. Алғашқы кеңесі 1991 жылы Чиангмайда (Таиланд) өтті.
///
	 

	Кездесу барысында республика соттарының 2014 жылғы бірінші жартыжылдықтағы жұмыс қорытындылары, Жоғарғы соттың күнделікті қызметі, сондай-ақ алдағы кезеңдегі міндеттері талқыланды.

	Мемлекет басшысы сот жүйесі мемлекеттік басқаруды жетілдіруде, елдің алдында тұрған әлеуметтік-экономикалық мәселелерді шешуде, шағын және орта бизнес субьектілері мен инвесторлардың құқықтарын қорғауда, олардың қызметі үшін оңтайлы жағдай жасауда айрықша орын алатынын атап өтті.

	Қазақстан Президенті Үкіметті қайта ұйымдастыру, оның құрамын ықшамдау бизнеске барынша жайлы жағдай жасауға бағытталғанын айтты.

	- Осыған байланысты біз тексерулерді қысқартуға бағытталған, кәсіпкерлікті реттеудің мүлде басқа тәжірибесін енгіземіз. Тексерулерге 2015 жылға дейін мораторий жариялағаннан кейін жағдай нашарлаған жоқ: салықтар түсіп жатыр, бизнес субьектілері жұмыс істеп тұр. Бұл рұқсат беру жүйесінің көптеген үдерістері, түрлі тексерулердің түгелдей жосықсыз екенін айтып тұр,  - деді Мемлекет басшысы.  

	Нұрсұлтан Назарбаев келер жылдың 1 қаңтарынан бастап жаңа кодекстер қолданысқа енетініне тоқталды. Ол құқық бұзушыларға экономикалық санкцияларды көбірек қолдануға және түрмедегілердің азаюына әкелуі тиіс.  

	- Адамдардың сот әділдігіне деген сенімі сот органдарының жұмысына байланысты. Атап айтқанда, барлық даулар отандық сотта әділ шешілуі үшін мамандандырылған экономикалық соттардың жұмысын жетілдіру керек, - деді Қазақстан Президенті.

	Жоғарғы сот төрағасы елдегі сот төрелігінің жағдайы туралы баяндады. Бірінші жартыжылдықта соттарға келіп түскен арыздар мен істердің саны 2013 жылдың осы кезеңімен салыстырғанда 9,5 пайызға ұлғайды. Медиаторлардың қатысуымен қаралған азаматтық істердің саны 475-тен 1911 –ге дейін өсті.

	Қ.Мәми сондай-ақ электрондық сот өндірісін дамыту, сот қызметіндегі бюрократиялық үдерістерді азайту жұмыстары мен азаматтардың құқықтарын қорғауды күшейтуге бағытталған шаралар туралы айтты.   

	Сонымен қатар, Жоғарғы сот төрағасы 4-5 қыркүйекте Астанада өтетін  ШЫҰ елдерінің Жоғарғы сот төрағаларының ІХ отырысын өткізуге дайындық барысы туралы хабардар етті.

	Кездесудің қорытындысы бойынша Мемлекет басшысы елдің сот жүйесін дамыту мәселелеріне қатысты  бірқатар нақты тапсырмалар берді.


/// 
Кездесу барысында Қазақстан мен «Шеврон» компаниясының мұнай және газ саласындағы ынтымақтастығы , бірлескен жобаларды жүзеге асыру, сондай-ақ корпорацияның кенішті игеруге қатысу аясын кеңейту мәселелері талқыланды.
Елбасы Қазақстан үшін «Шевронның»  маңызды серіктес екенін атап өтті.
Біз етене жақын достармыз. Ынтымақтастығымыз өзара тиімді. Сіздің компанияны біз басқа мердігерлерге үлгі етеміз. Қазір күрделі кезеңді бастан өткеріп жатырмыз. Бұрын шикізат бағасы тым жоғары болғандықтан шалқып өмір сүрдік. Бүгінде баға әлдеқайда  көңілге қонымды. Сондықтан бізге жаңа бағамен және үлкен өндіріс көлемімен өмір сүріп үйрену керек, – деді Нұрсұлтан Назарбаев.
Қазақстан Президенті  «Шеврон»  компаниясының елімізде қызмет жасағалы бері бюджетке 113 миллиард доллар төлегеніне, сондай-ақ әлеуметтік инфрақұрылымды жақсартуға бағытталған бірқатар ауқымды жобаларды жүзеге асырып жатқанына назар аударды.
 «Теңізшевройл» қызметкерлерінің  85%-ы – қазақстандықтар, барлық буын басшыларының  73%-ы – еліміздің азаматтары. Бұл басқа инвесторлар үшін жақсы өнеге, – деді Мемлекет басшысы.
Дж.Уотсон өз сөзінде елдегі қолайлы инвестициялық ахуалға қолдау көрсеткені және саланы дамытуға көңіл бөліп отырғаны үшін Нұрсұлтан Назарбаевқа алғыс айтты.  
Мен қоршаған ортаны қорғау және өндірістегі қауіпсіздік мәселелеріне Сіздің зор көңіл бөлетініңізді білемін. Біздің кәсіпорын осы көрсеткіштер бойынша әлемдегі үздіктердің бірі. Биыл біз Теңіз кенішінде күрделі жөндеу жүргіземіз, одан кейін күкірт қалдығы қоршаған ортаға таралмайтын болады, – деді «Шеврон» компаниясының басшысы.
Дж.Уотсон қазақстандық өнім үлесін ұлғайту компания қызметінің басымдығы бар бағыты болып қала беретінін, қазіргі кезде оның көлемі 20 миллиард доллар болып отырғанын айтты.  

///Мемлекет басшысы Қасым-Жомарт Тоқаев пен Елбасы Нұрсұлтан Назарбаев ел Тәуелсіздігінің 30 жылдық мерейтойына орай «Астана Опера» опера және балет театрының ғимаратында өткен салтанатты іс-шараға қатысты.
Қазақстан Президенті барша қазақстандықты ел Тәуелсіздігінің мерейтойымен құттықтап, жиналған қауым алдында сөз сөйледі.

Қасым-Жомарт Тоқаев сөйлеген сөзінде Қазақ мемлекеттілігінің ғасырлар бойғы тарихының ең маңызды кезеңдеріне, Тәуелсіздік алған сәттен бастап Қазақстанның әлеуметтік-экономикалық, сыртқы саяси, мәдени, ғылыми салалардағы маңызды жетістіктеріне назар аударды. Тұңғыш Президент – Елбасы Нұрсұлтан Назарбаевтың Егемен Қазақстанды құру ісіндегі ерен еңбегіне арнайы тоқталды.
– Тәуелсіздіктің отыз жылы – тұтас бір дәуір. Бұл – қиындықтар мен сынақтарды табанды түрде еңсеру дәуірі, тар жол, тайғақ кешумен салыстыруға болатын ұзақ кезең. Бұл – халқымыздың тарихында бетбұрыс болған жасампаздық дәуірі. Сондықтан ел азаматтарының атынан Нұрсұлтан Әбішұлы Назарбаевқа тәуелсіз Қазақстанды құрудағы ерен еңбегі үшін шын жүректен алғыс айтамын, – деді Мемлекет басшысы.

Қасым-Жомарт Тоқаев Тәуелсіздікті нығайтуға үлес қосқан барша отандасымызға алғыс айтты.
– Еңселі ел болуымызға барлық саланың, түрлі мамандықтың өкілдері және барша азаматтарымыз бір кісідей атсалысты. Түптеп келгенде, Тәуелсіздікті нығайту дегеніміз – елге пайдасы тиетін нақты жұмыстарды жүзеге асыру. Қазақстан сіздердің жасампаз еңбектеріңіздің арқасында зор жетістікке жетті. Мен осы мерейлі сәтте Тәуелсіздігімізді нығайтуға қосқан үлесі үшін дүйім жұртқа алғыс айтамын, – деді Президент.

Президент алдағы кезеңге арналған жоспарлар туралы айта келе, елімізді одан әрі дамытудың басым міндеттеріне тоқталды.
– Енді алдымызда болашақтың экономикасын жедел құру міндеті тұр. Оның негізін жаңа технологиялар, жасанды интеллект, жоғары еңбек өнімділігі және шығармашылық бастама құрайды. Бұл жұмыстарды атқаруда жастар шешуші рөл атқаруы керек. Мемлекет қоғамдағы конструктивті диалог пен ынтымақтастықты мақсатты түрде дамыта отырып, әрқашан жауапты азаматтарға арқа сүйейді. Біз дәйекті саяси жаңғыру үдерісін жалғастыра береміз, бірақ әлеуметтік антагонизмге, популизмге, ішкі жағдайдың тұрақсыздануына жол бермейміз. Елімізде үйлесім мен тәртіптің берік арқауы ретінде заң үстем құруға тиіс. Экологияны жақсарту алдағы онжылдықтағы мемлекеттік саясаттың негізгі басымдығы болады. Қазақстан цифрлық технологияны енгізу ісін жан-жақты күшейтеді. Біз қоғамда іскерлік рухы мен тәжірибесін одан әрі күшейтуді сөзбен емес, жасампаз ұлттың даңқын асыра отырып іспен көрсетуіміз керек, – деді Мемлекет басшысы.

Қасым-Жомарт Тоқаев сөзінің соңында мінберге ҚР Тұңғыш Президенті – Елбасы Нұрсұлтан Назарбаевты шақырды.
Салтанатты жиын мерекелік концертке ұласты.




///Жиында Ұлттық қауіпсіздік стратегиясының іске асырылу барысы және алдағы кезеңге арналған міндеттер, сондай-ақ Қызылорда облысының әлеуметтік-экономикалық даму мәселелері қаралды.
Басқосуда Ұлттық қауіпсіздік стратегиясына қатысты іс-шараларды жүзеге асыру кезінде мемлекеттік органдардың үйлесімді іс-қимылын қамтамасыз етудің маңыздылығы атап өтіліп, осы сала бойынша алдын алу шараларын уақтылы әзірлеу қажеттігі айтылды.
Отырыс қорытындысы бойынша Қазақстан Президенті бірқатар нақты тапсырма берді.

///Елбасы кездесу барысында Ю.Лужковтың Астана мен Мәскеу арасындағы ынтымақтастықты нығайтуға сіңірген еңбегін атап өтіп, оны 80 жасқа толған мерейтойымен құттықтады.
Мәскеу қаласының бұрынғы мэрі Мемлекет басшысын және барша қазақстандықтарды республика тәуелсіздігінің 25 жылдығымен құттықтап, көрсеткен құрметі мен кездесуге мүмкіндік туғызғаны үшін Нұрсұлтан Назарбаевқа алғысын білдірді.


///Мемлекет басшысы Беларусь Республикасының Президентімен кездесу барысында оған Шанхай ынтымақтастық ұйымының саммитіне және «Астана ЭКСПО-2017» дүние жүзілік көрмесінің ашылуына қатысу үшін Қазақстанға келгеніне алғыс айтты.
– Екі жарым жыл ішінде тиісті инфрақұрылымы бар тұтас бір аудан салынды. Көрмеге қатысушылар үшін тұрғын үйлер, қонақ үй кешені, конгресс-хол және осы ауқымды іс-шараны өткізуге қажетті басқа да ғимараттар бой көтерді. Көрмені өткізген соң бұл жерде Астана халықаралық қаржы орталығы жұмыс істейтін болады, – деді Нұрсұлтан Назарбаев.  
Қазақстан Президенті халықаралық көрменің негізгі идеясына тоқталып, көрменің басты нысаны – «Нұр Әлем» павильонындағы экспозициялар туралы айтты.     
Беларусь Республикасының Президенті Нұрсұлтан Назарбаевқа халықаралық көрменің ашылуына қатысуға шақырғаны үшін ризашылық білдірді.  
– Біз павильондарды аралап көріп қана қоймай, сіздердің экспозициялық кешендер құрылысындағы тәжірибелеріңізді мұқият зерттемекпіз. Өйткені біз де халық шаруашылығы жетістіктері көрмесін ұйымдастыруды жоспарлап отырмыз, – деді А.Лукашенко.
Сонымен қатар, Беларусь Президенті Нұрсұлтан Назарбаевтың тарихты зерттеуде әділеттілікті қалпына келтіруге жете көңіл бөлетінін атап өтті.
– Сіз бұрынғы лагерьдің орнында «АЛЖИР» музейін ашуға көп күш жұмсадыңыз. Бұл лагерьде бұрынғы Одақтың түкпір-түкпірінен айдалып келген адамдар қамалды. Оның ішінде Беларусиядан келген әйелдер де болды. Бүгін біз бірқатар хаттар мен тағдыры лагерьмен байланысты адамдардың іс қағаздарын ала келдік. Бұл – маңызды құжаттар, – деді А.Лукашенко.      
Кездесу соңында мемлекеттер басшылары екіжақты қатынастарды дамытудың өзекті мәселелерін де талқылады.

///
	 

	Кездесу барысында Е.Ыдырысов Мемлекет басшысын ведомствоның қазіргі сыртқы саяси жұмысы туралы хабардар етті. Бұған қоса, дипломатиялық қызмет бағдарламасының негізгі аспектілері талқыланды.

	Кездесу қорытындысы бойынша Қазақстан Президенті таяу перспективадағы сыртқы саяси басымдықтар жөнінде нақты тапсырмалар берді.   
///Кездесу барысында Мемлекет басшысы Астанада өткен Дүниежүзілік жүрек-қан тамырлары және торакальды хирургтер қауымдастығы 27-ші конгресінің отандық медицинаны дамытудағы маңызы ерекше болғанын атап өтті.
– Қазақстанда алғаш рет бүкіл әлем кардиохирургтарының конгресі ұйымдастырылды. Бұл отандық хирургия жетістіктерінің әлемдік деңгейде мойындалып отырғанын білдіреді, – деді Елбасы.
Юрий Пя Нұрсұлтан Назарбаевқа мыңнан астам шетелдік делегаттар қатысқан конгрестің қорытындылары туралы баяндады.
«Ұлттық ғылыми кардиохирургия орталығы» акционерлік қоғамы басқармасы төрағасының мәліметі бойынша, Дүниежүзілік қауымдастықтың атқарушы комитеті бұл конгресті ең үздік басқосулардың бірі деп бағалаған.
Соңында Қазақстан Президенті Юрий Пяға алдағы жұмыста табыс пен жаңа жетістіктер тіледі.


///Мемлекет басшысы Қасым-Жомарт Тоқаевтың атына Түркия Президенті Режеп Тайип Ердоғанның жолдау хаты келіп түсті. Құжатта еліміздің жаңа коронавирусқа қарсы қабылдап жатқан кешенді іс-әрекеттеріне жоғары баға берілді.
– Қазақстанда COVID-19 індетіне қарсы қабылданып жатқан тиімді шаралар мен жұмыстарыңызды мұқият қадағалап отырмыз. Ең алдымен, індетпен күресте алғы шептегі медицина қызметкерлерінің жұмысына табыс тілеймін. Қазақ халқы бұл дағдарысты аз шығынмен еңсеретініне сенімім мол. Осы орайда, достас әрі бауырлас Қазақстанға қол ұшын созуға әрдайым дайынбыз. Қазақстандық достарымыздың күш-жігеріне қолдау болар деген ниетпен еліңізге медициналық жабдықтар жіберудемін, – делінген хатта.
Түркия Президенті коронавирус пандемиясы салдарынан қайтыс болған Қазақстан азаматтарының отбасыларына көңіл айтып, қауіпті ауру жұқтырғандардың тезірек сауығуына тілектестігін жеткізді.
Сондай-ақ, Режеп Тайип Ердоған ортақ тарих пен бауырластықтан бастау алатын екіжақты стратегиялық әріптестік қазіргі дағдарыстан кейін әрі қарай беки түсетініне сенімді.
///Отырыстың күн тәртібіне сәйкес тараптар Шанхай ынтымақтастық ұйымының қазіргі жағдайына және оны дамыту перспективасына қатысты мәселелерді талқылап, ұйым аясында ынтымақтастықты ілгерілету жөніндегі бірлескен қадам жасау жайы, сондай-ақ халықаралық және өңірлік өзекті мәселелер жөнінде пікір алмасты.
Мемлекет басшысы басқосудың төрағасы ретінде отырысты ашып, Үндістан мен Пәкістанды Шанхай ынтымақтастық ұйымының толық құқылы мүшесі етіп қабылдау рәсімінің аяқталғанына назар аударып, саммиттің тарихи маңыздылығын атап өтті.
– Ұйымның құрамы алғаш рет кеңейіп отырғандықтан, біздің осы кездесуіміз тарихи шараға айналады десем, артық айтқандық емес. Бүгіннен бастап Үндістан Республикасы мен Пәкістан Ислам Республикасы Шанхай ынтымақтастық ұйымының толық құқылы мүшесі болды. Енді ұйымның жауапкершілік аясы 3 миллирдтан астам тұрғыны бар аумақты қамтиды. Сонымен, ол «Шанхай сегіздігі» сияқты институционалдық дамудың жаңа кезеңіне қадам басты. Бүгінде біз ШЫҰ кеңістігіне іргелес кейбір аймақтарда жағдай ушығып, геосаяси шиеленістің өрши түскеніне куә болып отырмыз. Осы орайда ШЫҰ-ға мүше мемлекеттер басшыларының  Халықаралық терроризмге қарсы бірлескен іс-қимыл туралы мәлімдемесін қабылдауымыз дер кезінде жасалған қадам болды, – деді Нұрсұлтан Назарбаев.          
Мемлекет басшысы қол қоюға ұсынылған Экстремизмге қарсы іс-қимыл жөніндегі ШЫҰ конвенциясының өзектілігіне де тоқталды.  
Сонымен қатар, Қазақстан Президенті «Бейбіт миссия» атауымен өткізілген бірлескен антитеррорлық жаттығулардың ұйымға мүше мемлекеттердің тәжірибе жүзіндегі ынтымақтастығын нығайтуға қосқан үлесін атап өтіп, биылғы сәуір айында Астана қаласында ұйымдастырылған «Есірткісіз әлем үшін» атты халықаралық акцияға қатысқаны үшін барлық тарапқа ризашылығын білдірді.
Нұрсұлтан Назарбаев өз сөзінде ШЫҰ-ның халықаралық ұйымдармен және бірлестіктермен ынтымақтастықты нығайту жөніндегі жұмысына жеке тоқталды.     
– 2016 жылғы қарашада БҰҰ Бас Ассамблеясы ШЫҰ-мен ынтымақтастық жөніндегі қарар қабылдады. Трансұлттық есірткі қылмысына қарсы күрес мәселелері жөніндегі ШЫҰ-БҰҰ жоғары деңгейдегі бірлескен іс-шарасының қорытындыларын бағалаймыз. Шанхай ұйымының Халықаралық Қызыл Крест комитетімен қарым-қатынастарын рәсімдеудің болашағы зор. ШЫҰ-ның Еуразиялық экономикалық одақпен және Ислам ынтымақтастығы ұйымымен өзара іс-қимыл орнатуын да қолдаймыз, – деді Мемлекет басшысы.
Қазақстан Президенті ұйым аясында экономикалық кооперацияны ілгерілету мәселесіне назар аударып, осы саладағы жаңа институционалдық мүмкіндіктерді атап өтті.  
– Шанхай ынтымақтастық ұйымына мүше мемлекеттердің үкіметтері арасындағы халықаралық автомобиль тасымалы үшін қолайлы жағдай жасау жөніндегі келісім күшіне енді. Еуразиялық экономикалық одақ жобаларының «Жібек жолының экономикалық белдеуі» бастамасымен ұштасуын ескерер болсақ, өңірлік сауда-экономикалық ынтымақтастықтың болашағы жарқын екені байқалады. Келешекте ШЫҰ еркін сауда аймағын құру өзара сауданың артуына септігін тигізеді. Мәдени-гуманитарлық ынтымақтастық та қызметіміздің маңызды бағыты болып саналады. Осыған орай Шанхай ынтымақтастық ұйымы университетін құру және оның қызметі туралы келісімге қол қойылғанымен құттықтаймыз, – деді Нұрсұлтан Назарбаев.  
Сондай-ақ, Мемлекет басшысы ШЫҰ-ға мүше мемлекеттердің 2017-2018 жылдардағы туризм саласындағы ынтымақтастығы бағдарламасын іске асыру жөніндегі бірлескен жұмыс жоспары аясындағы өзара іс-қимылдың  белсенді болатынына назар аударды.
Қазақстан Президенті еліміздің БҰҰ Қауіпсіздік Кеңесінің тұрақты емес мүшесі ретінде өңірлік және жаһандық қақтығыстарды шешуге бар күш-жігерін салуға ұмтылатынын мәлімдеді.
– Ауғанстан басшылығының ел ішіндегі саяси диалогты нығайту және оны тұрақты әрі орнықты дамушы мемлекетке айналдыруды көздейтін шаралар жөніндегі қадамдарын қолдаймыз. Қазақстан Астана процесі басқосуында сирияаралық дағдарысты реттеу жөніндегі келіссөздер үдерісіне өз үлесін қосуын жалғастыра бермек. Осы келіссөздерге мүдделі барлық тараптардың қатысуын қамтамасыз ету маңызды, – деді Нұрсұлтан Назарбаев.
Мемлекет басшысы Қазақстанның ядролық қарусыздану мен таратпау идеясын берік қолдайтынын атап өтіп, еліміз Солтүстік Кореядағы ядролық қаруға қатысты проблеманы реттеу жөніндегі келіссөздерді тезірек қайта бастауды құптайтынын айтты.
Қазақстан Президенті «жасыл энергетиканы» дамыту бағытында елімізде атқарылып жатқан жұмыстарға да тоқталды.
– Бүгін барлығымыз «Болашақтың энергиясы» ұранымен дүние жүзілік «ЭКСПО-2017» мамандандырылған көрмесінің ашылу рәсіміне қатысамыз. Бірнеше ай бойы бұл жерде экологиялық таза энергетика саласындағы ең озық технологиялар көрсетілетін болады. Астанадағы ЭКСПО көрмесі нәтижелерінің ШЫҰ-ның барлық елдері және жалпы халықаралық қоғамдастық үшін пайдасы зор болады деп үміттенемін, – деді Нұрсұлтан Назарбаев.
Соңында Мемлекет басшысы ұйымды дамытудың барлық басты бағыттары бойынша өзара іс-қимылдың жоғары деңгейіне мемлекеттер ортақ күш-жігер жұмсағанда ғана қол жеткізуге болатынын атап өтті.
Отырыста, сондай-ақ, ҚХР Төрағасы Си Цзиньпин, Қырғыз Республикасының Президенті Алмазбек Атамбаев, Ресей Федерациясының Президенті Владимир Путин, Тәжікстан Республикасының Президенті Эмомали Рахмон, Өзбекстан Республикасының Президенті Шавкат Мирзиёев, Үндістан Республикасының Премьер-Министрі Нарендра Моди, Пәкістан Ислам Республикасының Премьер-Министрі Наваз Шариф, Ауғанстан Ислам Республикасының Президенті Ашраф Ғани, Беларусь Республикасының Президенті Александр Лукашенко, Моңғолия Президенті Цахиагийн Элбэгдорж, Біріккен Ұлттар Ұйымының Бас хатшысы Антониу Гутерриш, Шанхай ынтымақтастық ұйымының Бас хатшысы Рашид Алимов, ШЫҰ Өңірлік антитеррорлық құрылымының атқарушы комитетінің директоры Евгений Сысоев, ТМД Атқарушы комитетінің төрағасы – атқарушы хатшы Сергей Лебедев, Азиядағы өзара ықпалдастық және сенім шаралары кеңесінің Азиядағы атқарушы директоры Гун Цзяньвэй, Оңтүстік Шығыс Азия елдері қауымдастығының Бас хатшысы Ле Лыонг Минь, Ұжымдық қауіпсіздік туралы шарт ұйымы Бас хатшысының орынбасары Аманжол Жанқұлиев сөз сөйледі.
Іс-шара регламентіне сәйкес, отырыс соңында Шанхай ынтымақтастық ұйымындағы төрағалық Қытай Халық Республикасына өтті.
***
Шанхай ынтымақтастық ұйымына мүше мемлекеттер басшылары отырысының қорытындысы бойынша мынадай құжаттар қабылданды:


///Қазақстан Республикасы Тәуелсіздігінің 30 жылдығына орай Президент Қасым-Жомарт Тоқаевтың атына шет мемлекеттердің басшылары мен халықаралық ұйымдардың жетекшілерінен құттықтау жеделхаттары келіп түсуде.
Оңтүстік Кореяның Президенті Мун Чжэ Ин корей халқының атынан жүрекжарды құттықтауын жолдады.
«Елдеріміз түрлі сала бойынша ынтымақтастықты дамытып келеді. Атап айтқанда, біздің өзара алмасқан сапарларымыз және генерал Хон Бом Доның мүрдесінің тарихи отанына қайтарылуы екі ел арасындағы стратегиялық серіктестіктің одан әрі тереңдеуіне мүмкіндік берді деп санаймын. Келесі жылы мемлекеттеріміз арасындағы дипломатиялық қатынастардың 30 жылдығы атап өтіледі. Екі ел арасындағы көп жылдық достық қатынастарды одан әрі дамытып, халықтарымыздың байланыстары мен ықпалдастығын тереңдете береміз деп сенемін», – делінген жеделхатта.
Сингапур Президенті Халима Якуб өз құттықтауында Қасым-Жомарт Тоқаев пен Қазақстан халқын Тәуелсіздіктің 30 жылдығымен құттықтап, екі мемлекет арасында тығыз ынтымақтастықты жандандыруға мүмкіндік бар екенін атап өткен.
«Сингапур мен Қазақстан жоғары деңгейдегі берік әрі жеке байланыстар арқылы бекемделген шынайы достық қатынас орнатқан. Халықаралық сауданың негізгі транзиттік тораптары ретінде екі елдің орналасқан стратегиялық орнын ескере отырып, жүк тасымалы байланыстарын дамытуға өзара мүдделіміз», – деп жазған Сингапур Президенті.
Арменияның Премьер-министрі Никол Пашинян да өзінің құттықтауы мен игі тілектерін жолдай отырып, Қазақстанның саяси және әлеуметтік-экономикалық салалардағы маңызды жетістіктерін атап өткен.
«Біздің өзара күш-жігеріміз Армения мен Қазақстан арасындағы табысты ынтымақтастықты екіжақты форматта да, интеграциялық қауымдастықтар мен көпжақты ұйымдар аясында да  одан әрі дамытуға бағытталатынына сенімдімін. Мұның бәрі екі ел халықтарының мүддесін көздейді», – делінген жеделхатта.
Тәуелсіздігіміздің 30 жылдығына орай Оман Сұлтаны Хайсам бен Тариқ, Әл Саид Непал Президенті Бидхья Деви Бхандари, Австралияның Премьер-министрі Скотт Моррисон, Израильдің бұрынғы Премьер-министрлері Биньямин Нетаньяху және Эхуд Ольмерт, БҰҰ-ның Женевадағы  бөлімшесінің бас директоры Татьяна Валовая, Дүниежүзілік денсаулық сақтау ұйымының бас директоры Тедрос Адханом Гебрейесус, Ресей Федерациясы Сыртқы барлау қызметінің директоры Сергей Нарышкин, «Mabetex Group» компаниясының президенті Африм Паколли және басқалар өз құттықтауларын жолдады.
///
	 

	Қазақстан Президенті Қазақстанның жаңа елордасын салудың басында тұрып, қаланың дамуына елеулі үлесін қосқандардың барлығына ризашылығын білдірді.

	- Сіздер соңғы жылдары жүргізілген ауқымды өзгерістердің куәгерісіздер. Біз елордадағы негізгі ірі нысандардың құрылысын аяқтап қалдық. Еліміздегі үздік оқу орындары мен денсаулық сақтау нысандары, ең заманауи спорттық кешендер осында орналасқан. Бүгін мен он мың адам қабылдай алатын еліміздегі ең үлкен «Хазірет Сұлтан» мешітін аштым. Таяу уақытта Опера және балет театры мен Ұлттық мұражайдың құрылысы аяқталады. Астана қарқынды дамып келеді, елорда тұрғындарының саны өсуде. Бұл үдеріс одан әрі жалғасатын болады. Бүгінде Астана ­ - күллі еліміздің серпінді дамуының символы және еуразиялық кеңістіктің жаңа орталығы, - деді Қазақстан Президенті.

	Сөз соңында Нұрсұлтан Назарбаев барша қазақстандықтарды Елорда күнімен құттықтап, игілік және өркендеу тіледі.
/// 
25 ақпанда Мемлекет басшысы Еуразиялық экономикалық комиссия Алқасының төрағасы Тигран Саркисянмен кездеседі деп жоспарланып отыр. Кездесу барысында ЕурАзЭО-ның қазіргі қызметінің мәселелері, сондай-ақ Комиссия жұмысының алдағы кезеңдегі басымдығы бар бағыттары талқыланатын болады.
Сол күні Нұрсұлтан Назарбаев Халықаралық көрмелер бюросының бас хатшысы Висенте Лоссерталеспен де кездеседі деп жоспарлануда. Кездесуде халықаралық «ЭКСПО-2017» көрмесін өткізуге дайындық барысы мен салынып жатқан павильондарды мазмұндық тұрғыдан жабдықтау мәселесін талқылау көзделген.
26 ақпанда Мемлекет басшысы Мысыр Араб Республикасының Президенті Әбдел Фаттах Ас-Сисимен кездеседі. Мысыр Президентінің елімізге ресми сапары оның Азияға турнесі аясында Қазақстан-Мысыр ынтымақтастығына серпін беруге бағытталған. 
Сауда-экономика, ауыл шаруашылығы, фармацевтика, сондай-ақ инфрақұрылым және көлік-логистика салаларындағы өзара іс-қимыл сияқты бағыттар бойынша шағын және кеңейтілген құрамда келіссөздер өткізу жоспарланған. 
///
	Қазақсан Президенті Астананың және Қазақстан тұрғындарының өмір сүру жағдайын жақсарту үшін жаңа нысандардың ашылуының маңызы зор екенін атап өтті.

	- Бүгін, Елорда күні қарсаңында, мен қаладағы бірқатар индустриялық, әлеуметтік және мәдени нысандарда болдым. Атап айтқанда, консультативтік-диагностикалық емханасы бар көп салалы балалар ауруханасын, опера және балет театрын, сондай-ақ бірегей мәдениет нысаны «Қобыз сарайы» атты көп салалы концерт залын аралап көрдім. Бұл нысандардың жүзеге асырылуы қала тұрғындарының өмір сүру сапасын арттыру және дансаулықтарын жақсарту, сондай-ақ біздің елордамызға туристерді тартуға бағытталған маңызды әлеуметтік жобалар болып табылады. ТМД аумағында авиатехниканың жалғыз құрастырушысы болып табылатын «Eurocopter» тікұшақтарды құрастыратын және қызмет көрсететін зауыт маңызы ерекше индустриялық нысан болып табылады. Бұл еліміз үшін өте мәні зор оқиға, өйткені Қазақстанда бұған дейін тікұшақ өндірісі ешқашан болған емес.

	Сонымен қатар, бүгін сіздер біздің елордамыздың жасыл белдеуінің жайқалып келе жатқанының куәсі болыңыздар. Біз оны Щучинск-Бурабай курорттық аймағындағы орман массивімен жалғастыруды жоспарлап отырмыз. Өздеріңіз білесіздер, Қазақстанда «Жасл ел» бағдарламасы аясында жыл сайын мыңдаған гектарға ағаш отырғызылады, оның 5 мыңға жуығы Астанада. Бұл едәуір көлемді алқап болғанмен, әлі де болса жеткіліксіз, бүкіл еліміз, әрбір азамат осы жұмысқа атсалысуы керек. Бұл біздің болашақ ұрпақтарымызға және біздің еліміздің табиғатына сыйымыз. Мен барлық бұқаралық ақпарат құралдары қазақстандықтар арасында экологиялық мәдениетті дамытуды белсенді насихаттауы тиіс деп есептеймін, - деді Нұрсұлтан Назарбаев.

	Мемлекет басшысы кездесудің соңында оған қатысушылардың барлығын алда келе жатқан Елорда күнімен құттықтап, шығармашылық табыстар мен жаңа жетістіктер тіледі
///Мемлекет басшысы өткізген жиынға Ұлттық қауіпсіздік комитеті орталық аппаратының және аймақтық бөлімшелерінің басқарушы құрамы қатысты.
Жиын алдында Қасым-Жомарт Тоқаев қызметтік міндеттерін атқару кезінде қаза болған ҰҚК органдары қызметкерлерін еске алуға арналған стелаға гүл шоқтарын қойды. Сондай-ақ ҰҚК орталық аппаратының 2017 жылы қайта жөндеуден өткен музейіндегі Тәуелсіздік алған сәттен бергі Комитеттің даму тарихын қамтитын экспозицияны көрді.
Отырыс барысында Қазақстан Президенті ҰҚК Төрағасы Кәрім Мәсімовтің баяндамасын, Комитеттің құрылымдық және аймақтық органдары басшыларының есебін тыңдады.
Жиын соңында Мемлекет басшысы Ұлттық қауіпсіздік жүйесін одан әрі жетілдіру мақсатында бірқатар нақты тапсырма берді.










/// 
Кеңес барысында әлемдік нарықтардағы ахуалдың нашарлауы жағдайында Қазақстан экономикасының өсімін қамтамасыз ету бағыттары талқыланды.
Мемлекет басшысы келешекте ұзақ уақыт бойы Қазақстан экономикасына ықпал етуі мүмкін бірқатар теріс факторларды атады.
Біріншіден, сарапшылар пікірінше, мұнай мен металл бағасының төмендігі 5 жыл бойы сақталуы мүмкін. Екіншіден, дамушы елдердің инвестиция мен капиталға қолжетімділігі едәуір шектеледі. Үшіншіден, біздің негізгі серіктестеріміз, ең алдымен Ресей мен Қытай тарапынан сұраныстың азаюынан Қазақстанның өнімдерін өткізу нарығының аясы тарыла түседі, – деді Нұрсұлтан Назарбаев. 
Қазақстан Президенті қалыптасқан жағдайда мемлекеттен теңгерімді бюджеттік және монетарлық саясатты қамтамасыз ету, сондай-ақ экономикалық өсімді қолдау мақсатында жаһандық сын-қатерлерге қарсы тұру тұрғысынан тиімді сақтану шараларын жүргізу талап етілетінін айтты.
Мемлекет басшысы жаңа экономикалық жағдайды ескере отырып, мұнай баррелінің 30-40 доллар деңгейіндегі бағасына бейімделу қажеттігін атап өтті.
Бұған дейін біз көптеген құрылыстар салдық, штатты және еңбекақы деңгейін ұлғайттық. Бірақ қазір қаражат жетіспеушілігі байқалады, соған орай жаңа жобаларға арналған шығыстар табыс базасын кеңейту мүмкіндігіне байланысты қатаң шектелетін болады. Сондықтан түрлі бастамаларға 2018 жылға дейін мораторий қойған жөн. Бұл – бүгінгі нақты жағдайға байланысты туындаған мәжбүрлі шара, – деді Қазақстан Президенті.  
Нұрсұлтан Назарбаев республикалық бюджет тапшылығын 2018 жылға 1 пайызға төмендетуді тапсыра отырып, тапшылықты қаржыландыру тек ішкі резерв есебінен іске асырылуы тиістігін атап өтті.
Қазақстан Президенті экономиканың бәсекелестік жөнінен басымдығы бар негізгі салаларын қолдау басымдыққа ие болуы тиістігін айтты.
Қойылған міндеттерді жүзеге асырудың маңызды тұсы дамудың осындай жолынан өткен және экономикасының құрылысы бізге ұқсас елдердің нақты тәжірибелерін зерттеу болмақ. Бұл – Австралия мен Канаданың соңғы 30 жылдағы тәжірибесі. Жаһандық тауар жеткізу тізбегіне таяу он жылда кірігу үшін Қазақстанның тәуір мүмкіндіктері бар, – деді Қазақстан Президенті.
Мемлекет басшысы индустриялық-инновациялық саясат қызмет көрсету секторының көлемін ұлғайтуды және ондағы өсім мүмкіндіктерін табуды талап ететін жаңа жағдайға бейімделуі тиістігін атап өтті.
Премьер-Министрдің бірінші орынбасары Б.Сағынтаев әлемдік экономикадағы ахуалдың күрделенуі жағдайында биылғы 7 айдың қорытындысы бойынша елдегі ІЖӨ-нің өсімі 1,5 пайызға төмендегенін атап өтті. Ресей рублінің девальвациясы отандық азық-түлік өнеркәсібі және ауыл шаруашылығы өнімін өндірушілер үшін қосымша қиындықтар тудырды. 
Осыған байланысты бұрын егін шаруашылығын дамытуға, сүт, құс еті, жұмыртқа, шошқа еті өндірісін субсидиялауға бағытталған 6 миллиард теңге көлеміндегі қаражат қайта бөлінді. Қорытындысында өндіріс көлемі 10 пайызға және одан да жоғары мөлшерге дейін ұлғайтылып, ал құс шаруашылығы бойынша біз осылайша 12 мыңнан артық жұмыс орнын сақтап қалған болып шығамыз, – деді Б.Сағынтаев.
Премьер-Министрдің бірінші орынбасары салалық бағдарламалар аясында қаражатты игеру мониторингі өткізілгенін де айтты.  
Біз «Нұрлы жол» бағдарламасы бойынша 73 миллиард теңгенің игерілмей қалу қаупі барын анықтап, бұл қаражатты тиімді жүзеге асырылып жатқан бағыттарға беру жөнінде шешім қабылдадық. Мәселен, 8,8 миллиард теңге Астана-Павлодар-Өскемен жолының құрылысына бөлінетін болады. Тағы 6,6 миллиардты тұрғынүй-коммуналды шаруашылықты жаңғырту аясында қайта бөлгіміз келеді, – деді Б.Сағынтаев.
Қаржы министрі Б.Сұлтанов бюджетке түсімдердің айтарлықтай азайып кеткеніне тоқталды.
Импорт көлемі 38 пайызға төмендеп, соның салдарынан кедендік баж салығынан түсетін түсімдер екі есе азайды. Мұнай бағасы екі есе арзандады, соған байланысты экспорттың кедендік баж салығы түсімдері үштен бір  мөлшерге азайды. Нәтижесінде бюджеттің кірісі 22 пайызға төмендеді.  Бұл ретте былтырғы осы кезеңмен салыстырғанда шығыстардың өсу қарқынын ең алдымен Ұлттық қордан алынған кепілдендірілген трансферттер есебінен 103,4 пайыз деңгейінде ұстап тұрудың сәті түсті, – деді Б.Сұлтанов.
Сондай-ақ қаржы министрі Б.Сұлтанов өткен жылмен салыстырғанда  республикалық бюджет қаражатының игерілмеген сомасы 2 есе азайып, 41 миллиард теңге болғанын айтты.
Ал жергілікті бюджеттерде бұл көрсеткіш жоғарырақ – шығыстар бөлігінде 3 пайызға таяу, 51 миллиард теңге болады, – деді қаржы министрі.
Инвестициялар және даму министрі Ә.Исекешев индустриялық саясаттың жаңа жағдайларға бейімделуі аясында 14 сектордың мейлінше перспективалы 4-еуіне баса ден қойылатынын атап өтті.
Бұл – түсті металлургия, тыңайтқыш және агрохимиялық өнім өндірісі, мұнай-газ химиясы мен азық-түлік өнеркәсібі. Біз әрбір акционерлік кәсіпорынмен жылдың соңына дейін  ұзақмерзімді келісімдерге қол қою ниетіндеміз. Біз оларды тіпті мемлекеттік кепілдік арқылы қолдауға әзірміз. Олар өз кезегінде табысын елде қалдыру жөнінде мойнына міндеттеме алуға, геологиялық барлаумен айналысуға және жергілікті кәсіпорындарды қолдауға тиіс, – деді Ә.Исекешев.
Инвестициялар және даму министрі машина құрастыру, құрылыс материалдары өндірісі, фармацевтика және жеңіл өнеркәсіп сияқты салалар өнімдеріне ішкі сұраныстың азайғанына назар аударды.
Осыған байланысты біз тек не трансұлттық компаниямен, не Қазақстанның озық компанияларымен серіктес болып отырған қуатты кәсіпорындарды қолдау ниетіндеміз.  Жаңғыртумен айналыспаған кәсіпорындар банкрот болып жатқанда мейлінше қуатты компаниялар жұмысты жалғастырып жатқанын көріп отырмыз, бұл жайт біздің жұмыспен қамту бағдарламамызда ескерілетін болады, – деді Инвестициялар және даму министрі.
Ұлттық экономика министрі Е.Досаев макроэкономикалық орнықтылықты қамтамасыз ету аясында 2020 жылға қарай инфляцияны бұдан әрі 3-4 пайызға дейін төмендету  міндеті қойылып отырғанын, ол  инвестиция тарту үшін тұрақты жағдай қалыптастыратынын айтты.
Е.Досаев прогрессивті өлшем орнықтыруды көздейтін, экспорттың кедендік баж салығына деген көзқарасты өзгерту жоспарына назар аударды. Бұл шара мұнай компанияларының бәсекеге қабілеттілігін өзіндік қолдау болып саналады.
Бұдан бөлек, ұлттық экономика министрі бөлшек сауда мен қоғамдық тамақтану орындарын әкімшілендіру ісін жақсарту үшін бөлшек салық салуды енгізу мүмкіндігін қарастыруды ұсынды.
Е.Досаев 2017 жылға дейін мемлекеттің шағын және орта бизнес кәсіпорындарынан шығуы жоспарланып отырғанын атап өтті.
Кеңес барысында сөз сөйлеген Ұлттық банк төрағасы Қ.Келімбетов инфляциялық таргеттеуге көшу ісін Халықаралық валюта қорымен бірлесіп зерттеу жүзеге асырылатынын айтты.
Бұл үшін оның өз мерзімдері бар, бірақ қалыптасқан жағдай сол қалпында қалатын болса, біз оның енгізілуін тездетеміз және Үкіметпен келіскен соң тиісті ұсыныс береміз, – деді Қ.Келімбетов.
Нұрсұлтан Назарбаев Үкіметке келешектегі  ортамерзімді кезеңде экономикалық өсімді қамтамасыз ету жөніндегі шаралар жоспарын қысқа мерзім ішінде әзірлеуді тапсырды. Сондай-ақ Үкімет пен Ұлттық банкке қалыптасқан жағдайдағы экономикалық және валюталық саясат шараларын шұғыл әзірлеу тапсырылды.
Әрбір министрдің, елдің экономикалық саясатына қатысушының сапасы тексерілетін күрделі интеллектуалдық жұмыс уақыты келе жатыр. Бұл жолғы дағдарыс – іс жүзінде Қазақстанның барлық өнеркәсіптік  кәсіпорындарын қамтитын секторалдық дағдарыс. Мұндай бізде болған емес, сондықтан ол мүлде басқа амалдарды қажет етеді. Бұл жағдайдан да бұрынғыша жол тауып шығатынымызға сенімдімін, – деді Нұрсұлтан Назарбаев. 

///Жиында бірқатар маңызды мәселелер талқыланды. Атап айтқанда, университетті және зияткерлік мектептерді дамыту перспективалары, оқу орындарына құжат тапсыратын талапкерлер санын көбейту, Қамқоршылық кеңесінің жаңа құрамын жасақтау үшін іріктеу өткізу жайы, сондай-ақ  ұйымдастыру аспектілері қаралды.
Қазақстан Президенті ғылыми-зерттеу үдерісін дамытып, университеттің халықаралық байланыстары аясын кеңейтудің маңыздылығына назар аударды, сондай-ақ бүкіл еліміздегі 20 зияткерлік мектептің тиімді жұмыс жүргізіп жатқанын айтты.
– Зияткерлік мектептердің барлық түлектері еліміздегі және шет елдердегі жоғары оқу орындарына түсіп жатыр. Олардың 90 пайыздан астамы –  мемлекеттік гранттар мен университеттердің білім беру гранттарының иегерлері. Білім беру мекемелеріне тың серпін беру үшін біз олардың одан әрі жұмыс жүргізу стратегияларын жандандыра түсуіміз қажет, – деді Нұрсұлтан Назарбаев.
Мемлекет басшысы университет жеті жылдан бергі жұмыс барысында елеулі табыстарға жетіп, осы кезең ішінде мыңға жуық студентті түлеткенін атап өтті.
Сондай-ақ, жиында «Назарбаев Университеті» дербес білім беру мекемесінің  президенті Ш.Катсу сөз сөйледі.

/// 
Қазақстан Президенті атына шетел мемлекеттері мен үкіметтері басшыларынан, халықаралық және отандық компаниялардың басшыларынан, өнеркәсіп, қаржы, білім, мәдениет саласының өкілдерінен, сондай-ақ қарапайым азаматтардан құттықтау хаттар легі жалғасуда.
Мәселен, Дүниежүзілік туристік  ұйымның Бас хатшысы Талеб Рифаи Нұрсұлтан Назарбаевтың қызметі жаңа президенттік мерзім кезінде ұйым мен Қазақстанның арасындағы тығыз әрі достық қатынастарды әрі қарай дамытуға серпін беретініне сенім білдірген.
«Сіздің туризм саласына көрсеткен қолдауыңыз Қазақстан Үкіметі елді жаһандық туристік аренада мықты брэнд ретінде танытуға айрықша маңыз беретінін аңғартады», – делінген жеделхатта.
ТМД Атқару комитетінің төрағасы – атқарушы хатшы С.Лебедев Нұрсұлтан Назарбаевтың Мемлекет басшысы лауазымындағы қызметі Қазақстанға саяси және әлеуметтік-экономикалық даму жолында жаңа белестерді бағындыруға мүмкіндік беретініне сенім білдірген.
«ТМД-ның бақылаушылар миссиясының басшысы ретінде мен ел азаматтарының басым көпшілігінің Сізге деген сенімі жоғары екеніне анық көз жеткіздім. Алысты көздеген стратегияның жүйелі жүзеге асырылуы арқасында Қазақстан таяу және алыс шетелде мойындалған беделге ие, оның халықаралық аренадағы белсенділігі мен рөлі үздіксіз өсіп келеді», – делінген жеделхатта.
ТМД Парламентаралық ассамблеясының ұжымы мемлекетаралық достық байланыстар мен ұйымға мүше елдердің өзара сенімін нығайтудағы  Қазақстан Президентінің бұдан арғы қызметінің де жаңа табыстармен айшықталатынына сенім білдірген.
Тәуелсіз мемлекеттер достастығының Терроризмге қарсы орталығының жетекшісі А.Новиков Қазақстан қоғамының батыл да қарқынды ілгерілеуі, елде кең ауқымды реформалар мен өзгерістердің табысты жүргізілуі, халықтың тұрмыс деңгейі мен әл-ауқатының артуы Қазақстан Президентінің есімімен байланыстырылатынына назар аударған.
«Бүгінде Қазақстан – қуатты, өркендеу үстіндегі, тәуелсіз мемлекет, бұл –лайықты түрде нағыз ұлт көшбасшысы мәртебесін өзіңізге алып берген Мемлекет басшысы қызметіндегі Сіздің көпжылдық жемісті жұмысыңыздың нәтижесі», – деп жазылған жеделхатта.
Түркітілдес елдер ынтымақтастық кеңесінің бас хатшысы Р.Хасанов Қазақстандағы президент сайлауына Түркі кеңесінен қатысқан байқаушылар делегациясы оның ашық және демократиялық нормаларға сай болғанын мойындағанын айтты.
«Сіздің жеңісіңіз тек Қазақстанда ғана емес, бүкіл түркі әлемін қуанышқа бөлеп отыр», – делінген жеделхатта.
Грузия Премьер-Министрі Ираклий Гарибашвили Грузия Үкіметі мен жеке өзінің атынан Нұрсұлтан Назарбаевты президенттік сайлаудағы жеңісімен құттықтады.
«Қазақстан халқының жеке Сізге көрсеткен жаппай қолдауы – бұл тұрақтылық пен әрі қарай жаңғырудың пайдасына жасалған таңдау. Қазақстан Сіздің дана басшылығыңыз арқылы жаһандық және өңірлік  экономикалық сілкіністердің осы бір күрделі кезеңінде дамудың жаңа биіктеріне шығатынына сенімдімін», – делінген жеделхатта.
Германияның бұрынғы вице-канцлері және сыртқы істер министрі Г.Вестервелле Қазақстанның табысқа жететініне және Нұрсұлтан Назарбаев қойған ұлы мақсаттарды жүзеге асыратынына сенетінін айтқан.
«Өзіңізге жүктелген теңдессіз міндетті орындау үшін Сізге күш-қуат тілеймін. Сын-қатерлермен күресте баға жетпес даналығыңыз бен беделіңіз, ел басқару ісіндегі мол тәжірибеңіз Сізге қолдау болатынына күмәнім жоқ»,  – делінген құттықтауда.
Германияның бұрынғы федералды сыртқы істер министрі Х.-Д.Геншер Нұрсұлтан Назарбаевты қайта сайлануымен құттықтап, Мемлекет басшысы лауазымында батылдық және жаңа табыстар, ал Қазақстан халқына бақытты да тату болашақ тілеген.
Ресей Федерациясы Федералдық Жиналысының Федерация Кеңесінің төрайымы В.Матвиенко Нұрсұлтан Назарбаевқа көрсетілген жалпы ұлттық сенім мемлекеттің ішкі және сыртқы саясаты кең ауқымды қолдауға ие екенін көрсетіп, ел Президентінің беделі жоғары екенін тағы да дәлелдегенін айтады.
«Федерация Кеңесіндегілер Қазақстан мен Ресейдің одақтастық серіктестігі мен ықпалдастық іс-қимылын нығайтуға Сіздің қосқан зор үлесіңізді бағалайды. Қазақстан-Ресей көпқырлы ынтымақтастығы, соның ішінде парламенттік деңгейдегі байланыстар алдағы уақытта да достас елдеріміздің игілігі үшін дами беретініне сенімдімін», – деп жазады В.Матвиенко.
РФ Федеральды жиналысы Мемлекеттік Думасының төрағасы С.Нарышкин Қазақстан халқы негізінде мемлекеттілікті нығайту мен өмірдің барлық саласындағы түбірлі өзгерістер жатқан ел дамуы бағытының дұрыстығын тағы да қолдағанын айтады. О сондай-ақ ММУ қабырғасында Нұрсұлтан Назарбаев айтқан Еуразиялық экономикалық одақ құру туралы идеяның  екі ел үшін маңыздылығын атап айтқан. 
Татарстан Республикасының Тұңғыш Президенті М.Шаймиев Нұрсұлтан Назарбаевты Қазақстан Президенті лауазымына сайлануымен құттықтап, бауырлас екі ел арасындағы байырғы тарихи достықты нығайту ісіндегі қолдауы үшін алғыс айтты.
«Сізге Қазақстан халқы айнымай көрсетіп келе жатқан сенім – ел игілігі жолындағы саяси табыстылықтың, экономикалық және қоғамдық қайраткерліктің, өз халқыңыз бен туған жеріңізге әрқашан адал қызмет етіп келе жатқаныңыздың дәлелі», – делінген құттықтауда.
Ингушетия Республикасының басшысы Ю.Евкуров Қазақстан мен Ингушетия халықтарының арасында қалыптасқан бауырластық қарым-қатынастар бұдан әрі де нығайып, дами беретініне сенім білдірген.
«Сіздің сайлаудағы кезекті жеңісіңіз Қазақстан халқының өзіңізге деген нық сенімін көрсетеді, жоғары беделіңіздің, кәсібилігіңіздің және өкілеттілігіңіздің мойындалғанын, биік парыз бен жауапкершілікті айғақтады. Бүгінде республика тұрғындары бейбітшілікке, тұрақтылық пен бақуаттылыққа деген үміттерін Сіздің есіміңізбен байланыстырады және әлеуметтік-экономикалық жаңғырулардың жалғасатынына сенеді», – делінген құттықтауда.
Дағыстан Республикасының басшысы Р.Абдулатипов бүкіл дағыстан халының атынан Мемлекет басшысын лауазымына кірісуімен құттықтады. «Сіздің есіміңізбен Қазақстан Республикасының тәуелсіз даму кезеңіндегі мемлекет құрудағы ғажап табыстары, айтарлықтай экономикалық ілгерілеуі мен дамуы, ел азаматтарының әл-ауқатының артуы ажырағысыз байланысты», – деп атап өткен ол өз құттықтауында.
Ресей Федерациясы Тюмень облысының губернаторы В.Якушев Қазақстан Президентін өткен сайлаудағы айқын жеңісімен құттықтап, оның нәтижесі ел халқының жоғары сенімінің, мемлекетті дамытудағы еңбегін мойындаудың көрсеткіші екенін атап өткен. «Басшы ретіндегі даналық пен дарын Сізге алда да өз еліңізді өркендетуге көмектеседі, сондай-ақ Ресей-Қазақстан ынтымақтастығының бұдан әрі нығаюына септігін тигізетін болады», – дейді В.Якушев.
 Астрахань облысының губернаторы  А.Жилкин сайлаушылардың басым көпшілігі арқылы Нұрсұлтан Назарбаевқа көрсетілген жоғары сенім Қазақстан халқы елдің әрі қарай дамуына қатысты үмітін тек Мемлекет басшысының есімімен байланыстыратындығының айғағы екенін атап өткен. «Біз Сіздің Қазақстан мен Ресей қарым-қатынастарын нығайтуға қосқан үлесіңізді жоғары бағалаймыз. Сізге Каспий өңіріндегі ынтымақтастықты дамытуға байланысты мәселелерге ұдайы көңіл бөлетініңіз үшін айрықша ризашылығымды білдіргім келеді, бұл өңірде Астрахань облысы үшін Қазақстанмен шекаралық ықпалдастықтың көптеген бағыттары бар», – деп жазады автор.
Мемлекет басшысының атына құттықтауын жолдаған Пенза облысының губернаторы В.Бочкарев те Қазақстан халқының игілігі жолындағы қызметіне табыс тілеген. 
Свердлов облысының губернаторы Е.Куйвашев Қазақстан Республикасының игілігіне жұмсалған күш-қуат пен мақсаткерлік ел халқының өсіп-өркендеуі мен бақуат тұрмысына орасан зор үлес қосқанын атап өткен.
«Сайлаудағы айқын жеңісіңіз Сіздің жетекші әрі көшбасшы ретіндегі биік беделіңізді,  сондай-ақ Сіздің басшылығыңызбен ел көптеген жылдар бойы жүріп келе жатқан бағыттың дұрыстығын тағы да қуаттады. Біз қалыптасқан жақсы және сындарлы қарым-қатынасты жоғары бағалаймыз, оның болашақта нығайып, дамуына үміт артамыз», – делінген жеделхатта.
Кемеров облысы губернаторының міндетін атқарушы А.Төлеев Қазақстан халқының Нұрсұлтан Назарбаевты қолдауы Қазақстанның қарқынды әрі үдемелі даму жолымен ілгерілеуіне, демократиялық құқықтық мемлекеттілікті және ұлтаралық келісімді жетілдіруіне септесетінін атап өткен.
«Біздің елдеріміздің халқы ең ізгі үміттері мен мұң-мұқтажын байланыстырып отырған еуразиялық интеграцияны нығайту жөніндегі Сіздің мызғымас ұстанымыңыз айрықша алғысқа лайық», – деп жазады А.Төлеев.
 
Моңғолияның Баян Өлгей аймағының губернаторы Х.Дәрмен Нұрсұлтан Назарбаевтың Қазақстанның қарқынды дамуын қамтамасыз етудегі қажырлы еңбегін жоғары бағалайтынын айтқан.
«Тәуелсіз Қазақстан Нұрсұлтан Назарбаевпен бірге жаңа биіктерді еңсеріп, әлемнің дамыған 30 мемлекеті қатарына қосылатынына сенімдімін», – делінген жеделхатта.
«Роснано» ААҚ басқармасының төрағасы А.Чубайс сайлау нәтижесі республика халқы тарапынан Мемлекет басшысына деген жоғары сенімнің даусыз дәлелі екенін айтады.
«Русал» компаниясының президенті О.Дерипаска Нұрсұлтан Назарбаевтың саяси басшылығының жаңа кезеңі институциональдық реформалар жүргізу, Қазақстан экономикасын әртараптандыру, әлеуметтік міндеттерді орындап, әлемнің дамыған 30 мемлекетінің қатарына тезірек ену жөніндегі өршіл жоспарларды орындау ісіне бұрынғыдан да тереңірек ден қоюға мүмкіндік беретінін айтады.
«Қазақстанды тәуелсіз, егемен мемлекетке айналдыру жөніндегі көпжылдық ғаламат жұмысты атқара отырып, Сіз ұлт көшбасшы атану құқығына әбден лайық бола алдыңыз», – делінген хатта.
Қытай ұлттық мұнай-газ корпорациясы  директорлар кеңесінің төрағасы Чжоу Цзипин Қазақстан Президентінің екі ел арасындағы энергетикалық ынтымақтастыққа көңіл бөліп, жан-жақты ықпал еткендігінің арқасында елеулі нәтижелерге қол жеткізілгенін айтады.
«Қазақстандық серіктестерімізбен бірлесе отырып, біз алда да елдеріміздің экономикалық дамуына лайықты үлес қосу және екі халықтың әл-ауқатын артыту ісіне барлық күш-жігерімізді жұмсауға әзірміз», – деп жазады автор.
«Шеврон» корпорациясының бас атқарушы директоры Д.Уотсон Қазақстан халқы Нұрсұлтан Назарбаевтың болашаққа деген стратегиялық көзқарасы мен елдің үздіксіз өсіп-өркендеуін қамтамасыз ету жөніндегі алысты көздеген жоспарларын толық қолдайтындарын айқын ұғындырғанын айтады.
«Біздің компания Қазақстан Республикасымен орнатқан серіктестігімізді жоғары бағалайды. Біз үшін елдің энергетика саласын дамытуға және  Қазақстанның – әлемді мойындатқан мемлекеттің экономикалық ілгерілеуіне ықпал ету зор мәртебе әрі артықшылық болып саналады», – делінген құттықтауда.
Немістің  «Rheinmetall» компаниясының басқарма төрағасы Армин Пеппергер ұжымның және жеке өзінің атынан Қазақстан Президентін сайлаудағы жеңісімен құттықтайды.
«Сіздің ұзақмерзімді болашақа межеленген елді жаңғырту жөніндегі стратегиялық жоспарларыңызды қолдай отырып, біз Қазақстанның өнеркәсіптік және мемлекеттік ұйымдарымен қарым-қатынастарымызды одан әрі дамыта беретінімізге қуаныштымыз», – делінген жеделхатта.
«Spring Singapore» компаниясының төрағасы Филипп Йео сайлаудың керемет нәтижесі Қазақстан халқының өз Президентінің көшбасшылығына деген зор сенімін көрсететініне назар аударған.
Швейцариялық «Mountain Partners» компаниясының бас директоры К.Берш өз құттықтауында елді өркендеуге бастап келе жатқан тағдыршешті шешімдері үшін Қазақстан Президентіне ризашылық білдіреді.
 «Банк ВТБ» ААҚ басқармасының президент-төрағасы А.Костин ұжымның және жеке өзінің атынан Нұрсұлтан Назарбаевты Мемлекет басшысы лауазымына сайлануымен құттықтаған.
«Сіздің жоғары мемлекеттік лауазымдағы серпінді әрі жемісті қызметіңіз, саяси даналығыңыз бен тәжірибеңіз елді әлеуметтік-экономикалық дамыту бағытында кең ауқымды қолдауды қамтамасыз етеді. Сізге мықты денсаулық, күш-қуат, оптимизм тілеймін, ел игілігі жолындағы жасампаз жұмысыңыз  жемісті болсын», – делінген құттықтауда.
«Ротшильд Европа» банкінің вице-төрағасы К.Мангольд Нұрсұлтан Назарбаевтың тек Қазақстан үшін ғана емес, бүкіл әлем үшін тұрақтылық пен сабақтастықтың кепілі болып саналатынын атап өткен.
«Сіздің тұлғалық болмысыңыз бақуаттылықтың, Қазақстан халқының пайдасы үшін үздіксіз өсіп-өркендеудің нышанын аңдатады. Сайлаудың адам таңғаларлық нәтижесі халқыңыздың Сізге және бүкіл Қазақстанның орнықты да табысты болашағын қамтамасыз ететініңізге қаншалықты риясыз сенетінін көрсетеді», – делінген хатта.
«Дойче Банк» басқарушы директоры, Орталық және Шығыс Еуропа жөніндегі бас атқарушы директоры П.Тильс сайлау нәтижелері Мемлекет басшысы  жүргізіп отырған саясатты халық кеңінен қолдайтынын көрсеткеніне тоқталған. 
Мәскеу және бүкіл Русь Патриархы Кирилл Нұрсұлтан Назарбаевтың күш-жігері бұрынғысынша елді әлеуметтік-экономикалық дамуға, халқының рухани саулығын қамтамасыз етуге бағытталатынына сенім білдірген.
«Қазақстанның саясатында этносаралық және конфессияаралық дұрыс қарым-қатынас қалыптастыруға айрықша орын берілгені қуантады, – деп жазады автор.
Бас мүфти, Ресей мұсылмандары орталық діни басқармасының төрағасы Т.Таджуддин Қазақстан әлеуметтік-экономикалық жаңғыру деңгейі жағынан көшбасшылар қатарына қосылғанын атап өткен.
«Сіздің дәстүрлі бауырластық пен ынтымақтастықты, этносаралық және конфессияаралық байланыстарды нығайтуға, елдеріміздің рухани-адамгершілік құндылықтарын сақтау ісіне қосқан үлесіңізге баға жетпейді», – делінген жеделхатта.
Ресей мүфтилер кеңесінің төрағасы, Ресей мұсылмандары діни басқармасының төрағасы  Р.Гайнутдин де қазақстандықтардың Нұрсұлтан Назарбаевқа сенімі оның Қазақстанның даму бағытын анықтап, қоғам мен мемлекеттің қол жеткізген елеулі табыстарына берілген жоғары әрі әділ баға екеніне сенім білдірген.
Жылы лебізді құттықтау Ресей көркемөнер академиясының президенті З.Церетелиден келіп түсті.
«Даусыз беделіңіз, биік кәсіби деңгейіңіз, сарқылмас күш-қуатыңыз, сондай-ақ орасан мол саяси және өмірлік тәжірибеңіз Сізге ауқымды мемлекеттік міндеттерді табысты іске асыруға мүмкіндік береді. Тамаша дипломат, тәжірибелі басшы және мәдениеті жоғары адам ретінде Сіз ХХІ ғасырдың күрделі проблемаларын шешу ісіне зор үлес қосып келесіз», – делінген жеделхатта.
С.А.Герасимов атындағы Бүкілресейлік мемлекеттік кинематография университетінің ректоры В.Малышев Нұрсұлтан Назарбаевтың басшылығымен Қазақстанның қол жеткізген табыстары бүкіл әлемде зор құрмет пен  ризашылық сезімін тудырып отырғанына тоқталған.
«Кинематография мен білім беру саласында елдеріміз арасындағы ынтымақтастықтың дамуына көңіл бөліп отырғаныңыз үшін мен ресейлік кинематографист ретінде Сізге зор ризашылығымды білдірмей тұра алмаймын. Сізге шын жүректен мықты денсаулық, мемлекеттік қызметіңізге  жаңа табыстар, ал Қазақстан халқына күш-қуат пен бақ-береке тілеймін», – деп жазады автор.
Мәскеу мемлекеттік университетінің ректоры В.Садовничий жеке өзінің және ұжымның атынан Нұрсұлтан Назарбаевты сайлаудағы жеңісімен құттықтаған.
«Сіздің сапарларыңыз пен сөздеріңіз университет тарихына алтын әріптермен жазылған. Біз сіздің ММУ-ге деген көзқарасыңызды жоғары бағалаймыз және оның төрінен Құрметті доктор әрі профессор – Сізді көруге әрқашан ықыластымыз», – деп жазады автор.
Нұрсұлтан Назарбаевқа Испания Корольдігінің экс-Премьер-Министрі Х.Аснар, БҰҰ Есірткі және қылмыс жөніндегі басқармасының атқарушы директоры Ю.Федотов, Қырғыз Республикасының Қазақстандағы елшісі Э.Өмірәлиев, Еуропалық қайта құру және даму банкінің экс-президенті Т.Миров, Моңғолия бейбітшілік және достық ұйымының мүшелері, Германия бундестагының депутаты Ф.Миссфельдер құттықтауларын жолдады.  
Жылы лебізді хаттар мен құттықтау жеделхаттары Ресей Федерациясынан: Ресей ғылым академиясының президенті В.Фортовтан, Қара теңіз экономикалық ынтымақтастығы жөніндегі Ресей Ұлттық комитетінің төрағасы В.Архиповтан, Халықаралық балалар қорлары қауымдастығының президенті, Ресей балалар қорының төрағасы А.Лихановтан, Халықаралық ақпараттандыру академиясының президенті В.Набатниковтан, Халықаралық инженерлік академияның президенті Б.Гусевтен келді.
Ресей Федералдық Жиналысы Мемлекеттік Думасының депутаты, ТМД істері, еуразиялық интеграция және отандастармен байланыс комитеті төрағасының бірінші орынбасары О.Лебедев, Халықаралық өнеркәсіпшілер мен кәсіпкерлер конгресінің президенті В.Глухих, Башқұртстан Республикасы Мемлекеттік Жиналыс-құрылтайының депутаты М.Васильев, Мәскеу қаласындағы «Қазақ күресі» федерациясының президенті В.Резанов, Ресей техникалық жоғары оқу орындарының тарих пәні оқытушылары, Мемлекет басшысының Мәскеудегі курстастары мен оқытушылар, Троицк қаласынан  Резановтар отбасы, Краснодар өңірі Иванов селосының тұрғыны Р.Панченко Нұрсұлтан Назарбаевқа құттықтау жолдаған.
***
Д.А.Қонаев атындағы халықаралық қордың ұжымы нақ Нұрсұлтан Назарбаевтың қайраткерлік қызметінің арқасында Қазақстан бүкіл әлем даусы жеткен көпұлтты заманауи мемлекет болып отырғанын атап өткен.
«Біз Сіз үшін, елдің дамуы мен  игілігі жолындағы Сіздің ғаламат еңбегіңіз үшін орасан қуаныш пен мақтаныш сезіміне бөленіп отырмыз. Мемлекетіміз Сіздің басшылығыңызбен дамып келе жатқан кезде қазақстандықтар өз болашағына сеніммен қарайтын болады», – делінген хатта.
Қазақстан Республикасы Ұлттық ядролық орталығы қызметкерлері сайлау нәтижесі тағы да халықтың өз Президентіне деген жоғары сенімі мен қолдауының айғағына айналғанын айтады.
«Біздің бәріміз мемлекет бағытының нәтижесін көріп отырмыз. Бұл – бірлік, тұрақтылық, келісім, өсіп-өркендеу және болашаққа ұмтылыс. Сіздің басшылығыңызбен Қазақстан Республикасы салыстырмалы түрде қысқа уақыт аралығында сыртқы саясат саласында елеулі жетістіктерге жетіп, халықаралық қоғамдастықтың беделді әрі жауапты мүшесіне айналды», – делінген құттықтауда.
Қазақстан құрылысшылары қауымдастығының мүшелері сайлаушылардың таңдауы халықтың өз Президентіне деген шексіз сүйіспеншілігі мен ғаламат сенімін көрсетіп отырғанына тоқталады.
«Сіздің арқаңызда Қазақстан танымастай өзгерді. Сіз елді даналықпен, байыпты әрі сенімді түрде тұрақтылық жолымен бастап келесіз. Жалғыз дұрыс жол – осы. Көрші елдерде саяси дағдарыс дендеп тұрған кезде тұрақтылық аса маңызды. Соның арқасында біздің еліміз бабаларымызға арман болған биіктерге қол жеткізді», – делінген құттықтауда.
«Қазмырыш» компаниясының мыңдаған адамдық ұжымы Нұрсұлтан Назарбаевты президенттік сайлаудағы айқын жеңісімен құттықтаудың мүмкіндігі туғанына аса қуанышты екендерін айтады.
«Тәуелсіз Қазақстанның қалыптасуы мен дамуының күрделі кезеңінде уақыт сынынан өткен Сіздің халықпен етене бірлігіңіз тамаша нәтижелерге жеткізді. Сіз қазақстандықтардың білім алуы, денсаулығы, рухани-адамгершілігі мәселелерін үнемі назарда ұстадыңыз. Қазақстан халқы Мәңгілік ел идеясының рухани қуатына сүйене отырып, әрі қарай ілгерілеуге және татулық пен қоғамдағы келісімді сақтауға деген ұмтылысын тағы дакөрсетті», – деп жазады автор.
 «Б.Нұржанов атындағы Екібастұз ГРЭС-1»  ЖШС жұмысшылары Мемлекет басшысын кезектен тыс сайлаудағы жарқын жеңісімен құттықтады. «Біз Сіздің жеңісіңіз Қазақстан дамуының жаңа кезеңін сипаттайтынына сенімдіміз», – деп жазады авторлар.
Алматы қаласындағы локомотив пайдалану депосының көпұлтты еңбек ұжымы өздерінің құттықтау хатында бүкіл тәуелсіздік жылдары бойы Нұрсұлтан Назарбаевтың басшылығымен жүріп өткен жолдың қуатты және өркендеп келе жатқан мемлекетті құрудың жолы екеніне назар аударған.
Алматы қаласынан «Рахат»  АҚ еңбек ұжымы Нұрсұлтан Назарбаевтың айқын жеңісі халықтың өз көшбасшысына қалтқысыз сенетінінің айғағы екенін айтқан.
«Дауыс беру қорытындылары сіз жүргізіп отырған саясатты жалпы халықтың қолдайтынын тағы да көрсетті. Біз еліміз Сіздің басшылығыңызбен кез келген қиындықты еңсеріп, бұдан да зор табысқа жететініне сенімдіміз», – делінген хатта.
 «Modern Media Group» ЖШС өкілдері қазақстандықтардың таңдауы ұлттың, ел мен әлемдегі адамзаттың игілігіне бағытталғанын атап өткен.
«Мұндай тұтастық демократияның, адалдықтың, ашықтықтың әрі жаңа жеңістерге қатысты үлкен жауапкершіліктің жарқын үлгісі болып саналады. Халық өз Президентін жақсы көреді, оған бақыт, денсаулық, ұзақ ғұмыр, амандық тілейді. Қазақстанның жеңісті бағдары Сізбен бірге ғана мүмкін болады», – делінген хатта.
Х.А.Яссауи атындағы Халықаралық қазақ-түрік университетінің ұжымы Нұрсұлтан Назарбаевтың тәуелсіз Қазақстанды дамытуға баға жетпес үлес қосқанын, сол үшін де  ел азаматтары президенттік сайлауда оған дауыс бергенін айтады.
Қ.Сәтбаев атындағы Қазақ ұлттық техникалық университеттің оқытушы-профессорлар құрамы мемлекеттің білім беру саласын дамытуға айрықша көңіл бөліп отырғанын, соның арқасында оқу орындары айтарлықтай табыстарға жетіп жатқанын айтқан.
«Болашақта институционалдық реформаларды жүзеге асыру аясында елдің ғылымы мен білімі бұдан да жоғары деңгейге көтерілетініне сенімдіміз», – делінген құттықтауда.
Қазақ мемлекеттік қыздар педагогикалық университетінің ұжымы мен студенттері Қазақстанның әлемге достық пен өзара түсіністіктің, тұтастық пен бірліктің отаны екенін тағы да танытқанына тоқталған.
«Біз Сізді президенттік сайлауда бірауыздан қолдадық, өйткені Қазақстанның жаңа биіктерге шығуын тек Сіздің есіміңізбен байланыстырамыз», – деп жазады авторлар.
Абай атындағы Қазақ ұлттық педагогикалық университетінің ұжымы Қазақстанның тәуелсіздік жылдары әлеуметтік-экономикалық, мәдени-гуманитарлық салаларда жеткен табыстарының бәрі Мемлекет басшысы қызметінің жемісі екеніне тоқталған.
Атырау мұнай және газ институтының оқытушы-профессорлар құрамы мен студенттері өткен президенттік сайлау аға буымен мен жас буынға бірдей маңызды екенін, оның барысында Нұрсұлтан Назарбаевты халық бір ауыздан қолдағанын айтады.
А.Селезнев атындағы Алматы хореографиялық училищесінің ұжымы Елбасының басшылығымен  мемлекетіміз халықаралық аренада, экономикалық дамуда, республикадағы тұрақтылық пен бірлікті қамтамасыз етуде табысқа жеткенін атап айтқан.
«Евразия» халықаралық экономикалық академиясының өкілдері Нұрсұлтан Назарбаевтың басшылығымен жүзеге асырылып жатқан индустриялық-инновациялық жол ел экономикасын дамудың жаңа белесіне алып шығарына сенім білдірген.
«Бүгінде біз болашаққа батыл жоспарлар құрып жатырмыз. Сіздің бүкілхалықтық мандатыңыз Еуразиялық экономикалық одақтың мүмкіндіктерін нығайтып, оның әлеуеті мен интеграциялық рөлін әлемдік кеңістікте толықтай пайдалануға мүмкіндік береді», – деп жазады авторлар.
Орал және Ақтөбе архиепископы Антоний  діни басқарманың және Орал епархиясының өкілдері атынан Нұрсұлтан Назарбаевты Президенттік лауазымға қайта сайлануымен құттықтап, мықты денсаулық тілеп, Қазақстанды табысты басқаруына ниеттестік білдірді.  
Ардагерлердің республикалық ұйымының төрағасы Ө.Озғанбаев  Нұрсұлтан Назарбаевтың президенттік сайлаудағы жеңісі Мемлекет басшысының бірлікті, экономикалық тұрақтылық пен тыныштықты, ұлтаралық  және дінаралық келісімді сақтауға бағытталған саясатына берілген жоғары баға екенін айтады.
Мемлекет басшысына қолдау білдіріп, «Ғалымдар одағы» республикалық қоғамдық бірлестігінің мүшелері, Жаркент қаласынан Жамбыл атындағы орта мектептің ұжымы, Елбасының Алматы облысы Қарасай ауданындағы мұғалімдері мен сыныптастары да хат жолдаған.
Сондай-ақ Қазақстанның еңбегі сіңген қайраткері, жазушы С.Досанов, Алматы қаласынан жазушы Ш.Кұмарова,  Астана қаласынан Социалистік Еңбек Ері Б.Шүкірбеков, Шығыс Қазақстан облысы Семей қаласынан «Абай» журналының бас редакторы М.Оспанов, Ұлттық ғылым академиясының академигі Б.Жұмағұлов, Шымкент университетінің  профессоры Н.Өткелбаевтан да құттықтау хаттары келіп түсті.
Осындай жылы лебізді хаттар Шығыс Қазақстан облысы Шемонаих ауылынан тыл ардагерлері Никитинадан, Дрючинадан, Федоровадан және  Бородинадан, Алматы облысы Жайнақ батыр ауылынан О.Байтоғаевтан, Қызылорда облысы Қазалы қаласынан З.Баймахановадан,  Алматы қаласынан Ж.Дәрібаевадан,  Астана қаласынан Н.Черпоковадан, Қарағанды қаласынан Б.Ахметов және Шымкент қаласынан О.Көшекбаевтан келді.
 
/// 
Телефон арқылы әңгімелесу барысында Нұрсұлтан Назарбаевты ГФР-дың бұрынғы Федеральды сыртқы істер министрі туған күнімен құттықтап, жылы лебізін білдірді.  
Г.-Д.Геншер қазіргі Қазақстанның табысына және Нұрсұлтан Назарбаев алға қойған мақсаттардың жүзеге асатынына нық сенетінін айтты.
Әңгімелесуге герман тарапы бастамашы болды.
///Кездесу барысында Мемлекет басшысына Парламенттің жоғары палатасының VI шақырылымы үшінші сессиясының негізгі қорытындылары мен алдағы сессияда қарастыратын заң жобалары жұмыстарының жоспары баяндалды.
– Алдағы сессияда экономика саласына қатысты ауқымды заң жобаларын және бірқатар халықаралық құжаттарды қарастыру жоспарланған. Үкімет көптеген заңнамалық бастамалар әзірлеп жатыр. Бізге солармен жұмыс жасау қажет. Сонымен қатар, бұған дейін қабылданған инфрақұрылымдық және индустриялық даму бағдарламаларын, Президенттің бес әлеуметтік бастамасын жүзеге асыру жөніндегі жұмыстарды жалғастыра береміз, – деді Нұрсұлтан Назарбаев.
Қасым-Жомарт Тоқаев өткен сессиясының қорытындысы бойынша Сенат депутаттары салық, кедендік реттеу, бюджеттік басқару және басқа да салаларға қатысты 84 заң қабылдағанын мәлімдеді.
Қазақстан Президенті Каспий теңізінің құқықтық мәртебесін анықтау жөніндегі конвенцияны ратификациялау мәселесін талқылау барысында Каспий маңы мемлекеттерінің Бесінші саммитінің нәтижелеріне арнайы тоқталды.
– Бес мемлекеттің басшылары 20 жыл бойы талқылаған Каспий теңізінің конвенциясына қол қойды. Ақтау қаласы мен Маңғыстау облысын одан әрі дамытуға, өңірде жаңа жұмыс орындарын ашып, қызмет көрсету және туризм салаларын ілгерілетуге септігін тигізетін бұл шешімнің зор маңызын бүкіл халықаралық сарапшылар атап көрсетуде, – деді Мемлекет басшысы.

///Мемлекет басшысы Кардиохирургия орталығында көпсалалы кешеннің жұмысымен танысып, лабораториялар мен бөлімдерді аралап көрді.
«Ұлттық ғылыми кардиохирургия орталығы» АҚ Басқарма төрағасы Юрий Пя Президентке науқастарды емдеу және диагностика жасау процесіне инновация мен цифрлық технологияларды енгізу туралы егжей-тегжейлі айтты.
– Шын мәнінде, бұл орталықты озық әрі бірегей медициналық мекеме деп айтсақ артық болмайды. Әлемде мұндай орталықтар көп емес. Бұл – Елбасының арқасында жүзеге асқан жоба, – деді Президент мекеме қызметкерлерімен әңгімелесу кезінде.
Кездесу соңында Мемлекет басшысы медицина қызметкерлерінің игілікті ісіне табыс тіледі.









/// 
Кездесу барысында Д.Ақышев Мемлекет басшысына Ұлттық банктің қазіргі қызметі, сондай-ақ елдің қаржы нарығындағы ахуал туралы баяндады.
Қазақстан Президенті қаражатты қазіргі уақытта ұлттық валютамен сақтау халық үшін тиімді екенін айтты.
– Теңге бойынша пайыздық мөлшерлеме жоғары, ал шетел валютасындағы салымдарда ол әлдеқайда төмен. Еліміздегі барлық сатып алу, сату операциялары және еңбекақы төлемдері ұлттық валютамен жүзеге асырылады. Негізгі тауарлардың бағасы тұрақты. Сондықтан қаражатты теңгемен сақтау барлық жағынан тиімді. Халықтың ұлттық валютаға көбірек ден қойғаны маңызды, – деді Нұрсұлтан Назарбаев.
Д.Ақышев наурыз айында валюта нарығындағы ахуал тұрақталғанын атап өтті.
– Мұнай бағасы, сауда серіктестеріміз болып саналатын елдердегі валюта бағамы сияқты пәрменді сыртқы ықпалдар тұрақталды. Осындай жағдайда биылғы ақпан айынан бері теңге нығая бастады, бұл үдеріс осы айда жалғасты. Біз ұлттық валюта бағамындағы ауытқу айтарлықтай төмендегенін және оның 1,6%-ға нығайғанын байқап отырмыз, – деді Ұлттық банк төрағасы.
Сонымен қатар Д.Ақышев салымдарды долларсыздандыру үрдісі басталғанын айтты.
– Ел тұрғындары мен кәсіпорындар ұлттық валютадағы салымдарын біртіндеп көбейте бастады. Осы айда бұл үрдіс күрт жеделдеді, – деді Ұлттық банк төрағасы.
Мемлекет басшысы кездесу қорытындысы бойынша бірқатар нақты тапсырма берді. 

///Кеңеске Премьер-Министр Б.Сағынтаев, Президент Әкімшілігінің басшысы Ә.Жақсыбеков, Ұлттық банк төрағасы Д.Ақышев, Үкімет мүшелері мен мемлекеттік органдар басшылары қатысты.
Қазақстан Президенті «100 нақты қадам» ұлт жоспарының іске асырылуы заңның үстемдігі қағидатын нығайтуға, мемлекеттік қызмет сатыларынан өту жүйесін жетілдіруге, бизнестің дамуына жағдай жасауға, қоғамдық тұрақтылықты нығайтуға, сондай-ақ азаматтар алдында есеп беретін ашық Үкімет қалыптастыруға бағытталғанын атап өтті.
– Бұл бес тармақтың орындалуы Қазақстанның дамыған 30 ел қатарына қосылу кезеңі болып саналады, – деді Нұрсұлтан Назарбаев.
Елбасы мемлекеттік қызметшілерді қызмет нәтижелері бойынша көтермелеудің бонустық жүйесіне көшудің маңыздылығын, Әдеп кодексінің мүлтіксіз орындалу керектігін, өзге өңірге қызмет ауыстыру барысында мемлекеттік қызметкерлерді жекешелендіруге жатпайтын қызметтік баспанамен қамтамасыз ету ісін жандандыру қажеттігін айтты.
Мемлекет басшысы конкурстық іріктеу негізінде мансаптық ілгерілеудің маңызды екеніне тоқталып өтті.
– Төменгі лауазымдағы мемлекеттік қызметкердің конкурс бойынша ілгерілеуі меритократия қағидатын нығайтудың қазіргі тиімді тетігі отыр, – деді Қазақстан Президенті.
Сонымен бірге, Нұрсұлтан Назарбаев құқық қорғау органдарына қызметке қабылдау барысында конкурстық рәсімдерді қолдану қажеттігіне назар аударды.
– Полицияның елімізде қалыптасқан келбеті өзгеруге тиіс. Қызметкерлер азаматтардың сеніміне ие болып, олардың қызметі ең алдымен халыққа көмек көрсетуге бағытталуға тиіс, – деді Елбасы.
Бұдан бөлек, Мемлекет басшысы жергілікті полиция қызметінің құзыретін белгілеп, олардың есептілігіне қатысты еліміздің құқық қорғау органдарын жаңғырту мәселелерін қосымша тағы пысықтауды тапсырды.
Сондай-ақ, Қазақстан Президенті «Астана» халықаралық қаржы орталығы жанынан Халықаралық арбитраждық орталық құру жөніндегі жұмыстарды тездету керектігін айтты.
Нұрсұлтан Назарбаев шетелдік инвесторларды тартудың, сондай-ақ республика бойынша өндіріс күштерін жүйелі түрде бөлудің айрықша мәні бар екенін атап өтті.
Бұдан бөлек, Елбасы әлеуметтік медициналық сақтандыру жүйесін енгізу жөнінде жүргізіліп жатқан реформалардың маңыздылығына тоқталды.
– Мен осы мәселенің шешіміне қатысты ерекше түсіністік танытқандарыңызды қалаймын. Қазіргі кезде қиындықтар бар екеніне қарамастан, бұл – өте прогрессивті бағыт. Халық арасында тиісті дайындық өткізіп, түсіндіру жұмыстарын жүргізу қажет, – деді Мемлекет басшысы.
Кейбір қадамның іске асырылуын талқылау барысында Қазақстан Президенті Үкімет пен басқа да мүдделі органдар жұмысындағы кемшін тұстарды атап өтіп, бұл бағыттағы жұмысты жандандыруды тапсырды.
Сондай-ақ, Елбасы Туристік саланы дамытудың 2020 жылға дейінгі тұжырымдамасын ішкі туризмнің басымдығы бар бағыттарын ескере отырып жаңартуды тапсырды.
– Өңірлік туризмді ілгерілету үшін барлық күш-жігерді жұмылдыру қажет. Бұл экономикамыз үшін де, қазақстандық біртектілік пен бірлікті нығайту үшін де маңызды, – деді Мемлекет басшысы.
Қазақстан Президенті «Үкімет – азаматтар үшін» бағдарламасы арқылы халыққа көрсетілетін қызметтер сапасын арттыру жөніндегі жұмыстарды да одан әрі жетілдіру қажеттігін атап өтті.
Нұрсұлтан Назарбаев кеңеске қатысушыларға Ұлт жоспарының барлық бағыты бойынша жұмысты ілгерілетіп, бақылау жүргізуді күшейту қажеттігін айтты, сондай-ақ басшылардың дербес жауапкершілігі жөнінде ескертті.
Соңында Мемлекет басшысы Қазақстанның экономикасы үшін маңызды жетістіктерге қол жеткізу және еліміздің әр азаматының әл-ауқатын арттыру Ұлт жоспары мен басты мемлекеттік бағдарламалардың түпкі| мақсаты болып саналатынын айтты.




///Екі елдің президенттері Финляндияның ұлттық павильонындағы экспозициялармен танысып, «Нұр Әлем» кешенінде орналасқан Қазақстанның көрме павильонын аралап көрді.
Сондай-ақ, мемлекеттер басшылары көрме кешенінің Конгресс-орталығында екіжақты келіссөз жүргізді.
Нұрсұлтан Назарбаев С.Ниинистёге елімізге сапармен келіп, Финляндия павильонын ашуға қатысқаны үшін алғыс айтып, екі ел арасындағы қарым-қатынастың жоғары деңгейде екенін атап өтті.
– Біздің қарым-қатынасымыз – үлгі етуге тұрарлық. Біз бірнеше рет түрлі әлемдік басқосуларда жүздестік. Финляндия «ЭКСПО-2017» көрмесін өткізу орнын таңдап, сондай-ақ БҰҰ Қауіпсіздік кеңесінің тұрақты емес мүшесі мәртебесін алу кезінде бізге қолдау білдірді. Қазақстан да халықаралық аренада Финляндияны әрдайым қолдап келеді, – деді Мемлекет басшысы.
Қазақстан Президенті екіжақты байланыстарды дамытудың маңыздылығына тоқталып, өнеркәсіп, фармацевтика, ақпараттық технологиялар, білім және медицина сияқты салалардағы қарым-қатынасты нығайтуға мүдделі екенімізді айтты.
С.Ниинистё Нұрсұлтан Назарбаевқа кездесудің ұйымдастырылғаны үшін ризашылық білдіріп, Қазақстанның жаһандық және өңірлік өзекті мәселелерді шешудегі рөліне тоқталды.
– Сіздің екіжақты қарым-қатынас мәселелеріне ғана емес, сонымен бірге жаһандық проблемаларға қатысты пікіріңіз де мен үшін әрдайым маңызды. Қазір бүкіл әлем Қазақстанда өтіп жатқан келіссөздерге көз тігіп отыр. Бұл – Астанадағы Сирияға қатысты келіссөздер, – деді Финляндия Президенті.
С.Ниинистё Мемлекет басшысына ұлттық павильонмен танысқаны үшін алғыс айтып, Финляндияға сапармен келуге шақырды.





/// 
Кездесуде сот жүйесін «100 нақты қадам – баршаға арналған заманауи мемлекет» ұлт жоспары аясында реформалау шаралары және республика соттарының 2015 жылдың бірінші жартысындағы жұмыс қорытындылары талқыланды.
Қазақстан Президенті осы саладағы жаңа кодекстердің қолданыла бастауын және бас бостандығынан айыруды мемлекетке келген зиянның орнын толтырумен алмастыратын қамауға алуға балама шаралар мен жазаларды мейлінше кеңінен қолдануды қоса қамтитын реформалардың оң ықпалын атап өтті. Мемлекет басшысы барлық құқық бұзушылықтарды тіркеу ауыр қылмыстардың санын азайтуға септігін тигізгеніне назар аударды.
Жоғарғы сот төрағасы республикада сот төрелігін жүзеге асырудың өткен жартыжылдықтағы қорытындылары сапа көрсеткішінің тұрақтылығы мен істі қарау мерзімінің сақталып отырғанын көрсететінін айтты. Республикада шығарылған барлық сот актілерінің 98,6 пайызы заңды әрі негізді деп танылған. Елде сотталғандардың саны айтарлықтай қысқарып, ал жасалған экономикалық қылмыстар үшін мемлекетке қайтарылған қаражаттың жалпы көлемі биыл шамамен 950 миллион теңгені құраған.
Қ.Мәми Жоғарғы Сот реформаны жүзеге асыру, соның ішінде үш буынды сот жүйесіне көшу тұрғысынан рет-ретімен жүргізілетін шараларды атқарғанын айтты. Сонымен қатар судьялыққа кандидаттарға арналған жаңа біліктілік талаптарын енгізу, Жоғарғы Сотта инвестиция жөніндегі мамандандырылған алқа құру және Халықаралық консультативтік кеңес құру мәселелері де қарастырылған.
Мемлекет басшысы кездесу қорытындысы бойынша бірқатар нақты тапсырма берді. 

/// 
Жұмыс барысында әлемдік экономикадағы ахуал мен интеграциялық үдерістер аясында ұлттық мүдделерді қорғау мәселелері қарастырылды.
Отырысқа мемлекеттік органдар, бизнес қауымдастықтары және «Атамекен» ҰКП басшылары, жетекші отандық сарапшылар мен ғалымдар қатысты.
Сөз сөйлеушілер өңірлік экономиканы дамыту, Еуразиялық экономикалық одақ аясындағы ықпалдастық, Қазақстанның Дүниежүзілік сауда ұйымына кіруі ел алдына түрлі салаларда ұлттық мүдделерді қорғау және жүзеге асыру жөнінде жаңа міндеттер қоятынын атап өтті.
Президенттің көмекшісі – Қауіпсіздік кеңесінің хатшысы Н.Ермекбаев сарапшылар мен бизнес қауымдастықтарының ұсынымдарын ескере отырып, жауапты мемлекеттік органдарға экономикалық және ықпалдастық үдерістерді жан-жақты талдау және олардың барлық ықтимал салдары мен қатерлеріне болжам жасау қажеттігін атап өтті.
Жұмыс қорытындысы бойынша Қазақстанның ықпалдастық бірлестіктеріне қатысуының тиімділігін арттыру жөнінде нақты ұсыныстар енгізілді.
Сараптамалық кеңестің ұсынымдары Қауіпсіздік кеңесі жұмысында және Мемлекет басшысының төрағалығымен өтетін Қауіпсіздік Кеңесінің отырыстарын дайындау барысында пайдаланылатын болады.
///Мемлекет басшысы жетекші жапон компаниялары өкілдерімен кездесу өз сапары аясындағы аса маңызды іс-шараның бірі екенін атап өтті.  
– Осы сапардың қорытындылары біздің елдеріміз арасындағы стратегиялық әріптестікті жаңа сапалық деңгейге көтеруде шешуші рөл атқаратынына сенімдімін, – деді Нұрсұлтан Назарбаев.
Қазақстан Президенті екі ел түрлі бағыттағы, соның ішінде мұнай-газ, металлургия, қаржы салалары, тау-кен өндірісі бойынша ынтымақтастық орнатып отырғанын атап өтті. Республикамызда 50-ден астам жапон кәсіпорындары жұмыс жүргізуде.
– Сонымен бірге біздің қатынастарымыздың әлеуеті толық пайдаланылып отырған жоқ. Сондықтан бүгінгі кездесуіміз сауда-экономикалық өзара іс-қимылымызды жандандыруға арналады, – деді Нұрсұлтан Назарбаев.
Мемлекет басшысы елімізде бизнеспен шұғылданудың жағдайын жақсарту үшін жүйелі шаралар қабылданып жатқанын, Дүниежүзілік банктің «Бизнес жүргізу жеңілдігі» рейтингінде Қазақстан 35-орынға шыққанын атап өтті.
Қазақстан Президенті іскерлік ахуалды одан ары жетілдіру және ел экономикасының құрылымын өзгерту үшін атқарылып жатқан жұмысқа назар аударды.
– Шикізатқа тәуелділіктен арылу үшін мемлекеттік индустриалық-инновациялық даму бағдарламасы жүзеге асырылып жатыр. Онда экономиканың басымдығы бар бірнеше бағыты айқындалды. Олар – мұнай өңдеу, мұнай-газ химиясы, агрохимия, қара және түсті металлургия, тамақ өнеркәсібі, көлік өндірісі және электротехникалық машина жасау салалары. Басымдығы бар салаларда инвесторлар корпоративті табыс салығы мен жер салығын төлеуден 10 жылға, мүлік салығынан 8 жылға босатылды, – деді Нұрсұлтан Назарбаев.
Мемлекет басшысы тәуелсіздік жылдарында бір ғана Жапониядан келген инвестицияның жалпы көлемі 10 млрд долларға жеткенін атап өтті.
– Бізде либералды салық режімі және салықты әкімшілендіру де оңтайландырылған, небәрі 13 салық қана бар. Жұмыспен қамту саласындағы салық мөлшерлемелеріне қатысты заңнаманың тұрақтылығына кепілдік берілген. 2015 жылы біз әлемдегі 35 елдің азаматы үшін визасыз режім қолданылатын тізім құрамын ұлғайттық, келесі жылы ол 56 мемлекетке дейін көбейтіледі. Жапон инвесторлары Қазақстанға еркін келе алады, – деді Қазақстан Президенті.
Нұрсұлтан Назарбаев сондай-ақ елде жалпы құны 10 млрд доллар мөлшеріндегі 800-ге жуық кәсіпорынды қамтитын жаппай жекешелендіру бағдарламасының жүзеге асырылуына байланысты пайда болған мүмкіндіктерге де назар аударды.
Бұған қоса, Қазақстан Президенті республикада жеңілдіктер жиынтығы көзделген және рұқсат беру рәсімдері жеңілдетілген арнайы экономикалық аймақтар, сонымен қатар қатысушыларға қажетті инфрақұрылым мемлекет тарапынан қамтамасыз етілетін индустриялық аймақтар жұмыс істеп жатқаны туралы хабарлады.
– Біз жапон компанияларына өз жобаларын іске асыру үшін арнаулы және индустриялық аймақтардан орын бөлуге әзірміз. Тіпті ондай аймақтарды жапон компанияларының басқаруына да беруге болады, – деді Нұрсұлтан Назарбаев.
Елбасы «Астана» халықаралық қаржы орталығын құру жобасын іске асыру үшін Токио тәжірибесінің маңызды екеніне тоқталып, орталықтың бұл саладағы әлемдік үздік тәжірибелерді игеріп, қазір Жапонияның бағалы қағаздар жөніндегі диллерлері қауымдастығымен ынтымақтастық орната бастағанын атап өтті.
Қазақстан Президенті жапон компанияларын халықаралық «ЭКСПО-2017» мамандандырылған көрмесіне қатысуға шақырып, «Аралас смарт-технологиялар – тәжірибе мен сын-қатерлер» атты Жапония павильонының ауқымды әрі мазмұнды болады деп болжанып отырғанын жеткізді.
Нұрсұлтан Назарбаев Қазақстанның ірі экономикалық бастамалары Жапония бизнесінің қызығушылығын тудыратынына сенім білдірді.
– Жапония үкіметімен арада қол жеткізген уағдаластықтарды іскер топтар іске асыратындықтан, біздің бүгінгі кездесуіміз аса маңызды. Сіздермен қарым-қатынасымыздың аясын кеңейтіп, сауда мен тауар айналымын ұлғайтуға ниеттіміз, – деді Мемлекет басшысы.
Сондай-ақ, Қазақстан Президенті еліміздің жаңа Жібек жолы жобасына белсене қатысып, көлік инфрақұрылымын белсенді түрде жандандырып жатқанына назар аударды. Бұл логистика мәселелерін шешіп, екі ел бизнесінің өзара іс-қимылы үшін жаңа мүмкіндіктерге жол ашатын болады.


///Кездесу барысында Мемлекет басшысына «Самұрық Қазына» акционерлік қоғамының биылғы 7 ай ішіндегі қызметінің нәтижелері мен алдағы кезеңдегі жоспарлары жөнінде мәлімет берілді.
– Бірінші жартыжылдықтың негізгі көрсеткіштері жақсы. Өзіңіз бекіткен Қор стратегиясын жүзеге асыру мақсатымен белгілі бір жұмыстар атқарылып, бірқатар нәтижелерге қол жеткізілді. Соның ішінде, холдингті трансформациялау ісі жалғасуда, жекешелендіру аясында 42 миллиард теңге көлеміндегі 18 актив іске асырылды. Осы жылдың аяғына дейін «Қазақтелеком», «Air Astana» және «Қазатомөнеркәсіп» компанияларын IPO-ға шығаруды жоспарлап отырмыз, – деді Ахметжан Есімов.
Нұрсұлтан Назарбаев Қордың сатып алу көлемін бәсекелестік ортаға берудің маңыздылығына тоқталып, атқарылған жұмыстардың шағын және орта бизнесті қолдау ісіндегі оң нәтижелерін атап өтті.
Соңында Мемлекет басшысы «Самұрық Қазына» акционерлік қоғамы қызметінің тиімділігін арттыру жөнінде бірқатар тапсырма берді.

/// 
Нұрсұлтан Назарбаев елімізге ресми сапармен келген Синдзо Абэмен бірге «Қазақстан» орталық концерт залына, сондай-ақ «Астана Опера» мемлекеттік опера және балет театрына барды. 

///Мемлекет басшысы Түрікменстан Президентіне ілтипат білдіріп, халықтарымызды тарихи әрі бауырластық қатынастар байланыстырып келе жатқанын айтты.
– Сіздің Қазақстанға сапарыңыздан кейін біздің сауда қатынастарымыздың жанданғаны байқалады. Алайда, бұл бағыттағы жұмыстарды ілгерілету үшін әлеуетіміз әлі де жеткілікті, – деді Қазақстан Президенті.
Гурбангулы Бердімұхамедов саммитке қатысуға мүмкіндік туғызғаны үшін ризашылық білдіріп, оның ұйымдастырылуы мен өткізілуін жоғары бағалады.
– Бұл күн ғасырлар бойы қалыптасқан өзара қарым-қатынасымызға тың серпін беріп отыр. Қазіргі кезеңде екі жақты ынтымақтастықты одан әрі кеңейту үшін барлық мүмкіндік бар, – деді Түрікменстан Президенті.
Кездесу соңында тараптар осы айдың соңында Түрікменстанда өтетін Арал теңізі проблемаларына арналған отырыстың күн тәртібіндегі мәселелерді талқылады.


///Мемлекет басшысы Ресей Федерациясының Президентіне ынтымақтастық үшін жаңа мүмкіндіктер мен перспективаларға жол ашатын Каспий маңы елдерінің айтулы саммитіне белсенді атсалысқаны үшін ризашылық білдірді.
– Екі жақты қарым-қатынастарымыз барлық бағытта, әсіресе, экономика, әскери-техника және ғарыш салаларында ілгерілеп келеді. Еуразиялық экономикалық одақ аясындағы экономикалық мәселелер де қарқынды дамуда, – деді Қазақстан Президенті.
Владимир Путин Нұрсұлтан Назарбаевты Каспий маңы елдері саммиті жұмысының нәтижелерімен құттықтап, мұның Қазақстанның өзінде болған оқиға ретінде тарихқа енетінін айтты.
– Бұл – жиырма жыл ішінде қол жеткізілген елеулі оқиға. Ұзаққа созылған талқылаулар мен пікірталастардан кейін шешім табылды. Осы шешімнің Каспий маңы өңіріндегі ынтымақтастығымыздың дамуына септігін тигізетіні сөзсіз, – деді Ресей Федерациясының Президенті.
В.Путин екі ел арасындағы өзара тауар айналымының артқанын атап өтіп, барлық ірі жобалар мен бағдарламалар, соның ішінде ғарыш, энергетика және көлік салалары одан әрі дами беретінін, сондай-ақ елдеріміздің оң нәтижелерге қол жеткізетініне сенім білдіретінін айтты.
– Сізге Ресей мен Қазақстан қарым-қатынастарына ерекше көңіл бөлгеніңіз үшін ризалығымды білдіргім келеді, – Ресей Федерациясының Президенті.
Сонымен қатар, тараптар алдағы уақытта өтетін Петропавл қаласында өтетін өңіраралық форумның және Душанбеде болатын ТМД саммитінің мәселелерін талқылады.




///Мемлекет басшысына Тәжікстан Республикасының Төтенше және өкілетті елшісі Хайрулло Ибодзода, Жапонияның Төтенше және өкілетті елшісі Тацухико Касаи, Чех Республикасының Төтенше және өкілетті елшісі Рудольф Гикл, Хорватия Республикасының Төтенше және өкілетті елшісі Рефик Шабанович және Вьетнам Социалистік Республикасының Төтенше және өкілетті елшісі Нгуен Тхи Хонг Оань сенім грамоталарын тапсырды.
Нұрсұлтан Назарбаев елшілерді Қазақстандағы дипломатиялық миссияларының ресми түрде басталуымен құттықтап, олардың қызметі еліміздегі маңызды реформалардың жүзеге асырылу кезеңімен тұспа-тұс келіп отырғанын атап өтті.
– Біздің мақсатымыз – әлемдегі озық дамыған 30 елдің қатарына қосылу. Қазақстанның келешегі заманауи технологияны жете меңгерген өскелең ұрпақтың қолында. Сондықтан, осы жылды «Жастар жылы» деп жарияладым, – деді Қазақстан Президенті.
Мемлекет басшысы жастарды сапалы біліммен, жұмыспен және баспанамен қамтамасыз ету үшін тиісті шаралар қабылданып жатқанын атап өтті.
Нұрсұлтан Назарбаев бизнес ахуалын жақсарту, шетелден инвестиция тарту және Қазақстан экспортының бағыттарын кеңейту үшін бірқатар бағдарламаның жүзеге асырылып жатқаны жөнінде айтты.
Қазақстан Президенті халықаралық күн тәртібінде тұрған өзекті мәселелерге де тоқталды.
– Жетекші ядролық державалар арасындағы текетірес әлем жұртшылығын алаңдатып отыр. Осы орайда, Орта және кіші қашықтықтағы зымырандарды жою туралы шарттың бұзылу қаупін ерекше атап өткім келеді. Бейбітшілікті қалайтын елдер жаһандық жаңа апаттың болуына жол бермей, оның алдын алуы қажет, – деді Мемлекет басшысы.
Нұрсұлтан Назарбаев Қазақстанның бітімгершілік қызметінің нәтижелерін ерекше атап өтіп, әлемде ядролық қаруды таратпау үшін қабылданған шаралардың маңыздылығына назар аударды.  
Қазақстан Президенті елшілерге арналған сөзінде мемлекетаралық достық қатынастарды нығайту және ілгерілету қажеттігін айтты.
– Біз Тәжікстанмен дәстүрлі ынтымақтастық пен стратегиялық серіктестікті дамытуға зор мән береміз. Астана мен Душанбе арасындағы ТМД, Ұжымдық қауіпсіздік шарт ұйымы, Шанхай ынтымақтастық ұйымы және басқа да халықаралық құрылымдар аясындағы ынтымақтастықты қарқынды нығайтудамыз. Осы ретте, Тәжікстанның Азиядағы өзара ықпалдастық пен сенім шаралары кеңесіндегі төрағалығына табыс тілей отырып, аталған бағытта бірге жұмыс істеуге дайын екенімізді айтқым келеді, – деді Мемлекет басшысы.
Нұрсұлтан Назарбаев Қазақстан мен Жапония арасындағы қатынастардың нәтижелеріне және оны дамыту перспективаларына тоқталды.  
– Былтыр Брюссельде өткен АСЕМ саммитінде Премьер-Министр Синдзо Абэмен жүздесіп, екі мемлекет арасындағы қатынастарды одан әрі нығайтуға уағдаластық. 2018 жылы өзара сауда айналымы 30 процентке өсті. Біз жапон компанияларының Қазақстан нарығына атсалысуына мүдделіміз және қажетті жағдай жасауға дайынбыз, – деді Қазақстан Президенті.
Мемлекет басшысы Чехия Президенті Милош Земанның «ЭКСПО-2017» көрмесіне келуі екі жақты байланыстың дамуына тың серпін бергенін атап өтті.
– Өзара тиімді экономикалық байланыстар орнату екі ел үшін де маңызды. Үкіметаралық комиссияның әлеуетін пайдалануымыз қажет деп ойлаймын, – деді Қазақстан Президенті.
Мемлекет басшысы Қазақстан мен Хорватия арасындағы ынтымақтастықтың нәтижелеріне де тоқталды.
– Соңғы жылдары Хорватия Республикасымен байланыстарымыз айтарлықтай нығая түсті. Мен осы елдің президенттерімен әрдайым жақсы қарым-қатынаста болдым. Былтыр Астанада алғаш рет Хорватия елшілігі ашылды, – деді Мемлекет басшысы.
Рәсім барысында Нұрсұлтан Назарбаев Қазақстан мен Вьетнам арасындағы қатынастардың тиімділігін атап өтті.
– Бүгінде Вьетнам – Қазақстанның Оңтүстік-Шығыс Азиядағы негізгі әріптестерінің бірі. Біз экономикалық және саяси қатынастарымызды жоғары деңгейде дамыту жөніндегі жұмыстарды одан әрі жалғастыра беруге ниеттіміз, – деді Нұрсұлтан Назарбаев.    
Соңында Қазақстан Президенті елшілерді жауапты миссияларының басталуымен тағы да құттықтап, дипломатиялық қызметтеріне табыс тіледі.
 
 






/// 
Тараптар екіжақты сауда-экономикалық ынтымақтастықтың қазіргі даму қарқынына қанағаттанушылық білдірді.
Өткен 10 жыл ішінде біздің экономикамызға салынған жапон инвестициясының мөлшері 4,5 миллиард доллардан асты. 2015 жылы Қазақстан мен Жапония арасындағы тауар айналымы 1,4 миллиард доллар болды (экспорт – 858,6 миллион, импорт – 584,7 миллион доллар). 2014 жылы Қостанайда «Тойота» маркалы машина құрастыру зауыты іске қосылды. Қазақстанда 50-ге жуық бірлескен кәсіпорын тіркелген, 700 миллион доллардан асатын  бірлескен 6 жоба жүзеге асырылған. Құны 700 миллион теңге болатын тағы 10 жоба нақтылануда.
Мемлекеттік хатшы  Қазақстан мен Жапония ядролық қарусыздану және таратпау, сондай-ақ атом энергиясын бейбіт мақсатта пайдалану ісі жөнінен жақын одақтас екенін атап өтті. 2015 жылғы ақпанда Қазақстан мен Жапония Венада Ядролық сынақтарды жаппай тоқтату туралы шарт ұйымының отырысында конференцияның 2015-2017 жылғы кезеңіндегі тең төрағалары болып сайланды.
Г.Әбдіқалықова  жоғары деңгейде, сонымен бірге іскер топтар арасында тығыз саяси  байланыстар және жиі делегациялар алмасып отыру өзара жан-жақты іс-қимыл үшін жаңа көкжиектер мен перспективаларға жол ашатынына сенім білдірді.
Мемлекеттік хатшы кездесу соңында М. Камохараға белсенді әрі жемісті қызметі, Қазақстан мен Жапония арасындағы достықты нығайтуға қосқан үлесі үшін ризашылығын білдіріп, игілік пен табыс тіледі.
///Елбасы қабырғаға және шатырға арналған материалдар, шыны және металл бұйымдарын шығаратын «Агран» зауытына барды.
Қазақстан Президентіне кәсіпорынның қазіргі даму барысы және мемлекеттік инвестициялық бағдарламаларға қатысу арқылы оның өндірістік қуатын арттыру перспективалары жөнінде мәлімделді.
Сондай-ақ, Мемлекет басшысы кәсіпорынның өндірістік үдерісімен танысып, дайын өнім үлгілерін көрді. 


///Біріккен Араб Әмірліктеріне Қазақстанның кәсіпкер әйелдерінің делегациясын бастап барған Гүлшара Әбдіқалықова осы елдің мемлекет қайраткерлерімен, азаматтық қоғам көшбасшыларымен бірқатар екі жақты кездесулер өткізді.
Мемлекеттік хатшы Біріккен Араб Әмірліктері Әйелдер бас кеңесінің төрайымы шейха Фәтима бинт Мубаракпен кездесуде екі ел әйелдерінің бизнес-қоғамдастығы ынтымақтастығының басымдықтарын, мемлекеттік отбасылық саясатты, ана мен баланы қорғау, әйелдердің құқықтары мен мүмкіндіктерін кеңейту мәселелерін қарастырды.
Г.Әбдіқалықова Сауда-өнеркәсіп палаталары федерациясының төрағасы Мұхаммед Тани ар-Румейсимен жүздесіп, тараптар елдеріміздің сауда-экономикалық және инвестициялық байланыстарының деңгейін одан әрі арттыру, азық-түлік қауіпсіздігін қамтамасыз ету мәселелерін талқылады. Мемлекеттік хатшы Қазақстан-Әмірліктер бизнес-саммиті барысында қол қойылған «Атамекен» ҰКП Іскер әйелдер кеңесі мен БАӘ Іскер әйелдер кеңесі арасындағы ынтымақтастық туралы меморандумда екіжақты іскерлік байланысты әртараптандыру, бизнес-миссиялар алмасу, түрлі іскерлік іс-шараларға қатысу жөніндегі бірлескен нақты қадамдар қарастырылғанын атап өтті.
Жұмыс сапарының соңында Мемлекеттік хатшы Гүлшара Әбдіқалықова UN Women өкілдігінің директоры Моза әш-Шеххимен жүздесті. Кездесуде әйелдердің жағдайын жақсарту, әйелдер кәсіпкерлігін дамыту, гендерлік теңдікті ілгерілету мәселелері талқыланды.
Қазақстан делегациясы сондай-ақ Дубайдың «Ақыл-ой бірлігі арқылы – болашақты жасаймыз» атты ЕХРО-2020 халықаралық көрмесіне дайындығымен танысты.
/// 
Кездесуге АҚШ-тың бұрынғы қорғаныс министрі У.Перри, АҚШ-тың бұрынғы сенаторы С.Нанн, Калифорния штатының губернаторы Дж.Браун, CNN арнасының негізін қалаушы Т.Тернер, «Gap» компаниясының бұрынғы басшысы Э.Гаст қатысты.
Кездесу барысында халықаралық күн тәртібіндегі өзекті мәселелер, сондай-ақ Қазақстан мен АҚШ-тың жаһандық антиядролық қозғалыс аясындағы ынтымақтастығы талқыланды.
Нұрсұлтан Назарбаев бұрынғы серіктестермен кездесіп, олармен  Қазақстан-Америка ықпалдастығын одан әрі нығайту жолдарын талқылау мүмкіндігі туғанына ризашылық білдірді.
***
Карнеги қоры – әлем елдері арасындағы ынтымақтастықты нығайту басты міндеті болып жарияланған коммерциялық емес жекеменшік ұйым. 1910 жылы құрылған Қор халықаралық саясат саласындағы ірі сараптау-талдау орталығының бірі болып саналады. 

///Кездесу барысында Қасым-Жомарт Тоқаевқа Қазақстандағы бірлескен жобалар туралы ақпарат берілді.
Андрей Костин 2020-2021 жылдары Қазақстанның ірі мемлекеттік және жекеменшік компанияларымен жалпы құны 6 миллиард доллардан асатын бірқатар маңызды келісімге қол қойылғанын хабарлады. ВТБ қаржыландыратын қазақстандық жобалардағы қаражаттың жалпы көлемі 11,5 миллиард долларға жеткен.

«KAZ Minerals» компаниясының қаржыландырылуы осы жылдың аса үлкен келісімі болды. ERG компаниясымен несие келісімдері жаңғыртылып, «Самұрық-Қазына» қорымен және оның еншілес ұйымдары – Атырау мұнай өңдеу зауыты, «Қазақстан темір жолы» ұлттық компаниясы және «Қазтрансгаз» акционерлік қоғамымен бірқатар несиелік келісім іске асырылды.
Сонымен қатар Қазақстан Президентіне ВТБ банкінің жобалық қаржыландыру, соның ішінде жасыл энергетика бағытындағы жұмыстарының перспективті бағыттары туралы ақпарат берілді.
Қасым-Жомарт Тоқаев Андрей Костинді жоғары мемлекеттік награда – «Достық» орденін алуымен құттықтады.
///Қасым-Жомарт Тоқаевқа үкіметтік комиссияның Жамбыл облысы Қордай ауданындағы Масаншы, Қаракемер, Сортөбе, Ауқатты және басқа да ауылдардың тұрғындарымен өткізген кездесу қорытындысы бойынша мәлімет берілді.
Қазақстан Президенті елдегі тұрақтылықты, ұлттар мен этностар арасындағы бірлік пен ынтымақтастықты сақтауға бағытталған шаралар қабылдау үшін бірқатар нақты тапсырма берді.
Кездесу барысында Жамбыл облысындағы дүнген қауымының жергілікті қазақ қауымдастығымен араласуына, қазақ тілін үйренуіне, мемлекеттік органдарға құрметпен қарауына қатысты мәселелерге баса мән берілді.
 

///Мемлекет басшысы өз үндеуінде Қ.Келімбетовті Ұлттық банк төрағасы лауазымынан босату туралы шешім қабылданғанын мәлімдеді. Қазақстан Республикасы Конституциясының 44-бабының 4-тармағына, 55-бабының 2-тармақшасына сәйкес, Нұрсұлтан Назарбаев  Ұлттық банк төрағасы лауазымына Президенттің көмекшісі қызметін уақытқа атқарушы – Президент Әкімшілігінің Әлеуметтік-экономикалық мониторинг бөлімінің меңгерушісі Данияр Ақышевты тағайындауға келісім беру жөнінде Парламент Сенатына өтініш жолдады.
Нұрсұлтан Назарбаев Д.Ақышевтың біліктілігін және мол тәжірибесі бар екенін атап өтті.
Ол Қазақ мемлекеттік басқару академиясын үздік бітірген. 18 жылдан астам уақыт Ұлттық банкте еңбек етті, соның жеті жылында төрағаның орынбасары болды. Қазіргі уақытта Президент Әкімшілігінде қызмет істейді, еліміздегі ахуал мен экономикалық мәселелерді жан-жақты зерделей біледі, – деді Мемлекет басшысы.
Қазақстан Президенті Ұлттық банк басқару жүйесінің, әсіресе мемлекеттік қаржыны басқарудың маңызды элементі болып саналатынын айтты.
Қазір банкке және ұлттық валюта – теңгеге деген сенім азайды, бұған жол беруге болмайды. Елде теңге өтімділігінің тапшылығы сезіледі, экономиканы несиелеу көлемі төмендеуде. Бұлар – төмен көрсеткіштер, оларды түзету үшін жұмыс істеу керек. Д.Ақышевтың білімі мен тәжірибесі оған осы міндетті атқаруға септігін тигізетініне сенімдімін. Парламент Сенатынан елдің қаржы жүйесінің игілігі үшін менің осы шешімімді қолдауды сұраймын, – деді Нұрсұлтан Назарбаев.
Мемлекет басшысы отандық экономиканың жағдайына бірқатар факторлар ықпал ететінін айтты. Олардың қатарында  негізгі экспорттық тауарлар бағасының төмендеуін, әлемдегі геосаяси жағдайды, сондай-ақ Қытайдағы экономикалық ахуалды атауға болады.  
Біз бұл қатердің бәрін еңсереміз, ол үшін қажетті мүмкіндіктер бар, жоспарлар әзірленген. Қазақстанның мемлекеттік қарызы төмен деңгейде. ІЖӨ-нің 40 пайызы көлемінде резервтеріміз бар, егер соны тиімді пайдаланатын болсақ, экономиканың дамуын жалғастыра аламыз және  халықтың әлеуметтік көңіл-күйінің нашарлауына жол бермейміз. Біз жүргізіп жатқан индустрияландыру және «Нұрлы жол» инфрақұрылымдық бағдарламасы сыртқы теріс ықпалдардың әсерін азайтуға бағытталған. Барлық өнеркәсіптік ірі кәсіпорындарға тағы да сөз арнай отырып, жұмыс орындарын сақтауды қамтамасыз етуге шақырамын,  – деді Қазақстан  Президенті.

/// 
Мемлекет басшысы сапар аясында Ядролық қауіпсіздік жөніндегі саммитке қатысады. Сондай-ақ бірқатар екіжақты кездесулер жоспарланған. 



///Мемлекет басшысы кездесуде Сыртқы істер министріне Шанхай ынтымақтастық ұйымына мүше мемлекеттер басшыларының кеңесіне және «ЭКСПО-2017» халықаралық көрмесінің ашылуына қатысуға келгені үшін алғыс айтты.
Нұрсұлтан Назарбаев Иранда өткен сайлауда қазіргі Президент Х.Руханидің жеңіске жеткені туралы хабарды ризашылықпен қабылдағанын атап өтті.   
– Мені ислам әлемінде орын алып отырған қарама-қайшылықтар қатты алаңдатады. Өзара түсіністік пен сенім тезірек орнайды деп үміттенемін, – деді Нұрсұлтан Назарбаев.  
Сыртқы істер министрі Қазақстан Президентіне қонақжайлық көрсеткені үшін ризашылығын білдірді.
– Елдеріміз арасындағы қарым-қатынастар жоғары деңгейде. Әсіресе Сіздің және Иран Президентінің өзара жасаған сапарларыңыздың арқасында қарқынды дамуда, – деді М.Зариф.   
Сондай-ақ, М.Зариф Қазақстанның БҰҰ Қауіпсіздік Кеңесінің тұрақты емес мүшесі болып сайлануымен құттықтады. 

//////Басқосуда Мемлекеттік хатшы Елбасының «Қазақстанның Үшінші жаңғыруы: жаҺандық бәсекеге қабілеттілік» атты Қазақстан халқына Жолдауына сәйкес инновациялық қызмет нәтижелері өндіріске енгізілуге тиіс екенін және бұл әл-Фараби атындағы ғылым мен техника саласындағы мемлекеттік сыйлықты беруге қойылатын талаптардың бірі болып табылатынын атап өтті.
Мемлекет басшысы «Болашаққа бағдар: рухани жаңғыру» атты бағдарламалық мақаласында атап өткендей, біз ашық болып, ең озық жетістіктерді бойға сіңіре білуіміз қажет.
Қазақстан Республикасының әл-Фараби атындағы ғылым мен техника саласындағы мемлекеттік сыйлығы – ғылым мен техника қайраткерлерінің қоғам мен мемлекет алдындағы еңбегінің жоғары деңгейде мойындалуының белгісі.
Қазақстан Республикасының әл-Фараби атындағы ғылым мен техника саласындағы 2017 жылғы мемлекеттік сыйлығына үміткерлерден 24 жұмыс келіп түсті. Секциялардың ұсынымдары мен мемлекеттік ғылыми-техникалық сараптама қорытындылары қаралды.
Комиссия отырысының қорытындысы бойынша Қазақстан Республикасының  әл-Фараби атындағы ғылым мен техника саласындағы мемлекеттік сыйлығын алуға ұсынылған жұмыстардың алдын ала іріктеуден өткен тізбесі бекітілді. Бұл тізбе қоғамда кеңінен талқылау үшін «Егемен Қазақстан» мен «Казахстанская правда» газеттерінде жарияланады.  
Секциялар жетекшілеріне екінші кезеңде комиссия отырысында айтылған ұсыныстарды, бұқаралық ақпарат құралдарындағы талқылауларды  ескере отырып, алдын ала іріктеуден өткен жұмыстарды қарау тапсырылды.
Әл-Фараби атындағы ғылым мен техника саласындағы 2017 жылғы мемлекеттік сыйлықтың ақшалай мөлшері – 18,6 миллион теңге.
///Мемлекет басшысы жиынға қатысушыларға Президент Әкімшілігінің жаңа Басшысы Қырымбек Көшербаевты таныстырды.
– Қырымбек Елеуұлын бәріңіз жақсы білесіздер. Ол елімізге белгілі, танымал азамат. Қырымбек Елеуұлы – түрлі басқару орталықтарында жауапты қызмет атқарған тәжірибелі басшы. Мемлекетіміздің даму жағдайын жақсы біледі. Тапсырылған жұмыстардың бәрін жоғары деңгейде атқарады деп сенемін, – деді Қасым-Жомарт Тоқаев.
Мемлекет басшысы Президент Әкімшілігінің халықтың әл-ауқатын арттыру ісінде маңызды рөл атқаратынын атап өтіп, оның қызметінің негізгі басымдықтарын белгілеп берді.
– Біз сайлауалды тұғырнаманың іс-қимылдар жоспары мен басқа да маңызды бағдарламаларды жүзеге асыруға кірісеміз. Президент Әкімшілігі барлық бастамалардың, бағдарламалар мен стратегиялардың мүлтіксіз орындалуына жауап беретініне көңіл аударғым келеді, – деді Мемлекет басшысы.
Кеңес қорытындысы бойынша Қазақстан Президенті бірқатар нақты тапсырма берді.

/// 
Іс-шараны ашқан Нұрсұлтан Назарбаев жапон тарапымен шағын және кеңейтілген құрамда жүргізілген келіссөздердің жемісті болғанына тоқталды. Екі елдің қарым-қатынасына қатысты барлық мәселелер, өңірлік және халықаралық проблемалар талқыланды.
Мемлекет басшысы Жапонияның жоғары технологиялар державасы болып саналатынын да атап өтті.  
Жапония әлемде ішкі жалпы өнім көлемі жөнінен үшінші орын, экспорт жөнінен төртінші және адам капиталын дамыту индексі бойынша оныншы орын алады. Қазақстан мен Жапония – стратегиялық серіктестер, біз өте жоғары деңгейде экономикалық байланыс орнаттық. Елдеріміздің арасындағы тауар айналымы соңғы 7 жылда шамамен 10 миллиард доллар болды. Қазақстанда бүгінде жапон капиталының қатысуымен 50-ге жуық кәсіпорын жұмыс істейді, олардың қатарында «Toyota», «Marubeni» және басқа компаниялар бар, – деді  Нұрсұлтан Назарбаев.
Қазақстан Президенті қазіргі уақытта құны шамамен 72 миллион доллар болатын перспективалы инвестициялық жобалар жөнінде келіссөздер қызу жүргізіліп жатқанына да назар аударды.
Солардың қатарында этанол өндірісі, онкологиялық аурулар диагностикасы орталығын құру, «Тойотаның» жаңартылған моделін шығару, терминал құрылысы және басқалары бар. Біз сіздердің серіктестік пен өзара инвестицияны жалғастыруға деген ықыластарыңызды жоғары бағалаймыз. Әлбетте, атом энергетикасы біздің ынтымақтастығымыздың маңызды бағыты болып қала береді. Біз әлемдік нарыққа, соның ішінде Жапония нарығына мейлінше жете өңделген уран өнімдерін жеткізуге мүдделіміз, – деді Мемлекет басшысы.
Бүгінгі іс-шара аясында екі ел компаниялары арасында 10-нан аса коммерциялық құжатқа қол қойылатыны атап өтілді. Қазақстан Президенті осы құжаттарды жүзеге асыру ынтымақтастыққа жаңа серпін беріп, экономикамызды әртараптандыру ісіне өз үлесін қосады деп үміттенетінін жеткізді.
Нұрсұлтан Назарбаев жапон компанияларының индустрияландыру және инфрақұрылымдық даму бағдарламаларына, Астанадағы «ЭКСПО-2017» халықаралық көрмесіне, «Астана» халықаралық қаржы орталығының жұмысына, сондай-ақ экономиканың негізгі активтерін кең ауқымды жекешелендіру ісіне атсалысу перспективаларына қатысты мәселелерге де арнайы тоқталды.
Сөзінің соңында Мемлекет басшысы осындай іскерлік кездесулер мен бизнес форумдары екі ел кәсіпорындары арасында жаңа келісімшарттар жасау үшін жақсы мүмкіндіктерге жол ашатынына сенім білдірді.
Жапония Премьер-министрі өз сөзінде  форумға қатысушыларды іс-шараның ашылуымен құттықтады. С.Абэ Қазақстан жүргізіп жатқан экономиканы әртараптандыру, шағын және орта бизнесті дамыту, қолайлы инвестициялық ахуал қалыптастыру ісі екіжақты серіктестікті өрістету үшін берік негіз болатынын атап өтті. Жапония компанияларының шет елдерде өндірістер құру жөнінен жеткілікті тәжірибесі бар, сол арқылы жұмыс орындарык көбейту және білікті кадр даярлау ісіне үлес қосып келеді. 


/// 
Кездесу барысында Бес институционалдық реформаны жүзеге асыру аясындағы заң шығару қызметі талқыланды.
Сондай-ақ Мемлекет басшысы М.Алтынбаевты 70 жылдық мерейтойымен құттықтады және Тәуелсіздік күні қарсаңында І дәрежелі «Барыс» орденімен марапаттады. 

///Мемлекет басшысы Қасым-Жомарт Тоқаев аса көрнекті композитор һәм жұртқа танымал әнші, Мемлекеттік сыйлықтың иегері, Қазақстанның халық әртісі Ескендір Өтегенұлы Хасанғалиевтің дүниеден өтуіне байланысты оның отбасы мен жақындарына көңіл айтып, жеделхат жолдады.
"Ескендір Өтегенұлын халқымыз қоңыр дауысты әнші және жан тебірентерлік әндер шығарған композитор ретінде өте жақсы көрген еді. Ұзақ жылғы шығармашылық жолында жемісті еңбек етіп, отандық музыка өнерінің дамуына зор үлес қосты. Халқымызға 200-ге жуық ән, романс және хорға арналған шығармаларын тарту етті. Әсіресе, «Атамекен», «Анаға сәлем», «Есіңе ал», «Айналайын», «Әдемі-ау», «Гүлсезім» және басқа да тамаша туындылары көрермен тарапынан жоғары бағасын алды. Халқымыздың сүйіспеншілігі мен айрықша құрметіне бөленді. Еліміздің өнері мен мәдениетін өркендетуге атсалысып, соңына жарқын із қалдырған Ескендір Өтегенұлының бейнесі ұмытылмайды, есімі халқымыздың жадында сақталады", – делінген жеделхатта.
///Кездесу барысында Қазақстан мен Жапония арасындағы қазіргі қарым-қатынастың ахуалы және оны алдағы уақытта қарқынды дамыту перспективалары талқыланды.
Нұрсұлтан Назарбаев екі елдің түрлі саладағы өзара іс-қимылына, соның ішінде Жапонияның Астанада өтетін Әлемдік және дәстүрлі діндер көшбасшыларының съезіне тұрақты түрде қатысып келе жатқанына тоқталып, бұл елмен халықаралық қауіпсіздікті қамтамасыз ету, атап айтқанда, ядролық қаруды таратпау және қарусыздану саласында сенімді серіктестік орнағанын айтты.
Қазақстан Президенті жаһандық қақтығыстарды реттеуге және өңірдің тұрақты дамуына ықпал етуге Жапонияның баға жетпес үлес қосқанын атап өтті. Бұдан бөлек, Нұрсұлтан Назарбаев 2017-2018 жылдары еліміз БҰҰ-ның Қауіпсіздік кеңесінің тұрақты емес мүшесі ретінде жауапты миссия атқару барысында ядролық қарусыз әлем қалыптастыру, энергетика, азық-түлік және су қауіпсіздігі мәселелерін шешуге бағытталған шараларды қолға алатынын жеткізді.


///
	Авторлардың ойлары бойынша, кинофильмнің басты көркемдік мақсаты Астананың жарқын және серпінді дамуын көрсету болып табылады.

	Қазақстанның кинематографистерімен бірлесіп түсірілген фильмнің авторлары - Егор Михалков-Кончаловский мен Алексей Голубев. Кинофильмді түсіру процесіне Қазақстан, Ресей, Украина, Грузия, Беларусь және АҚШ-тың актерлер, режиссерлер, операторлар, музыканттар интернационалдық ұжымы қатысты. Киноальманах үшін қаладағы жылдың төрт маусымы  қамтыла отырып, Астананың 500-ден аса көрінісі түсірілген.
///Нұрсұлтан Назарбаев Әзербайжанның тұңғыш президенті Гейдар Әлиевтің кезінде басталған Каспийдің құқықтық мәртебесін реттеу үдерісі бүгінде тиісті Конвенцияға қол қою арқылы өзінің логикалық мәресіне жеткенін атап өтті.
Қазақстан Президенті кеше өңірдегі барлық елдер, соның ішінде Әзербайжан үшін жаңа көлік-логистикалық мүмкіндіктер беретін елеулі оқиға – Құрық порты мультимодальды хабының ашылғанын айтты.
– Біз бүкіл Қазақстан арқылы жүріп өтетін темір жол және 6 автомобиль жолын салдық. Соның ішінде екі жол Қытаймен шекарада орналасқан. Тынық мұхитының Ляньюньган портында логистикалық терминал тұрғызып, бүкіл Қазақстан арқылы өтетін заманауи автобан салдық, – деді Мемлекет басшысы.
Ильхам Әлиев Нұрсұлтан Назарбаевты Каспийде мультимодальды хабтың ашылуымен, сондай-ақ Қазақстанның қарқынды дамып келе жатқанын көрсететін зор жетістіктермен құттықтады.
– Мен бауырлас Қазақстан жеріне тағы да келгеніме қуаныштымын. Маңғыстау өңірі бізге тарихи жағынан да, географиялық тұрғыдан да жақын. Құрық портының жаңа мүмкіндіктері ынтымақтастығымызды одан әрі нығайта түседі, – деді Әзербайжан Президенті.
И.Әлиев биылғы мамыр айында көлік легі интеграциясын толық қамтамасыз ететін Аляк портының ашылғанын атап өтіп, екі елдің транзит мүмкіндігін пайдаланудың саяси және экономикалық тиімділігіне тоқталды.
– Каспий сыртқы көлік күре тамырына айналды. Көптеген күрделі мәселелер жөнінде келісімге қол жеткізу ісіндегі Сіздің рөліңізді ерекше атап өткім келеді. Біз Конвенцияның барлық ережелерінің орындалуына, Каспий теңізінің өңір тұрақтылығын әрі қарай да қамтамасыз ете беруіне ұмтылатын боламыз, – деді Әзербайжан Республикасының Президенті.


///Қазақстан Президенті Ұлттық биотехнология орталығындағы отандық ғалымдардың зерттеу жұмыстарымен танысты. Орталық қызметкерлері Мемлекет басшысына ДНҚ жасанды синтез жолымен әзірленген және жұқпалы коронавирус ауруының жаңа түрін жылдам анықтауға мүмкіндік беретін полимеразды тізбекті реакция (ПЦР) негізіндегі тест жүйесін таныстырды. Аталған тест жүйесі шетелдік диагностикалық құрал-жабдықтармен салыстыру кезінде өзінің жоғары сезімталдығын көрсеткен.
Қазіргі уақытта Қазақстанның биологиялық қауіпсіздігін қамтамасыз ету қажеттігін және COVID-19 вирусының әртүрлі климаттық жағдайларға бейімделу қабілетін ескере отырып, Ұлттық биотехнология орталығы мен Биологиялық қауіпсіздік проблемалары жөніндегі ғылыми-зерттеу институтының ғалымдары коронавирусқа қарсы вакцина жасау бойынша бірлескен жұмыстарын бастап кетті.
Қасым-Жомарт Тоқаев биолог ғалымдардың еңбегін жоғары бағалап, Қазақстан ғылымының құзыретін арттыру үшін отандық әзірлемелердің маңыздылығын атап өтті.
– Шын мәнінде, бұл зертхана Қазақстан үшін бірегей саналады. Біз сіздердің ғылыми жұмыстарыңызға зор үміт артамыз. Қажетті көмек беріледі. Вирус пен оның таралуы биологиялық лабораториялардың, медициналық және санитарлық қызметтердің жұмыстарына мемлекеттің ерекше көңіл бөлуі тиіс екенін көрсетті, - деді Мемлекет басшысы.

Президент карантин талаптарын сақтау қажеттігі жайында айтты.
– Мен азаматтарымызды карантин режимін сақтауға шақырамын. Бірақ, ешқандай дүрбелең туғызуға болмайды. Өйткені, індет ежелден оптимизм мен өмірге құштарлық салтанат құрған, адамдардың жігері мұқалмайтын жерлерді айналып өтеді. Сонымен қатар кімде-кім депрессияға түсіп, қайғыға салынатын болса, инфекция да соған үйір болады. Сондықтан бәріміз бірге болуымыз керек. Ал ауырғандарға келетін болсақ, оларды ешқандай да шеттетпейміз. Барлық қажетті емдеу шаралары жүргізіледі. Біз оларға да, карантинде жатқан азаматтарға да қамқорлық жасаймыз, - деді Мемлекет басшысы.

Президент Төтенше жағдай жөніндегі мемлекеттік комиссияның отырысында ауқымды іс-қимылдар жоспары жарияланғанын атап өтті. Ол бойынша халыққа, оның ішінде, бизнес өкілдеріне қаржылай көмек беріледі.
- Салықтық жеңілдіктер мен кредит жүктемелерін төмендету шараларын есептемегенде, дағдарысқа қарсы жұмсалатын қаржының жалпы көлемі 10 миллиард доллардан асады. Бұл - бұрын-соңды болмаған сома. Біздің алдымызда қазір осы қаражатты өте тиімді жұмсау міндеті тұр. Біз осы бағыт бойынша жұмыс істейміз. Жағдай бақылауда, азаматтар мемлекеттің қамқорлығын сезінуде. Бұл - біздің жұмысымыздың негізгі басымдығы, - деп қорытындылады Қасым-Жомарт Тоқаев.
Орталық жұмысымен танысу барысында Білім және ғылым министрі Асхат Аймағамбетов, Денсаулық сақтау министрі Елжан Біртанов, сондай-ақ, Ұлттық биотехнология орталығының бас директоры Ерлан Раманқұлов баяндама жасады.
Бұған дейін отандық ғылыми ұйымдар қысқа мерзім ішінде құс тұмауы мен доңыз тұмауына, нодулярлы дерматитке және бруцеллезге қарсы вакциналар әзірлеген болатын. Жалпы вакцинаның 28 түрі жасалып және диагностикалық тест жүйесінің технологиялары әзірленді. Мұның кейбірі шетелдерге шығарылады.
 

















///Құрметті отандастар!
Баршаңызды Ұлы Отан соғысындағы Жеңістің 75 жылдығымен шын жүректен құттықтаймын!
Бұл мерейлі мереке қанқұйлы жауды күйрете жеңіп, туған жерін қорғап қалған әкелеріміз бен аталарымыздың өшпес ерлігін дәріптейді.
Қазақстандықтар қиын-қыстау кезеңде батырлық пен жанқиярлықтың жарқын үлгісін көрсетті. Майданға аттанған 1 миллион 200 мың азаматымыздың жартысы елге оралған жоқ.   
Талғат Бигелдинов, Сергей Луганский, Леонид Беда, Әлия Молдағұлова, Мәншүк Мәметова, Иван Павлов, Бауыржан Момышұлы, Сағадат Нұрмағамбетов, Мәлік Ғабдуллин, Хиуаз Доспанова, Рақымжан Қошқарбаев және басқа даңқты батырларымыздың есімдері мәңгі есте сақталады.        
Соғыс жылдарында Қазақстанға көшірілген жүздеген өндірістік және өнеркәсіптік кәсіпорындарда мыңдаған отандасымыз еңбек етіп, Ұлы Жеңісті жақындатуға үлес қосты. Әрбір он оқтың тоғызы Қазақстанда өндірілген қорғасыннан құйылды. Ауыл халқы жауынгерлерді азық-түлікпен қамтамасыз ету үшін аянбай тер төкті.  
Біз ержүрек аға буынның алдында мәңгі қарыздармыз. Олардың қайсарлығы мен төзімділігінің, табандылығы мен  патриоттығының арқасында бейбіт заманда өмір сүріп, жарқын болашағымызға жол аштық.
Биыл мереке күні өзгеше ахуалға тұспа-тұс келсе де майдангерлердің ешбірі елеусіз қалған жоқ.
Ардагерлерімізге мықты денсаулық және бақ-береке тілеймін!
Елімізде әрдайым бейбітшілік пен тыныштық болсын!
 
 
///
	 

	Мемлекет басшысы жиналған қауымды келе жатқан Астана күнімен құттықтады және осы мерекеге орай Астана мен бүкіл Қазақстан тағы бір құнды сыйлыққа – Ұлттық музейге ие болғанын айтты

	- Музейдің ашылуы арқылы Қазақ елі сәулетті архитектуралық кешенін құру аяқталады. Тәуелсіздік сарайы және көкке ұмсынған Стелла, Бейбітшілік және келісім сарайы, Әзірет Сұлтан мешіті және Ұлттық өнер университеті, енді міне Ұлттық музей – бұлар біздің халқымыздың мәңгілік құндылықтарының архитектуралық көрініс табуы, - деді Нұрсұлтан Назарбаев.

	Қазақстан Президенті Ұлттық музей ғимаратында халықтың өткені, қазіргісі және болашағының терең символизмі бейнеленгенін атап өтті.

	- Бұл ашықтық, дәстүрге адалдық және инновацияға ұмтылыс. Сәулеткерлік шешімде мәңгілік классика мен креативті модерн синтезі айшықталған. Бұл тарихи дәуірлердің сабақтастығын айрықша таныта түседі, - деді Мемлекет басшысы.

	Нұрсұлтан Назарбаев ұлы көшпелілер өркениетінің лайықты мұрагері бола отырып, қазіргі Қазақстан алдына әлемдегі ең дамыған елдердің отыздығына кіру сынды биік мақсат қойып отырғанын айтты. 

	- Біз экономика дамуының жоғары қарқынын көрсетіп отырмыз. Қазақстандықтардың әлеуметтік әл-ауқаты артып келеді. Еліміздің халықаралық беделі нығая түсуде. Қазақстандықтардың қазіргі буыны бабаларымыздың біртұтас, қуатты және әлемде сыйлы мемлекет болу турасындағы сан ғасырлық арманын жүзеге асырды.  Біз жаңа Қазақстанды нығайта отырып, өзіміздің тарихи миссиямызды лайықты атқарамыз, - деді мемлекет басшысы.

	Қазақстан Президенті жаңа музейдің тарихты таныту және еліміз туралы терең білімді сіңіру орталығына ғана емес, белгілі мәдени және ғылыми мекемеге айналатынына сенім білдірді.

	– Ұлттық музей ғылыми және рухани орталыққа айналады, біздің Қазақстан жолының барлық ілгері жетістіктерін танытады, архитектуралық өлшеммен алғанда, музей ғимараты қазірдің өзінде Ресейдің Эрмитажымен, Францияның Луврымен, Американың Метрополитен музейімен бірге әлемнің ірі экспозициялары ондығының қатарында тұр, – деп атап өтті Нұрсұлтан Назарбаев.

	Мемлекет басшысы соңында музейдің қыш кітабына естелік қолтаңба қалдырды, Астана залын, Тәуелсіз Қазақстан залын, сондай-ақ алтын, ежелгі және орта ғасырлар тарихы, этнография және осы заманғы өнер залдарын аралап көрді.

	Ұлттық музейдің көрме залдары, қоймалар және жұмыс лабораториялары 74 мың шаршы метрден астам көлемді қамтиды. Музейдің экспозициясын жасақтау кезінде әлемдік музейтану мен жаңа технологияның ең озық әдістемелері қолданылды. Музейде Қазақстанның ежелгі дәуірден қазіргі күнге дейінгі археологиялық, этнографиялық, тарихи-мәдени ескерткіштері жинақталған.   





///Мемлекет басшысы Қасым-Жомарт Тоқаевтың атына Арыс қаласында болған қайғылы оқиғаға байланысты Түркия Республикасының Президенті Реджеп Тайип Ердоғанның көңіл айту жеделхаты келіп түсті.
«Түркістан облысы Арыс қаласындағы әскери бөлімшедегі оқ-дәрі қоймасында болған жарылыс салдарынан адамдардың зардап шеккендері туралы ақпаратты зор күйзеліспен қабылдадым. Қазақстан халқының ауыр қайғысына ортақ екенімізді білдіремін. Түрік халқының және жеке өзімнің атымнан қымбатты бауырым Сізге, бауырлас қазақ халқына,  қаза болғандардың жақындарына қайғырып көңіл айтамын», – делінген жеделхатта.
Түркия Президенті зардап шеккендердің тезірек сауығып кетуіне тілектестік білдірді. 
///Жиында Қазақстан азаматтығын беру мәселелері қаралды.
Тиісті Жарлыққа Мемлекет басшысы қол қойғаннан кейін елімізге таяу және алыс шетелдерден келген түрлі этностың 640 өкілі Қазақстан азаматы атанады.
Мемлекеттік хатшы тәуелсіздік алған сәттен бері Қазақстан азаматы болуға ниет білдірген адамдар санының жылдан жылға көбейіп келе жатқанын атап өтті. Осы кезең ішінде еліміздің халықаралық беделі өсті. Бұл – Қазақстан Президентінің басшылығымен қол жеткізілген әлеуметтік-экономикалық тұрақтылықтың, этносаралық келісімнің, орнықты дамудың жемісі.
Мемлекеттік хатшы Мемлекеттік рәміздер күні қарсаңында еліміздің азаматтары жаңа қазақстандықтарды ерекше ықыласпен қарсы алатынын айтып, оларға бақытты өмір және Қазақстанның игілігі жолындағы жұмыстарына табыс тіледі.  
Гүлшара Әбдіқалықова олардың Қазақстан Республикасының лайықты азаматтары болып, егемен еліміздің одан әрі дамуы мен өркендеуіне өз үлестерін қосатынына сенім білдірді.
Комиссия отырысының қорытындысы бойынша тиісті шешімдер мен ұсынымдар қабылданды. 
///Мемлекет басшысына «Астана» халықаралық қаржы орталығының елдегі қаржы нарығын дамыту, инвесторлар мен қаржы қызметтері тұтынушыларының құқықтары мен мүдделерін қорғау және АХҚО алаңында сауда-инвестициялық ынтымақтастық бойынша атқарылатын жұмыс жоспары туралы баяндалды.
Қасым-Жомарт Тоқаев дағдарыстан кейін экономиканы қайта қалпына келтіру кезінде АХҚО-ның алдына қойылған міндеттерді тиімді іске асырудың маңыздылығына тоқталды.
Осы орайда Қазақстан Президенті инвестиция тарту және мемлекеттік активтерді жекешелендіру барысында, қор нарығын дамытуда АХҚО әлеуетін белсенді пайдалануды тапсырды. Ал шаруашылық дауларды шешуде АХҚО соты мен төрелік орталығына бизнестің қолжетімділігін қамтамасыз ету тиіс.
Сонымен қатар Президент АХҚО инвестициялық салық резиденттігі бағдарламасын ілгерілету үшін Сыртқы істер министрлігі мен мемлекетіміздің шетелдегі өкілдіктерінің бірлескен жұмыстарын жандандыру қажеттігін атап өтті.
Кездесу барысында Қайрат Келімбетов Орталықтың экожүйесі толық қалыптасқанын, карантин шаралары кезінде оның тұрақты жұмыс істегенін баяндады.
Сондай-ақ Қайрат Келімбетов Қасым-Жомарт Тоқаевқа Қазақстанда алғаш рет АХҚО алаңында бұрын-соңды болмаған қаржы құралдары енгізілгені, атап айтқанда, юаньмен көрсетілген облигациялар шығарылып, облигацияның исламдық баламасы – сукуктың кросс-листингі өткізілгені туралы айтты. 
Кездесу соңында Мемлекет басшысы «Астана» халықаралық қаржы орталығын одан әрі дамыту бойынша бірқатар нақты тапсырма берді.


/// 
Кеңеске Премьер-Министр К.Мәсімов, Президент Әкімшілігінің басшысы Н.Нығматулин, салаға жетекшілік ететін ведомстволар мен ұйымдардың басшылары қатысты.
Кездесу барысында көмірсутек шикізатының әлемдік бағасының тұрақсыздығы жағдайындағы мемлекеттің энергетика саясатының аспектілері қаралды.
Сонымен қатар, Қазақстанның оңтүстік өңірлерін қысқы маусымда газбен қамтамасыз ету, энергия көздерін тасымалдау саласындағы қызметті оңтайландыру және инфрақұрылымын дамыту мәселелері талқыланды.
Мемлекет басшысы кездесу қорытындысы бойынша бірқатар нақты тапсырма берді. 

///Қазақстан Президентіне Маңғыстау облысының қоғамдық-саяси ахуалы мен әлеуметтік-экономикалық жағдайы, аймақтағы коронавирусқа қарсы күрес шаралары және Жаңаөзен қаласын кешенді дамыту жоспарының орындалу барысы жайында баяндалды.
Серікбай Трұмов Қасым-Жомарт Тоқаевқа облыс экономикасын әртараптандыру,  өңдеу өнеркәсібі мен туризм, көлік-логистика бағыттарын дамыту, ауылшаруашылығы саласындағы шағын несиелеуді қолдау шаралары туралы айтты.
Мемлекет басшысы өңірдегі қоғамдық-саяси жағдайдың тұрақтылығын қамтамасыз ету, өндірісті дамыту мен аймаққа инвестиция тарту, туризм саласындағы жобаларды жүзеге асыру және коронавирус індетіне қарсы күрес жөнінде бірқатар тапсырма берді.    

///Қасым-Жомарт Тоқаев Ақмола облысына жұмыс сапары барысында керамикалық тас пен кірпіш өндіретін «Astana Ceramic» жауапкершілігі шектеулі серіктестігінің жұмысымен танысты.
Президентке аталған жобаға мемлекет тарапынан көрсетіліп жатқан қолдау шаралары туралы айтылып, құрылыс материалдарын өндіру технологиясы таныстырылды.
Ақмола облысының әкімі Ермек Маржықпаев Қасым-Жомарт Тоқаевқа өңірдегі құрылыс индустриясының дамуы және Жұмыспен қамту жол картасының жүзеге асырылуы жайында баяндады.
Мемлекет басшысы аймақтағы құрылысты сапалы салудың, барлық инфрақұрылымдық жобалар мен әлеуметтік маңызы бар нысандарды жөндеу жұмыстарының маңыздылығын атап өтті.









///Қазақстан Президенті Шанхай ынтымақтастық ұйымы 16 жылдағы даму тарихында халықаралық тұрғыдан мойындалып, көп салалы өзара іс-қимылдың тиімді басқосуына айналғанын атап өтті.
– Аймақтық қауіпсіздікті нығайту, елдеріміз арасындағы  экономикалық өзара іс-қимылды ілгерілету және мәдени-гуманитарлық ынтымақтастықты кеңейту жолында ауқымды жұмыс атқарылды. Шарттық-құқықтық база қалыптасты. Ұйымның берік институционалдық негізі жасалып, аймақтық және жаһандық ықпалы артып келеді, – деді Нұрсұлтан Назарбаев.
Қазақстан Президенті Астана саммиті ұйымның жаңа тарихына бастау болып отырғанына тоқталды.  
– Бұл отырыс алты тарапты форматта соңғы рет өтіп отыр. Бүгін біз Үндістан Республикасы мен Пәкістан Ислам Республикасын қабылдау рәсімін аяқтап, оларға ШҰЫ-ның мүше-мемлекеті мәртебесін беру жөніндегі шешімге қол қоямыз. Жаңа мүшелерді қабылдау ұйымның дамуына зор серпін беріп, оның халықаралық беделінің артуына септігін тигізеді, – деді Мемлекет басшысы.
Нұрсұлтан Назарбаев бүгінде Шанхай ынтымақтастық ұйымының жұмысында геосаясаттағы кейінгі үрдістер мен әлемдік экономикадағы негізгі трендтер ескеріліп отыратынын атап өтті.  
– Басты мақсаттарға біртіндеп қол жеткізу және барлық бірлескен шешімдерді тиімді іске асыру үшін  жүйелі жұмыс жүргізілуде. Тұрақтылық пен қауіпсіздікке төнген жаңа қауіп-қатерлерді еңсеру мәселелеріне ерекше назар аударылады. Атап айтқанда, осы саммит аясында Халықаралық терроризмге қарсы бірлескен іс-қимыл туралы мәлімдеме қабылдап, Экстремизмге қарсы іс-қимыл жөніндегі конвенцияға қол қою жоспарланып отыр.  Бұл Шанхай ынтымақтастық ұйымының осы жаһандық зұлматпен күресуге қосқан елеулі үлесі болмақ, – деді Қазақстан Президенті. 







///Мемлекет басшысы Үндістанның Премьер-Министрімен кездесу барысында екі ел арасындағы қарым-қатынас өзара құрмет пен сенімге негізделгенін атап өтті.  
– Үндістанның Шанхай ынтымақтастық ұйымына мүше болу үдерісі осыдан 12 жыл бұрын басталды. Ертең Үндістан да осы ұйымның толық құқылы мүшесі болады. Үндістан сияқты мықты елдің қатарымызға қосылуы бірлесіп шешетін мәселелер аясын кеңейтуге мүмкіндік береді, – деді Нұрсұлтан Назарбаев.  
Мемлекет басшысы Қазақстан мен Үндістан экономиканың түрлі саласында өзара іс-қимылдың жүзеге аса қоймаған орасан зор әлеуетіне ие екенін атап өтті.
Үндістанның Премьер-Министрі  Нұрсұлтан Назарбаевқа қонақжайлық көрсеткені үшін ризашылығын білдірді.
–2015 жылы Қазақстанға алғаш рет келгенімде Сіздің Астананы дамыту жөніндегі көзқарасыңызға, Қазақстанның жалпы экономикалық ілгерілеуіне тәнті болдым, – деді Нарендра Моди.  
Кездесу соңында тараптар өзара іс-қимылдың өзекті мәселелері жөнінде пікір алмасты.
 


///Қасым-Жомарт Тоқаев өзінің Атырау облысына жасаған жұмыс сапарын «Жігермұнайсервис» ЖШС-нен бастады.
Президент роботты дәнекерлеу әдісін пайдалана отырып, мұнай металл құрастырылымдарын шығаратын мұнай сервисі кәсіпорнының жұмысымен танысты.
Компанияның көрсететін қызметтерінің тізіміне бұрғылау және мұнай кәсіпорнының құрал-жабдықтарын дайындау, мұнай-газ кен орындарын орналастыру жұмыстары кіреді. 











///
	 

	Концертте ҚазҰӨУ-дің мектеп оқушылары мен дүние жүзіне табысты гастрольдік сапармен шығып жүрген студенттік ұжымдары әлемдік музыка өнері классиктері мен қазақ халық композиторларының шығармаларын орындады.

	Сонымен қатар университет ректоры, ҚР халық әртісі А.Мұсақожаева мәртебелі қонақтарды халықаралық конкурстарда жүлделі орындар алып жүрген студенттердің және оқытушылардың көрмеге қойылған жұмыстарымен таныстырды.

///Отырыста Қазақстан Республикасы Мемлекеттік рәміздерінің 25 жылдығын мерекелеуге арналған іс-шаралар жоспарының орындалу барысы туралы Мәдениет және спорт министрлігінің есебі тыңдалды. Мемлекеттік хатшы өз сөзінде Елбасының «Болашаққа бағдар: рухани жаңғыру» атты бағдарламалық мақаласында алға қойылған басты міндетке – «мықты әрі жауапкершілігі жоғары Біртұтас Ұлт болу үшін қоғамдық сананы өзгерту» мәселесіне баса назар аударды. Г.Әбдіқалықова қоғамдық сананы жаңғырту процесінің жүзеге асырыла бастауына байланысты өскелең ұрпақты қазақстандық патриотизм рухында тәрбиелеудің аса маңызды екенін атап өтті.
Сондай-ақ отырыста Инвестициялар және даму министрлігі, Ауыл шаруашылығы министрлігі басшыларының, Ақмола, Оңтүстік Қазақстан және Солтүстік Қазақстан облыстары әкімдерінің Қазақстан Республикасының мемлекеттік рәміздерін пайдалану және насихаттау жұмыстары жөніндегі есебі тыңдалды. Орталық және жергілікті атқарушы органдардың осы маңызды бағыттағы жұмысына жан-жақты және терең талдау жасалды.
Мемлекеттік органдар басшыларына мемлекеттік рәміздерге қатысты заңдылықты бұзуға жол бермеу, тұрақты ішкі бақылауды қамтамасыз ету, құқық қолдану тәжірибесін жетілдіру, сондай-ақ мемлекеттік рәміздерді насихаттау мен қолдану саласына бақылауды күшейту қажеттігі айтылды.
Комиссия отырысының қорытындысы бойынша мемлекеттік рәміздерге деген құрмет пен құқықтық сауаттылық деңгейін арттыру бағытындағы жұмысты жалғастыру үшін нақты тапсырмалар мен ұсынымдар берілді.
 
/// 
Құрметті отандастар!
 
Сіздерді Ораза айт мерекесімен шын жүректен құттықтаймын!
Бұл – ислам әлеміндегі айтулы әрі қастерлі мейрам.
Ораза айт рухани тұрғыдан жаңаруға және кемелденуге үндейтін қасиетті Рамазан айына жалғасып, жақсылыққа жетелейді.
Имандылықпен берік үндес адамгершілік пен бауырмалдық, қарапайымдылық пен кішіпейілділік – ұлттық тәлім-тәрбиенің бастауы. Оны бүгінгі ұрпақтың өмір салтына айналдыруымыз керек.
Мейрам күндері күллі мұсылман қауымы бір-біріне қамқорлық жасап, мұқтаж жандарға қолдау көрсетеді. Мұндай игі істер біздің ырыс-ынтымағымызды арттыра түседі.
Рамазан айында сабыр сақтап, төзімділік танытқанымыздың арқасында індетке байланысты қалыптасқан ахуал біршама тұрақтанды.
Халқымыздың парасаты мол, бірлігі бекем болса, бұл сынақтан да сүрінбей өтеміз деп сенемін.
Ораза айт құтты болсын!
Баршаңызға зор денсаулық, бақ-береке және толайым табыс тілеймін!
///Елбасы дөңгелек үстел жиынына қатысушыларға 10-шы Астана экономикалық форумына келгендері үшін ризашылық білдірді.
– Сарапшылармен жүздесіп, әңгімелесу әрдайым аса маңызды әрі қызықты. Әсіресе, қазір әлемде елеулі өзгерістер болып жатқанда мұның маңызы зор, – деді Қазақстан Президенті.
Нұрсұлтан Назарбаев жаһандық технологиялық даму зор қарқын алып отырғанына тоқталып, Халықаралық «ЭКСПО-2017» мамандандырылған көрмесінің тақырыбы өзекті екенін атап өтті.
– Көрменің арқасында Қазақстан жаңа технологиялардың дамуы тұрғысынан әлем назарын өзіне аударып отыр. Соған қарап қоршаған ортамыз қалайша түбегейлі өзгеріп отырғанын көре аламыз. Электромобильдерді, өздігінен жүретін көлікті, нанотехнологияларды, сондай-ақ жаңа энергия түрлерін біз футуристік дүниелер деп санайтынбыз. Қазір соның бәрі шындыққа айналуда, – деді Мемлекет басшысы.
Нұрсұлтан Назарбаев ілгерілеуге ықпал ететін күн тәртібіндегі халықаралық өзекті мәселелерге тоқталып, жаһандық проблемаларды шешу үшін күш-жігерді жұмылдыру қажеттігін атап өтті.
– АҚШ-тың Париж келісімінен шығатыны туралы мәлімдеме, Катардың төңірегіндегі жағдай орнықты дамуды күрделендіре түсті. Түрлі елдердегі экологиялық проблемалар, жаһандануға қарсылық үдерісі, көші-қон ағыны мен патернализм сауда жасауға, өзара қарым-қатынасқа және интеграцияға кедергі келтіруде, – деді Мемлекет басшысы.
Кездесу барысында А.Квасьневский, С.Месич, С.Тимашев, Р.Чунг, Д.Френкель, А.Спицын, Д.Даокуи Ли, И.Саконг, П.Тичанский, Д.Перкинс, Д.Гарольд, Н.Талеб, Х.Бюркнер баяндама жасады.
Соңында Қазақстан Президенті дөңгелек үстел жиынына қатысушыларға әңгіменің мазмұнды болғаны үшін алғыс айтып, өзекті мәселелерді Астана экономикалық форумы барысында одан әрі талқылауды ұсынды.



///Кездесу барысында Ғ.Әбдірахымов Шымкентке республикалық маңызы бар қала мәртебесін беру туралы шешім қабылдағаны үшін Мемлекет басшысына алғыс айтып, 2018 жылдың қорытындысы бойынша барлық макроэкономикалық көрсеткіштердің жақсы екенін атап өтті.
– Өткен жылы 17 мыңнан астам жаңа жұмыс орны ашылды. Орташа жалақы мөлшері 6,6 пайызға өсіп, 113 700 теңгеге жетті. Ал, жан басына шаққандағы орташа кіріс көлемі 19 пайызға артып, 60 427 теңгені құрады. Сіздің тапсырмаларыңызды орындау мақсатымен тұрғындар үшін жылудың тарифі 19 пайызға, судың тарифі 10 пайызға, газдың тарифі 5,8 пайызға және электр қуатының тарифі 6,8 пайызға төмендетілді, – деді қала әкімі.
Қазақстан Президенті берілген мәліметтермен танысқан соң, өңір әкімдері халықты әлеуметтік тұрғыдан қорғау, білім беру, денсаулық сақтау, коммуналдық қызметтердің тарифтерін реттеу, жолдардың сапасы, аулаларды абаттандыру, көшелерді жарықтандыру, қоғамдық қауіпсіздік, ауыз сумен және электр энергиясымен қамтамасыз ету, сондай-ақ қоғамдық көлік пен коммуналдық қызмет көрсету мекемелерінің жұмыстары жөніндегі мәселелерді әрдайым бақылауда ұстау керектігін айтты.
Мемлекет басшысы бұл мәселелер Қазақстан Президенті Әкімшілігінің ерекше бақылауында екенін атап өтті. 

///Мемлекет басшысы Қазақстан халқының және жеке өзінің атынан Карачи қаласындағы «Джинна» халықаралық әуежайы маңында жолаушылар ұшағының апаты салдарынан болған қайғылы оқиғаға байланысты Пәкістан Президенті Ариф Алви мен сол елдің халқына көңіл айту жеделхатын жолдады.
– Жантүршігерлік апатта жақындарынан айырылған отбасылардың қайғысына ортақпын. Қаза қайырлы болсын. Жаратқан марқұмдардың жатқан жерін жайлы етсін. Ал жарақат алғандардың тезірек сауығып кетуіне тілектеспін, – делінген жеделхатта.
///Мемлекет басшысы кеңес әскерлерінің Ауғанстаннан шығарылғанына 30 жыл толу қарсаңында өткізілген бұл кездесудің символдық мәні бар екенін атап өтіп, сол елдегі әскери іс-қимылдарға қатысқан азаматтар мен ардагерлерді айтулы күнмен құттықтады.
Сондай-ақ, Елбасы ауған соғысының ардагері, Қазақстан Республикасы Қарулы Күштерінің полковнигі Борис Керімбаевтың қайтыс болуына байланысты оның туған-туысқандарына көңіл айтты.
Бақытбек Смағұл Нұрсұлтан Назарбаевқа «Қазақстан ардагерлері» Ауғанстандағы соғыс ардагерлері ұйымдарының қауымдастығы тарапынан атқарылған жұмыстар мен кеңес әскерлерінің Ауғанстаннан шығарылғанына 30 жыл толуына орай өткізіліп жатқан іс-шаралар туралы мәлімдеді.       

///Мемлекет басшысы кеңес әскерлерінің Ауғанстаннан шығарылғанына 30 жыл толу қарсаңында өткізілген бұл кездесудің символдық мәні бар екенін атап өтіп, сол елдегі әскери іс-қимылдарға қатысқан азаматтар мен ардагерлерді айтулы күнмен құттықтады.
Сондай-ақ, Елбасы ауған соғысының ардагері, Қазақстан Республикасы Қарулы Күштерінің полковнигі Борис Керімбаевтың қайтыс болуына байланысты оның туған-туысқандарына көңіл айтты.
Бақытбек Смағұл Нұрсұлтан Назарбаевқа «Қазақстан ардагерлері» Ауғанстандағы соғыс ардагерлері ұйымдарының қауымдастығы тарапынан атқарылған жұмыстар мен кеңес әскерлерінің Ауғанстаннан шығарылғанына 30 жыл толуына орай өткізіліп жатқан іс-шаралар туралы мәлімдеді.       

///Елбасы Астанада бес жұлдызды алғашқы халықаралық премиум-класты қонақ үйдің ашылу рәсіміне қатысты. Қонақ үй Talan Towers көпфункционалды кешенінің ғимаратында орналасқан.
Нұрсұлтан Назарбаев астаналықтарды, инвесторларды және құрылысқа қатысқан барлық азаматтарды қонақ үйдің ашылуымен құттықтады.
– «ЭКСПО-2017» халықаралық көрмесі қарсаңында елорда тұрғындарына тағы бір сыйлық жасалды. Бұл  –  әлемдік деңгейдегі «Ритц-Карлтон» қонақ үйі. Оның құрылысына сапалы технологиялар мен стандарттар қолданылып, қысқа мерзім ішінде бой көтерді. Бұл – қала инфрақұрылымына салынған зор инвестиция, – деді Мемлекет басшысы.
Қазақстан Президенті Астананың жоғары деңгейлі қонақ үй кешеніне ие болғанын атап өтті. 
– Қонақ үй құрылысына Қазақстанның компаниялары қатысты. Жаңа ғимаратта ең жоғары дейгейдегі іс-шараларды өткізіп, жоғары мәртебелі меймандарды қабылдауға қажетті барлық инфрақұрылым бар, – деді Нұрсұлтан Назарбаев.  
Сондай-ақ, Елбасы Құрметті қонақтар кітабына қолтаңба қалдырды.  
***
Астананың сол жағалауындағы Talan Towers кешенінің жалпы алаңы – 120 мың шаршы метр. Онда Talan Towers Offices, «Ритц-Карлтон» қонақ үйі, SPA орталығы, бизнес орталығы және «Emporium» сауда галереясы орналасқан.
 



///Кездесуде Қазақстан Президенті Түркияның бізге жақын әрі ағайын елдердің бірі екенін атап өтті.   
– Қазақстан тәуелсіздік алғаннан бергі 25 жыл ішінде біздің  өзара қарым-қатынасымыз барлық бағыт бойынша ілгерілеп, дамып келеді, – деді Мемлекет басшысы.
Т.Түркеш өзін қабылдағаны үшін Нұрсұлтан Назарбаевқа алғыс айтып, Түрік Республикасының Президенті Режеп Тайип Ердоғанның сәлемін жеткізді.
– Түрік Республикасы мен Қазақстан арасындағы қатынастардың тамыры тереңде. Қазақстанның халықаралық ұйымдар қызметіне, әсіресе, БҰҰ Қауіпсіздік Кеңесінің тұрақты емес мүшесі ретінде белсене қатысуы Түркия үшін маңызды, – деді Түркия Премьер-Министрінің орынбасары. 

/// 
Мемлекет басшысы бүкіл халқымыз үшін құжаттың мәні зор болуына байланысты заңға қол қою тұңғыш рет жария түрде өткізіліп отырғанына назар аударды. Нұрсұлтан Назарбаев сондай-ақ осы рәсімге БАҚ өкілдерінің қатысуы жаңа Кодекстің мәні мен маңызын халыққа кеңінен түсіндіруге мүмкіндік беретінін айтты.
Қазақстан Президенті Бес институционалдық реформа мен «100 нақты қадам» Ұлт жоспарын жүзеге асыру үшін 59 жаңа заңнамалық акті қабылдау қажеттігін атап өтті.
Келесі жылдың 1 қаңтарынан реформаларды бастау үшін ел Парламенті белсене жұмыс жасауда. Қазірдің өзінде 16 заңға қол қойдым, жаңа Кодекс – соның он жетіншісі, – деді Нұрсұлтан Назарбаев.
Мемлекет басшысы жаңа Азаматтық процестік кодекс құқық саласын түбегейлі жақсартатынын атап айтты.
Жаңа Кодексті қабылдау заң үстемдігін қамтамасыз етуге айтарлықтай үлес қосады. Заңнама аясында барлық заманауи негізгі құқықтық институттар қамтылған. Сонымен қатар біздің құқықтық жұмысымызды әлемдік озық стандарттар деңгейіне жеткізетін елеулі өзгерістер енгізілген, – деді Қазақстан Президенті.
Мемлекет басшысы Қазақстан келесі жылдан бастап бес буынды сот жүйесінен үш буынды сот жүйесіне көшетінін, мұның істерді қарау процесін жеңілдетіп, тиімділігін арттыратынын және қарапайым азаматтарға түсінікті ете түсетінін айтты.
Сондай-ақ еліміздің инвестициялық тартымдылығын жақсартуға бағытталған инвестициялық дауларды қараудың, жеке меншік институтын нығайтудың жаңа тәртібі енгізіледі, бұл алдағы экономикалық өсім үшін маңызды. 
Сонымен қатар азаматтық сот жүргізу ісінде ақпараттық технологияларды қолдану мүмкіндігі кеңейеді. Осы бағыт аясында сот отырыстарын тіркеп-көрсету міндетті болады, барлық тарап оның жазба көшірмесін ала алады. Бұл жағдай сот жұмысының анықтығын айтарлықтай арттырады.
Қазақстан Президенті татуластыру және дауды сотқа дейін реттеу шарасын қолдану аясы кеңейетінін айтты.
Татуластырумен медиаторлар ғана емес, бірінші және апелляциялық инстанция судьялары мен адвокаттар да айналысатын болады. Татуластыру шарасын кеңінен қолдану сот жүйесіне жүктемені азайтады, ал ең бастысы, дауды шешу мерзімін қысқартады. Медиацияны дамыту азаматтардың қатысу деңгейін арттырады, – деді Нұрсұлтан Назарбаев.
Мемлекет басшысы маңызды жаңа өзгерістер қатарында азаматтық-құқықтық даулар жөніндегі сотқа прокурордың қатысуын азайту, іс жүргізудің жеңілдетілген түрін кеңінен қолдану, соттардың қарауындағы істерді оңтайландыру, жаңа жағдаяттарға байланысты істі қайта қарау тәсілін енгізу мәселелері қарастырылғанына тоқталып өтті.
Бұл жаңа кодекс нормаларының барлығы соттың қорғауының тиімділігін арттыруға бағытталған. Жалпы, азаматтық процестік заңнаманы жаңғырту жөнінде ауқымды жұмыс атқарылды. Барлық норманы ортақ бір жүйеге келтіру үшін өзге де заңнамалық актілер бойынша көптеген өзгерістер қабылданатын болады, – деді Қазақстан Президенті.
Соңында Нұрсұлтан Назарбаев қатысушылардың бәрін жаңа Кодекске қол қойылуымен құттықтап, оның іс жүзіне асуы халыққа пайдасын тигізетініне сенім білдірді.



///Кездесу барысында тараптар Кеңейтілген әріптестік пен ынтымақтастық туралы келісім және Орталық Азия бойынша Еуропалық Одақтың жаңа стратегиясы аясында, Қазақстан мен Еуроодақ арасындағы стратегиялық әріптестікті тереңдету мәселелерін талқылады.

«Қазақстан сыртқы экономикалық және инвестициялық әріптесі - Еуропалық Одақпен жан-жақты және көп бағытты өзара іс-қимылдарды дамытуға үлкен мән береді», - деп атап өтті Мемлекет басшысы.

Қасым-Жомарт Тоқаев Еуропалық комиссияның төрағасы Урсула фон дер Ляйенді, Еуропалық Кеңестің президенті Шарль Мишельді және Еуропалық орталық банк төрағасы Кристин Лагардты жоғары лауазымдарға сайлануымен құттықтап, ЕО басшылығының жаңа «үштігімен» ашық және сенімді диалог тараптардың саяси және экономикалық ынтымақтастығын одан әрі жандандыруға ықпал ететініне сенім білдірді.
Петер Бурианның пікірінше, Мемлекет басшысының Қазақстанды жаңғырту жөніндегі бастамалары мен басымдықтары азаматтардың әлеуметтік әл-ауқаты мен заң үстемдігінің жалпы қабылданған принциптерін басты назарда ұстап, елдің даму тарихында жаңа кезеңге бастайды.

Еуропалық Одақтың арнайы өкілі еліміздің халықаралық, соның ішінде Орталық Азия өңірі мен Ауғанстандағы қауіпсіздік пен ынтымақтастықты нығайтуға қауіпсіздік пен ынтымақтастықты нығайтуға қосқан үлесін жоғары бағалады.

///
	 

	Әңгіме барысында екі елдің көшбасшылары Батыс елдерінің Ресейге қатысты санкциялары мен оған РФ-ның қарымта шараларын, сондай-ақ олардың ықтимал салдарларын  талқылады.

	Украинаның оңтүстік-шығысындағы ахуал жөнінде пікір алмасылды. Кеден одағына мүше мемлекеттер мен Украинаның кездесуін Беларусь Президенті А.Лукашенконың ұсынысына сәйкес биылғы тамыздың үшінші онкүндігінде өткізу мүмкіндігі құпталды.

	Сонымен қатар, Мемлекет басшысын В.Путин өзінің Әзербайжан және Армения президенттерімен кездесуінің қорытындылары туралы хабардар етті. Тараптардың қазіргі қиындықтарды талқылап, Таулы-Қарабақ мәселесі жөніндегі ұстанымдарын жақындастырғаны атап өтілді.

	Соңында Мемлекет басшылары Қазақстан мен Ресейдің екіжақты ынтымақтастығының бірқатар мәселелерін талқылады. 
/// 
Тараптар екіжақты сауда-экономикалық ынтымақтастықтың қазіргі даму қарқынына қанағаттанушылық білдірді.
Өткен 10 жыл ішінде біздің экономикамызға салынған жапон инвестициясының мөлшері 4,5 миллиард доллардан асты. 2015 жылы Қазақстан мен Жапония арасындағы тауар айналымы 1,4 миллиард доллар болды (экспорт – 858,6 миллион, импорт – 584,7 миллион доллар). 2014 жылы Қостанайда «Тойота» маркалы машина құрастыру зауыты іске қосылды. Қазақстанда 50-ге жуық бірлескен кәсіпорын тіркелген, 700 миллион доллардан асатын  бірлескен 6 жоба жүзеге асырылған. Құны 700 миллион теңге болатын тағы 10 жоба нақтылануда.
Мемлекеттік хатшы  Қазақстан мен Жапония ядролық қарусыздану және таратпау, сондай-ақ атом энергиясын бейбіт мақсатта пайдалану ісі жөнінен жақын одақтас екенін атап өтті. 2015 жылғы ақпанда Қазақстан мен Жапония Венада Ядролық сынақтарды жаппай тоқтату туралы шарт ұйымының отырысында конференцияның 2015-2017 жылғы кезеңіндегі тең төрағалары болып сайланды.
Г.Әбдіқалықова  жоғары деңгейде, сонымен бірге іскер топтар арасында тығыз саяси  байланыстар және жиі делегациялар алмасып отыру өзара жан-жақты іс-қимыл үшін жаңа көкжиектер мен перспективаларға жол ашатынына сенім білдірді.
Мемлекеттік хатшы кездесу соңында М. Камохараға белсенді әрі жемісті қызметі, Қазақстан мен Жапония арасындағы достықты нығайтуға қосқан үлесі үшін ризашылығын білдіріп, игілік пен табыс тіледі.
///
	Бірегей мәдениет нысаны қазақтың ұлттық фольклорлық музыкасын насихаттау, шетелдік және қазақстандық туристерді тарту мақсатында жеке инвестордың өзінің және несиеге алған қаражатына салынған.

	340 орынға арналған көрермен залы қазақ үй үлгісінде жасалған. Оның акустикасы Жапония мамандары тарапынан жобаланып, әзірленген.

	Жобаның бірегейлігі - дауыстың және аспап үнінің залдың кез келген бөлігінен микрофонның көмегінсіз анық естілуінде.

	Сонымен қатар, кешенді кинозал, конференция залы ретінде, сондай-ақ түрлі мәдени-көпшілік және өзге де шараларды өткізу үшін пайдалануға болады.
///Қасым-Жомарт Тоқаевқа Сыбайлас жемқорлыққа қарсы іс-қимыл агенттігінің биылғы 7 айдағы жұмыстарының негізгі нәтижелері мен ведомствоны қайта құру шараларын ұйымдастыру туралы баяндалды.
Алик Шпекбаев Президентке Агенттік құрылымында жаңадан құрылған 5 департамент:
алдын алу, парасаттылық, серіктестік, квазимемлекеттік сектордағы, құқық қорғау және сот органдарындағы сыбайлас жемқорлыққа қатысты құқық бұзушылықтарды анықтау және тергеу департаменттерінің жаңадан құрылғаны жөнінде мәлімет берді.
Кездесу соңында Мемлекет басшысы сыбайлас жемқорлыққа қарсы іс-қимыл жөніндегі кеңес барысында берілген тапсырмаларды жүзеге асыру үшін заңнамалық және ұйымдастыру шараларын уақтылы қабылдау қажеттігін атап өтті. Соның ішінде, Қасым-Жомарт Тоқаев қарамағындағы қызметкерлердің жемқорлық әрекеті үшін мемлекеттік органдардың бірінші басшыларын қызметінен босату институтын енгізу, сыбайлас жемқорлыққа қарсы нормативтік-құқықтық актілерді сараптамадан өткізуді қайта  қалпына келтіру, мемлекеттік қызметшілердің заңсыз баюы, кіріс және шығыс декларацияларын жариялау жауапкершілігі жөніндегі шаралардың маңыздылығына назар аударды. 


///Мемлекет басшысы пленарлық отырыста сөйлеген сөзінде Астана экономикалық форумына қатысу көпшілік үшін игі дәстүрге айналғанын атап өтті.
– Он бірінші рет өткізіліп отырған бұл форум экономиканың, инвестицияның және инновацияның мейлінше өзекті мәселелерін талқылауға арналған. Биылғы форум жаһандық сын-тегеуріндерге лайықты жауап табу мәселелерін де қарастырады, – деді Қазақстан Президенті.
Нұрсұлтан Назарбаев шиеленісті жағдайлардың көбейгеніне және қазіргі өркениеттің жаңа жаһандық трансформациясына тоқталып, ғаламдық дамудың басты бес мегатрендін атап өтті. Олардың қатарында адам қызметінің барлық салаларын цифрландыру, энергетикалық революция, жер шарындағы тұрғындар санының жылдам өсуі, урбанизация қарқыны мен сипатының және  жаһандық еңбек нарығының өзгеруі бар.
Мемлекет басшысы экономиканың жаңа цифрлық моделінің нәтижесі оның ұлғаюына ғана емес, сондай-ақ 2017 жылы бизнес үшін ең қауіпті деп танылған киберқауіпсіздіктің артуына да байланысты екенін айтты.
– Біз де осы жаңа жағдайға бейімделіп келеміз. «Цифрлық Қазақстан» бағдарламасын іске асыру арқылы елімізде цифрлық инфрақұрылымның және ІТ-экожүйесінің дамуы қамтамасыз етіліп, тұрғындардың 85 пайызының цифрлық сауаттылығы артады. Біз жаңа технологияларды қолдана отырып, 5 жыл ішінде өңдеу секторындағы еңбек өнімділігін 1,5 есе арттыруды жоспарлап отырмыз, – деді Қазақстан Президенті.
Сонымен қатар, Нұрсұлтан Назарбаев жиынға қатысушыларға Қазақстанда «жасыл» экономиканы жүйелі түрде дамытудың негізіне айналған «Болашақтың энергиясы» тақырыбымен ұйымдастырылған «ЭКСПО-2017» халықаралық көрмесінің қалай өткені жөнінде әңгімеледі.
Мемлекет басшысы жер шары тұрғындарының саны жылдам өсіп келе жатқанына тоқталып, базалық ресурстардың шектеулі екеніне және ауыз су тапшылығының артуына байланысты азық-түлік өндірісін көбейту қажеттігін айтты.
– Агроөнеркәсіп кешенінің өнімділігі мен ресурстарды пайдалану тиімділігін айтарлықтай арттыру қажет. Бұл сала енді жоғары технологиялық салалардың біріне айналуға тиіс. Қазақстанда заманауи жетістіктерді қолдана отырып, 5 жылда агроөнеркәсіп кешенінің өнімділігін 2,5 есе арттыру мақсаты қойылып отыр , – деді Қазақстан Президенті.
Сонымен бірге, Нұрұлтан Назарбаев Қазақстанда агломерацияларды дамыту жөніндегі стратегия іске асырылып жатқанын, сондай-ақ Астананың 20 жылдығын мерекелеу барысында өтетін Жібек жолы елдері ірі қалаларының форумы туралы айтты.
Мемлекет басшысы жаһандық еңбек нарығының трансформациялану мәселесіне тоқталып, креативті ойлау қабілетін қалыптастыруға, қажетті ақпаратты тауып, оны дұрыс қолдану қабілеттерін жетілдіруге бағытталған білім беру саласын реформалау жөнінде Қазақстан тарапынан қабылданып жатқан шараларға назар аударды.
– Біз мемлекет қалыптастыру ісінің бастауында «Болашақ» бағдарламасын жүзеге асыруға кірістік. Сол арқылы 13 мың қазақстандық мемлекет есебінен әлемнің үздік университеттерінде оқуға мүмкіндік алды. Сонымен қатар, елімізде әлемдік деңгейдегі университеттер ашылды. Олардың қатарында Назарбаев Университеті, Қазақстан-Британ техникалық университеті, Қазақстандық менеджмент, экономика және болжау институты және Халықаралық ақпараттық технологиялар университеті бар. Жаңа «Бес әлеуметтік бастама» арқылы оқу гранттарының саны көбейіп, студент жастардың тұрмыс жағдайы жақсарады, – деді Қазақстан Президенті.
Нұрсұлтан Назарбаев аталған жаһандық 5 тренд әлемде орын алып жатқан тұрақсыздық жағдайының арта түсуінің негізгі факторлары болып саналатынын және G-Global бастамасын ұсынғанын атап өтті. Бұл бастама G-7 және G-20 бастамаларына қарағанда, барлық елдердің пікірлері мен мүдделерін біріктіруге мүмкіндік беріп, мейлінше теңгерімді шешімдер табудың нақты тетігіне айнала алады.
– Осы басқосуда орнықты даму, экономикалық теңсіздікті қысқарту, халықаралық сауда-саттықтың, жалған ақпарат таратудың, криптовалютаны қолдану мен оны реттеудің жаңа ережелерін айқындау мәселелерін талқылауға болады. Жаһандық дағдарысқа қарсы шешімдер әзірлеу ісіне бүкіл халықаралық қоғамдастықтың атсалысуы қажет екенін ескеріп, бұл бастаманы Біріккен Ұлттар Ұйымы аясындағы алаңда жүзеге асыруды ұсынамыз, – деп түйіндеді Мемлекет басшысы.
Соңында Қазақстан Президенті шараға қатысушыларға табыс тілеп, форум жұмысы нәтижелі әрі жемісті болатынына сенім білдірді.






///
	

	Іс-шараға Премьер-Министр С.Ахметов, Президент Әкімшілігінің Басшысы К.Мәсімов, «Шеврон» компаниясы директорлар кеңесінің төрағасы Д.Уотсон, компания директорлар кеңесінің бұрынғы төрағасы К.Дерр, «Шеврон» Еуразиялық бөлімшесінің басқарушы директоры С.Дэвис, сондай-ақ Қазақстанның мұнай-газ саласында жұмыс істейтін компаниялардың өкілдері қатысты.   

	Нұрсұлтан Назарбаев өз сөзінде Теңіз жобасының тарихы кеңестік кезеңнен басталатынын атап өтті.

	- Мен Қазақстанның жаңа тарихында жүретін жолдарын іздестіріп, 1990 жылы АҚШ-қа бардым. Мен «Шеврон» корпорациясының барлық маңызды кәсіпорындарында, соның ішінде Мексика шығанағында орналасқан кәсіпорындарда да болдым. Оның экологиялық және технологиялық мүмкіндіктерімен таныстым. Серіктестік басталған кездері бізде инвестицияны қорғау, жер қойнауы, салықтар және басқа да құқықтық базалар туралы заңдар болған жоқ. Өткен 20 жылда «Шеврон» шамамен 20 миллиардтай доллар инвестиция салды. Қазақстан салықты қосқанда 77 миллиардқа жуық доллар иеленді. Атырау облысының әлеуметтік дамуына 800 миллион доллар жұмсалды. Мыңдаған қазақстандық мамандар даярланды, онда біздің 3300 азаматымыз жұмыс істейді. Бүгінде Атырау еліміздегі ең әсем қаланың бірі болып саналады, біз оны Қазақстанның мұнайлы астанасы деп атаймыз, - деді Нұрсұлтан Назарбаев.

	Мемлекет басшысы компания өндірісті 26 есе арттырғанын, ал Қазақстан экономикасы 15 жылда 16 есе өскенін атап өтті.

	- Қазақстандық үлес үлкен маңызға ие болды. Бүгінде еліміздегі барлық сатып алудың үштен біріне жуығы компания еншісінде. Біз бұл көрсеткіштің арта түскенін қалаймыз. Сіздер менің өтінішімді орындап, полиэтилен құбыры зауытын, Атырау облысында теңіз академиясын салғандарыңызға ризашылығымды білдіремін. Сондай-ақ Атырауда Жастар сарайының құрылысы басталғаны туралы айтып өткім келеді. Бұл барлық атыраулықтар үшін қуанышты оқиға деп ойлаймын, - деді Қазақстан Президенті.

	Нұрсұлтан Назарбаев бірлескен жұмыстың жалғасатынын, алда жаңа міндеттер, компанияны одан әрі дамыту, тағы да 7,5 миллиард доллар салу жоспарланған өндіру көлемін ұлғайту жобасы күтіп тұрғанын атап өтті.

	– Мен үшін «Шеврон» компаниясының біздің елде сәттілікке қол жеткізгені, бүкіл әлемге және өзге компанияларға Қазақстанда жұмыс істеуге әрі табысты жұмыс істеуге болатыны көрсетілген маңызды болды. Сіздер соны жасадыңыздар, мен сол үшін ризамын. «Шевронның» арқасында біз АҚШ-пен жақсы қарым-қатынас орнаттық, көптеген америкалық компаниялар Қазақстанда табысты жұмыс жасауда. Біз алдымызға 2050 жылға қарай дамыған 30 елдің қатарына кіру міндетін қойдық, сондықтан елді индустриялық-инновациялық дамыту бағдарламасын жүзеге асырып жатырмыз. Мен «Шеврон» бұған белсене атсалысады деп сенемін. Үкіметпен бірлесіп, сіздер мұнай өндіру, өңдеу кәсіпорындарын салуларыңыз, мұнай өндіру мен өңдеу құрал-жабдықтарын шығаруларыңыз, жаңа жұмыс орындарын, жаңа кәсіпорындарды құруларыңыз қажет, – деді Мемлекет басшысы.

	«Шеврон» компаниясы директорлар кеңесінің бұрынғы төрағасы К.Дерр жаңа елорда әрбір тұрғынынан, сондай-ақ Президенттің ұлттық және жаһандық ауқымдағы көшбасшылығынан көрінетін бүкіл елдің керемет ілгерілеуін айқын танытатынын айтты.

	– Мен үшін жобаның бастауында Сізбен бірге болу мәртебе болды. Үлкен үмітті оятқан сол күн – сейсенбі, Алматыдағы 1993 жылғы 6 сәуір әлі есімде, біз Қазақстан Президенті екеуміз Теңіз жөнінде тарихи келісімшартқа қол қойдық. Оны біздің компаниямыз бен Қазақстан Республикасы арасындағы өзара сенім мен жауапкершіліктің символы деп атағанымызды ұмытқан жоқпын. Бүгін ол шынымен солай және әрқашан солай бола береді, - деді К.Дерр.

	Сонымен қатар, компанияның директорлар кеңесінің бұрынғы төрағасы Мемлекет басшысына және Қазақстанға көп жыл бойы өсіп-өркендеп, мемлекеттіліктің өңірлік те, жаһандық та деңгейде нығая беруін тіледі.

	Іс-шара барысында АҚШ-тың Қазақстандағы Төтенше және өкілетті елшісі Кеннет Фейрфакс АҚШ-тың Мемлекеттік хатшысы Джон Керридің хатын оқып берді, онда Қазақстан мен «Шеврон» корпорациясы серіктестігінің ұзақмерзімді ынтымақтастыққа жол ашып, Қазақстан мен АҚШ арасындағы табысты экономикалық өзара қарым-қатынастардың негізіне айналғаны айтылған. Мемлеткеттік хатшы Қазақстан халқын тәуелсіздік жылдарындағы жетістіктермен құттықтады, сондай-ақ Дүниежүзілік сауда ұйымына кіру және ұлттық мұрат – әлемнің ең бәсекеге қабілетті экономикалары қатарына ену үшін реформалардың одан әрі жүзеге асырылуында АҚШ тарапынан достық ниет пен қолдау жасалатынына қазақстандықтарды сендірген. 

	Өз сөзінде «Шеврон» компаниясы директорлар кеңесінің төрағасы Д.Уотсон өзі үшін осы жерде болудың және тарихи серіктестік құру жолында негізгі рөл атқарған екі адамның – Қазақстан Президенті Нұрсұлтан Назарбаев пен «Шевронның» бұрынғы төрағасы К.Деррдің қасында болудың зор мәртебе екенін атап өтті.

	- Бүгін біз тарихи серіктестікке қол жеткізгенімізді ғана емес, сондай-ақ оның тарихқа айналып, барған сайын нығая түскенін атап өтудеміз. Серіктес бола отырып, біз әлемдегі ең күрделі мұнай кен орындарында – Теңіз бен Қарашығанақта жұмыс істейміз. Және біз бүкіл индустрияда стандарттар бекіте отырып, қауіпсіздік пен өндірісті оңтайландыруда әлемдік деңгейдегі нәтижелерге біртіндеп қол жеткіземіз, - деді Д.Уотсон.

	Сөзінің соңында «Шеврон» компаниясы директорлар кеңесінің төрағасы Атырауда Жастар сарайының құрылысы басталғаны, оның білім, кәсіптік-техникалық бағдарлау және демалыс үшін жаңа мүмкіндіктер беретін озық орталыққа айналатыны туралы айтып өтті. Оның айтуынша, компания еліміздің әлеуметтік дамуына және орнықты экономикалық прогресіне көмек көрсетуді жалғастыра бермек.
///
	 

	2 шілдеде Үкіметтің елді индустриялық-инновациялық дамыту бағдарламасын жүзеге асыру жұмыстары туралы есебі тыңдалады. Оның аясында республикалық телекөпір өткізу жоспарлануда. Сонымен қатар Мемлекет басшысы Назарбаев орталығының жаңа ғимаратын аралап көреді және Ұлттық мұражайдың ашылу салтанатына қатысады.  

	3 шілдеде Президенттің  «ЭКСПО-2017» көрмесі нысандарының құрылыс аумағына баруы жоспарланған.

	4 шілдеде Елбасы «Атамекен» этномемориалдық кешенінде Мемлекеттік ту көтеру салтанатына қатысады. 
/// 
Халықаралық Адам құқықтары күніне арналған іс-шараға Адам құқықтары жөніндегі комиссияның төрағасы Қ.Сұлтанов, Біріккен Ұлттар Ұйымы Даму Бағдарламасының Қазақстандағы тұрақты өкілі Норимаса Шимамура және басқа халықаралық ұйымдардың Қазақстандағы өкілдіктерінің басшылары қатысты.
Мемлекеттік хатшы құттықтау сөзінде Елбасы ұсынған Ұлт жоспарын іске асыру аясында, сондай-ақ Қазақстандағы құқық қорғау тетіктерін жетілдіру мақсатында адам құқықтарын талқылаудың өзекті екенін атап өтті.
Дөңгелек үстел барысында Қазақстан Республикасының Конституциясы және қолданыстағы заңнама кепілдік берген адам құқықтары мен бостандықтарын іске асыру, халықаралық стандарттарға сәйкес адам құқықтарын қорғау мен қамтамасыз етудің ұлттық тетіктерін одан әрі жетілдіру мәселелері жөнінде пікір алмасылды.
Дөңгелек үстелге қатысушылардың баяндамалары мен сөйлеген сөздерінде халықаралық құқық нормаларын ұлттық заңнамаға енгізу, адам құқықтарын қорғаудың халықаралық және ұлттық тетiктерiн жетілдіру, сондай-ақ адам құқықтарын сотта және соттан тыс институттарда қорғау мәселелері айтылды.
Іс-шараға қатысушылар адам құқықтары саласында Қазақстан ратификациялаған халықаралық келісімшарттардың құқық қорғау тетіктерін жетілдірудегі және адам құқығын қорғаудың ұлттық жүйесін нығайтудағы  маңызды рөлін атап өтті. Талқылауға қатысқан халықаралық және ұлттық сарапшылар Қазақстандағы құқық қорғау тетіктеріне оң баға берді.
Соңында Мемлекеттік хатшы қатысушыларды 2015 жылы Біріккен Ұлттар Ұйымының Адам құқықтары жөніндегі кеңесінде және келісімшарттық органдарында үш ұлттық баяндаманың табысты қорғалуымен құттықтады және  құқық қорғау саласындағы қызметтеріне табыс тіледі.
///
	 

	Мемлекет басшысы Талғат Жақыпбекұлының ел басына күн туған қиын шақта Отанды сүюдің, ерлік пен әскери шеберліктің таңғажайып үлгісін көрсете білгенін, сол арқылы өзін де, халқымызды да өшпес даңққа бөлегенін атап өткен.  

	«Бейбіт өмірге оралғаннан кейін ол азаматтық авиация және құрылыс салаларында жемісті еңбек етіп, жоғары ұйымдастырушылық және биік адамгершілік қасиеттерімен өзгелерге үлгі бола білді. Халқымыз Талғат Бигелдиновті ерекше мақтан тұтты, дүние есігін ашқан мыңдаған сәбилерге есімін берді. Олардың көбі батыр ағасына еліктеп, білікті маман, жақсы азамат болып өсті», – делінген жеделхатта.

	Елбасы қаһарман отандасымыздың есімі мен еңбегі ешқашан ұмытылмайтынын, оның атындағы көшелер мен мектептер және ескерткіштер, кітаптар, фильмдер батыр есімін ұдайы есімізге салып отыратынын атап көрсетті. 
///Жиында 2017 жылдың және биылғы бірінші тоқсанның қорытындылары бойынша облыс әкімі Алтай Көлгіновтің өңірдің даму барысы жөніндегі есебі тыңдалды. Сонымен қатар, облыс әкімі Қазақстан Президентінің мемлекеттік және салалық бағдарламаларға қатысты берген тапсырмаларының орындалуы туралы баяндады.
Басқосуда Нұрсұлтан Назарбаев өңірде дайын өнім шығару ісінің жолға қойылғанын айтып, мемлекеттік әлеуметтік бағдарламалардың іске асырылу барысына оң баға берді.
– Бүгін облыстағы нысандарды аралап көргендегі мақсатымыз – мемлекеттік бағдарламалардың, соның ішінде жақында қабылданған «Бес әлеуметтік бастаманың» іске асырылу барысымен танысу. Оларды жүзеге асыру қоғам өміріне оң әсерін тигізеді, – деді Қазақстан Президенті.
Елбасы «Қазақстан-2050» стратегиясының мақсаттарына қол жеткізу ісінде барлық өңірдің атқарып жатқан жұмыстарының маңызды екенін айтты.
Мемлекет басшысы Батыс Қазақстан облысының экономикалық дамуының негізгі көрсеткіштері өсіп келе жатқанына тоқталып, өңір тұрғындарының әл-ауқатын арттыруға бағыттылған жұмыстарды жалғастыру қажеттігін атап өтті.
– Азаматтардың әл-ауқаты тұрғын үй құрылысына да байланысты болады. Соңғы бес жылда облыста бір жарым миллион шаршы метр тұрғын үй пайдалануға берілгені қуантарлық жәйт. «Бес әлеуметтік бастаманы» іске асыру арқылы біз құрылыс қарқынын арттыратын боламыз, – деді Нұрсұлтан Назарбаев.
Қазақстан Президенті шағын және орта бизнеске қолдау көрсету, ауыл шаруашылығын дамыту мен ауыл шаруашылығы өнімдерін қайта өңдеу мәселелеріне, сондай-ақ өзін-өзі жұмыспен қамтығандардың проблемасына тоқталды.
Елбасы облыс басшылығына экономиканың жаңа секторларында заманауи өндіріс орындарын ашу жөніндегі жұмыстарды жандандыруды және өңірдегі кәсіпорындарды одан әрі дамытуды тапсырды.
– Ірі инвесторларды тартуға бағытталған жұмыстарды жалғастырудың да маңызы зор. Мәселен, менің АҚШ-қа сапарымнан кейін америкалық ірі бизнесмендер тобы Қазақстанға келіп, келіссөздер жүргізіп жатыр. Біз үшін олардың инвестициясы, технологиялары және нарығы маңызды, – деді Мемлекет басшысы.
Нұрсұлтан Назарбаев жаңа технологияларды пайдалану арқылы облыста «жасыл» экономиканы дамытудың қажеттігін атап өтті.  
Мемлекет басшысы ауыл жастарын жұмыспен қамту проблемасына тоқталып, оларды мемлекет қабылдаған бағдарламаларды жүзеге асыру үдерісіне тартуды тапсырды.
Қазақстан Президенті шағын және орта бизнес секторындағы диспропорцияға назар аударды.
– Орал қаласы мен Бөрлі ауданы шағын және орта бизнеске тиесілі бүкіл өнімнің 90 пайызын өндіріп отыр. Қалған 11 аудан 10 пайызды қамтиды. Жұртқа бизнеспен айналысуды үйретіп, кәсіпкерлерді қолдауға арналған қандай мемлекеттік бағдарламалар бар екенін көрсету керек. Бизнесті дамыту үшін қолайлы жағдай жасау қажет, – деді Нұрсұлтан Назарбаев.     
Мемлекет басшысы, сондай-ақ, экспорт көлемін арттыру үшін өңірдің шекара маңы әлеуетін белсенді пайдалануды тапсырып, облыста көлік инфрақұрылымын дамытудың маңызды екенін атап өтті.  
Соңында Қазақстан Президенті өңірдің даму қарқынын сақтауды және жұмыс сапары барысында берілген тапсырмалардың жүзеге асырылуын бақылауға алып, қамтамасыз етуді міндеттеді.  


///Елбасы дөңгелек үстел жиынына қатысушыларға 10-шы Астана экономикалық форумына келгендері үшін ризашылық білдірді.
– Сарапшылармен жүздесіп, әңгімелесу әрдайым аса маңызды әрі қызықты. Әсіресе, қазір әлемде елеулі өзгерістер болып жатқанда мұның маңызы зор, – деді Қазақстан Президенті.
Нұрсұлтан Назарбаев жаһандық технологиялық даму зор қарқын алып отырғанына тоқталып, Халықаралық «ЭКСПО-2017» мамандандырылған көрмесінің тақырыбы өзекті екенін атап өтті.
– Көрменің арқасында Қазақстан жаңа технологиялардың дамуы тұрғысынан әлем назарын өзіне аударып отыр. Соған қарап қоршаған ортамыз қалайша түбегейлі өзгеріп отырғанын көре аламыз. Электромобильдерді, өздігінен жүретін көлікті, нанотехнологияларды, сондай-ақ жаңа энергия түрлерін біз футуристік дүниелер деп санайтынбыз. Қазір соның бәрі шындыққа айналуда, – деді Мемлекет басшысы.
Нұрсұлтан Назарбаев ілгерілеуге ықпал ететін күн тәртібіндегі халықаралық өзекті мәселелерге тоқталып, жаһандық проблемаларды шешу үшін күш-жігерді жұмылдыру қажеттігін атап өтті.
– АҚШ-тың Париж келісімінен шығатыны туралы мәлімдеме, Катардың төңірегіндегі жағдай орнықты дамуды күрделендіре түсті. Түрлі елдердегі экологиялық проблемалар, жаһандануға қарсылық үдерісі, көші-қон ағыны мен патернализм сауда жасауға, өзара қарым-қатынасқа және интеграцияға кедергі келтіруде, – деді Мемлекет басшысы.
Кездесу барысында А.Квасьневский, С.Месич, С.Тимашев, Р.Чунг, Д.Френкель, А.Спицын, Д.Даокуи Ли, И.Саконг, П.Тичанский, Д.Перкинс, Д.Гарольд, Н.Талеб, Х.Бюркнер баяндама жасады.
Соңында Қазақстан Президенті дөңгелек үстел жиынына қатысушыларға әңгіменің мазмұнды болғаны үшін алғыс айтып, өзекті мәселелерді Астана экономикалық форумы барысында одан әрі талқылауды ұсынды.



///Есеп комитетінің төрайымы Қазақстан Президенті Қасым-Жомарт Тоқаевқа 2020-2022 жылдарға арналған республикалық бюджет жобасын бағалаудың алдын-ала қорытындылары жөнінде баяндады.
Наталья Годунова Президентке үш жылға бөлінген 583 миллиард теңге қаржыны тиімді пайдалану туралы Есеп комитетінің Үкіметке жасаған ұсынысы жөнінде айтты. Аталған қаражаттың 283 миллиард теңгесі 2020 жылы игеріледі.
Кездесу қорытындысы бойынша Қасым-Жомарт Тоқаев Наталья Годуноваға бірқатар нақты тапсырма берді.

///Конференцияға Парламент депутаттары, орталық мемлекеттік органдар басшылары, алыс және таяу шетелдердің балалар омбудсмендері, халықаралық және үкіметтік емес ұйымдар, сондай-ақ БАҚ өкілдері қатысты.
Г.Әбдіқалықова құттықтау сөзінде «Қазақстан-2050» стратегиясындағы Елбасының «Балалар – қоғамымыздың ең әлсіз және қорғансыз бөлігі және олар құқықсыз болуға тиіс емес. Біздің топырағымызда туған кез келген сәби – қазақстандық, мемлекет оны қамқорлығына алуға тиіс» деген сөзін ескке салып өтті.
Сондай-ақ, Мемлекеттік хатшы БҰҰ-ның «Бала құқықтары туралы» конвенциясына қосылған күннен бастап Қазақстан балалар құқықтарын қорғау жөнінде тиісті жұмыстарды күшейткеніне назар аударды. Еліміз БҰҰ-ның Балалар құқықтары жөніндегі комитеті берген ұсынымдарды әрдайым орындап келеді.
«Тәуелсіздік жылдарында Қазақстан балалар құқықтарын қорғауға бағытталған халықаралық 13 құжатты ратификациялады. Президент Нұрсұлтан Назарбаевтың тапсырмасымен Бала құқықтары жөніндегі уәкіл институтының құрылуы биылғы елеулі оқиға болып саналады. Бүгінде республикамызда 5 миллионнан астам бала бар. 2000 жылдан бастап өмірге келген балалар саны 1,4 есе артып, жылына 400 мың бала дүниеге келуде. Қазақстанда балалар құқығын қорғауға, оларға жан-жақты көмек көрсетуге бағытталған жұмыстар жоспарлы түрде жүргізіліп жатыр. Балаға мейірлі Қазақстан бұдан әрі қарай да әр бала үшін оның толыққанды дамуына тең мүмкіндік тудырып, болашағының жарқын болуына қолайлы жағдай қалыптастыруды жалғастыра беретіндігіне сенімдімін», – деді Мемлекеттік хатшы.
Конференция аясында шығармашылық байқаулар, ғылыми жарыстар мен әлеуметтік жобалар конкурстарының жеңімпазы атанған 500-ге жуық баланың қатысуымен Балалар мен жасөспірімдер фестивалінің ашылу рәсімі өтті. Сондай-ақ, конференцияға қатысушыларға Қазақстанда жүргізілген Мульти-индикаторлық кластерлік зерттеу қорытындылары таныстырылып, балалар құқықтарының барлық негізгі аспектілеріне қатысты 12 бағыт бойынша тұрақты қолданыстағы тақырыптық алаңдар пайда болғаны жария етілді.
Конференция қорытындысы бойынша бірқатар нақты ұсыныстар әзірленді.
/// 
Мемлекет басшысының атына келіп түскен, оған  мықты денсаулық, табыс және бақ-береке тілеген құттықтауларда еліміздің қарқынды дамуы жолындағы, оның халықаралық аренадағы беделін нығайту және Қазақстан халқының әл-ауқатын арттыру ісіндегі Нұрсұлтан Назарбаевтың орасан зор рөлі атап өтілген.
Мысалы, Түрік Республикасы Үкіметінің жанындағы ынтымақтастық және үйлестіру жөніндегі түрік агенттінің Қазақстандағы өкілі М.Бодур Нұрсұлтан Назарбаевтың тәуелсіз елді қалыптастыруға және дамытуға, маңызды жаһандық бастамаларды ілгерілетуге, сондай-ақ республикамызды өркендетуге қосқан елеулі үлесін атап өткен.
Ресей Федерациясы Орынбор облысының губернаторы Ю.Берг Орынбор өңірі мен Қазақстанды ортақ тарих, ынтымақтастық және берік достық қарым-қатынастар, тату көршілестік байланыстырып отырғанын  айтқан.
«Біз Орынбор облысымен достық және іскерлік байланыстарды нығайтуға күш салып отырғаныңыз үшін Сізге ризамыз», – делінген хатта.
«Қазмырыш» компаниялар тобының мыңдаған адамдық ұжымы өз хатында Қазақстанның бүгінде әлемде беделді және халықаралық қоғамдастыққа танылған егемен ел екенін атап өткен.    
«Біз горновой болып домна пеші жанында тұрған адамның мінезі аса жоғары температуралық режімде сынақтан өтетінін білеміз. Сіздің өміріңіз бен тағдырыңыз солай қалыптасып, жылдар өте келе Қазақстан деп аталатын алып мемлекеттің басшылығына келдіңіз. Халқыңыз мен еліңізді елеулі экономикалық және әлеуметтік жаңғырулар арқылы алып өту де Сіздің еншіңізге тиді», – деп жазады авторлар.
«Өскемен титан-магний комбинаты» АҚ жұмысшылары Нұрсұлтан Назарбаевтың басшылығымен Тәуелсіздік жылдарында экономикалық даму мен халықтың әл-ауқатын арттыру ісінде Қазақстанның айтарлықтай табыстарға жеткеніне назар аударған. Мемлекет басшысына мықты денсаулық, сарқылмас күш-қуат тілеген.  
Еуразиялық топ ұжымы өз құттықтауында жекеменшік сектор Елбасының басшылығымен мемлекеттің тең құқылы серіктесіне әрі республика өнеркәсібінің қуатты тірегіне айналғанын айтқан.
«Экономикалық өзгерістердің ең күрделі кезеңдерінде Сіз кәсіпорындарға қол ұшын создыңыз, соның арқасында компанияларымыз аяғына тұрып, мемлекеттік бюджетті толтыратын негізгі қайнар-көз – өндірістік әлеуетті ұлғайта алды. Еңбек ұжымдарындағы әлеуметтік тұрақтылықтың сақталуына да Сіз ықпал еттіңіз», – делінген хатта.
Қазақ мемлекеттік қыздар педагогикалық университетінің студенттері жас ұрпақты патриотизм рухында тәрбиелеу үшін Тұңғыш Президент күнінің маңызды екенін айтқан. Авторлар сондай-ақ Мемлекет басшысының Қазақстан халқына Жолдауына қолдау білдіріп, оны жүзеге асыруға өз үлестерін қосуға дайын екендіктеріне сендірген.  
Сондай-ақ, мемлекеттік мерекемен құттықтаулар Х.Досмұхамедов атындағы Атырау мемлекеттік университетінің, Қарағанды мемлекеттік техникалық университетінің оқытушы-профессорлар құрамы мен қызметкерлерінен, студенттерінен, сондай-ақ Қазақ гуманитарлық заң университетінің ректоры Т.Нәрікбаев пен Өскемендегі Қазақ-Америка еркін университетінің президенті  Е.Мәмбетқазиевтан келді.
Алматы қаласындағы жалпы білім беретін №70 мектептің бастауыш сынып мұғалімі Н.Мартемьянова өз оқушыларының Тұңғыш Президент тұлғасына деген қызығушылығы туралы жазған.
«Тұңғыш Президент күні мерекесіне орай мен екінші сынып оқушыларымен емен-жарқын әрі жылы ахуалда әңгіме өткіздім. Оқушылар Сізге Президент ретінде емес, өмірбаяны өте қызықты, жарқын әрі мазмұнды, елдің барлық тұрғындары үшін үлгі бола алатын қарапайым адам ретінде қызығушылық танытты», – деп жазады автор.
Қазақстан ұйғырлары республикалық мәдени орталығының өкілдері Елбасының өз халқы алдындағы жеке жауапкершілігі бірлік, тұрақтылық, ұлтаралық келісім, орнықты даму сияқты елдің маңызды жетістіктеріне жол ашқанын атап өткен.
«Қазақстан – бүгінде ұлтаралық келісім берік орныққан, қоғам өмірінің барлық саласы жүйелі жақсарып келе жатқан ел», – делінген хатта.
Алматы қаласындағы «Сайлаухан» емдеу-сауықтыру орталығы ұжымының мүшелері елде медицинаның дамуына қолайлы жағдайлар жасалғанына назар аударған.
«Сіздің арқаңызда елімізде денсаулықты қорғау мемлекеттік маңызды басымдылыққа ие, ал медициналық көмектің сапасы мен қолжетімділігі отандық денсаулық сақтау моделінің басты стратегиялық міндеті болып саналады», –  деп жазады авторлар.
Ақмола облысының тұрғыны Б.Жанпейісова жас мемлекеттің халқы 1991 жылы дауыс беру барысында маңызды таңдау жасағанын айтқан.
«Бұл сүйікті, қымбатты Отанымыздың қандай Президенті болатыныңызды халқымыз әлі білмейтін кез болатын. Бірақ сізді таңдағанымыз дұрыс болды. Бүгінде біз тіпті балаларымыздың атын Сіздің құрметіңізге қоямыз және мұны мақтанын етеміз», – делінген хатта.
Еңбек ардагері, Астана қаласының тұрғыны Н.Мүшкенова да елімізге деген мақтаныш сезімі мен оның жетістіктері туралы айтады.
«Қазақстанның ТМД-ның біраз мемлекетінен озғанын мақтан тұтамын. Дамыған отыз елдің қатарына қосылатынымызға сенімдімін. Дағдарысты алаңсыз еңсереміз, тіпті бұл дағдарысты біз сезініп те отырған жоқпыз. Бұл ретте Сіздің еңбегіңіз зор», – деп жазады автор.
Елордада тұрып жатқан Рогалевтар отбасы Қазақстанның тұрақты дамуын қамтамасыз етудегі Нұрсұлтан Назарбаевтың күш-жігерін ерекше атап өткен.  
«Сіздің дана саясатыңыз бен сарқылмас күш-қуатыңыздың арқасында Отанымыздың алып жүрегі бірқалыпты ырғақпен соғып тұр, ел экономикасы қарқынды әрі жүйелі дамып келеді. Бүкіл әлем Сізді өз халқын жасампаздық, достық және келісім жолымен бастап келе жатқан Қазақстан Республикасының Тұңғыш Президенті  ретінде таниды», – делінген хатта.
Екібастұздан хат жазған М.Өтеубаев Нұрсұлтан Назарбаевтың қоғамдық келісімді қамтамасыз етудегі, елді индустрияландырудағы, экономикаға инновация енгізудегі, «Қазақстан-2050» Стратегиясын және «Мәңгілік Ел» жалпы ұлттық идеясын жүзеге асырудағы зор үлесін атап өткен.
«Сіз әлемде биік құрметке, лайықты беделге иесіз. Біздің тұсымызда бейбітшілік пен жаһандық қауіпсіздікті нығайту үшін дәл Сіздей көп іс тындырған мемлекеттік және саяси қайраткер жоқ. Сіздің саясатыңыз Қазақстан халқына әлеуметтік-экономикалық прогресс жолына түбегейлі түсуге мүмкіндік бергенін тарих дәлелдеді», – делінген хатта.
Сондай-ақ Кәсіподақтар федерациясының төрағасы Ә.Кұсайынов, Қостанайдан Социалистік Еңбек Ері К.Дөненбаева, Республикалық ардагерлер ұйымының төрағасы Ө.Озғанбаев, опера әншісі М.Мудряк, ақын А.Мұқибек, академиктер С.Қирабаев пен Ә.Бейсенова, Түркістан қаласынан Ататүрік атындағы №17 мектеп-гимназия мұғалімі С.Гуламов, Алматы тұрғындары К.Есенова, Е.Тегісбаев, О.Дощанова, А.Сариева, С.Люлина және Смағұловтар отбасы, Астана қаласынан Д.Дүйсенбаев, Шымкент қаласынан А.Төретаев, А.Тұрдықұлов және Б.Мәтжан, О.Көшекбаев, Орал қаласынан А.Жалмұратова мен Т.Кұбашев, Семей қаласынан Г.Тұрғанбаев, Е.Оразалин, Павлодар қаласынан Е.Тогтохқызы, Ақтөбе қаласынан Ж.Аяубаева және  Г.Жұмашев құттықтау жолдаған.
Нұрсұлтан Назарбаевты Тұңғыш Президент күнімен жалпы білім беретін мектептердің оқушылары – Павлодар облысынан Т.Солтанғазы, Өскемен қаласынан А.Қадырбеков, Алматы қаласынан С.Бациев құттықтады.
Сондай-ақ, Алматы қаласынан жазушы, Мемлекеттік сыйлықтың лауреаты С.Досанов, Шығыс Қазақстан облысынан З.Сүлейменқызы, Алматы қаласынан Г.Жетаева, Қызылорда қаласынан 4-сынып оқушысы А.Берік өлеңмен құттықтау жолдады.
Келіп жатқан хаттармен танысып шыққан Елбасы авторлардың бәріне құттықтаулары мен тілектері үшін алғыс білдіреді.
///
	 

	Мемлекет басшысы кеңес басталмас бұрын «Қазақстанды жаңа индустрияландыру: 2014 жылғы І жартыжылдықтың нәтижелері» тақырыбындағы көрмемен танысты. Сонымен қатар Нұрсұлтан Назарбаевқа жүзеге асыру ісіне шетелдік инвесторлар қатысатын, өңдеуші өнеркәсіптегі бірқатар жаңа жобалар көрсетілді. Олардың қатарында IVECO (Италия), Toyota Tsusho Corporation (Жапония), Emirates Future (Иордания), LG Electronics (Корея), «Белкамит» (Италия-США), Isoplus (Германия) және басқа да ірі компаниялар бар.

	Кеңеске қатысқан Қазақстан Президенті индустриялық саясат мәселелері жөніндегі биылғы кездесу жаңа ғимаратта – Президент кітапханасында өтіп отырғанын, бұл «жасыл» экономика қағидаттарын енгізудің іс жүзіндегі мысалы екенін атап өтті.

	– Бұл экологиялық архитектураның жарқын үлгісі. Шатырдың әйнекті беті күндізгі уақытта күннің табиғи жылуын жинақтауға мүмкіндік береді. Осылайша, алаңы 30 мың шаршы метр болатын мына алып ғимарат жарық пен жылуға арналған энергияны өзі алады. Бұл біздің «жасыл» экономикаға қарай жүйелі ұмтылысымыздың, энергия үнемдеуді дамытудың көрнекі мысалы, – деді Мемлекет басшысы.  

	Қазақстан Президенті өнеркәсіптің бірінші жартыжылдықтағы жұмысының нәтижелерін қарау әкімдер мен Үкімет қызметінің биылғы аралық қорытындысын ғана емес, биліктің жергілікті атқарушы органдарының бесжылдық жұмысының қорытындыларын да шығару болып саналатынына тоқталды. Ол басты нәтиже ретінде Қазақстанның экономикалық өсімнің қажетті қарқынын қамтамасыз ете алғандығын айтты.

	– Егер әлемдік экономиканың қалпына келуі баяу жүріп жатқанын ескерсек, бұл өте маңызды. Сарапшылардың көпшілігі биылғы жаһандық өсімге қатысты байыпты болжамдар жасауда. Әлемдік экономиканың қалпына келуінің әлсіз белгілері ойластырылмаған бірқатар саяси шешімдердің қаупімен қатар келуде, – деді  Нұрсұлтан Назарбаев.

	Мемлекет басшысы әлемдегі мейлінше дамыған 30 мемлекеттің қатарына кіру ел экономикасының шикізаттық бағдарын өзгертуді қажет ететіндігіне назар аударды. Барлық шикізаттық ресурстарға әлемдік нарық коньюнктуралары нашарлаған жағдайда экономиканың орнықтылығын қамтамасыз ету үшін өңдеуші өнеркәсіп те маңызды.  

	Қазақстан Президенті атап өткендей, ілгерілеу болғанына қарамастан, индустриялық-инновациялық бағдарламаны жүзеге асыру отандық экономиканың құрылымында жеткілікті көрініс тапқан жоқ. Өңдеуші өнеркәсіптің өсімі баяулады, оның ІЖӨ құрылымындағы арасалмағы 2010 жылғы 11,3 пайыздан 2013 жылы 10,9 пайызға дейін төмендеді. Өндіруші өнеркәсіпте айтарлықтай өсу болмағанын ескере отырып, сарапшылар экспорттың шикізаттық емес үлесі 30 пайыздан 20 пайызға дейін төмендегенін айтты.

	– Біз  инновацияға, заманауи технологияларға негізделген табысты индустриялық жобалардың, индустриялық революцияға бастапқы старт алаңы болатындай жобалардың ілкімді қатарын жасай алмадық, – деп атап өтті Нұрсұлтан Назарбаев.  

	Мемлекет басшысы өңдеуші өнеркәсіп өсімінің жекелеген нәтижелері үдемелі индустриялық-инновациялық бағдарламаны жүзеге асырғанға дейін іске қосылған жобалармен байланысты болғанын айтты. Олардың қатарында «Қарашығанақ Петролеум Оперейтинг» және «Қазақмыс» компанияларының жобалары, «Батыс Еуропа – Батыс Қытай» автокөлік дәлізі, Алматыдағы метро құрылысы бар. 

	Сондай-ақ өнеркәсіптік бесжылдыққа шикізаттық сала мен инфрақұрылым нысандарын қоса қамтыған, өңдеуші индустрияға тікелей қатысы жоқ жобалар да еніп кеткен.

	Нұрсұлтан Назарбаев атап өткендей, осы олқылықтар және дағдарыс алдындағы жағдайға жеткізген жаһандық геоэкономикадағы келеңсіз оқиғалар еліміздегі экономикалық өсімнің баяулауына әкелді. Бірінші тоқсандағы экономикалық өсім жоспарланған қарқыннан кейін қалып, 4 пайызды құрады, бұл былтырғы жылдың осы кезеңінен 1 пайызға кем.

	Жағдайды өзгерту үшін Үкімет 2014 жылға арналған әлеуметтік-экономикалық саясаттың бірінші кезектегі шараларының Жол картасын әзірледі.

	– Ол жаһандық экономикалық үрдістердегі ықтимал жағымсыз өзгерістерді ескеріп әзірленген дағдарысқа қарсы жоспарға айналды. Жалпы алғанда, бұл жоспар іске асты. Қазақстанның ХХІ ғасырдағы индустриялық базасының қарқынды өсіп келе жатқан қорын толықтыратын, бірқатар маңызды жобаларды жүзеге асыру көзделуде. Атап айтсақ, соның негізгілерінің бірі ұлттық энергетиканың тұңғыш ірі жобасы – шетелдік банктердің қаражаты инвестицияланған Балқаш ЖЭС-і болып саналады, – деді Қазақстан Президенті.

	Сондай-ақ әлемдік жетекші компаниялармен ынтымақтастық туралы келісімдер жасалды. Соның ішінде геологиялық барлау саласына инвестициялар мен заманауи инновациялық технологиялар трансферттеу саласы да бар.

	Сонымен қатар, экономикалық өсімді жеделдетуде ықпалдастық үдерістері, соның ішінде бастамашыл отандық кәсіпкерлер үшін перспективалы кеңістік болып саналатын, келесі жылы жұмысы басталатын Еуразиялық экономикалық  одақ үлкен рөл атқаруы тиіс. 

	Мемлекет басшысы интеграциялық үдерістер қазірдің өзінде-ақ Қазақстанның экономикасын әртараптандыруға және экспорт құрылымында өңделген өнімдер үлесінің артуына оң ықпалын тигізгенін айтты. Көлік құралдарының барлық түрін өндіру көлемі 2009 жылмен салыстырғанда былтыр 24 есеге өсті. Агроөнеркәсіп  кешенінің экспорттық өнімдерінің көлемі 2010 жылы 150 миллион доллар болса, 2013 жылы 534 миллион долларға жетті.

	Биыл Қазақстанның Дүниежүзілік сауда ұйымына кіру үдерістерін аяқтау қажет, бұл да біздің ел үшін мүмкіндіктердің тағы бір деңгейін білдіреді.

	Қазақстан Президенті табысты экономикалық дамудың тағы бір маңызды аспектісі халықаралық қаржы институттарымен ынтымақтастық аясын кеңейту екендігіне тоқталды.

	– Қазақстан  Дүниежүзілік банкпен 2,5 миллиард доллардың, Азиялық банкпен 1,6 миллиард доллардың, Ислам банкімен 1,1 миллиард доллардың ынтымақтастық туралы негіздемелік келісіміне қол қойды. Еуропа қайта құру және даму банкімен де 550 миллион долларға келісім бар. Осылайша, индустрияландыруды жүзеге асыру мүмкіндіктері айрықша ұлғайды, тек жұмыс істеу қалды, – деді Нұрсұлтан Назарбаев.

	Мемлекет басшысы стратегиялық бағыт айқындалғанын, соның аясында Қазақстан экономикасының негізгі бағыттарындағы инвестициялық секторларды дамытудың басымдығы бар бағдарламаларын халықаралық банктер арқылы бірлесіп қаржыландыру қамтамасыз етілетінін айтты.  

	Қазақстан Президенті атап өткендей, маусым айында 2015-2019 жылдарға арналған жаңа индустриялық-инновациялық даму бағдарламасы қабылданды, онда өндіруші емес, индустриялық держава болу үшін өндірістік қуаттарды тездетіп жаңғырту міндеті қойылған.

	– Бұл – еліміз үшін күрделі міндет. Екінші бесжылдық жоспары өнеркәсіпті стратегиялық басқару контекстінде жүзеге асырылатын болады. Осы жоспардың жалпы инвестициялар көлемі шамамен 6,6 триллион теңге, соның 90 пайызы жеке инвестициялар болады.  Бұл міндетті шешу үшін бүкіл Үкіметтің жұмыс істеуіне  тура келеді, – деп атап өтті Нұрсұлтан Назарбаев.

	Мемлекет басшысы хабарлағандай, бағдарламаны жүзеге асыру 2019 жылға қарай өндірілген өнім көлемінің өсімін 43 пайызға жеткізуге, еңбек өнімділігін 1,4 есе ұлғайтуға мүмкіндік береді.

	Басымдығы бар салаларда 29 мыңнан астам өнімділігі  жоғары жұмыс орындары ашылады. Осыған байланысты Қазақстан Президенті индустрияландыру үдерістерінің сұранысына сай келетін кадрлар даярлау қажеттігіне назар аударды. Осы мақсатта 323 кәсіптік стандарт әзірленді, соның 147-сі бойынша білім беру бағдарламасын дайындау жүріп жатыр. Білім беру деңгейі, материалдық-техникалық қамтылуы, оқытушы-профессорлық құрамы тұрғысынан білікті кадрлар даярлау міндетін атқара алатын 10 университет және  9 колледж іріктеп алынды. Сондай-ақ қыркүйекте Парламентке білім беру және кадр даярлау жүйесін жетілдіру мәселелері бойынша заң жобасы енгізіледі.

	– Индустриялық-инновациялық бағдарламаның екінші бесжылдығы қарқынды басталуы үшін Үкімет жыл соңына дейін барлық дайындық жұмыстарын аяқтауы тиіс, – деп атап өтті Нұрсұлтан Назарбаев.

	Қазақстан Президенті мұнай-газ секторын дамытудың 2018 жылға дейінгі кешенді жоспары қабылданғанын айтты. Оны жүзеге асыру МӨЗ-дегі мұнай өңдеуді 17,5 миллион тоннаға, мұнай тасымалын 98 миллион тоннаға және газды 35 миллиард текше метрге дейін ұлғайтуы тиіс. Таяу уақытта елді 2030 жылға дейін газдандырудың бас сызбасы ұсынылуы керек және келесі жылдан бастап 1600-ден астам елді мекенді газдандыру жоспарлануда. Бұл орайдағы халықты қамту ауқымы  12 миллион адамды құрайды деп күтілуде.

	Сонымен қатар Мемлекет басшысы энергия сервисі шарттары механизмін енгізу жөніндегі заңның әзірлемесін, сондай-ақ Дүниежүзілік банкпен, Еуропа қайта құру және даму банкімен 55,7 миллион доллар мөлшеріндегі сомаға энергия тиімділігі жөніндегі жобаларды қаржыландыру туралы келісімге қол қоюды қолдайтынын атап өтті.

	Тау-кен металлургиясы өнеркәсібін 2018 жылға дейін дамыту жөніндегі бесжылдық кешенді жоспарға сәйкес, жалпы құны 1,3 триллион теңге болатын 31 инвестициялық жобаны жүзеге асыру көзделген.

	Нұрсұлтан Назарбаев екінші бесжылдық жоспардың басымдығының бірі ретінде логистика саласындағы индустрияландыру жұмысын атады. Ол 2015 жылы «Батыс Еуропа-Батыс Қытай» трансконтинентальды магистралі құрылысы аяқталатынын, сондай-ақ Ақтау теңіз порты мен «құрғақ порт» қуатын арттыру үшін «Қорғас-Шығыс қақпасы» арнаулы экономикалық аймағы аумағында үш құрғақ жүктер терминалының құрылысы жүріп жатқанын айтты.

	Астана-Щучинск автожолымен жүріп өту үшін ақы енгізу оны бюджет қаражатын пайдаланбай-ақ күтіп-баптауға және жөндеуге мүмкіндік тудырды. Сонымен қатар Астана-Павлодар автожолының құрылысы басталады, келесі жылы Теміртау-Қарағанды тас жолын салу аяқталады, бұл жұмысты жалғастыру қажет. Мемлекет басшысы жол салу экономиканың маңызды басымдығы болып саналатынына назар аудартты.   

	Көлік-логистика жүйесін дамыту аясында «ҚТЖ» АҚ базасында логистикалық активтерді шоғырландыру жұмысы жүргізілді.

	– Еліміз Азия-Тынықмұхит өңірі нарығына және Парсы шығанағы елдеріне тікелей шығатын бірегей Орталық Азия державасына айналып келеді. Еуразиялық экономикалық одақтың арқасында біз Қазақстанның бүкіл Еуразия хабына айналу мүмкіндігін іске асыра аламыз. Көлік-логистика саласын дамыту 21 ғасырдың бірінші жартысындағы жаңа экономикалық кезеңге енудегі біздің алғашқы тәжірибеміз болады, – деді Нұрсұлтан Назарбаев.

	Бұдан бөлек, экономикалық өсімді қамтамасыз етуде агроөнеркәсіп кешені үлкен рөл атқарады.

	– Біз – аграрлық елміз. Ауыл шаруашылығының азық-түлік өніміне қажеттілік әлемде өсе береді, шамамен ол 2050 жылға қарай 2 есе артпақ. Біз соған дайындалуымыз керек. Бұл – біздің орасан экспорттық резервіміз. Оны пайдалану мақсатында биыл ауыл үшін өте маңызды бірқатар мәселелер шешілді. АШК субъектілерін сауықтыруды қаржыландыру қағидаттары қабылданды. Ол сыйақы мөлшерлемелерін арзандатуға, кредиттік лизингтік міндеттемелерді қайтару мерзімдерін ұзартуға мүмкіндік береді, – деді Қазақстан Президенті.

	Мемлекет басшысы агроөнеркәсіп кешені субъектілерін қаржылық сауықтыру үшін 52 миллиард теңге бөлінгенін айтты. Жалпы қарызы 300 миллиард теңгеге жететін 160-тан астам АШК субъектісін сауықтыру көзделіп отыр. Сондай-ақ ол аграрлық салаға шетелдік инвесторлар тартудың маңызды міндет екеніне  назар аудартты. Бұл үшін инвестициялық салымдарды субсидиялау қағидаттары қабылданды, оларда ауыл шаруашылығы тауарларын өндірушілердің шығыстары үшін өтемақы беру қарастырылған. Алдын ала бағалауларға сүйенсек, бұл аграрлық өндіріс саласына қосымша 48 миллиард теңге жеке инвестиция тартуға мүмкіндік туғызады.

	– 2014 жылы «Қазагро» холдингі желісі бойынша жалпы сомасы 36,5 миллиард теңгелік 66 инвестициялық жобаны пайдалануға беру жоспарланып отыр. Осының бәрі ауылда 2000 жұмыс орнын ашуды қамтамасыз етеді. Топырақ астындағы көкөніс өнімі импортының 19 пайыз көлемі, сондай-ақ сиыр еті импортының 7 пайыз көлемінің орны толтырылады. Тамақ өнеркәсібіне жасалатын мемлекеттік қолдаудың жалпы көлемі таяудағы 5 жылда 220 миллиард теңге деңгейінде болады деп жоспарланған, – деді Нұрсұлтан Назарбаев.

	Сондай-ақ Қазақстан Президенті елде тері, жүн, мақта, балық өңдеу, макарон және кондитерлік бұйымдар өндірісі бағыттары бойынша ауылда жұмыс істейтін шағын бизнес үшін мейлінше қолайлы жағдайлар жасалғанын айтты. Кәсіпкерлерге ҚҚС-ға 70 пайыздық салық жеңілдігі ұсынылып отыр.

	– Бүгінде бүкіл әлемде «инвестициялық аштық» байқалады. Сондықтан мемлекет инвесторларды қолдауға байланысты шығыстар мен тәуекелге бас тігуде. Біз еліміздегі іскерлік ахуал сол қолайлы қалпында қалуы үшін барлығын істеп жатырмыз. Мамырдың аяғындағы ҚХР-ға менің сапарымның нәтижесінде біздің экономикамызға тағы 10 миллиард доллар инвестиция тартылды. Ол инвестициялардың ар жағында Жамбыл, Маңғыстау, Ақтөбе, Алматы, Оңтүстік Қазақстан, Қостанай және Қарағанды облыстарында жаңадан химия, мұнай-газ, электр энергетикасы, кен өндіру салалары кәсіпорындарын ашу көзделген. Бұлар – тұтас өңірлердің келбетін өзгертетін инновациялық, ғылымды және капиталды көп қажет ететін өндірістер, – деді Мемлекет басшысы.

	Нұрсұлтан Назарбаев Қазақстан біздің елімізді инвестиция нарығындағы күшті ойыншыға айналдырып отырған бірқатар артықшылықтарға ие екенін, ал келешекте ол Еуразиялық экономикалық одақтың инвестициялық орталығына айналуы мүмкін екенін айтты.

	Сондай-ақ Қазақстан Президенті қаржы жүйесін сауықтыру жұмысын жалғастыруды тапсырды. Атап айтқанда, «Самұрык-Қазына» ҰӘҚ екінші деңгейдегі банктер активінен шығуға тиіс. Бұл қорға өзінің басты міндетіне –корпоративтік басқаруды жақсартуға, активтерді көбейтуге, ұлттық холдингтер айналасында бизнес-құрылымдар ашуға көшкен жөн.

	Мемлекет басшысы жалпы бірінші жартыжылдықта ауқымды жұмыс атқарылғанын айтты.

	– Бұл – Үкіметтің барлық құрылымы мен өңір әкімдерінің пәрменді жұмысының нәтижесі. Мен сондай-ақ ел Парламенті депутаттарына жоспарлағанымызды жүзеге асыруға мүмкіндік тудырған бірқатар маңызды заң жобаларын жедел қабылдағаны үшін ризамын. Енді келесі міндеттер туралы ойланған жөн, біз тек жолдың басындамыз. Біздің міндетіміз – өңдеуші өнеркәсіптің өз маңызы жөнінен шикізат саласы деңгейіне жетіп, ал келешекте одан асып түсуіне қол жеткізу, – деді Нұрсұлтан Назарбаев.

	Кеңес кезінде сөз сөйлеген Премьер-Министрдің орынбасары – Индустрия және жаңа технологиялар министрі Ә.Исекешев 4,5 жылда 672 жоба жүзеге асып, 69 мың тұрақты жұмыс орны ашылғанын баяндады. Бұдан бөлек, Индустрияландыру картасы нысандарында 3,2 триллион теңге өнімі өндіріліп, экспорт 133 миллиард теңге болды, жалпы экспорт көлеміндегі дайын өнімнің үлесі 8 пайызға жетті, 325 жаңа өнім түрі игерілді.

	– Индустриялық-инновациялық дамудың бірінші бесжылдығының аяқталуына  жарты жыл қалды. Биыл біз көршілес нарықтардағы және жалпы әлемдік экономикадағы ахуалдың күрделі екенін көріп отырмыз. Нақты жоспар бар, біз алдымызға қойылған міндеттің бәрін орындай аламыз деп үміттенеміз. Осы жылы  700 миллиард теңгелік 120 жобаның құрылысы аяқталады. Бүгін 21 жоба іске қосылады, – деді Ә.Исекешев.

	Экономика және бюджеттік жоспарлау министрі Е.Досаев индустриялық-инновациялық даму бағдарламасы әлемдік қаржы дағдарысы кезеңінде дағдарысқа қарсы басты құрал рөлін атқара отырып, экономика өсімінің қарқынын сақтауға, сондай-ақ  жұмыспен қамту деңгейін қамтамасыз етуге мүмкіндік бергеніне тоқталып өтті.

	– Бағдарламаны қаржылай қамтамасыз ету мақсатында 2010-2013 жылдар кезеңінде 3,7 триллион теңгеге жуық қаражат бөлінді. Бұдан бөлек, инвестициялық жобаларды жүзеге асыруға 2,4 триллион теңгеден астам жеке инвестиция тартылды. Экономиканың орташа жылдық 6,4 пайыз өсімінің қарқынын ескергенде, 2013 жылдың қорытындысы бойынша нақты ІЖӨ-нің 2008 жылғы негізгі көрсеткіштен 30 пайыз өсімі қамтамасыз етілді. Аталған кезеңде нақты алғанда ІЖӨ 2013 жылы екі еселеніп, 34,1 триллион теңгеге жетті. 2013 жыл қорытындысы бойынша еңбек өнімділігі өңдеуші өнеркәсіпте 57,5 мың доллар болды, – деді Е.Досаев.

	Іс-шара аясында сондай-ақ өңірлермен телекөпір өтіп,  оның барысында жұмыс істеп тұрған және салынып жатқан бірқатар индустриялық-инновациялық нысандар таныстырылды. Телекөпір аяқталған соң Мемлекет басшысына салтанатты түрде «Құрметті металлург» белгісі тапсырылды.





///
	 

	Бүгін Мемлекет басшысына барлық маусымға арналған «Көкжайлау» тау шаңғысы курортын дамыту тұжырымдамасы таныстырылды.

	Нұрсұлтан Назарбаев барша қазақстандықтарды Жаңа жылмен тағы да құттықтап, көзделген барлық жоспарлардың табысты іске асырылуына тілектестігін білдірді. Мемлекет басшысы Алматы облысы және жалпы республика үшін туризм индустриясының маңыздылығын атап өтті.    

	– Бүгін мен тау туризмін дамыту саласындағы әлемнің көрнекті мамандарының ұсыныстарын қарап шықтым. Қазірдің өзінде Шымбұлақ тау шаңғысы кешені мыңдаған қазақстандықтың саламатты өмір салтын ұстануына мүмкіндік береді. Жаңа тау шаңғысы курортының жобасы бүкіл еліміз үшін маңызды болып саналады. Алматыда және облыста туризмді дамыту 100 мыңға жуық қосымша жұмыс орнымен қамтамасыз етуге мүмкіндік береді. Қаланың қарқынды дамуы тауларымызды ұтымды пайдалануға байланысты болмақ. Еуропаның көптеген елінде адамдар кішкентайынан спорттың қысқы түрімен айналысады. Тау шаңғысы курортына баратын турист жылы және теңізі бар елдерге  баратын туристерге қарағанда 6 есе көп кіріс әкеледі. Егер біз осы бағыттағы туристік саланы дамытатын болсақ, онда мыңдаған жұмыс орнын ашып, көп мөлшерде, соның ішінде табиғат қорғау саласына инвестицияны көбірек тартатын боламыз. Тек Шымбұлақ кешені ғана емес, облыстағы басқа да орындар пайдаланылатын болады және бұл ретте табиғат өз көрік-келбетін сақтап қала береді, – деді Қазақстан Президенті.

	Сондай-ақ, Нұрсұлтан Назарбаев Алматы облысында тау шаңғысы курорты жобаларын іске асырудың нәтижесінде оның қазақстандықтар демалатын және бүкіл әлем туристері баратын танымал көпшілік орынға айналатынын атап өтті.                   

	Бұған қоса, Мемлекет басшысына мұз айдыны мен Атлетикалық қалашықтың макеттерімен қоса, «Универсиада – 2017» болашақ инфрақұрылымының бірқатар жобалық нысандары таныстырылды.

	Универсиадаға дайындық жөнінде баяндама жасаған Алматы қаласының әкімі Ахметжан Есімов екі нысанның – 3000 және 12000 көрерменге арналған мұз айдыны құрылысының техникалық-экономикалық негіздемесін әзірлеу аяқталғаны туралы хабардар етті. Бұл мақсатқа жергілікті бюджеттен 439,9 млн. теңге бөлінген. Қазіргі уақытта жобалық-сметалық құжаттама әзірлемелері жасалып жатыр. Ал 5 000 орынға арналған Атлетикалық қалашықтың техникалық-экономикалық негіздемесінің жобасы әзірлену үстінде.

	Алматы қаласының әкімі бұл нысандардың құрылыс-монтаж жұмысының басталуы 2014 жылдың бірінші тоқсанына, ал аяқталуы 2016 жылдың шілдесіне жоспарланғанын атап өтті.

///Қазақстан Президенті Қасым-Жомарт Тоқаев алғаш рет өтіп отырған Азия қаламгерлерінің І форумына қатысушыларды құттықтап, жұмыстарына сәттілік тіледі.
Мемлекет басшысы өз сөзінде халқымыздың рухани мұраларын сақтап, ұлттық тарихын зерттеуге, мәдениетін жан-жақты қолдауға әрдайым баса мән беретінін айтты. Сондай-ақ, бүгінде қазақ әдебиеті әлем әдебиетінің даму көшіне қосылғанын атап өтті.
– Бүгінде төл әдебиетіміздің көкжиегі кеңейіп, әлем әдебиетінің даму көшіне қосылды. Қазақ қаламгерлерінің туындылары арқылы дүние жүзі жұртшылығы ұлттық руханиятымызды танып білуде. Қазақстандық 30 жазушы мен 31 ақынның шығармалары Біріккен Ұлттар Ұйымының 6 тіліне аударылып, жарыққа шыққалы отыр. Осы туындылар 5 құрлықтағы 90-нан астам елге, яғни екі жарым миллиард оқырманға тарайды, – деді Қасым-Жомарт Тоқаев.
Мемлекет басшысының айтуынша, Азия – ұлы өркениеттердің дүниеге келуіне, өркен жаюына, қалыптасуына куә болған көне құрлық. Араб, парсы, қытай, үнді өркениеттері – адамзат тарихының ажырамас бөлігі.
– Қазір Ұлы Жібек Жолының экономикалық мән-маңызы ғана көбірек айтылады. Шын мәнінде, оның тұтас өркениеттерді тоғыстыратын күшке ие болғаны ескеріле бермейді. Бүгінде Азияның озық экономикасымен бірге әдебиеті, өнері, білім жүйесі де алдыңғы қатарға шықты. Азия халықтарының сөз өнері бай, тамыры тереңде, – деп атап өтті Мемлекет басшысы.
Қазақстан Президенті Азия әдебиетін одан әрі дамыту үшін бірқатар маңызды мәселелерге қаламгерлердің назарын аудартып, арнайы сыйлық тағайындау туралы ұсыныс білдірді.
– Азия қаламгерлері форумы шығармашыл қауымның маңызды диалог алаңына айналуы керек. Бұл маңызды шара Азия елдерінде тұрақты түрде өтуі қажет деп санаймын. Адамзатты толғандырған күрделі мәселелер дәл осындай алаңдарда ортаға салынуы тиіс. Азияны бүкіләлемдік рухани даму орталығы ретінде дамыту айрықша маңызды. Сондықтан әдеби үдерістерді жаңғырту үшін жағдай жасау – басты міндеттердің бірі. Осы мақсатта «Азия алыбы» халықаралық әдеби сыйлығын тағайындаған жөн, – деді  Қасым-Жомарт Тоқаев.
Сонымен қатар, Мемлекет басшысы Азия қаламгерлері туындыларының біртұтас электронды кітапханасын құру туралы ұсыныс айтты.
Азия қаламгерлерінің І форумы әлемнің 300 ақын-жазушысының басын қосты. Олардың арасында Азияның 38 елінен келген Нобель сыйлығының номинанттары, халықаралық Букер және ASEAN сыйлықтарының лауреаттары, өңірлік және ұлттық сыйлықтардың иегерлері бар. 
Мемлекет басшысының форумда сөйлеген сөзінің толық мәтінімен мына жерден танысуға болады.

















///БҰҰ Бас Ассамблеясының 74-ші сессиясы алаңында Қасым-Жомарт Тоқаев Польша Президенті Анджей Дудамен екіжақты келіссөздер жүргізді.
Кездесу барысында мемлекеттер көшбасшылары екіжақты ынтымақтастықтың перспективалары, соның ішінде, Еуропалық Одақ шеңберіндегі қарым-қатынас мәселесін талқылады.
Қасым-Жомарт Тоқаев Нью-Йорктегі БҰҰ Бас Ассамблеясы сессиясының аясындағы жоғары деңгейдегі Қазақстан-Польша кездесулері игі дәстүрге айналғанын атап өтті. Қасым-Жомарт Тоқаев Анджей Дуданың 2015 жылы қыркүйек айында Қазақстанның Тұңғыш Президенті Нұрсұлтан Назарбаевпен танысқанын, сондай-ақ, Польша көшбасшысының 2018 жылдың қаңтар айында Елбасымен бірге БҰҰ Қауіпсіздік Кеңесінің тақырыптық брифингіне қатысқанын мысалға келтірді.
Мемлекет басшысы Нұр-Сұлтан мен Варшава арасындағы достық және өзара тиімді қарым-қатынастарды одан әрі нығайтуға дайын екенін атап өтіп, Қазақстан мен Польша арасындағы байланыстардың беки түскенін айтты.
– 2018 жылы елдеріміздің арасындағы  екі жақты тауар айналымы 1,2 млрд долларды құрады. Қазақстанда Польшаның 100-ден астам компаниясы белсенді жұмыс істеуде. Біздің қарым-қатынастарымыздың дамуына Қазақстанның Польша азаматтары үшін визалық режимді алып тастауы, сондай-ақ, 2017 жылы Нұр-Сұлтан мен Варшава арасында тікелей әуе қатынасының іске қосылғаны елеулі үлес қосты, – деді Қасым-Жомарт Тоқаев.
Сонымен қатар, Қасым-Жомарт Тоқаев Анджей Дудаға Қазақстанда Ұлттық қоғамдық сенім кеңесі құрылғанын айтты. Дәл осындай құрылым Польша Президентінің басшылығымен бұл мемлекетте де жұмыс істейді.



/// 
Қазақстан Президентінің тапсырмасымен 2008 жылы құрылған Медициналық холдинг Назарбаев Университеті құрамына енеді және 6 инновациялық медициналық орталықтан тұрады, олар: Ана мен бала ұлттық ғылыми орталығы, Ұлттық нейрохирургия орталығы, Республикалық балаларды оңалту орталығы, Ұлттық онкология және трансплантология ғылыми орталығы, Республикалық диагностикалық орталық және Ұлттық ғылыми кардиохирургия орталығы.
Мемлекеттік хатшы Ана мен бала ұлттық ғылыми орталығы жұмысымен, оның ішінде нәрестелер анестезиясы, реанимациясы және  қарқынды терапиясы, сондай-ақ ортопедия бөлімшелерімен танысты.
Г.Әбдіқалықова сапар аясында Денсаулық сақтау және әлеуметтік даму министрлігінің, Назарбаев Университетінің басшылығымен және Ұлттық медициналық холдинг қызметкерлерімен кездесу өткізді.
Кездесу барысында Мемлекеттік хатшы ұлттың денсаулығын нығайту еліміздің адами капиталын дамытудың негізгі факторының бірі болып саналатындығын атап өтті. «Қазақстан – 2050» Стратегиясында Қазақстан Мемлекет басшысы «Ұлт денсаулығы – біздің табысты болашағымыздың негізі» деп айтқан болатын. Елбасы Ұлт жоспарында  «медициналық қызмет көрсетудің алдыңғы қатарлы стандарттарын енгізуді» тапсырды.
Г.Әбдіқалықова Медициналық холдинг клиникаларында медицинаның барлық саласының үздік мамандары шоғырланғандығын, холдинг компаниялары тобының жоғары сапалы медициналық қызметтері зор сұранысқа ие екендігін атап өтті. Бүгінде Холдингте үздік әлемдік медициналық тәжірибелер және ғылымдағы инновациялар енгізіліп, ол телемедицина, кепілдендірілген тегін медициналық көмектің мемлекеттік көлемі аясында және санитарлық авиация арқылы республика өңірлеріне таратылуда.
Мемлекеттік хатшы Елбасының алдымызға әлемдегі экономикасы озық 30 елдің қатарына қосылу міндетін қойғандығын атап өтті. Бұл – Экономикалық ынтымақтастық және даму ұйымы елдерінің өмір сүру сапасы стандарттарына жету міндеті деген сөз. Басымдықтар қатарында қазақстандықтардың болашақтағы өмір сүру ұзақтығын 80 жасқа дейін және одан да арттыру міндеті бар.
Кездесу соңында Г.Әбдіқалықова Назарбаев Университеті құрамына енетін Медициналық мектеп пен Ұлттық медициналық холдингтің денсаулық сақтаудағы жаңа білім жүйесін, алдыңғы қатарлы ғылыми-инновациялық жүйені қалыптастырудағы, сонымен бірге медициналық қызмет көрсетуді жоғарғы деңгейге жеткізуге бағытталған заманауи технологиялардың тиімді трансфертінің көшбасшысы болатындығына сенім білдірді.
///Қазақстан Президенті волонтерлік жобаларды үйлестіретін әрі қоғамдық мониторинг жасайтын және волонтерлікті бүкіл еліміз бойынша оқытып, насихаттайтын фронт-офистің жұмысымен танысты.  Сондай-ақ Мемлекет басшысына «Qazvolunteеr.kz» онлайн-платформасы көрсетілді.
Қасым-Жомарт Тоқаев өз сөзінде  Волонтер жылында көптеген ауқымды жобалар қолға алынатынын атап өтті.
– Игі іспен айналысу, адамдарға жақсылық жасау – көне заманнан келе жатқан дәстүр.  Бұл дәстүрді міндетті түрде сақтап қалуымыз керек. Себебі біреуге қол ұшын созып, қолдау көрсету – қанымызға сіңген қасиет. Халқымызда осындай береке-бірлікке шақыратын АСАР дәстүрі бар. Бұл – ғасырлар бойы құндылығын жоймаған ата салтымыз. «Жұмыла көтерген жүк жеңіл» дейді халқымыз. Волонтерлік қызметтің басты мақсаты да – бірге жұмылып, халыққа қызмет ету, – деді Мемлекет басшысы.
Президент қиын-қыстау уақытта Қазақстанға жер аударылып келген көптеген ұлт өкілдерін  қазақ халқы бауырына басып, бір үзім нанымен бөліскенін атап өтті.
– Волонтерлік нақты істермен көрінетін патриотизмнің жоғары деңгейін білдіреді. Отанға деген махаббат үлкен ұрандар мен бос декларациялар емес, бұл – күнделікті еңбек, соның ішінде халықтың игілігі үшін шынайы атқарылатын қайырымды істер.  Бұл – күнделікті еңбек, бұл – адамның болмысы, бұл – терең білім, жоғары мінез-құлық мәдениеті. Өзгенің дүние-мүлкіне қол сұғатын, тонаушылықпен айналысатын, жалған патриоттық ұрандарды тарататын адамдар патриот емес екенін түсінуіміз керек. Мұндай адамдар заң бұзған болып саналады, яғни, олар – қылмыскерлер, қылмыстық элементтер. Сондықтан олар қоғам мен мемлекет алдында заңға сәйкес жауап беруі тиіс, – деді Қасым-Жомарт Тоқаев.
Оның айтуынша, патриотизм, қоғамға қызмет ету және игілікті іс – адамның тұлғалық және рухани дамуының жоғары деңгейінің жарқын көрінісі.
– Волонтерлік қызмет реформаларды жүзеге асыруда, жалпы  мемлекетімізді жаңғыртуда маңызды рөл атқарады. Яғни, волонтерлер өздерінің іс-әрекетімен аса маңызды реформаларды жүзеге асыруға нақты үлес қосады. Еңбекқорлық, әлемге ашықтық арқылы біз озық технологияға және жоғары еңбек өнімділігіне негізделген жаңа экономика құра аламыз. Волонтерлік идеясын белсенді ілгерілету отандастарымыздың ой-санасының жаңа парадигмасын жаңғыртуға ықпал ететін болады, – деп атап өтті Қазақстан Президенті.
Қасым-Жомарт Тоқаев волонтерлер алдында сөйлеген сөзінде белсенді ұйымдарды атап өтті. Атап айтқанда ол қиын тұрмыстық жағдайға тап болған адамдарға көмек қолын созуға дайын мыңдаған белсенділері бар ұлттық еріктілер желісінің, «Lider.kz», «Best for kids», елордалық «28 петель» клубы мен «Қамқоршылар клубының» жұмысына жоғары баға берді.
– Қазақстанда волонтерліктің бірте-бірте жалпыұлттық сипатқа ие болып келе жатқанын көріп отырмыз. Бұл үдеріс Волонтер жылында атқарылатын іс-шаралардың арқасында азаматтарымызды одан әрі біріктіре түсетініне сенімдімін. Игі істер біздің мәдени бірегейлігіміздің ажырамас бөлігіне айналды. Елімізде 200-ден астам волонтерлік ұйым бар. Онда 50 мыңнан астам еріктілер жұмыс істейді, – деді Мемлекет басшысы.
Қасым-Жомарт Тоқаев Қазақстан азаматтарын жаһандық және аймақтық мәселелерді шешетін халықаралық волонтерлік бастамаларға белсенді түрде тартуды ұсынды.
– Қазақстан 116 елдің 20 миллионнан астам еріктілерін біріктіретін Дүниежүзілік экологиялық «World Clean up day» науқанына қосылуға дайын. Отандастарымыздың БҰҰ, ЮНИСЕФ, AIESEC ұйымдарының еріктілік бағдарламаларына және басқа да халықаралық бастамаларға атсалысуы әртүрлі мемлекеттердің тәжірибесімен танысуға және елімізге үздік волонтерлік тәжірибені тартуға мүмкіндік береді, – деді Президент.
Президенттің пікірінше, мемлекет волонтерліктің инфрақұрылымын қалыптастыруға қолдау көрсетуі тиіс. Оның ішінде,  аймақтық фронт-офистер барлық еріктілерге өз идеяларын немесе нақты волонтерлік жобаларын іске асыруға көмектесуі қажет.  
– Волонтер жылы – кезекті науқан емес. Осыны халыққа түсіндіруіміз керек. Еріктілік – ел үшін, қоғам үшін адал қызмет. Волонтерлік халқымыздың өмір салтына айналуы керек. Оны тәуелсіз Қазақстанның бүгінгі және болашақ сипаты ретінде дәріптеуіміз қажет. Еріктілердің бойындағы қайрат-жігер әр азаматты ынталандыруы тиіс. Еліміздегі әр ауыл-аймақ осы маңызды жұмыстан тыс қалмайды деп сенемін, – деді Мемлекет басшысы.
Іс-шара соңында Қазақстан Президентіне «Birgemiz: Asyl mura», «Birgemiz: Bilim», «Birgemiz: Saýlyq», «Birgemiz: Sabaqtastyq», «Birgemiz: Taza Álem», «Birgemiz: Úmit» секілді жобалар таныстырылды. 
Мемлекет басшысының сөйлеген сөзінің толық нұсқасымен мына жерден таныса аласыздар.




















///Кездесу барысында Вагит Алекперов Қасым-Жомарт Тоқаевқа компанияның Қазақстандағы жүзеге асырып жатқан жобалары туралы айтты. Олар мұнай-газ саласындағы өзара ықпалдастықтың келешегін талқылады.
Қазақстан Президенті еліміздің энергетика секторын дамыту ісіндегі «Лукойл» компаниясының үлесін жоғары бағалады.
– «Лукойл» – біздің стратегиялық инвестициялық серіктесіміз. Қазақстанның Тұңғыш Президенті – Елбасы Нұрсұлтан Назарбаев сіздің компаниямен арадағы ынтымақтастықты дамытуға ерекше мән берді. Біз ұзақ уақыттан бері бір-бірімізді білеміз. Сондықтан осы жемісті ынтымақтастықтың табысты болатыны сөзсіз деп ойлаймын, – деді Мемлекет басшысы.



///Мемлекет басшысы жиынға қатысушыларға Президент Әкімшілігінің жаңа Басшысы Қырымбек Көшербаевты таныстырды.
– Қырымбек Елеуұлын бәріңіз жақсы білесіздер. Ол елімізге белгілі, танымал азамат. Қырымбек Елеуұлы – түрлі басқару орталықтарында жауапты қызмет атқарған тәжірибелі басшы. Мемлекетіміздің даму жағдайын жақсы біледі. Тапсырылған жұмыстардың бәрін жоғары деңгейде атқарады деп сенемін, – деді Қасым-Жомарт Тоқаев.
Мемлекет басшысы Президент Әкімшілігінің халықтың әл-ауқатын арттыру ісінде маңызды рөл атқаратынын атап өтіп, оның қызметінің негізгі басымдықтарын белгілеп берді.
– Біз сайлауалды тұғырнаманың іс-қимылдар жоспары мен басқа да маңызды бағдарламаларды жүзеге асыруға кірісеміз. Президент Әкімшілігі барлық бастамалардың, бағдарламалар мен стратегиялардың мүлтіксіз орындалуына жауап беретініне көңіл аударғым келеді, – деді Мемлекет басшысы.
Кеңес қорытындысы бойынша Қазақстан Президенті бірқатар нақты тапсырма берді.

///Елбасы компания қызметімен танысып, шығарған өнімдерін көрді. Сондай-ақ Нұрсұлтан Назарбаев телекөпір арқылы Қазақстандағы болат бұйымдар шығаратын «Токио Роуп Алматы» зауытын салтанатты түрде іске қосу шарасына қатысты.
Алматы қаласында орналасқан бұл кәсіпорын металдан жасалатын түрлі өнім, соның ішінде төтенше жағдайлардың алдын алу және оның салдарын жою үшін пайдаланылатын габион жүйесін (торкөз қалқаншалар) жасау үшін аса берік торлар шығарады.
Зауыттың бірінші кезеңдегі жобалық қуаты 5 тонна металл бұйымын шығаруға жетеді, оның мүмкіндігі алдағы уақытта ұлғайтылмақ. Кәсіпорын өнімі Қазақстанда ғана емес, сонымен бірге таяу және алыс шетелге де сатылады деп жоспарланып отыр.
Tokyo Rope компаниясы – жоғары технологиялы болат арқандар, көпір кермесін, автошиналардың металл өзектерін, күн энергетикасын өткізуге арналған сымдар және басқа да металл бұйымдарын шығаратын әлемдегі көшбасшы кәсіпорынның бірі.





///Қасым-Жомарт Тоқаевқа Қостанай облысының әлеуметтік-экономикалық дамуы, Президент тапсырмаларының орындалуы туралы есеп берілді.
Архимед Мұхамбетов өңірдегі тұрғын үй құрылысының, соның ішінде халықтың әлеуметтік әлсіз топтарына арналған баспаналар салудың  оң қарқыны, көпбалалы отбасыларға қолдау көрсету үшін қабылданған шаралар, сондай-ақ, арнайы техника мен автомобильдер шығару жөніндегі маңызды индустриялық жобалардың жүзеге асырылуы туралы баяндады. 
Қасым-Жомарт Тоқаев азық-түлік бағаларының өсуіне жол бермеу шараларын қабылдаудың маңызды екенін атап өтіп, Арқалық Жылу энергиясы орталығын қайта қалпына келтіру жұмыстарын тезірек аяқтауды тапсырды. 

///Қасым-Жомарт Тоқаев Қазақстан астанасына келген Станислав Заське ілтипат білдіріп, Ұжымдық қауіпсіздік шарт ұйымының өңірдегі бейбітшілік пен қауіпсіздікті сақтауда маңызы зор екенін атап өтті. Сондай-ақ, Қазақстан Ұжымдық қауіпсіздік шарт ұйымының Бас хатшысы лауазымына Беларусьтің кандидатурасын басынан бастап қолдағанын айтты.
– Ұжымдық қауіпсіздік шарт ұйымы халықаралық ұйым ретінде Еуразия құрлығының ауқымды кеңістігінде қауіпсіздікті қамтамасыз етудің елеулі факторына айналып, нығайды. Ұжымдық қауіпсіздік шарт ұйымы біз үшін – маңызды ұйым. Беларусь сияқты біз де оны дамытуға зор үлес қостық. Ұжымдық қауіпсіздік шарт ұйымының Парламент Ассамблеясында белсенді жұмыс істейміз. Сіздің алдағы уақыттағы тағайындалуыңыз ұйымның әлеуетін нығайту тұрғысынан маңызды рөл атқарады, – деді Қазақстан Президенті.
Станислав Зась Қасым-Жомарт Тоқаевқа кездескені үшін алғыс айтып, сайлаудағы жеңісімен және Қазақстан Республикасының Президенті қызметіне кірісуімен құттықтады.
– Қазақстан халқы Сіз сияқты жан-жақты әрі мол тәжірибесі бар мемлекет қайраткері болып қалыптасқан парасатты адамды дұрыс таңдады. Қазақстанның игілігі жолындағы барлық ісіңізге табыс тілеймін. Біз мемлекеттеріміз бен халықтарымыз арасында қалыптасқан достық қатынастарды жоғары бағалаймыз және Қазақстанның халықаралық алаңдарда, соның ішінде Ұжымдық қауіпсіздік шарт ұйымында Беларуське көрсеткен қолдауы үшін ризашылығымызды білдіреміз. Өзара пайдалы іс-қимылдарды нығайта беруге тырысамыз, – деді Станислав Зась.


/// 
Мемлекет басшысы Ақтөбе қаласына келді. Сапар барысында бірқатар нысандарға бару және «Жастық! Жігер! Еңбек!» атты республикалық жастар форумына қатысу жоспарланған. 
/// 
Іс-шараға ҚР Мәдениет және спорт вице-министрі С.Мұсайбеков, Астана қаласы әкімінің орынбасары Е.Аманшаев қатысты.
Қазақстан Республикасының Жоғары Кеңесі елорданы ауыстыру туралы шешімді 1994 жылғы 6 шілдеде қабылдады. Астана 1997 жылы 10 желтоқсанда ресми түрде ауыстырылды. Биыл Астанаға 18 жыл толады. Осы уақыт ішінде Астана елді экономикалық және инфраструктуралық тұрғыда дамытушы локомотивтердің біріне айналды. Елорданы ауыстыру түрлі салалардағы мультипликативтік мәні бар көптеген жағымды өзгерістерге түрткі болды. Соның ішінде құрылыс, мәдениет, инновация, білім беру, туризм және спорт салаларын ерекше атап өткен жөн.
Мемлекеттік хатшы салтанатты ашылу рәсіміндегі сөзінде Қазақстан Президентінің қолдауымен республикамызда дене шынықтырумен және спортпен айналысуға, спорттың бірнеше түрлерінен, соның ішінде шайбалы хоккей, мәнерлеп сырғанау бойынша жоғары дәрежелі спортшыларды дайындауға барлық жағдай жасалғанын атап өтті.
Г.Әбдіқалықова бүгінгі чемпионат еліміздің ұлттық мейрамы – Тәуелсіздік күніне орай өтіп жатқанын, осы жылдар ішінде Қазақстан экономикалық және әлеуметтік жетістіктерімен бірге әлемдік спорт ареналарында да айтулы жеңістерге жеткенін атап көрсетті.
Аталған іс-шара аясында шайбалы хоккейден балалар мен жасөспірімдер командалары арасында Қазақстан Республикасының чемпионаты, мәнерлеп сырғанаудан және жүзуден Астана қаласының жарысы өтті.
Іс-шара соңында қатысушылар медальдармен және дипломдармен марапатталды.
 
/// 
Жеделхатта көптеген жазықсыз адамдардың қаза болуына, жарақаттануына әкеп соқтырған жантүршігерлік оқиға туралы суыт хабардың қазақстандықтарды бей-жай қалдырмағаны айтылған.
Нұрсұлтан Назарбаев бауырлас елдеріміз үшін мұның ортақ қайғы екенін атап өтті. Осыған байланысты Мемлекет басшысы болған оқиғаға алаңдаушылығын білдіріп, барша қазақстандықтар атынан түрік халқына қолдау сөзін жеткізуді өтінді.
«Қазақстан терроризмнің кез келген түрін, оның күрес тәсілдері мен жолдарын қатаң айыптайды. Қандай мақсатта болса да, жазықсыз қан төгуді еш ақтауға болмайды. Заманауи сын-қатерлер өршіп тұрған аумалы-төкпелі кезеңде біз Түркиямен бірге халықаралық қауіпсіздік пен тұрақтылықты қамтамасыз ету үшін күш жұмылдыруға дайынбыз», – делінген жеделхатта.
Мемлекет басшысы жеке өзінің және Қазақстан халқының атынан Р.Ердоғанға, қаза болғандар мен зардап шеккендердің туған-туыстары мен барлық түрік ағайындарға көңіл айтты. Сондай-ақ Нұрсұлтан Назарбаев жарақат алғандардың тезірек сауығып, отбасыларына оралуына тілектестік білдірді. 
///Мемлекет басшысы Х Астана экономикалық форумы Еуразия кеңістігі үшін тарихи бетбұрысты кезеңде өткізіліп отырғанын айтты.
– Шанхай ынтымақтастық ұйымына Үндістан мен Пәкістан кірген соң 3 миллиард адамды қамтитын нарығы бар жаңа жаһандық ойыншы пайда болды. Шанхай ынтымақтастық ұйымы елдерін Ұлы Жібек жолын жаңғырту бағдарламасымен қамту жаңа экономикалық субөңірді қалыптастырады. Біріккен Ұлттар Ұйымының Бас хатшысы Антониу Гутерриш Шанхай ынтымақтастық ұйымы «бүгінгі әлемдік құрылымның маңызды тірегі» саналатынын, ал бейбітшілікті сақтаудың ең мықты құралы – инклюзивтік даму екенін атап өтті. Бүгінгі форум осы инклюзивтік және орнықты даму мәселесіне арналған, – деді Қазақстан Президенті.
Нұрсұлтан Назарбаев қазіргі заманның теңдессіз жылдамдықпен өзгеріп, экономикалық өсу мен өмір салтымыздың табиғатын түбегейлі қайта түрлендіретін тың жаңалықтар мен ғылыми-техникалық шешімдер дәуірінің келе жатқанына назар аударды.
Сонымен қатар, Мемлекет басшысы жаһандық экономикалық саясат қоршаған ортаның ластануының шекті деңгейге жетуі және жаһандық энергия тұтынудағы теңсіздіктің артуы сияқты бүгінгі сын-тегеуріндерге толық жауап бере алмайтынын айтты.
Қазақстан Президенті экономикалық өсімнің қордаланып қалған сын-тегеуріндерді көбейтпей, қайта оларды шешуге септігін тигізуі маңызды екенін атап өтті.
– Әлемдік қоғамдастыққа жаңа экономикалық модельге кезең-кезеңмен көшу қажет. Ол таза энергетикаға, күш-жігерді жұмылдыруға және бүкіл әлемнің мүддесін ескеретін ұжымдық жауапкершілікке негізделуге тиіс, – деді Мемлекет басшысы.
Нұрсұлтан Назарбаев әлемдік экономиканы дамытудың маңызды аспектілеріне қатысты өз ойларын да ортаға салды.
Қазақстан Президенті елдердің байлығы мен олардың тұрғындарының әл-ауқатын танытатын көрсеткіштерді есептеудің жаңа әдістерін әзірлеу, сондай-ақ әлемдік қаржы құрылымын трансформациялау қажеттігін атап өтті.
Бұдан бөлек, Мемлекет басшысы экономикалық өсім таза энергетиканы дамытуға және экологияны сақтауға негізделуге тиіс екеніне назар аударып, Париж келісімін жалпыға бірдей орындаудың маңыздылығына тоқталды.
Сондай-ақ, Нұрсұлтан Назарбаев Қазақстанның үшінші жаңғыруы аясында елімізде ауқымды жұмыс басталғаны және энергетика саласын жаңғыртуға байланысты атқарылып жатқан шаралар жөнінде айтты.
– 10 жыл бұрын біз ТМД елдері арасынан бірінші болып Экологиялық кодексті қабылдадық. 2012 жылы «Энергия үнемдеу және энергия тиімділігін арттыру туралы» заң күшіне енді. Сол жылы еліміз Халықаралық «ЭКСПО-2017» мамандандырылған көрмесін өткізу құқығын жеңіп алды. Қазір біз соның аумағында тұрмыз. Көрменің тақырыбы – «Болашақтың энергиясы», – деді Қазақстан Президенті.
Соңында Нұрсұлтан Назарбаев болашақта жер шарының экологиялық тұрғыдан таза болуы үшін ядролық қарусыз әлем тұжырымдамасының маңызды екенін атап өтті.
– Қазақстан ядролық қарусыз әлем құру жолындағы күресте көшбасшы болып саналады. Біз – ядролық сынақ полигонын жойған және қуатты ядролық зымыран арсеналынан ерікті түрде бас тартқан ең алғашқы әрі бірден-бір елміз. Біз бұл жұмысты жалғастырамыз және баршаңызды осы күресте бізді қолдауға шақырамыз. Сол арқылы біз жаһандық ынтымақтастық пен бейбітшілік ісіне адал екенімізді тағы бір мәрте дәлелдей аламыз, – деді Мемлекет басшысы.
Елбасы сөзінің толық мәтінін мына жерден қараңыз.








///
	Аслан Есболайұлы Мусин басқа жұмысқа ауысуына байланысты Республикалық бюджеттің атқарылуын бақылау жөніндегі есеп комитетінің төрағасы қызметінен;

	Ерлан Әділханұлы Әбілдаев Қазақстан Республикасының Оман Сұлтандығындағы Төтенше және Өкілетті Елшісі қызметінен босатылды.
/// 
Кездесуге Президенттің көмекшісі – Қауіпсіздік Кеңесінің хатшысы Н.Ермекбаев пен Инвестициялар және даму министрлігі Аэроғарыш комитетінің төрағасы Т.Мұсабаев та қатысты.
Қазақстан Президентіне А.Айымбетовтің штаттық режім бойынша Халықаралық ғарыш стансасына ұшуға дайындығының барысы жөнінде хабарланды.
А.Айымбетов өзінің барлық қажеті тестер мен емтихандарды сәтті тапсырғанын айтты.
Кездесу қорытындысы бойынша Мемлекет басшысы ғарыш қызметі саласына қатысты бірқатар нақты тапсырма берді.

///Бүгін Мемлекет басшысы Қасым-Жомарт Тоқаев ҚХР Төрағасы Си Цзиньпинмен телефон арқылы сөйлесті. Қазақстан Президенті коронавирус пандемиясының таралуын ауыздықтау жөніндегі Қытай басшылығының батыл әрі жүйелі іс-қимылдарын жоғары бағалады.
- Бүкіл әлем Қытай медицинасының зор әлеуеті мен дәрігерлерінің жоғары кәсібилігіне тәнті болды. Жалпы, Қытай Сіздің басшылығыңызбен орталықтандырылған басқарушылық жүйенің зор әлеуетін және дағдарыс жағдайын тиімді шешуге қабілетті екенін көрсетті, - деді Президент.
Қасым-Жомарт Тоқаев Қазақстанның стратегиялық серіктестік бағытын одан әрі нығайта беруге ниетті екенін жеткізді. Оның пікірінше, осы орайда былтыр қыркүйекте Бейжіңде қол қойылған Қазақстан мен Қытай арасындағы ұзақ мерзімді және жан-жақты стратегиялық серіктестік туралы декларацияның мәні зор.
- Көршілес елдерімізбен арадағы осындай ынтымақтастық Қазақстан мен Қытай халықтарының ежелгі мүдделеріне сәйкес келеді деп сенемін. Біз экономикалық және гуманитарлық салаларда өзара тиімді әрі пайдалы жобалар жасауға күш салуымыз қажет, - деп санайды Қасым-Жомарт Тоқаев.
Президент екі елдің БҰҰ-дағы, Шанхай ынтымақтастық ұйымындағы, Азиядағы Өзара Ықпалдастық және Сенім шаралары жөніндегі Кеңестегі табысты ынтымақтастығын оң бағалап, сондай-ақ, «Бір белдеу - бір жол» мега жобасының аясында Ұлы Жібек жолы тұжырымдамасын одан әрі іске асыру барысындағы іс-қимылдардың маңызы зор екенін атап өтті.
Си Цзиньпин коронавирустың таралуы барлық ел үшін күтпеген сынақ болғанын айтты. Қытай пандемияға қарсы әлемдік күреске үлкен үлес қосты. Қытай басшысы бұл істе әлі толық жеңіске жеттік деп санамайды. Індеттің екінші мәрте қайталанбауы үшін қосымша шешімдер қабылдау қажет. ҚХР Төрағасы Си Цзиньпин Қазақстан мен оның басшылығына Қытайға коронавируске қарсы күресте көрсеткен нақты қолдауы үшін ризашылық білдіріп: «Сіздер «дос қиын сәтте сыналады» деген мақалдың дұрыс екенін анық көрсеттіңіздер. Қытай өз тарапынан Қазақстанды медициналық жабдықтармен қамтамасыз етіп, гуманитарлық көмек көрсетуге дайын», - деді.
Қытай мемлекетінің басшысы Қазақстан Президентінің төтенше жағдай кезіндегі көшбасшылық қасиетін жоғары бағалап, оның батыл әрі дер кезінде қабылданған шараларына тоқталды. Си Цзиньпиннің айтуынша, пандемияда мемлекеттік шекара деген болмайды, бүкіл әлемге өте жылдам қарқынмен таралуда. Сондықтан «Адамзаттың тарихи тағдыры бір» тұжырымының өзектілігі артып келеді. Аталған тұжырымға сәйкес барлық мемлекет күллі халықаралық қоғамдастықты өркендету жолында күш-жігерін біріктіруі тиіс.
- Індет келеді, кетеді. Ал достық пен ынтымақтастық - мәңгілік құндылықтар, - деді ҚХР Төрағасы.
Оның пікірінше, Қытай мен Қазақстан барлық саладардағы, әсіресе қаржы, индустриялық және цифрлық технологиялар сияқты маңызды бағыттардағы ынтымақтастықты арттыра алады.
Әңгіме соңында Си Цзиньпин Елбасы Нұрсұлтан Назарбаевқа жүрек жарды сәлемін жолдады.


 
 
///Кездесу барысында Қазақстанда кәсіпкерлікті дамыту мәселелері, сондай-ақ әлемдік және отандық IT саласындағы негізгі трендтер талқыланды.
Қасым-Жомарт Тоқаев кәсіпкерлікті, соның ішінде шағын және орта бизнесті қолдау мемлекеттің экономикалық саясатындағы басымдықтардың бірі екенін атап өтті.
Исламбек Салжанов Президент бастамаларын жүзеге асыру үшін бизнестің белсенді атсалысуға әрқашан дайын екенін айтты.  
 
 
///Қасым-Жомарт Тоқаевқа еліміздің 2019 жылғы әлеуметтік-экономикалық дамуының алдын ала қорытындылары баяндалды.
Қазақстан экономикасын алдағы кезеңге жұмылдыру мәселелері қарастырылды.
Сонымен қатар Үкіметтің 2020 жылы қаңтардың соңында өтетін кеңейтілген отырысына дайындық барысы талқыланды.
Мемлекет басшысы бірқатар нақты тапсырма берді. 

///Президент Қасым-Жомарт Тоқаев Парламент Сенаты депутаттарының алдында сөйлеген сөзінде жоғары палата қоғамдағы өзекті әрі елді алаңдатқан мәселелерді көтеретінін атап өтті.
– Бүкіл еліміздің алдында тұрған міндеттерді орындау үшін ең алдымен билік тармақтары арасындағы үйлесім қажет. Маңызды реформаларды жүзеге асыруда Парламенттің, әсіресе, Сенаттың рөлі де, құзыреті де ерекше. Сенаттың ең басты міндеті – сапалы заңдарды қабылдау. Мұндай заңдар реформаларға жол ашады, тұрақтылық пен тәртіпті қамтамасыз етеді, – деді Қасым-Жомарт Тоқаев.
Мемлекет басшысы Дариға Назарбаеваның Сенат Төрағасы лауазымында атқарған қызметін жоғары бағалап, оған өз ризашылығын білдірді.
– Өздеріңізге мәлім, менің Жарлығыммен Сенат депутаты Дариға Нұрсұлтанқызы Назарбаеваның өкілеттігі тоқтатылды. Ол Сенат төрағасы ретінде бір жылдан астам белсенді әрі жемісті жұмыс істеді. Сол үшін Дариға Нұрсұлтанқызына ризашылығымды білдірдім, – деді Президент.
Бүгінгідей күрделі кезеңнен елімізді аман-есен алып шығу үшін Сенат депутаттарын жұмыла жұмыс істеуге шақырған Қасым-Жомарт Тоқаев Парламент Сенатының Төрағасы лауазымына Мәулен Әшімбаевтың кандидатурасын ұсынды.
– Ол мемлекет ісінің қыр-сырын жетік меңгерген, ұзақ жыл түрлі салада жемісті және тиімді қызмет атқарды. Парламент жұмысын жақсы біледі. Әрдайым өзіне жүктелген міндеттерді абыроймен атқарып келеді. Мемлекеттік қызметтегі тәжірибесі мол. Сондықтан бұл қызметті абыроймен атқаратынына күмәнім жоқ, – деді Мемлекет басшысы.
Жасырын дауыс беру қорытындысы бойынша Мәулен Әшімбаев Парламент Сенатының Төрағасы болып сайланды.
Мемлекет басшысының ҚР Парламенті Сенатында сөйлеген сөзінің толық нұсқасымен мына сілтеме арқылы танысуға болады.









///Кездесуде Е.Ыдырысов Мемлекет басшысына 2017 жылғы қаңтарда басталатын Қазақстанның БҰҰ Қауіпсіздік Кеңесіне мүшелігі аясындағы жұмыстарға әзірлік барысы туралы баяндады.
Елбасы сыртқы саяси қызметті атқару кезінде республика тәуелсіздігінің 25 жылдығына баса назар аудару қажеттігін атап өтті.
– Елдің халықаралық аренадағы беделін арттыру үшін елшілеріміз 25 жылда қол жеткізген жетістіктерімізді, соның ішінде Қазақстанның республикадан тыс жерлердегі бейбітшілік пен тыныштықты сақтау ісіне қосқан үлесін шетелдік қоғамдастыққа көрсетуге тиіс, – деді Нұрсұлтан Назарбаев.
Сонымен бірге, Мемлекет басшысы елімізге шетелдік ресми делегациялардың келуінің маңыздылығын айтты.
Қазақстан Президенті алдағы БҰҰ Қауіпсіздік Кеңесіне мүшелік аясында өткізілетін іс-шаралардың басымдығы бар бағыттарына тоқталып, бұл мәртебелі міндет әлемдік қоғамдастықтың айрықша сенімінің көрінісі болып саналатынын жеткізді.
Сыртқы істер министрі Қауіпсіздік Кеңесіндегі қызметке дайындық белсенді түрде жүргізіліп, тұрақты комитеттерге басшылық жасау міндеттерінің бөлініп беріліп жатқанын мәлімдеді.
Бұдан бөлек, Е.Ыдырысов республика тәуелсіздігінің 25 жылдығы аясында аса мәртебелі меймандар қатысатын халықаралық конференция өткізу жоспарланып отырғанын мәлімдеді.
Сыртқы саясат ведомствосының басшысы Қазақстан Президентін алдағы халықаралық іс-шаралар, соның ішінде басым бөлігі «ЭКСПО-2017» халықаралық көрмесін өткізуге байланысты болатын шаралар туралы хабардар етті.
Нұрсұлтан Назарбаев кездесу қорытындысы бойынша бірқатар нақты тапсырма берді.


///Отан қорғаушы күні қарсаңында Қазақстан Президенті Қасым-Жомарт Тоқаевтың Жарлығымен әскери және қызметтік борышын атқару кезінде, адам өмiрiн сақтап қалу үшін батылдық пен жанқиярлық көрсеткен,  сондай-ақ, елдің ұлттық қауіпсіздігі мен қорғаныс қабілетін қамтамасыз етуге, заңдылықты және қоғамдық тәртіпті сақтауға елеулі үлес қосқан әскери қызметшілер мен құқық қорғау және арнайы мемлекеттік органдардың қызметкерлері Қазақстан Республикасының мемлекеттік наградаларымен марапатталды.
Олардың ішінде:
І дәрежелі «Даңқ» орденімен – ҚР Бас Прокурорының орынбасары Марат Ахметжанов;
ІІ дәрежелі «Даңқ» орденімен – ҚР Ішкі істер министрінің бірінші орынбасары Марат Қожаев;
ІІ дәрежелі «Айбын» орденімен – ҚР Ішкі істер министрлігінің департамент бастығы Санжар Әділов, ҚР Мемлекеттік күзет қызметінің Президент күзет қызметі бастығының орынбасары Сәкен Исабеков, ҚР Қорғаныс министрлігі бөлім командирінің орынбасары – 14776 әскери бөлімі орталығының бастығы Рахат Қарсембаев, ҚР Қорғаныс министрлігі Бас инспекциясы әскерлердің жауынгерлік және жұмылдыру әзірлігі мен даярлығы инспекциялық басқармасының бастығы – Бас инспекция бастығының орынбасары Төлеуқан Нұрқанов, ҚР Ұлттық қауіпсіздік комитетінің басқарма бастығы Александр Пеньков;
ІІІ дәрежелі «Айбын» орденімен – Мемлекеттік күзет қызметі Айрықша мақсаттағы күштерінің «Айбын» Президенттік полкінің 1-санатты маманы Ғалымжан Әлиев;
«Құрмет» орденімен – ҚР Ұлттық қауіпсіздік комитеті Үкіметтік байланыс қызметінің директоры Тамерлан Жұмағалиев;
«Ерлігі үшін» медалімен – ҚР Сыбайлас жемқорлыққа қарсы іс-қимыл агенттігі (Сыбайлас жемқорлыққа қарсы қызметтің) аса маңызды істер жөніндегі офицері Айдос Бесжанов, Ішкі істер министрлігі Нұр-Сұлтан қаласы полиция департаментінің Сарыарқа аудандық полиция басқармасының учаскелік инспекторы Ерлан Жаңабаев, ҚР Қаржы министрлігі Қаржы мониторингі комитеті Жедел департаментінің аға жедел уәкілі Мирас Құрбанов, ҚР Ішкі істер министрлігі Нұр-Сұлтан қаласының төтенше жағдайлар департаментінің Өрт сөндіру және апаттық-құтқару жұмыстары қызметі №17 өрт сөндіру бөлімінің бөлімше командирі Сергей Мазур;
«Жауынгерлік ерлігі үшін» медалімен  – ҚР Қорғаныс министрлігі кадрлар департаментінің офицері Шолпан Тауышова, ҚР Қорғаныс министрлігі 44813 әскери бөлімі С-300 зениттік зымыран дивизионының командирі Александр Томилин марапатталды.
Барлығы 45 адам ордендермен, 53 адам медальдармен және 3 адам Қазақстан Республикасының Құрмет грамоталарымен наградталды. 
///Жиында Қазақстан азаматтығын беру мәселелері қаралды.
Тиісті Жарлыққа Мемлекет басшысы қол қойғаннан кейін елімізге таяу және алыс шетелдерден келген түрлі этностың 640 өкілі Қазақстан азаматы атанады.
Мемлекеттік хатшы тәуелсіздік алған сәттен бері Қазақстан азаматы болуға ниет білдірген адамдар санының жылдан жылға көбейіп келе жатқанын атап өтті. Осы кезең ішінде еліміздің халықаралық беделі өсті. Бұл – Қазақстан Президентінің басшылығымен қол жеткізілген әлеуметтік-экономикалық тұрақтылықтың, этносаралық келісімнің, орнықты дамудың жемісі.
Мемлекеттік хатшы Мемлекеттік рәміздер күні қарсаңында еліміздің азаматтары жаңа қазақстандықтарды ерекше ықыласпен қарсы алатынын айтып, оларға бақытты өмір және Қазақстанның игілігі жолындағы жұмыстарына табыс тіледі.  
Гүлшара Әбдіқалықова олардың Қазақстан Республикасының лайықты азаматтары болып, егемен еліміздің одан әрі дамуы мен өркендеуіне өз үлестерін қосатынына сенім білдірді.
Комиссия отырысының қорытындысы бойынша тиісті шешімдер мен ұсынымдар қабылданды. 
/// 
Қазақстан Президенті елімізге Үндістан Премьер-министрінің тұңғыш сапары  өзара түсіністік пен достық рухында өтіп жатқанына назар аударды.
Келіссөздер барысында біз кең ауқымды мәселелерді қарастырдық. Белсенді саяси диалогты жалғастыруға, барлық деңгейдегі байланыстарды өрбітуге, сауда-экономикалық, мәдени-гуманитарлық қарым-қатынастарды жан-жақты жандандыруға уағдаластық. Үндістанмен стратегиялық серіктестікті дамыту – біздің сыртқы саясатымыздың Азия векторындағы басым бағытының бірі, – деді Мемлекет басшысы.
Нұрсұлтан Назарбаев елдеріміздің ынтымақтастығын одан әрі кеңейтуге қажетті әлеует зор екенін атап өтті.
Сауда-экономикалық өлшем екіжақты қарым-қатынастардың локомотиві саналады. Қазақстан – Үндістанның Орталық Азиядағы ірі сауда-экономикалық серіктесі. Былтыр өзара тауар айналымы 1,3 миллиард долларға жетіп, 2013 жылмен салыстырғанда екі есе ұлғайды. Біз ақпараттық технологиялар, мұнай-газ индустриясы, ауыл шаруашылығы, атом энергетикасы және фармацевтика салаларындағы бірлескен жұмыста елеулі тәжірибе жинадық, – деді Қазақстан Президенті.
Мемлекет басшысы 2005 жылдан 2014 жылдың бірінші жартысына дейін Үндістаннан тартылған тікелей инвестиция көлемі 200 миллион доллардан асқанын айтты. Бүгінде біздің елімізде Қазақстан мен Үндістанның 492 бірлескен кәсіпорны жұмыс істейді.
Қазақстан Президенті жүргізілген келіссөздер қорытындысы елдеріміздің қарым-қатынасының келешегі зор екенін көрсеткеніне тоқталды.
Көптеген маңызды мәселелер бойынша ұстанымдар ұқсастығы, тұрақты әрі тығыз байланыстар, бір-бірін толықтыратын экономикалар, екі елдің зор транзиттік-көліктік әлеуеті осыны айғақтайды. Сондай-ақ сапар аясында өткен бизнес-форум екіжақты ынтымақтастықты арттыруға қосымша негіз қалайды, – деді Мемлекет басшысы.
Бұдан бөлек, Мемлекет басшысы келіссөздер кезінде мұнай-газ, металлургия, тау-кен өндірісі, инфрақұрылым, банк, азық-түлік және электр энергетикасы салаларындағы ынтымақтастықтың жайы әңгіме болғанын айтты.
«Сәтбаев» мұнай блогында барлау мақсатындағы бұрғылаудың басталуы мен 2015 – 2019 жылдары Үндістанға 5 мың тонна уран жеткізу жөніндегі келісімшартқа қол қою – энергетика саласындағы ынтымақтастықтың жүйелі дамуының дәлелі, – деді Қазақстан Президенті.
Нұрсұлтан Назарбаев Үндістан әлемдегі және өз өңіріндегі қауіпсіздікті нығайту, саяси және экономикалық жаңғырту ісінде маңызды рөл атқаратынына назар аударды.
Біздің елдеріміз – көптеген интеграциялық үдерістердің көшбасшылары. Біз Үндістанның Қытаймен және Пәкістанмен қарым-қатынасын дамытып жатқанын көріп отырмыз. Мұның бәрі біздің өңірге қатысты, демек біздің саудамыз үшін маңызды мәні бар. Нью-Дели біздің өңірдегі елдердің арасындағы байланыстың нығаюына ықпал етеді деп сенемін, – деді Мемлекет басшысы.
Сондай-ақ Қазақстан Президенті екі елдің өзара іс-қимылы үшін маңызы зор  өңірлік және халықаралық ұйымдарды атап өтті, олардың қатарында АӨСШК, ШЫҰ және БҰҰ бар, аталған ұйымдар аясында екі ел де бірдей көзқарастар ұстанады.
Қазақстан мен Үндістан БҰҰ Қауіпсіздік кеңесінің тұрақты емес мүшелігіне сайлау кезінде бір-біріне өзара қолдау көрсетеді. Астана Нью-Делидің БҰҰ Қауіпсіздік кеңесінің тұрақты мүшелігіне ұмтылысын да қолдайды. Біздің БҰҰ-ны реформалау мәселесі жөніндегі көзқарастарымыз да үйлесім тапты, – деді Нұрсұлтан Назарбаев.
Мемлекет басшысы Астанада өтетін «ЭКСПО-2017» халықаралық көрмесіне  Үндістан компанияларының белсене атсалысуын Қазақстанның қоштайтынын айтты.
Сондай-ақ Нұрсұлтан Назарбаев екіжақты өзара ықпалдастықтың мәдени бағытын мазмұндырақ ете түсу, Қазақстан мен Үндістан халықтарының достығын нығайту ортақ міндет екенін мәлімдеді. Мемлекет басшысы жетекші ғылыми-зерттеу орталықтары арасында тарих және этнография саласы бойынша, сондай-ақ мұрағат және кітапхана қорларына қолжетімділік жөнінде ақпараттық материалдар мен құжаттар көшірмелерін алмасу жұмысы жалғасатынын атап өтті.  
Қазақстан Президенті елімізге тұңғыш ресми сапармен келуге шақыруын қабыл алғаны үшін Үндістан Премьер-министріне тағы да ризашылық білдірді.
Біз бұл оқиғаны ынтымақтастығымызды арттыру және ілгерілету, достығымызды нығайту ісіндегі маңызды белес ретінде қарастырамыз. Қазақстан осы игі үрдісті, барлық деңгейде жиі сапарлар алмасуды жалғастыруға әзір. Елдеріміз ынтымақтастық пен өзара түсіністікке ықыласты, – деді Мемлекет басшысы.
Үндістан Премьер-министрі өз елінің Қазақстанмен өзара қарым-қатынасты жоғары бағалайтынын айтып, соның аясында тығыз сауда-экономикалық өзара ықпалдастыққа және екіжақты берік байланыстар орнатуға қол жеткізілгенін атап өтті.
Біздің көп мүддеміз ортақ, экономикалық және саяси даму бағыттарымыз ұқсас. Көптеген халықаралық мәселелер, соның ішінде өңірлік қауіпсіздік, коммуникация мен интеграция, сондай-ақ БҰҰ-ға реформа жүргізу мәселелері жөнінде елдеріміздің ұстанымы үндеседі. Қазақстан –  Үндістанның өңірдегі ең ірі экономикалық серіктесі. Қарым-қатынастарымызды одан әрі дамытудың әлеуеті зор. Біз экономикалық байланыстарымызды жаңа деңгейге көтеру үшін барлық күш-жігерді жұмсауға ниеттіміз, – деді Үндістан Премьер-министрі.
Н.Моди Үндістанның инвестицияны арттыру жөніндегі ұсынысына Қазақстанның оң ықылас танытып отырғанына қанағаттанғанын жеткізді.
Екі бағытқа – өңдеу өнеркәсібіне және инфрақұрылым саласына  инвестиция салуды басымдығы бар бағытымыз деп білеміз. Бизнесте өзара іс-қимылды одан әрі жандандыруға шақырамын. Біздің Сауда-өнеркәсіп палатасы өкілдерінің қатысуымен бірлескен бизнес-форум өткізе отырып, ынтымақтастығымыздың жаңа жол картасын жасай аламыз деп үміттенеміз, – деді Н.Моди.
Үндістан Премьер-министрі өз елінің ғарыш және ақпараттық технология саласындағы ынтымақтастықты нығайту, оның нәтижелерін басқару және даму саласына қолдану жөнінде ниеті барын айтты. Ол көлік секторында да өзара іс-қимылдың қажеттігіне тоқталды.
«Солтүстік-Оңтүстік» халықаралық көлік дәлізі, сондай-ақ Иран, Түрікменстан және Қазақстан арасындағы теміржол байланысы, Үндістанның Сауда және транзит жөніндегі Ашхабад шартына қосылуға мүдделілігі бұл байланысты нығайтады, – деді Үндістан Премьер-министрі.
Н.Моди Үндістан Қазақстанның 6 университетімен арада жастар алмасуды көздейтін жаңа бағдарламаны іске қосып жатқанын, ол алдағы 6 жылда қызу жүргізілетінін айтты.
***
Н.Модидің Қазақстанға ресми сапары аясында екі мемлекеттің басшылары бірлескен мәлімдеме жасап, төмендегі құжаттарға қол қойды:
– «Қазақстан Темір Жолы» ұлттық компаниясы» АҚ мен Үндістан қатынас жолдары министрлігі арасындағы техникалық ынтымақтастық жөніндегі өзара түсіністік туралы меморандум;
– «ҚазАтомӨнеркәсіп» ұлттық атом компаниясы» АҚ мен Үндістан атом энергиясы департаменті арасындағы табиғи уран концентраттарын сатып алу және сату келісімшарты;
–  Сотталған адамдарды беру туралы Қазақстан Республикасы мен Үндістан Республикасы арасындағы келісім;
– Қазақстан Республикасының Үкіметі мен Үндістан Республикасының Үкіметі арасындағы Қорғаныстық және әскери-техникалық ынтымақтастық туралы келісім;
– Қазақстан Республикасы Мәдениет және спорт министрлігі мен Үндістан Республикасы Жастар ісі және спорт министрлігі арасындағы Дене шынықтыру және спорт саласындағы ынтымақтастық туралы меморандум.
 


///Кездесуде А.Смолин Мемлекет басшысына Жоғары Сот кеңесінің 2016 жылғы жұмысының нәтижелері, сондай-ақ «100 нақты қадам» ұлт жоспарын іске асыру барысында судьяларды іріктеу ісін оңтайландыру жөнінде мәлімдеді.
Нұрсұлтан Назарбаев Жоғары Сот кеңесінің жаңа ереже мен қабылданған заңға сәйкес сапалы кадрларды іріктеу бағытында жүргізіп жатқан жұмысының ерекше рөлін атап өтіп, оның қызметіне басқа органдардың араласуына жол берілмейтінін айтты.
– Біз толық объективтілік болу және араласпаушылық талабы сақталу үшін алғаш рет автономды Жоғары Сот кеңесін құрдық. Қазір судьяларды жаңа ережелер мен жаңа заңға сәйкес іріктеп жатырмыз, – деді Қазақстан Президенті.
А.Смолин судьяларды іріктеу тәртібі мен біліктілік талаптарын қатайтуды көздейтін Ұлт жоспарының 17-қадамының орындалуы туралы баяндады.
– Жүргізілген жұмыстар қорытындысы бойынша судья лауазымына елеулі кәсіби және өмірлік тәжірибесі бар тұлғалар тағайындалады, – деді А.Смолин.
Сондай-ақ, Жоғары Сот кеңесі төрағасы Судьялардың VII съезінде Қазақстан Президенті қойған міндеттерді орындауға қатысты жұмыстар туралы хабарлады.
Мемлекет басшысы кездесу қорытындысы бойынша сот жүйесіндегі кадрлық жұмысты жетілдіру ісін жалғастыруды тапсырды.


///Кездесуде Қазақстан Президенті мен АҚШ-тың Мемлекеттік хатшысы екіжақты ынтымақтастықтың қазіргі ахуалы мен оның кейбір аспектілерін дамыту перспективаларын талқылады.
Сондай-ақ, Нұрсұлтан Назарбаев пен Р.Тиллерсон мейлінше өзекті халықаралық мәселелер жөнінде пікір алмасты.
Мемлекет басшысы Қазақстан мен АҚШ арасындағы өзара іс-қимыл көптеген бағыттар бойынша дамудың жаңа сапалы деңгейіне көтерілетініне сенім білдірді.

///Қазақстан Президенті Қасым-Жомарт Тоқаев алғаш рет өтіп отырған Азия қаламгерлерінің І форумына қатысушыларды құттықтап, жұмыстарына сәттілік тіледі.
Мемлекет басшысы өз сөзінде халқымыздың рухани мұраларын сақтап, ұлттық тарихын зерттеуге, мәдениетін жан-жақты қолдауға әрдайым баса мән беретінін айтты. Сондай-ақ, бүгінде қазақ әдебиеті әлем әдебиетінің даму көшіне қосылғанын атап өтті.
– Бүгінде төл әдебиетіміздің көкжиегі кеңейіп, әлем әдебиетінің даму көшіне қосылды. Қазақ қаламгерлерінің туындылары арқылы дүние жүзі жұртшылығы ұлттық руханиятымызды танып білуде. Қазақстандық 30 жазушы мен 31 ақынның шығармалары Біріккен Ұлттар Ұйымының 6 тіліне аударылып, жарыққа шыққалы отыр. Осы туындылар 5 құрлықтағы 90-нан астам елге, яғни екі жарым миллиард оқырманға тарайды, – деді Қасым-Жомарт Тоқаев.
Мемлекет басшысының айтуынша, Азия – ұлы өркениеттердің дүниеге келуіне, өркен жаюына, қалыптасуына куә болған көне құрлық. Араб, парсы, қытай, үнді өркениеттері – адамзат тарихының ажырамас бөлігі.
– Қазір Ұлы Жібек Жолының экономикалық мән-маңызы ғана көбірек айтылады. Шын мәнінде, оның тұтас өркениеттерді тоғыстыратын күшке ие болғаны ескеріле бермейді. Бүгінде Азияның озық экономикасымен бірге әдебиеті, өнері, білім жүйесі де алдыңғы қатарға шықты. Азия халықтарының сөз өнері бай, тамыры тереңде, – деп атап өтті Мемлекет басшысы.
Қазақстан Президенті Азия әдебиетін одан әрі дамыту үшін бірқатар маңызды мәселелерге қаламгерлердің назарын аудартып, арнайы сыйлық тағайындау туралы ұсыныс білдірді.
– Азия қаламгерлері форумы шығармашыл қауымның маңызды диалог алаңына айналуы керек. Бұл маңызды шара Азия елдерінде тұрақты түрде өтуі қажет деп санаймын. Адамзатты толғандырған күрделі мәселелер дәл осындай алаңдарда ортаға салынуы тиіс. Азияны бүкіләлемдік рухани даму орталығы ретінде дамыту айрықша маңызды. Сондықтан әдеби үдерістерді жаңғырту үшін жағдай жасау – басты міндеттердің бірі. Осы мақсатта «Азия алыбы» халықаралық әдеби сыйлығын тағайындаған жөн, – деді  Қасым-Жомарт Тоқаев.
Сонымен қатар, Мемлекет басшысы Азия қаламгерлері туындыларының біртұтас электронды кітапханасын құру туралы ұсыныс айтты.
Азия қаламгерлерінің І форумы әлемнің 300 ақын-жазушысының басын қосты. Олардың арасында Азияның 38 елінен келген Нобель сыйлығының номинанттары, халықаралық Букер және ASEAN сыйлықтарының лауреаттары, өңірлік және ұлттық сыйлықтардың иегерлері бар. 
Мемлекет басшысының форумда сөйлеген сөзінің толық мәтінімен мына жерден танысуға болады.

















///Қасым-Жомарт Тоқаевқа 2019 жылдың жеті айының қорытындысы бойынша министрліктің жұмысы жөнінде мәлімет берілді.
Қазақстан Президентіне жанармай нарығының тұрақты жағдайы, мұнай-газ секторының дамуы, мұнай өңдеу зауыттарының ахуалы және энергетика саласына тартылатын инвестициялардың оң қарқыны туралы баяндалды.
Мемлекет басшысы энергетика саласының дамуына оң баға беріп, аталған бағыттағы жұмысты жандандыра беру жөнінде тапсырма берді. 
///Құрметті отандастар!
ХХ ғасырдың 20-50 жылдарындағы саяси қуғын-сүргін зобалаңы – халқымыздың тарихындағы қасіретті кезең. 
Қазақстан тәуелсіздік алғаннан кейін осы нәубеттің құрбандарын мәңгі есте қалдыру үшін мемлекеттік деңгейдегі тиісті шараларды жүзеге асыра бастады.
1993 жылы «Жаппай саяси қуғын-сүргін құрбандарын ақтау туралы» заң қабылданды.
1997 жылы Елбасы Н.Назарбаевтың Жарлығымен 31 мамыр Саяси қуғын-сүргін құрбандарын еске алу күні ретінде белгіленді.
Кеңес заманында өмір сүрген халықтарға «үлкен террордың» орасан зор қасірет әкелгені есімізде. Зұлмат жылдарда Қазақстанға КСРО-ның түкпір-түкпірінен бес миллионнан астам адам жер аударылды. 
100 мыңға жуық азаматымыз қуғын-сүргінге ұшырап, соның 20 мыңнан астамы атылды.  
Жазықсыз жазаланғандардың қатарында Ә. Бөкейхан, А. Байтұрсынұлы, М. Тынышбаев, М. Дулатұлы, Т. Рысқұлов, М. Жұмабаев, С. Сейфуллин, І. Жансүгіров, Б. Майлин, С. Асфендияров сияқты көрнекті мемлекет және қоғам қайраткерлері, басқа да ұлт зиялылары бар.  
Отанын сатқандар әйелдерінің Ақмола лагері («АЛЖИР») сол жылдардағы қатыгездік пен жауыздықтың қара таңбасындай болды. Мұнда саяси тұтқындардың жақын туыстары, әйелдері мен балалары қамалды.  
Бүгін біз ұжымдастыру жылдарында аштыққа ұшырағандарды, сондай-ақ туған жерінен кетуге мәжбүр болғандарды да еске аламыз. Бұл зобалаңның қасіретін үш миллионға жуық адам тартты.     
Сол жылдардағы орасан зор адам шығыны мен тағдыр тауқыметі әрбір азаматтың жүрегіне жара салды.
Тоталитаризмнен зардап шеккен көптеген ұлт өкілдері үшін қазақ жері құтты мекенге айналды. Ата-бабаларымыздан дарыған қайсарлық пен төзімділіктің арқасында қатаң сыннан абыроймен өтіп, біртұтас ұлт ретінде бірігуге мүмкіндік алдық.  
Бүгінде республика өңірлерінде «Қазақ халқына – мың алғыс» монументтері орнатылған. Бұл – қазақ жұртының ақ пейілі мен даналығына деген шексіз ризашылықтың белгісі. 
Тарихи әділдікті қалпына келтіру жұмыстарын аяқтап, саяси қуғын-сүргін құрбандарын ақтау үшін арнайы мемлекеттік комиссия құруды тапсырдым.
Біз жазықсыз жазаланғандардың әрқайсысын есте сақтау арқылы ғана кемел келешекке жол ашамыз. Болашақтың берік негізі Тәуелсіздіктен бастау алады.  
Өткен ғасырдағы ең қилы кезеңнің бірінде жазықсыз жапа шеккендердің рухына тағзым ету –  баршамыздың перзенттік борышымыз.
/// 
Қ.Жаңбыршин Мемлекет басшысына Есеп комитетінің 2015 жылғы жұмысының негізгі нәтижелері, бюджет қаражатын жоспарлау мен пайдалануда үнемі кездесетін проблемалар, сондай-ақ алдағы кезеңге арналған міндеттер туралы баяндады.
Қазақстан Президенті былтыр қабылданған «Мемлекеттік аудит және қаржылық бақылау туралы» заңның жүзеге асырылуын және мемлекеттік аудитке тиімді түрде көшуді қамтамасыз етуді тапсырды. Нұрсұлтан Назарбаев бұған қажетті жағдайлар жасалғанын, Комитет мәртебесі көтеріліп, мақсаттарының аясы кеңейтілгенін, тиісті мамандарды қайта даярлау жүргізіліп жатқанын айтты.
Сонымен қатар, Мемлекет басшысы аудиттің қаржы мәселелерін ғана емес, орган қызметінің тиімділігін барлық бағытта бағалауды да қамтуы тиістігіне назар аударды.
Қ.Жаңбыршин былтыр Есеп комитеті 303 нысанда 29 бақылау шарасы жүргізгенін мәлімдеді. Анықталған қаржылық заң бұзушылықтар құнының көлемі 2014 жылмен салыстырғанда 3 есе ұлғайып, 1,3 триллион теңге болған. Бақылау шараларының нәтижесі бойынша орны толтырылуға тиіс 128,8 миллиард теңгенің 87,2 миллиард теңгесі өтелген.
Есеп комитетінің төрағасы жүргізілген тексерулер мен бақылау-талдау шаралары қорытындысы бойынша Үкіметке және басқа да бақылау нысандарына 46 ұсыным мен 180 тапсырма жолданғанын айтты. Бұл орайда ұсынымдар мен тапсырмалардың орындалуы тиісінше 98% және 95,8% болды.
Қ.Жаңбыршин бюджеттік және басқа заңнамаларды бұзғаны үшін 75 заңды тұлға және 66 лауазымды тұлға әкімшілік жауапкершілікке, 271 лауазымды тұлға тәртіптік жауапкершілікке тартылғанын атап өтті. Құқық қорғау органдарына бақылау шараларына қатысты 40 материал берілді.
Есеп комитетінің төрағасы Астана және Алматы қалаларының, сондай-ақ облыстардың ревизиялық комиссияларының 2015 жылғы қызметінің негізгі нәтижелері туралы да баяндады.
Мемлекет басшысы кездесу қорытындысы бойынша мемлекеттік аудит және қаржылық бақылау органдары қызметін жетілдіру жөнінде бірқатар нақты тапсырма берді. 

///Тараптар Қазақстан мен БҰҰ қоры арасындағы халықты қоныстандыру саласындағы гендерлік саясатты жүзеге асыру және өңірдегі бейбітшілік пен қауіпсіздікті нығайту ісіндегі әйелдер рөлін күшейтуге қатысты бірқатар өзекті мәселені қарастырды.
Кездесу барысында Гүлшара Әбдіқалықова отбасын жоспарлау, халықтың репродуктивтілік тұрғысындағы денсаулығын нығайту, тұрмыстық зорлық-зомбылықты жою мәселелері жөніндегі өзара тиімді іс-қимылға тоқталып өтті.
Г.Әбдіқалықова 2030 жылға дейінгі орнықты даму мақсаттарының толық іске асырылуын Қазақстанның қолдайтынын айтты.
Бүгінгі таңда Қазақстанда елдік үш бағдарлама табысты жүзеге асырылып, 2016-2020 жылдарға арналған төртінші цикл бағдарламасы іске қосылды. Алматыда Қазақстанның өңірдегі басты рөлін айқындайтын Өңіраралық офис құрылды. ЮНФПА ана өлімін азайту, аналар қауіпсіздігін қамтамасыз ету жөніндегі заманауи халықаралық технологияларды енгізу, перинаталдық көмекті аймақтандыру жөніндегі кешенді іс-шараларды жүзеге асырды.
«Қазақстанның БҰҰ-мен қарым-қатынасы – сыртқы саясатымыздың басымдығы бар негізгі бағыттарының бірі. Республикамыз ұйымның Қауіпсіздік кеңесінің тұрақты емес мүшесі ретінде өзара іс-қимыл аясын одан әрі кеңейтуге ниетті», – деді Г.Әбдіқалықова.
Мемлекеттік хатшы кездесу соңында БҰҰ-ның Халықты қоныстандыру саласындағы Шығыс Еуропа және Орталық Азия елдеріндегі аймақтық қорының директоры Аланна Армитаждың жаңа қызметіне табыс тілеп, ЮНФПА-мен тиімді жұмыстың жалғаса беретініне сенім білдірді.
/// 
Мемлекет басшысы аты аңызға айналған балуан Ә.Айқановтың Қазақстан халқының мақтанышы болғанын атай отырып, көңіл айтты.
«Ол бұрынғы Кеңес Одағының ауқымында ғана емес, көптеген халықаралық жарыстарда жеңімпаз атану арқылы зор жетістіктерге қол жеткізген аса үлкен дарын иесі еді. Ә.Айқанов өз жеңістері арқылы халқымыздың рухын көтеріп, жастардың спорттың осы түрімен айналысуына ықпал етті. Көптеген жас оған еліктеп саламатты өмір салтын ұстануға, қажырлы, қайратты болып өсуге талпынды. Білікті бапкер ретінде де көптеген даңқты спортшыларды тәрбиелеп, өсірді. Спорттағы жетістіктері үшін құрметті атақтар мен марапаттарға ие болды», – делінген жеделхатта.
Соңында Нұрсұлтан Назарбаев Ә.Айқановтың есімі мен еңбегін қазақстандықтар ұмытпайтынын атап өтті. 
///
	 

	Кездесу барысында екіжақты ынтымақтастықтың негізгі бағыттары, бұрын қол жеткізілген уағдаластықтарды жүзеге асыру барысы, сондай-ақ халықаралық күн тәртібінің өзекті мәселелері талқыланды.

	Қазақстан Президенті Түрікменстанның біздің елге жақын әрі бауырлас мемлекет екенін атап өтті.

	- Біз әрдайым саяси-экономикалық жақсы қарым-қатынаста болдық және оны әрі қарай жалғастыруға дайынбыз. Қазір маңызды жоба – Қазақстаннан Түрікменстан мен Иран арқылы Парсы шығанағына шығатын теміржол құрылысын аяқтау күтіліп отыр. Ол аяқталысымен бүкіл өңірдегі  сауда қатынастары мүлде жаңа деңгейге көтеріледі, - деді Нұрсұлтан Назарбаев.

	Өз кезегінде Р.Мередов Президент Гүрбангулы Бердымухамедовтың жылы лебізін жеткізді. Сондай-ақ  Қазақстан-Түрікменстан-Иран теміржолы құрылысының барысы туралы әңгімелеп, оны іске қосудың әуелгі мерзімі жөнінде хабардар етті. Сонымен қатар, Р.Мередов сауда-экономикалық, көлік-коммуникациялық, отын-энергетикалық және мәдени-гуманитарлық салалардағы екіжақты іс-қимылдардың дамуын атап өтті. 


///
	 

	Нұрсұлтан Назарбаев жоғары деңгейдегі екіжақты кездесулер жақсы дәстүрге айналғанын атап өтті.

	– Қазақстан Беларусьті жақын дос және стратегиялық серіктес ретінде қарастырады. Екі ел арасындағы қарым-қатынас достық, өзара түсіністік және сенім негізінде дамып келеді, – деді Мемлекет басшысы.

	Қазақстан Президенті біздің елде тиімді жұмысын көрсетіп отырған заманға сай бірнеше бірлескен кәсіпорын жұмыс істейтінін атап өтті.

	– Қарағандыда «КазБелАЗ» бірлескен кәсіпорны бар. Семей мен Қостанайда ауыл шаруашылығы техникалары құрастырылады. Пилоттық үлгідегі көпсалалы ауыл шаруашылығын құру жөнінде қызу жұмыс жүргізілуде. Оның базасында елдеріміздің агроөнеркәсіп секторындағы соңғы жетістіктері қолданылатын болады. «Ауылшаруашылық және коммунальдық техникалар шығаратын Қазақстан-Беларусь индустриялық-технологиялық паркі» бірлескен жобасы жүзеге асырылуда. Көлік пен логистика саласындағы ынтымақтастықты дамытудың жақсы келешегі бар, – деді Нұрсұлтан Назарбаев.

	Мемлекет басшысы Қазақстан мен Беларусьтің еуразиялық интеграциялық үдерістер аясындағы өзара іс-қимылы қарқынды дамып келе жатқанын да айтты. Кеден одағының, Бірыңғай экономикалық кеңістіктің және Еуразия экономикалық одағының құрылуы елдеріміздің экономикалық кооперациясы үшін жаңа мүмкіндіктер ашады.

	Нұрсұлтан Назарбаев келіссөздер өте нәтижелі жүргізілгенін, онда екіжақты ынтымақтастықтың бірқатар маңызды мәселелері талқыланғанын мәлімдеді. Сондай-ақ, бұрын қол жеткізілген уағдаластықтарды іске асыру барысы қаралып, келешектегі бірлескен қадамдар белгіленді. 

	– Бірлескен мәлімдемеге қол қоюымыз – келіссөздердің басты нәтижесі. Бұл құжатта елдеріміз бен халықтарымыз арасындағы достықты нығайтуға өзара ұмтылысымыз көрініс тапты. Бұл жан-жақты өзара тиімді Қазақстан-Беларусь қарым-қатынастарының одан әрі қарқынды дамуына ықпалын тигізеді деп санаймын. Беларусь диаспорасы елдеріміз арасындағы ынтымақтастықтың жақсы дәнекері болып саналады, Қазақстанның дамуына зор үлес қосады. Біз үшін елдеріміз азаматтарының бір-бірінің аумағына келу тәртібі туралы келісімге және реадмиссия туралы үкіметаралық келісімге қол қойылуы ерекше орын алады. Сонымен қатар, бүгін біздің қатысуымызбен кезекті «2014-2016 жылдарға арналған бірлескен іс-шаралар жоспарына» да қол қойылды. Бұл құжат Қазақстан мен Беларусь сауда-экономикалық ынтымақтастығын дамытудың тиімді құралына айналады деп сенемін, – деді Мемлекет басшысы.     

	Қазақстан Президенті экономикалық өзара іс-қимылмен қатар мәдени-гуманитарлық саладағы қарым-қатынастар белсенді дамуда екеніне тоқталды.

	– Қазанның алғашқы онкүндігінде Минскіде Қазақстанның мәдениет күндері өтеді. 2014 жылы Астанада Беларусьтің мәдениет күндері өтпек. Беларусьтің ғылыми әлеуетінің дамуын ескере отырып, Қазақстан бірлескен ғылыми зерттеулер жүргізу, өндіріске ғылыми әзірлемелер мен технологиялар енгізу саласындағы ынтымақтастықты жандандыруға мүдделілік танытады. Бүгінде Сәкен Сейфуллин атындағы Қазақ агротехникалық университеті жанындағы инженер кадрларын даярлау және қайта даярлау Қазақстан-Беларусь оқыту-өндірістік орталығы – білім беру саласындағы өзара тиімді ынтымақтастығымыздың айқын үлгісі, – деді Нұрсұлтан Назарбаев.

	Мемлекет басшысы достық дәнекері, өзара құрмет және стратегиялық серіктестікті нығайтуды көздеу Қазақстан мен Беларусь халықтарының игілігі жолында екі ел қарым-қатынасының басты қағидаттары екенін және алда да солай болып қала беретінін атап өтті.

	Өз кезегінде, Беларусь Республикасының Президенті соңғы жылдары үкіметтік деңгейдегі байланыстың едәуір жанданып, өңіраралық форматтағы қарым-қатынас нығайғанына тоқталды.

	– Интеграцияның күшеюі және Еуразиялық экономикалық одақтың құрылуы тығызырақ кооперацияны және үкіметаралық деңгейде, бизнес қоғамдастық арасында келісімді қажет етеді. Тек осындай жағдайда ғана біз ортақ нарықтың экономикалық артықшылығын сезіне аламыз. Беларусь пен Қазақстан өндірістік, ғылыми-технологиялық кооперацияны дамытуды жандандыруға тиіс. Бұл Бірыңғай экономикалық кеңістік нарығын өз өнімдерімізбен толықтыруға, экономиканың бәсекеге қабілеттілігін арттыруға, бұл ретте жаңа жұмыс орындарын құруға мүмкіндік береді. Біз инвестиция құрушы бірлескен кәсіпорындарға көшу және ынтымақтастықтың ұзақмерзімді формасын құру туралы мәселені қарастыруға дайынбыз. Бізде «БелАЗ» және Минск трактор зауыты желілері тарапында жақсы үлгілер бар, – деді А.Лукашенко.     

	 Беларусь Қазақстан мен Беларусь тауарларын еуропалық және азиялық нарыққа тасымалдау үшін логистикалық орталықтар құру жөніндегі бірлескен жоспарларды пысықталатын көлік саласындағы ынтымақтастыққа зор мән беретіні атап өтілді. Сондай-ақ, ауыл шаруашылығындағы өзара ықпалдастықтың елеулі әлеуеті бар.

	– Беларусь Қазақстанға ауыл шаруашылығы өнімдерін жеткізу көлемін ұлғайтып қана қоймай, түрлі бағыттар бойынша агроөнеркәсіп кооперациясын дамытуға мүдделі. Біздің мамандарымыз Қазақстанның агроөнеркәсіп кешенін жаңғырту жөніндегі міндетті шешуге кешенді түрде атсалысуға дайын, – деді А.Лукашенко.

	Беларусь Президенті сауда-экономикалық ынтымақтастық қарқынының төмендеуін еңсеріп, тиімді өзара ықпалдастыққа кедергі келтіретін барлық мәселені шешу қажеттігін атап өтті.

	– Келесі жылы біз осы проблеманы шешеміз деп сенемін. Біз жол картасын әзірледік және осы жоспардағы барлық іс-шараны толық іске асыруға бел байладық, – деді А.Лукашенко.

	Соңында Беларусь көшбасшысы ЭКСПО-2017 бүкіләлемдік көрмесін өткізетін орын ретінде таңдаудың Астанаға түсуімен Қазақстанды құттықтады.

	Сапар қорытындысында мынадай бірқатар құжаттарға қол қойылды: Қазақстан Республикасы Президенті мен Беларусь Республикасы Президентінің Бірлескен мәлімдемесі, Қазақстан Республикасы мен Беларусь Республикасы арасында Қазақстан Республикасы азаматтарының Беларусь Республикасы аумағына және Беларусь Республикасы азаматтарының Қазақстан Республикасы аумағына  келу тәртібі туралы келісім, Қазақстан Республикасы Үкіметі мен Беларусь Республикасы Үкіметі арасындағы реадмиссия туралы келісім, Қазақстан Республикасы мен Беларусь Республикасы арасындағы 2009-2016 жылдарға арналған экономикалық ынтымақтастық бағдарламасын («Жол картасы») іске асыру жөніндегі 2014-2016 жылдарға арналған Бірлескен іс-шаралар жоспары, Қазақстан Республикасы Президенті жанындағы Мемлекеттік басқару академиясы мен Беларусь Республикасы Президенті жанындағы Басқару академиясы арасындағы ынтымақтастық туралы келісім.
///Әңгімелесу барысында мемлекеттер басшылары бірін-бірі қасиетті Рамазан айымен құттықтады.
Президенттер коронавирус індетінің таралуын болдырмау жөніндегі екі ел үкіметтерінің атқарған тығыз әрі жүйелі жұмысына және туындаған барлық мәселелердің жедел шешілгеніне оң баға берді.
Сооронбай Жээнбеков  Қасым-Жомарт Тоқаевқа Қазақстанның гуманитарлық көмек көрсеткені үшін ризашылығын білдірді.
– Біз бауырлас қазақ халқының ізгі ниетін және Сіздің жеке қолдауыңызды әрдайым сезінеміз, – деді Қырғызстан Президенті. 
Тараптар екіжақты сауда-экономикалық ынтымақтастықтың жоғары қарқынын сақтау үшін бірлескен іс-қимылдар қажет екенін атап өтті.
Соның ішінде шекарадағы өткізу бекеттерінің жұмыс режимін талқылап, коронавирус пандемиясы аяқталғаннан кейін оның толыққанды жұмысын қайта қалпына келтірудің маңыздылығына тоқталды. Сонымен қатар мемлекеттер басшылары екі ел арасындағы заңсыз тауар тасымалына жол бермеу үшін нақты шараларды жүзеге асыру туралы уағдаластыққа қол жеткізді.
Тараптар инвестициялық ықпалдастықты одан әрі нығайту мақсатында Қырғызстандағы қазақстандық компаниялардың жұмысына қатысты бірқатар өзекті мәселеге ерекше мән берді.
Телефон арқылы сөйлесуге Қазақстан тарапы бастамашы болды.
 

///Кездесу барысында Қазақстан Президентіне Орталықтың соңғы 10 жылда атқарған жұмыстарының нәтижелері мен оны дамытудың келешегі жөнінде баяндалды.
Атап айтқанда, Серік Ақшолақов Қасым-Жомарт Тоқаевқа Орталықта микронейрохирургия, эндоваскулярлық, эндоскопиялық, функционалды нейрохирургия сияқты жаңа бағыттардың пайда болғаны туралы айтты.
Сонымен қатар ол мекеме базасында аса күрделі нейрохирургиялық оталар жасауға мүмкіндік беретін Орталық Азияда алғашқы «гамма-нож» кешенінің іске қосылатыны жөнінде хабарлады.
Мемлекет басшысы еліміздің барлық өңірін қамтуға тиіс жоғары білікті әрі қолжетімді медициналық көмек көрсетудің маңызды екенін атап өтті.
///
	 

	Қазақстан Президентіне Норвегия Корольдігінің Төтенше және өкілетті елшісі Оле Йохан Берной, Египет Араб Республикасының Төтенше және өкілетті елшісі Набила Ибрагим Салама Фархана, Өзбекстан Республикасының Төтенше және өкілетті елшісі Әлішер Салахитдинов, Израиль Мемлекетінің Төтенше және өкілетті елшісі Элияу Тасман, Индонезия Республикасының Төтенше және өкілетті елшісі Фостер Гултом, Сербия Республикасының Төтенше және өкілетті елшісі Владимир Миркович сенім грамоталарын тапсырды.

	Мемлекет басшысы дипломаттарға арнаған сөзінде оларды Қазақстандағы дипломатиялық миссияларыңың басталуымен құттықтады және елдер арасындағы жан-жақты, өзара тиімді ынтымақтастықты дамытуға бағытталған еңбектеріне жеміс тіледі.

	- Бүгінде әлемге танымал шаһардың біріне айналған, Қазақстанның елордасы – әсем Астанаға қош келдіңіздер. Жақында Парижде өткен Халықаралық көрмелер бюросына мүше мемлекеттердің дауыс беруінің нәтижесінде Астанада 2017 жылы «EXPO» көрмесін өткізу туралы шешім қабылданды. Бұл жас елордамыздың алдағы 20 жылдық мерейтойына орай теңдесі жоқ сый болары сөзсіз, - деді Нұрсұлтан Назарбаев.

	Мемлекет басшысы тәуелсіздік тұғырына көтерілген 20 жыл ішінде Қазақстан әлемдегі 146 мемлекетпен дипломатиялық қатынастар орнатқанын, 3 мыңнан астам халықаралық келісімдерге қол қойғанын атап өтті.

	Нұрсұлтан Назарбаев Қазақстан Норвегия Корольдігімен кең ауқымды ықпалдастықты кеңейтуге ниетті екеніне тоқталды.

	- Біз Норвегияны Скандинавия аймағындағы болашағы зор сауда-экономикалық әріптес ретінде қарастырамыз. Биылғы наурызда Қазақстанның Ослодағы дипломатиялық миссиясын елшілікке айналдыру жөнінде шешім қабылданды. Бұл қадам екіжақты ынтымақтастықты нығайтуға жаңа серпін береді деген үміттеміз, - деді Қазақстан Президенті.

	Мемлекет басшысы біздің мемлекетіміздің сыртқы саясатының басым бағыты – қазір күрделі саяси үдерістерді басынан кешіп отырған Таяу Шығыс және Солтүстік Африка елдерімен екі жақты байланыстарды дамыту болып саналатынын атап көрсетті.

	- Қазақстан осы өңірдегі біздің негізгі әріптесіміз болып саналатын Египетпен жан-жақты байланысты тереңдете беретін болады. Біз халықаралық форумдар аясындағы тығыз ынтымақтастықты жоғары бағалаймыз. Азиядағы өзара іс-қимыл және сенім шаралары жөніндегі кеңестің, сондай-ақ Әлемдік және дәстүрлі діндер көшбасшыларының съезінің жұмысына Египеттің белсенді атсалысқаны үшін ризашылығымызды білдіреміз, - деді Нұрсұлтан Назарбаев.

	Қазақстан Президенті Өзбекстан Республикасы – біздің елдің тату көршісі, стратегиялық әріптесі және сенімді одақтасы екенін атап өтті.

	- Өзбекстан Президенті Ислам Каримовтың Қазақстанға биылғы ресми сапары өте нәтижелі болды. Біз екі жақты ынтымақтастық мәселелері бойынша маңызды уағдаластықтарға қол жеткіздік, сондай-ақ жаһандық және өңірлік мәселелерге қатысты ұстанымдарды үйлестірдік. Өзбекстан басшысының сапары барысында қол қойылған маңызды құжаттар Қазақстан-Өзбекстан стратегиялық әріптестігінің дамуына жаңа серпін береді, - деді Мемлекет басшысы.

	Нұрсұлтан Назарбаев бүгінде Қазақстан мен Израиль арасындағы достық қарым-қатынастар екі елдің мүддесіне сай дамып келе жатқанын мәлім етті.

	- Қазақстан мен Израильдің арасы географиялық тұрғыдан едәуір алшақ. Бірақ қарым-қатынастарды нығайтуға бағытталған ұмтылыс пен жоғары деңгейде қалыптасқан саяси диалог біздің мемлекеттерімізді жақындата түседі. Біз соңғы уақытта аймақтағы орын алған оқиғаларға байланысты алаңдаушылық білдіреміз. Ахуал тез арада тұрақтанып,  бейбіт жолмен шешіледі деп үміттенеміз, - деді Қазақстан Президенті.

	Мемлекет басшысы біздің еліміз Индонезияны Оңтүстік-Шығыс Азиядағы ең маңызды әріптесі ретінде қарастыратынына тоқталып өтті.

	- Менің Джакартаға биылғы ресми сапарым барысында екі жақты ынтымақтастықты дамытуға бағытталған бірқатар уағдаластыққа қол жеткізілді. Биыл біз Индонезияда Қазақстанның елшілігін аштық. Біз көпжақты форумдар, әсіресе Ислам Ынтымақтастығы Ұйымы аясындағы әрекеттестікті жоғары бағалаймыз. Индонезия – АСЕАН ұйымының беделді мүшесі және көшбасшысы. Қазақстанның АСЕАН қауіпсіздік жөніндегі өңірлік форумының мүшесі болуға ұмтылысына Индонезия қолдау көрсетеді деген сенімдеміз, - деді Нұрсұлтан Назарбаев.

	Қазақстан Президенті біздің республикамыз Сербиямен өзара тиімді ынтымақтастықты одан әрі дамытуға мүдделі екеніне тоқталды.

	- Біз Сербияны Біріккен Ұлттар Ұйымы Бас Ассамблеясының 67-ші сессиясының төрағалығына тағайындалуымен және Еуропалық Одаққа кіруге үміткер дәрежесін алуымен құттықтаймыз. Бүгінгі таңда екі ел арасындағы сауда-экономикалық байланыстарды нығайтуға бағытталған бірлескен іс-қимылды жалғастыру өте маңызды. Бұған жақында құрылған сауда-экономикалық ынтымақтастық жөніндегі Қазақстан-Сербия үкіметаралық комиссиясының тиімді қызметі мүмкіндік береді, - деді Мемлекет басшысы.

	Брифинг барысында жаңадан тағайындалған елшілер Қазақстан халқын 2017 жылы «EXPO» бүкіләлемдік көрменің Астанада өткізу құқығы үшін дауыс берудегі жеңісімен құттықтады. Бұл оқиға Қазақстанның одан әрі экономикалық дамуына қуатты серпін беретіні атап өтілді.

	Норвегия Корольдігінің Төтенше және өкілетті елшісі Оле Йохан Берной екі ел арасындағы сауда-экономикалық, энергетикалық салаларда өзара тиімді ынтымақтастықты дамытуда жақсы қарқын барын атап көрсетті.

	- Біздің өзара қарым-қатынастарымыздың қарқынды дамуының мысалы ретінде Қазақстанда норвегиялық теңіз өнімдерінің бағаланатынын, ал өз кезегінде, Қазақстаннан әкелінетін астық өнімдері Норвегияда үлкен сұранысқа ие екенін атап өткім келеді. Бізді жаһандық қарусыздану және ядролық қаруды таратпау мәселелері жөніндегі көзқарастың ортақтығы біріктіреді. Соңғы уақытта Норвегия мен Қазақстан осынау маңызды тақырыпқа арналған бірқатар халықаралық іс-шараларды өткізді. Бұл – біздің елдеріміз арасындағы ынтымақтастықтың тағы бір ауқымды және нәтижелі дәлелі, - деді Оле Йохан Берной.             

	Египет Араб Республикасының Төтенше және өкілетті елшісі Набила Ибрагим Салама Фархана атап өткендей, Египет Қазақстанмен ынтымақтастық аясында біздің еліміздің барлық бастамаларын әрдайым қолдайды.

	Өзбекстан Республикасының Төтенше және өкілетті елшісі Әлішер Салахитдинов Қазақстан-Өзбекстан өзара қарым-қатынастары тату көршілестік және стратегиялық сипатқа ие екеніне тоқталды.

	- Біздің елдеріміз басшыларының даналығы және саяси жігерінің арқасында Орталық Азия өңірінде ядросыз аймақ құрылды және Өзбекстан мен Қазақстан арасындағы екі жақты қарым-қатынастар өз дамуының сапалы жаңа деңгейіне көтерілді. Біз екі елдің ұлттық мүдделерінің басымдығы мен ортақ мақсаттары, диалогы негізіндегі ынтымақтастықты одан әрі нығайтуға мүдделіміз. Осы кездесуді пайдаланып, Қазақстанды Астанада «EXPO-2017» бүкіләлемдік көрмесі өтетінімен шын жүректен тағы да құттықтағым келеді, - деді Ә.Салахитдинов.         

	Израиль Мемлекетінің Төтенше және өкілетті елшісі Элияу Тасман екі мемлекет арасындағы ауыл шаруашылығы, медицина мен жоғары технологиялар саласындағы ынтымақтастықты нығайтуға барлық күш-жігерін салатынын айтып өтті.  

	Индонезия Республикасының Төтенше және өкілетті елшісі Фостер Гултом екі жақты қарым-қатынастардың жағымды қарқынына тоқталды.

	- Біздің елдеріміз арасында сауда және өнеркәсіп тәрізді экономика секторында тиімді ынтымақтастық орнаған. Сондай-ақ туризм, білім және әскери-техникалық ынтымақтастық салаларындағы өзара қарым-қатынастарды дамытуды жоспарлаудамыз. Біз халықаралық ұйымдар аясында жемісті өзара іс-қимыл жасап келеміз. Біздің елдеріміздің бір-бірімен ұқсас жақтары да бар, - деді Фостер Гултом.     

	Сербия Республикасының Төтенше және өкілетті елшісі Владимир Миркович Қазақстанда Сербия елшілігінің ашылуы достық қарым-қатынастарды дамытуда сапалы жаңа қадам болып саналатынына сенім білдірді.   

	Нұрсұлтан Назарбаев іс-шара соңында жаңадан тағайындалған елшілерге Астанадағы қызметтерінің қызықты да жемісті болуын тіледі және мемлекеттер арасындағы өзара тиімді әріптестікті дамыту үшін барлық күш-жігерлерін салатындарына сенім білдірді.
///Қазақстан Президентінің атына бірқатар мемлекеттің басшыларынан және халықаралық ұйымдардың жетекшілерінен Жаңа жылмен құттықтаған жеделхаттар келіп түсуде.
Ресей Федерациясының Президенті Владимир Путин өзінің жаңа жылдық құттықтауында 2019 жылдың Қазақстан үшін айтулы оқиғаларға толы болғанын, соның ішінде, биліктің Конституцияға сәйкес ауысқанын және Мемлекет басшысының сайлаудағы айқын жеңісін атап өткен. 
«Бізге Ресей мен Қазақстан арасындағы қалыптасқан қарым-қатынастардың әлеуетін толықтай сақтап қалғанымыз ғана емес, сондай-ақ, стратегиялық серіктестікті, одақтастықты және тату көршілікті нығайту үшін бірлескен  жұмыстарды жалғастыру маңызды. Оған Мәскеу мен Нұр-Сұлтанның Еуразиялық экономикалық одақ, Ұжымдық қауіпсіздік шарт  ұйымы, Шанхай ынтымақтастық ұйымы және басқа да көпжақты құрылымдар аясындағы күш-жігерінің үйлесім табуы тың серпін берді. Келе жатқан жаңа жылда мемлекеттеріміз арасындағы ықпалдастық қарыштап дамитынына сенімдімін», – делінген Ресей көшбасшысының құттықтау хатында.
Қырғыз Республикасының Президенті Сооронбай Жээнбеков келе жатқан жаңа 2020 жылмен құттықтаған жеделхатында Қазақстан халқына бейбітшілік және бақ-береке тілеп, өзінің шынайы лебізін білдірді.
«Жаңа жылда біздің бірлескен күш-жігеріміз екіжақты стратегиялық серіктестікті және бауырлас қырғыз-қазақ халықтарының игілігі жолындағы одақтастық байланыстарды одан әрі дамытуға ықпал етеді деп сенемін», – делінген Сооронбай Жээнбековтің жеделхатында.  
Корея Республикасының Президенті Мун Чже Ин мен Бірінші ханым Ким Чжонг Сук корей халқының атынан Қасым-Жомарт Тоқаевты келе жатқан Жаңа жылмен құттықтады.   
«Корей түбегінде бейбітшілік орнату ісіне көрсеткен қолдауларыңыз бен ынтымақтастықтарыңыз халқымыздың болашаққа деген сенімінің қайнар көзі саналады. Корея халықаралық қоғамдастықпен бірлесіп, инклюзивті және тұрақты әлем қалыптастыру ісін жалғастыра береді», – делінген жеделхатта.  
Сонымен қатар, Мемлекет басшысының атына өз құттықтауларын Әзербайжан Республикасының Президенті Ильхам Әлиев, Ауғанстан Президенті Мұхаммад Ашраф Ғани мен Бірінші ханым Рула Ғани, Литва Президенті Гитанас Науседа мен Бірінші ханым Диана Науседене, Сингапурдің Премьер-Министрі Ли Сянь Лун мен оның жұбайы, Канаданың Генерал-губернаторы Жюли Пайет, Ресей Федерациясы Федералдық жиналысы Федерация кеңесінің төрайымы Валентина Матвиенко, Дүниежүзілік сауда ұйымының Бас директоры Роберто Азеведо жолдады.
 
 
///
	Аслан Есболайұлы Мусин басқа жұмысқа ауысуына байланысты Республикалық бюджеттің атқарылуын бақылау жөніндегі есеп комитетінің төрағасы қызметінен;

	Ерлан Әділханұлы Әбілдаев Қазақстан Республикасының Оман Сұлтандығындағы Төтенше және Өкілетті Елшісі қызметінен босатылды.
///Кездесу барысында Мемлекет басшысы Венесуэла Президентінің Қазақстанға алғаш рет сапармен келіп отырғанын атап өтті.
– Сіздің Қазақстан жеріне келгеніңізге қуаныштымын. Бүгінгі саммитке қатысқаныңыз үшін ризашылығымды білдіремін. Еліңізде болып жатқан оқиғалар жөнінде білеміз, – деді Нұрсұлтан Назарбаев.
Николас Мадуро Нұрсұлтан Назарбаевқа Қазақстанға келіп, Ислам ынтымақтастығы ұйымының ғылым және технологиялар жөніндегі саммитіне қатысуға мүмкіндік туғызғаны үшін алғыс айтты.
Сондай-ақ Венесуэла Президенті бұл кездесу екіжақты қарым-қатынасты одан әрі дамытуға негіз болатынына сенім білдірді.

///Мемлекет басшысы өз үндеуінде Қ.Келімбетовті Ұлттық банк төрағасы лауазымынан босату туралы шешім қабылданғанын мәлімдеді. Қазақстан Республикасы Конституциясының 44-бабының 4-тармағына, 55-бабының 2-тармақшасына сәйкес, Нұрсұлтан Назарбаев  Ұлттық банк төрағасы лауазымына Президенттің көмекшісі қызметін уақытқа атқарушы – Президент Әкімшілігінің Әлеуметтік-экономикалық мониторинг бөлімінің меңгерушісі Данияр Ақышевты тағайындауға келісім беру жөнінде Парламент Сенатына өтініш жолдады.
Нұрсұлтан Назарбаев Д.Ақышевтың біліктілігін және мол тәжірибесі бар екенін атап өтті.
Ол Қазақ мемлекеттік басқару академиясын үздік бітірген. 18 жылдан астам уақыт Ұлттық банкте еңбек етті, соның жеті жылында төрағаның орынбасары болды. Қазіргі уақытта Президент Әкімшілігінде қызмет істейді, еліміздегі ахуал мен экономикалық мәселелерді жан-жақты зерделей біледі, – деді Мемлекет басшысы.
Қазақстан Президенті Ұлттық банк басқару жүйесінің, әсіресе мемлекеттік қаржыны басқарудың маңызды элементі болып саналатынын айтты.
Қазір банкке және ұлттық валюта – теңгеге деген сенім азайды, бұған жол беруге болмайды. Елде теңге өтімділігінің тапшылығы сезіледі, экономиканы несиелеу көлемі төмендеуде. Бұлар – төмен көрсеткіштер, оларды түзету үшін жұмыс істеу керек. Д.Ақышевтың білімі мен тәжірибесі оған осы міндетті атқаруға септігін тигізетініне сенімдімін. Парламент Сенатынан елдің қаржы жүйесінің игілігі үшін менің осы шешімімді қолдауды сұраймын, – деді Нұрсұлтан Назарбаев.
Мемлекет басшысы отандық экономиканың жағдайына бірқатар факторлар ықпал ететінін айтты. Олардың қатарында  негізгі экспорттық тауарлар бағасының төмендеуін, әлемдегі геосаяси жағдайды, сондай-ақ Қытайдағы экономикалық ахуалды атауға болады.  
Біз бұл қатердің бәрін еңсереміз, ол үшін қажетті мүмкіндіктер бар, жоспарлар әзірленген. Қазақстанның мемлекеттік қарызы төмен деңгейде. ІЖӨ-нің 40 пайызы көлемінде резервтеріміз бар, егер соны тиімді пайдаланатын болсақ, экономиканың дамуын жалғастыра аламыз және  халықтың әлеуметтік көңіл-күйінің нашарлауына жол бермейміз. Біз жүргізіп жатқан индустрияландыру және «Нұрлы жол» инфрақұрылымдық бағдарламасы сыртқы теріс ықпалдардың әсерін азайтуға бағытталған. Барлық өнеркәсіптік ірі кәсіпорындарға тағы да сөз арнай отырып, жұмыс орындарын сақтауды қамтамасыз етуге шақырамын,  – деді Қазақстан  Президенті.

///Мемлекет басшысы Ақордада Тайланд Корольдігінің Төтенше және өкілетті Елшісі Расса Джаличандрадан, Иордания Хашимиттік Корольдігінің Төтенше және өкілетті Елшісі Юсеф Әбделғанидан, Венесуэланың Төтенше және өкілетті Елшісі Энрике Антонио Акунья Мендозадан сенім грамоталарын қабылдады.
Қасым-Жомарт Тоқаев елшілердің бәрін Қазақстандағы дипломатиялық миссияларының ресми түрде басталуымен құттықтап, мемлекетаралық қатынастарды одан әрі нығайту ісінде табыс тіледі.
Мемлекет басшысы Расса Джаличандрамен кездесу барысында Тайландтағы сайлаудың табысты өтуімен және елдің жаңа Премьер-Министрінің сайлануымен құттықтады.
– Қазақстан мен Тайланд барлық салада, соның ішінде саяси, экономикалық және мәдени бағыттарда достық қатынастарды жемісті дамытып келеді. Тайландқа біздің елімізден туристер көп барады. Сіздің еліңіз – қазақстандықтардың сүйікті жерлерінің бірі. Елдеріміз арасындағы өзара қарым-қатынастарды одан әрі дамытуға септігіңізді тигізетініңізге сенімдімін, – деді Мемлекет басшысы.
Қасым-Жомарт Тоқаев Юсеф Әбделғанимен кездесуде Қазақстан мен Иордания арасындағы ықпалдастықтың жоғары деңгейде екенін атап өтті.
– Елдеріміз арасындағы қарым-қатынастардың жақсы дамуына Король ІІ Абдалла зор үлес қосты. Бүгінде екіжақты ынтымақтастық өзара достық пен сенім негізінде табысты дамып келеді, – деді Қазақстан Президенті.
Қасым-Жомарт Тоқаев Энрике Мендозамен кездесуде өзара байланыстардың одан әрі нығая беретініне сенім білдіріп, дипломатиялық жұмыста табыс тіледі.
– Елші мырза, жаңа қызметіңізбен құттықтаймын. Сіз Қазақстандағы Венесуэланың бірінші Төтенше және өкілетті Елшісі болғандықтан, екі тарап үшін де бұл сенім грамотасын тапсыру рәсімінің маңызы зор. Басшыларыңыздың біздің елімізде елшілік ашу және дипломатиялық миссия басшысы ретінде сізді жіберу жөніндегі шешіміне ризашылық білдіремін, – деді Қасым-Жомарт Тоқаев.
 









///
	 

	Мемлекеттер басшылары сауда-экономикалық және индустриялық-инновациялық салалардағы екіжақты ынтымақтастықты тереңдету, сондай-ақ агроөнеркәсіп кешеніндегі кооперацияны күшейту мәселелерін талқылады.

	Бұған қоса, Нұрсұлтан Назарбаев пен Александр Лукашенко посткеңестік кеңістіктегі, бірінші кезекте Кеден одағы мен Бірыңғай экономикалық кеңістік аясындағы интеграциялық үдерістерді дамыту барысын қарастырды.

	Шағын құрамдағы кездесуде Қазақстан Президенті А.Лукашенконың биылғы сапары екі елдің соңғы жылдардағы қарым-қатынасының белсенді қарқынының, саясат, экономика және мәдениет саласындағы екіжақты байланыстарының қарышты дамуының дәлелі екенін атап өтті.

	– Менің Минскіге былтырғы сапарым барысында көрсетілген қонақжайлылық есімде. Бұл сапар біздің қарым-қатынасымызды одан ары нығайтып, барлық шаруашылық субъектілері үшін, үкіметтер мен бірлескен комиссиялар үшін жаңа серпін береді деп ойлаймын, – деді Мемлекет басшысы.

	Беларусь Президенті екі елдің халықтары көп ретте еңбексүйгіштігіне қоса, өз тарихы мен бірқатар қасиеттері жағынан ұқсас болып келетініне тоқталды.

	– Біздің өзара қарым-қатынасымыздың негізінде халықтарымыздың мүдделері жатыр, бұл қымбат құндылыққа жатады. Бұл дұрыс және жаңа буын тарапынан әрдайым қолдау табатын болады. Мен, өзіміз келіскендей, тапсырмаларымыздың орындалу барысын бақылауға келдім. Минскіде және Астанада кезегімен кездесуіміз – дұрыс шешім, өйткені біз қойған міндеттерді шешуде орындаушыларды ынталандыра түседі, – деді А.Лукашенко.  

	Кеңейтілген отырысы барысында Мемлекет басшысы Қазақстан мен Беларусь тығыз одақтастық қарым-қатынастар, сондай-ақ екіжақты және көпжақты негіздегі ауқымды байланыстар біріктіретін жақын серіктестер екенін айтты.

	– Бұл сапар екіжақты қарым-қатынасты дамытуға мол үлес қосады деп сенемін. Келіссөздер қорытындысы бойынша біз бірлескен мәлімдеме қабылдаймыз, онда елдеріміз арасындағы достықты, экономикалық ынтымақтастық пен саяси байланыстарды нығайтуға ортақ ұмтылысымыз көрініс табатын болады. Бүгінде арамызда сауда-экономикалық ықпалдастық қарқынды дамуда. Қазақстан әлемдегі нарықтың тұрақсыздықтың салдарынан елдеріміздің тауар айналымының деңгейі 10 пайызға төмендегеніне қарамастан, ол жөнінен ТМД елдері арасында Беларусь үшін үшінші серіктес болып саналады. Өнеркәсіп кооперациясындағы ынтымақтастықта оң тәжірибе бар. Бүгінде өндіріс саласында және карьер-шахта техникасы, астық жинайтын комбайндар, тракторлар, қозғалтқыштар, лифтілер мен өзге де техниканы құрастыратын 14 бірлескен кәсіпорын жұмыс істейді, – деді Нұрсұлтан Назарбаев.

	Өз кезегінде А.Лукашенко Қазақстанның Беларусь үшін сенімді дос және одақтас екенін атап өтті.

	– Біз өз кеңістігімізде Еуразиялық экономикалық одақ тәрізді бірегей құрылымды бірге құрудамыз. Ол екі елдің экономикасын дамыту үшін мол мүмкіндік туғызады. Өзара тиімді қарым-қатынастарымызды нығайту үшін Бірыңғай экономикалық кеңістіктің артықшылықтарын мейлінше күшейту қажет. Осы міндетті шешу алдағы екі жылға арналған екіжақты сауда-экономикалық ынтымақтастықты дамытудың жол картасын бекітуге септігін тигізетін болады. Бұл кешенді құжат өзара іс-қимылдың барлық саласын қамтиды, – деді Беларусь Президенті.

	 



///Мемлекет басшысының тапсырмасы бойынша, бүгін Алматы қаласында Қазақстан Республикасының Мемлекеттік хатшысы Г.Әбдіқалықова белгілі мәдениет және өнер қайраткерлеріне Қазақстан Республикасының Тұңғыш Президенті – Елбасының мәдениет саласындағы 2016 жылғы мемлекеттік стипендиясын табыс етті.
Стипендиялар жыл сайын Қазақстан Республикасының құрметтi атақтары мен мемлекеттiк марапаттарына ие болған шығармашылық өкілдері мен мәдениет қайраткерлеріне, сондай-ақ Қазақстанның мәдениетін қалыптастыруға, сақтауға және дамытуға қосқан үлесі үшін айрықша дарынды шығармашыл жастарға мемлекеттік қолдау көрсету мақсатымен берiледi.
Гүлшара Әбдіқалықова салтанатты рәсімге қатысушыларды құттықтап, оларға мемлекеттік стипендияның тапсырылуы Қазақстан мәдениетін дамытуға қосқан елеулі үлестеріне берілген баға екенін айтты.
Мемлекеттік хатшы 2016 жылдың басты оқиғасы – Қазақстан Республикасының 25 жылдығын мерекелеу болғанын атап өтті. Г.Әбдіқалықова Қазақстан Президентінің Жарлығымен бекітілген «Бірлік пен жасампаздықтың 25 жылы» атты Тәуелсіздіктің 25 жылдығын мерекелеу тұжырымдамасы аясында мерекелік іс-шаралар өткізілгеніне тоқталды. Жалпы, Тәуелсіздік мерейтойын мерекелеу жөніндегі іс-шаралар арқылы мемлекеттілікті және халықтың бірлігін одан әрі нығайтуға, қазақстандықтарды «Мәңгілік Ел» жалпыұлттық идеясы төңірегіне топтастыруға негізделген басты мақсаттарға қол жеткізілді.
Отандық мәдениетті дамытуға қосқан үлесі үшін әдебиет пен өнердің 75 қайраткеріне мемлекеттік стипендия тағайындалды. Стипендияға ие болғандар қатарында Асанәлі Әшімов, Мырзатай Жолдасбеков, Сәбит Досанов, Бибігүл Төлегенова, Владимир Толоконников және тағы басқа майталмандар бар.
Сонымен бірге Ерлан Жүніс, Мәдина Баспаева, Тасқын Жармұхамед, Димаш Құдайбергенов және өзге де жас дарындарға мемлекеттік қолдау көрсетілді.
Мемлекеттік хатшы кездесу барысында 2017 жылы Қазақстан Республикасының Мемлекеттік рәміздері – Ту мен Елтаңбаның қабылданғанына 25 жыл толатынын атап өтті. Сондай-ақ, өзге де маңызды оқиғалар қатарына еліміздің БҰҰ Қауіпсіздік Кеңесінде тұрақты емес мүшелігі, Астана «ЕХРО-2017» халықаралық мамандандырылған көрмесі, Дүниежүзілік қысқы универсиада кіреді.
Кездесу соңында Г.Әбдіқалықова шығармашыл зиялы қауым өкілдерінің «Мәңгілік Ел» жалпыұлттық құндылықтарын ілгерілетуге, Қазақстан мәдениетін одан әрі дамытуға елеулі үлес қоса беретіндеріне сенім білдірді.
///Қасым-Жомарт Тоқаев Қазақстан астанасына келген Станислав Заське ілтипат білдіріп, Ұжымдық қауіпсіздік шарт ұйымының өңірдегі бейбітшілік пен қауіпсіздікті сақтауда маңызы зор екенін атап өтті. Сондай-ақ, Қазақстан Ұжымдық қауіпсіздік шарт ұйымының Бас хатшысы лауазымына Беларусьтің кандидатурасын басынан бастап қолдағанын айтты.
– Ұжымдық қауіпсіздік шарт ұйымы халықаралық ұйым ретінде Еуразия құрлығының ауқымды кеңістігінде қауіпсіздікті қамтамасыз етудің елеулі факторына айналып, нығайды. Ұжымдық қауіпсіздік шарт ұйымы біз үшін – маңызды ұйым. Беларусь сияқты біз де оны дамытуға зор үлес қостық. Ұжымдық қауіпсіздік шарт ұйымының Парламент Ассамблеясында белсенді жұмыс істейміз. Сіздің алдағы уақыттағы тағайындалуыңыз ұйымның әлеуетін нығайту тұрғысынан маңызды рөл атқарады, – деді Қазақстан Президенті.
Станислав Зась Қасым-Жомарт Тоқаевқа кездескені үшін алғыс айтып, сайлаудағы жеңісімен және Қазақстан Республикасының Президенті қызметіне кірісуімен құттықтады.
– Қазақстан халқы Сіз сияқты жан-жақты әрі мол тәжірибесі бар мемлекет қайраткері болып қалыптасқан парасатты адамды дұрыс таңдады. Қазақстанның игілігі жолындағы барлық ісіңізге табыс тілеймін. Біз мемлекеттеріміз бен халықтарымыз арасында қалыптасқан достық қатынастарды жоғары бағалаймыз және Қазақстанның халықаралық алаңдарда, соның ішінде Ұжымдық қауіпсіздік шарт ұйымында Беларуське көрсеткен қолдауы үшін ризашылығымызды білдіреміз. Өзара пайдалы іс-қимылдарды нығайта беруге тырысамыз, – деді Станислав Зась.


///Елбасы Батыс Қазақстан облысына жұмыс сапары барысында Жастар және оқушылар сарайына барды. Онда Қазақстан Президентіне денсаулық сақтау және білім беру салаларындағы цифрландыру жөніндегі жобалар таныстырылды.
Қазақстан Президенті облыс жастарының белсенді өкілдерімен кездесіп, жастар мен жас мамандарды қолдауға бағытталған мемлекеттік бағдарламалардың іске асырылу барысы жөнінде әңгімелесті.
Нұрсұлтан Назарбаев цифрлық және ақпараттық технологиялардың қарқынды дамып келе жатқан жағдайында бәсекеге қабілетті жастар тәрбиелеудің маңызды екенін атап өтті.
– Мектептер мен университеттер ғылыммен айналысуға бағдарланып отыр. Қазіргі жағдайда адам өмір бойы білім алуға тиіс. Бес-алты жылдан кейін бүгінгі көптеген мамандық жойылып, орнына жаңа мамандықтар пайда болады. Біздің бар үмітіміз – жастарда. Қарқынды дамып келе жатқан әлемнен қалып қоймауымыз үшін не істеу керектігін сіздер әрдайым ойлап жүресіздер деп сенеміз, – деп түйіндеді Мемлекет басшысы.




///Мемлекеттер басшылары бір-біріне ілтипат білдіріп, жаңа жылдық құттықтауларын жеткізді. 
Қасым-Жомарт Тоқаев пен Режеп Тайип Ердоған өзара ықпалдастықтың барлық саласындағы екіжақты қатынастардың оң қарқынын атап өтіп, қазақ-түрік стратегиялық серіктестігін нығайтудың перспективаларын талқылады.
Екі елдің көшбасшылары тұрақты әрі сенімді саяси диалогты қолдаудың маңыздылығын атап өтіп, 2020 жылға арналған ынтымақтастықтың нақты жоспарын белгіледі.
 
 
 
 
///
	 

	Кездесу барысында С. хметов Қарулы Күштерді ұдайы жауынгерлік дайындықта ұстау жөніндегі жүйелі жұмыстар туралы баяндады, әскерлердің жауынгерлік шеберлігін арттыру, армияны қару-жарақтың заманауи үлгілерімен және әскери техникалармен жабдықтау мақсатында өткізілген ұйымдастырушылық және практикалық іс-шаралар туралы әңгімеледі. 

	Мемлекет басшысы елдің қорғаныс өнеркәсібі кешенін әрі қарай дамытудың маңыздылығына және жетекші халықаралық өндірушілермен әскери-техникалық ынтымақтастықты нығайтудың қажеттілігіне назар аударды.

	Нұрсұлтан Назарбаев оқ-дәрілерді қазақстандық кәсіпорындарда өндіру, сондай-ақ қару-жарақтар мен әскери техникалар жеткізетін сенімді көздерді анықтау мәселелеріне мән берді.

	Сонымен қатар, Қазақстан Президенті министрлік қызметінің аспектілерін ықшам Үкімет құру және мемлекеттік басқару жүйесін жетілдіру жөніндегі міндеттерді ескере отырып қарастыруды тапсырды. 

	Кездесудің қорытындысы бойынша Мемлекет басшысы бірқатар нақты тапсырмалар берді. 


///
	 

	11 қазанда Мемлекет басшысы Нұрсұлтан Назарбаевтың қатысуымен Үкіметтің кеңейтілген отырысы өтеді

	Отырыста еліміздің биылғы 9 айдағы әлеуметтік-экономикалық дамуының қорытындылары туралы есеп беріледі, сондай-ақ Үкімет қызметінің түрлі бағыттары бойынша Қазақстан Президенті тапсырмаларының іске асырылу барысы қаралатын болады.

	 
///Мемлекет басшысы Есіл өзенінің сол жағалауындағы Астананың Орталық саябағы аумағында салынған жаңа қонақ үйдің макетімен танысып, оның бір бөлмесін аралап көрді.
«The St. Regis Astana» қонақ үйінде 120 бөлме бар. Оның ішінде жеке террасасы бар және саябақ пен өзенге қараған 23 люкс бөлме орналасқан. Сондай-ақ, қонақ үйде қазақстандық және шетелдік суретшілердің заманауи өнер туындылары қойылған.



///Тараптар Қазақстан мен Армения арасындағы ынтымақтастықты екіжақты форматта да, Еуразиялық экономикалық одақ аясында да одан әрі тереңдетудің ахуалы мен перспективаларын талқылады.
Армения Премьер-Министрі Қазақстан Президентін келе жатқан Жаңа жылмен құттықтады. Қасым-Жомарт Тоқаев та Никол Пашинянның мемлекеттік қызметіне жаңа жылда мол табыс, достас армян халқына бақ-береке тіледі.
/// 
Кездесуде Президиум төрағасы Т.Құлыбаев пен Басқарма бастығы  А.Мырзахметов Мемлекет басшысына Ұлттық палатаның 2015 жылғы қызметінің қорытындылары мен алдағы кезеңге арналған жоспарлары туралы баяндады.
Қазақстан Президенті Ұлттық палата құрылған 2013 жылдан бері ауқымды жұмыс атқарылғанын атап өтті.
«Атамекен» кәсіпкерлік өкілдерінің пікірін танытады. Палата мемлекеттің шағын және орта бизнесті қолдау үшін қабылдаған көптеген шараларын жүзеге асыруға қатысты. Бес институционалдық реформа аясында 80-дей заң қабылданды. Оларды әзірлеу ісіне де палата өз үлесін қосты. Енді сол шараларды жүзеге асыратын уақыт келді, – деді Мемлекет басшысы.
Нұрсұлтан Назарбаев жекешелендіру үдерісі барысында отандық бизнестің мүддесін барынша қамтамасыз етіп, мүлікті жария етуге қатысты түсіндіру жұмыстарын белсендірек жүргізуді тапсырды.
Мемлекет басшысы Қазақстанда өндірілген тауарларды ілгерілетудің, әсіресе сыртқы нарықтарға шығарудың маңыздылығын айтты және «Атамекен» Ұлттық кәсіпкерлер палатасының инвестиция тарту, сондай-ақ ауыл шаруашылығы кооперациясындағы, еңбекпен қамту және ауыл тұрғындарын оқыту саласындағы жұмысын жандандыру қажеттігін атап көрсетті.
Палата басшылығы кәсіпкерлерді қолдау орталықтары 188 аудан орталығында, моноқалалар мен шағын қалаларда жұмыс істеп тұрғанын айтты. Бүгінде солардың негізінде 212 мың кәсіпкерге көмек көрсетілген.
Ұлттық палатаның нормалар әзірлеу саласындағы шығармашылық жұмыс пен кәсіпкерлікті қорғау арқылы бизнес жүргізетін ортаны жетілдіру ісіне белсене қатысатыны атап өтілді. Мәселен, биыл 6,9 мыңнан астам нормативтік құқықтық актіге, соның ішінде 200-ден аса заң жобасына сараптама жасалды. Кәсіпкерлерден келіп түскен 9,6 мың шағымның 41 пайызына қатысты оң нәтижеге қол жеткізілді.
Сонымен қатар сатып алу және жергілікті қамту жүйесін жетілдіру аясында 2014 жылдың 1 тамызынан бері «Атамекеннің» атсалысуы арқылы отандық өндірушілермен арада ұзақ мерзімге арналған 334 миллиард теңгенің 750 шартына қол қойылды.
Мемлекет басшысы кездесу қорытындысы бойынша бірқатар нақты тапсырма берді.
 

///
	 

	Әңгімелесу барысында екіжақты ынтымақтастықты дамытудың негізгі аспектілері мен екі елдің бизнес-қоғамдастығы арасындағы өзара іс-қимыл аясын кеңейтудің келешегі талқыланды.


///Құрметті отандастар!
ХХ ғасырдың 20-50 жылдарындағы саяси қуғын-сүргін зобалаңы – халқымыздың тарихындағы қасіретті кезең. 
Қазақстан тәуелсіздік алғаннан кейін осы нәубеттің құрбандарын мәңгі есте қалдыру үшін мемлекеттік деңгейдегі тиісті шараларды жүзеге асыра бастады.
1993 жылы «Жаппай саяси қуғын-сүргін құрбандарын ақтау туралы» заң қабылданды.
1997 жылы Елбасы Н.Назарбаевтың Жарлығымен 31 мамыр Саяси қуғын-сүргін құрбандарын еске алу күні ретінде белгіленді.
Кеңес заманында өмір сүрген халықтарға «үлкен террордың» орасан зор қасірет әкелгені есімізде. Зұлмат жылдарда Қазақстанға КСРО-ның түкпір-түкпірінен бес миллионнан астам адам жер аударылды. 
100 мыңға жуық азаматымыз қуғын-сүргінге ұшырап, соның 20 мыңнан астамы атылды.  
Жазықсыз жазаланғандардың қатарында Ә. Бөкейхан, А. Байтұрсынұлы, М. Тынышбаев, М. Дулатұлы, Т. Рысқұлов, М. Жұмабаев, С. Сейфуллин, І. Жансүгіров, Б. Майлин, С. Асфендияров сияқты көрнекті мемлекет және қоғам қайраткерлері, басқа да ұлт зиялылары бар.  
Отанын сатқандар әйелдерінің Ақмола лагері («АЛЖИР») сол жылдардағы қатыгездік пен жауыздықтың қара таңбасындай болды. Мұнда саяси тұтқындардың жақын туыстары, әйелдері мен балалары қамалды.  
Бүгін біз ұжымдастыру жылдарында аштыққа ұшырағандарды, сондай-ақ туған жерінен кетуге мәжбүр болғандарды да еске аламыз. Бұл зобалаңның қасіретін үш миллионға жуық адам тартты.     
Сол жылдардағы орасан зор адам шығыны мен тағдыр тауқыметі әрбір азаматтың жүрегіне жара салды.
Тоталитаризмнен зардап шеккен көптеген ұлт өкілдері үшін қазақ жері құтты мекенге айналды. Ата-бабаларымыздан дарыған қайсарлық пен төзімділіктің арқасында қатаң сыннан абыроймен өтіп, біртұтас ұлт ретінде бірігуге мүмкіндік алдық.  
Бүгінде республика өңірлерінде «Қазақ халқына – мың алғыс» монументтері орнатылған. Бұл – қазақ жұртының ақ пейілі мен даналығына деген шексіз ризашылықтың белгісі. 
Тарихи әділдікті қалпына келтіру жұмыстарын аяқтап, саяси қуғын-сүргін құрбандарын ақтау үшін арнайы мемлекеттік комиссия құруды тапсырдым.
Біз жазықсыз жазаланғандардың әрқайсысын есте сақтау арқылы ғана кемел келешекке жол ашамыз. Болашақтың берік негізі Тәуелсіздіктен бастау алады.  
Өткен ғасырдағы ең қилы кезеңнің бірінде жазықсыз жапа шеккендердің рухына тағзым ету –  баршамыздың перзенттік борышымыз.
///Кездесу барысында Мемлекет басшысына биылғы бес айдың қорытындысы бойынша елдегі қылмыстық ахуалдың жағдайы туралы есеп берілді.
Нұрсұлтан Назарбаев құқық қорғау органдары жүргізіп отырған шаралардың нәтижелеріне тоқталып, азаматтардың қауіпсіздігін қамтамасыз ету жөніндегі жұмыстың сапасын жақсарта беру қажеттілігін атап өтті.
– Жалпы, жағдай жақсарып келеді. Қылмыс жасау 16 пайызға азайды. Оларды ашу көрсеткіші 60-тан 70,2 пайызға көтерілді. 26 мың адамға рақымшылық жасалып, 1200 адам бас бостандығынан айыру орындарынан босатылды, – деді Қазақстан Президенті.
Ішкі істер министрі Халықаралық «ЭКСПО-2017» мамандандырылған көрмесін өткізу кезінде Астанадағы құқықтық тәртіпті қамтамасыз ету барысында қабылданып жатқан шаралар туралы баяндап, ішкі істер органдарындағы реформалардың нәтижелері жөнінде айтты.
Елбасы Халықаралық «ЭКСПО-2017» мамандандырылған көрмесінің ашылуында тиісті қауіпсіздікті қамтамасыз еткені үшін құқық қорғау органдарының барлық қызметкерлеріне ризашылық білдірді.
– Көптеген мемлекеттер басшылары мен қонақтар қатысқан «ЭКСПО-2017» көрмесінің ашылуында қауіпсіздікті қамтамасыз еткен еліміздің бүкіл полиция қызметіне, Ұлттық қауіпсіздік комитетіне, «Сырбар» сыртқы барлау қызметіне және басқа да органдарға алғыс айтамын. Біз көрменің ашылуын ұйымшылдықпен өткіздік, – деді Мемлекет басшысы.
Нұрсұлтан Назарбаев мұндай іс-шараларды өткізу кезінде қауіпсіздікті қамтамасыз етудің айрықша күрделі мәселе екеніне тоқталып, барлық құқық қорғау органдарының жұмысын жоғары бағалады.
– Астанаға облыстардан адамдар жіберілді. Офицерлердің барлығы белгіленген орындарынан табыла білді. Әрқайсысы өзіне тапсырылған іспен айналысты. Барлық салада да кәсібиліктің жоғары деңгейі қамтамасыз етілді, – деді Қазақстан Президенті.
Кездесу соңында Елбасы бірқатар нақты тапсырма берді.


///Мемлекет басшысы биылғы 28 мамырда Шри-Ланкадағы су тасқыны мен лай көшкіні салдарынан көптеген адамның қаза болғаны туралы хабарды зор күйзеліспен қабылдады.
«Қаза болғандардың жақындарына және барша достас Шри-Ланка халқына көңіл айтып, орны толмас қайғыға ортақтастығымды білдіремін.
Зардап шеккендердің тезірек сауығып, отбасыларына оралуына тілектеспін», – делінген жеделхатта.
 
///Жеделхатта «Манчестер Арена» стадионындағы жарылыстар салдарынан көптеген адамның қаза болғаны туралы хабарды Нұрсұлтан Назарбаевтың зор күйзеліспен қабылдағаны айтылған.
Бүгінде терроризмнің етек алуы барлық мемлекеттер үшін ортақ қауіп-қатерге айналып отыр. Қазақстан халықаралық қауіпсіздікке қатер төндіретін терроризм мен экстремизмнің кез келген түрін қатаң айыптайды.
«Бүкіл Ұлыбритания халқына, қайғылы оқиға құрбандарының отбасылары мен жақындарына Қазақстан халқының және жеке өзімнің атымнан қайғыларына ортақтасып, көңіл айтамын. Зардап шеккендердің тезірек сауығып кетуіне тілектеспін», – делінген жеделхатта.  
/// 
Грузия Президенті Гиоргий Маргвелашвили Мемлекет басшысын туған күнімен құттықтап, денсаулық пен бақ-береке және Қазақстан халқының игілігі үшін жаңа жетістіктер тіледі.
Екі ел президенттері сондай-ақ Қазақстан мен Грузияның өзара ықпалдастығын арттыру мәселелерін талқылады.
///
	 

	ҚР Мемлекеттік хатшысына елшілер – Кения Республикасынан Пауль Кибивотт Кургат, Македония Республикасынан Дарко Ангелов, Эквадор Республикасынан Альберто Чавес Савала, Джибути Республикасынан Абди Ибрахим Абсиех, Лаос Халықтық-Демократиялық Республикасынан Тхиенг Буфа, Жаңа Зеландиядан Хэмиш Купер, Австралия Одағынан Пол Эндрю Майлер және Монако Князьдігінен Эвелин Жанта сенім грамоталарын табыс етті.

	ҚР Мемлекеттік хатшысы дипломаттармен кездесуде осы елдермен саяси, экономикалық және гуманитарлық салалардағы екіжақты қарым-қатынастарды одан әрі дамытудың бірқатар өзекті мәселелерін, сондай-ақ өңірлік және халықаралық ұйымдар аясындағы ынтымақтастықтың келешегін талқыға салды.

	Атап айтқанда, екіжақты кездесулерде Қазақстан - Кения және Қазақстан - Эквадор ынтымақтастығын одан әрі дамытудың келешегіне байланысты пікір алмасылды. Саяси, сауда-экономикалық және мәдени салаларда өзара іс-қимыл бағытында Қазақстанға қызығушылық артып келе жатқаны атап өтілді.
///
	 

	Кеңеске Президент Әкімшілігінің бөлім меңгерушілері, министрліктер мен ведомстволардың басшылары, Астана, Алматы қалаларының және облыс әкімдерінің орынбасарлары, Қазақстан халқы ассамблеясы аймақтық хатшылықтарының меңгерушілері, Қазақстан халқы ассамблеясы Ғылыми-сарапшылық кеңесінің мүшелері қатысты. 

	Іс-шара барысында «Қазақстан-2050» Стратегиясын белгілеп берген Президенттің Қазақстан халқына Жолдауының «Жаңа қазақстандық патриотизм – біздің көпұлтты және көпконфессиялы қоғамымыз табысының негізі» деген жетінші басымдығын іске асыру міндеті, этносаралық қарым-қатынас саласындағы саяси және ақпараттық жұмыстың өзекті мәселелері, мемлекеттік этносаясат пен Қазақстан халқы ассамблеясы жұмысындағы аймақтық компонентті жетілдіру мүмкіндіктері қаралды.

	Мемлекет басшысы - Қазақстан халқы ассамблеясының төрағасы Н.Ә.Назарбаевтың этносаралық қарым-қатынасты нығайту саласындағы тапсырмаларының орындалуы, сондай-ақ, Алматы, Ақмола, Батыс Қазақстан, Солтүстік Қазақстан облыстарының аймақтық ассамблеялары жұмысындағы жаңа бағыттар мен формалар туралы  есептері тыңдалды.

	Қазақстан халқы ассамблеясының этносаралық келісім мен қоғамдық тұрақтылықты нығайту, оның қызметін ақпараттық және ғылыми сүйемелдеу жөнінде мемлекеттік органдармен өзара іс-қимыл мәселелері, бірқатар басқа да ұйымдастырушылық міндеттер талқыланды.

	Кеңес қорытындысы бойынша ҚР Мемлекеттік хатшысы мемлекеттік органдарға этносаясат саласындағы саяси жоспарлауды күшейту, ведомствоаралық  үйлестіруді, қоғамдық келісімді нығайту жөнінде ортақ міндеттерді іске асыруда мемлекеттік органдар мен азаматтық қоғам институттарының өзара іс-қимылының тиімділігін арттыру жөнінде тапсырмалар берді.
///Әңгіме барысында Қазақстан Президенті Индонезия вице-президентіне саммитке қатысқаны үшін ризашылық білдірді.
– Бәріміз үшін бұл саммиттің маңызы зор. Индонезия Қазақстанның маңызды серіктесі болғандықтан, сіздермен одан әрі тығыз ынтымақтастық орнатуға ниеттіміз. Елдеріміз арасында нақты уағдаластықтар бар және осы бағытта мақсатты түрде жұмыс жүргізу қажет, – деді Нұрсұлтан Назарбаев.
Индонезия вице-президенті Қазақстан Президентіне жұмыс кестесінің тығыздығына қарамастан, кездесуге мүмкіндік туғызғаны үшін алғыс айтты.
– Бізде экономиканың түрлі саласында өзара іс-қимыл жасау үшін зор әлеует бар. Бүгінгі іс-шара келешекте жемісті ынтымақтастықты жалғастыруға тың серпін беретін болады, – деді Ю.Калла.


///Қасым-Жомарт Тоқаев салтанатты жиынға қатысушыларға ілтипат білдіріп, еліміздегі мұнай-газ кешенінің барша еңбеккерлерін кәсіби мерекелерімен құттықтады.
Мемлекет басшысы Қазақстан мұнай өнеркәсібінің терең әрі даңқты тарихы жөнінде айта келіп, өткен ғасырдың 90-шы жылдарында еліміздің тәуелсіз мұнай-газ индустриясын қалыптастыру үдерісінде қиындықтарға тап болғанын еске салды. Осы орайда бұл саланы дамыту үшін шетелден капитал тарту ісіндегі Елбасы Нұрсұлтан Назарбаевтың орасан зор еңбегін атап өтті.
Қасым-Жомарт Тоқаев Қазақстандағы мұнай өнеркәсібінің жетістіктеріне қысқаша тоқталды. Соның ішінде, Президент мұнай саласында заманауи технология мен озық тәжірибені меңгерген отандық мамандардың қатары көбейгенін айтты. Мемлекет басшысының айтуынша, бүгінде «Қазмұнайгаз» ұлттық компаниясы Chevron, ExxonMobil, Shell, Лукойл, Eni, Total, CNPC сияқты корпорациялармен және басқа да компаниялармен ірі жобаларды табысты жүзеге асырып келеді.
Президент отандық мұнайшылардың ұрпақ сабақтастығына арнайы тоқталды. Ол Қазақстан мұнай өнеркәсібінің негізін қалаушы, Атырау мұнай-газ университетіне аты берілген Сафи Өтебаевтың осы саланың қалыптасуына зор үлес қосқанын атап өтті. Президент мұнай-газ саласындағы қызметкерлердің жинаған тәжірибесі мен білімі азаматтарымыздың тұрмысын одан әрі гүлдендіруге және жақсартуға септігін тигізетін маңызды салалық жаңғырту жұмыстарын жүргізуге мүмкіндік береді деп санайды.
Баяндамада мұнайшылар шешуге тиісті бірқатар маңызды міндеттер айтылды.
– Саланы дамытудың стратегиялық жоспарына сәйкес, 2025 жылға қарай мұнай өндіру жылына 100 миллион тоннадан, ал газ жылына 77 миллиард текше метрден асуы тиіс. Осы мақсатта 2021-2025 жылдарға арналған ауқымды геологиялық барлау бағдарламасы әзірленуде. Сарапшылардың бағалауы бойынша, Қазақстанның жалпы ресурстық әлеуеті 75 миллиард тонна шартты отын болса, Орталық және Солтүстік Қазақстанның әлеуетті ресурсы шамамен 18 миллиард тоннаны құрайды, – деді Мемлекет басшысы.
Қасым-Жомарт Тоқаев Қазақстанның дайын мұнай өнімдерін сату ісіндегі көшбасшылардың бірі болуы тиіс деген пікір білдірді. Оның айтуынша, бұл Үкіметтің алдағы жылдардағы атқаратын басты міндеттерінің бірі. Бұл ретте, Президент осы салаға инновацияларды енгізуге, шикізат өндіру және оны әрі қарай қайта өңдеу үдерісінің экологиялық тазалығын арттыруға назар аудару қажеттігін атап өтті.
– 2025 жылға қарай жалпы ішкі өнімнің жыл сайынғы тұрақты өсімін 5 пайызға және одан да жоғары деңгейде қамтамасыз ету көзделіп отыр. Бұл менің Қазақстан халқына арналған Жолдауымда айтылды. Осы мақсаттарға қол жеткізу барысында еліміздің мұнай-газ секторы үлкен рөл атқарады, – деді Мемлекет басшысы.
Салтанатты рәсім соңында Қасым-Жомарт Тоқаев мұнай-газ өнеркәсібінің үздік 41 қызметкерін марапаттады.




















/// 
Іс-шара аясында Мемлекет басшысы индустриялық-инновациялық жобалар көрмесін аралап көрді.
Жалпыұлттық телекөпір барысында индустриялық-инновациялық бағдарлама қорытындысы шығарылып, Индустрияландыру картасының жаңа 18 нысаны таныстырылды. Оларды Қазақстан Президенті онлайн режімінде іске қосты.
Іс-шараға қатысушыларға арнаған сөзінде Мемлекет басшысы елдің индустриялық-инновациялық даму аясында қол жеткен табыстарын атап өтті.
Биыл Қазақстан бірінші рет әлемдік жетекші экспорттаушылардың елулігі қатарына кіріп, 43-орынды иеленді. 2014 жылдың қорытындысы бойынша Қазақстан экспортының көлемі бүкіл Орталық Азия өңірі экспортының көлемінен 30 пайызға асты. Біздің экспортымыздың төрттен біріне жуығы дайын, өңделген өнім болып отыр. Бұл – Қазақстанның Дүниежүзілік сауда ұйымының толық құқылы мүшесі ретінде сәтті қадам жасауы үшін маңызды көрсеткіш. Сонымен қатар Дүниежүзілік банк дерегі бойынша, өткен бес жылда біздің өңдеуші өнеркәсіп салаларының өнімдері 24 миллиард долларға жетті, яғни 7 миллиард долларға ұлғайды. Қазіргі жаһандық дағдарыстың теріс ықпалдарына қарамастан, биыл осы салалар жалпы өсім берді. Бұл жағдай ұлттық экономика дамуының оң қарқынын сақтауға септігін тигізеді, – деді Нұрсұлтан Назарбаев.
Қазақстан Президенті биыл металлургия, машина жасау, химия өнеркәсібі, ауыл шаруашылығы және құрылыс индустриясы салаларында 120 индустриялық жоба жүзеге асырылғанын да айтты.
Бұлар – негізінен шағын бизнеспен бірге сыртқы экономикалық ықпалдарға төзімді болып келетін орта кәсіпорындар. Нәтижесінде Қазақстан экономикасының жалпы орнықтылығы геоэкономикалық өлшем бойынша нығайды, – деді Мемлекет басшысы.
Нұрсұлтан Назарбаев индустрияландыру нақты еңбек өнімділігін арттыруға мүмкіндік беретінін атап өтті.
Қазіргі кезеңде бұл көрсеткіш 1,6 есе өсті. Біз өнімділікті 10 жылда 2 есеге ұлғайту жөніндегі мақсатымызды орындауға жүйелі түрде жақындап келеміз, – деді Қазақстан Президенті.
Мемлекет басшысы бүгінгі телекөпір барысында іске қосылған жобалар аясында 3300 жаңа тұрақты жұмыс орны ашылғанын айтты.
Бұлар өнеркәсіптік өндірістің 8 перспективалы саласында жүзеге асырылды. Жаңа кәсіпорындардың әрқайсысы жыл сайын орта есеппен 81 миллиард теңгенің өнімін өндіретін болады. Ең аз деген есеппен алғанда, бұл жобалар экономикамызға шамамен 270 миллиард теңге қосымша табыс әкеледі, – деді Нұрсұлтан Назарбаев.
Қазақстан Президенті бірінші бесжылдық қорытындысы бойынша өңделмеген алтын  өндірісі 50 тоннаға дейін өскеніне, яғни 2 еседен асқанына назар аударды.
Өндірілген алтынның 90 пайызы елімізде өңделеді. Осы жылдары Ұлттық банк 76 тонна отандық алтын құймаларын сатып алды. Міне, елдің алтын қорының нақты қазақстандық үлесі, – деді Мемлекет басшысы.
Нұрсұлтан Назарбаев елдің қара металлургиясы саласында үлкен өзгерістер болып жатқанын айтты.
Біз болат пен шойын өндірісін ұлғайтудан гөрі дайын өнім көлемінің өсіміне ден қойып келеміз. «АрселорМиттал Теміртау» комбинаты, Соколов-Сарыбай тау-кен байыту өндірістік бірлестігі, «ЕвразКаспиан Сталь», «КСП Стил», «Феррум Втор»  және басқа кәсіпорындарда  жаңа сортты-прокатты қуат көздері іске қосылды. Бес жылда арматураның жыл сайынғы өндірісі 8 есеге – 800 мың тоннаға дейін өсті. Құбыр шығару көлемі 140 мыңнан 210 мың тоннаға дейін ұлғайды. Ақтөбеде қуаттылығы 230 мың тонна рельс пен 200 мың тонна арқалық және швеллер шығаруға жететін рельс-арқалық зауыты іске қосылды. Бұл өнім бұрын біздің елде шығарылмайтын, – деді Қазақстан Президенті.
Мемлекет басшысы бүгінде Қазақстанның толыққанды агрохимиялық кластерін құру жұмысы жүріп жатқанын атап өтті.
Қазір тыңайтқыш өндірісінің көлемі жылына 400 мың тоннаны құрайды. Ауыл шаруашылығының әлеуетін және тыңайтқыш үшін қажетті шикізаттың бар екенін ескерсек, бұл жеткіліксіз. 2020 жылға қарай тыңайтқыш өндірісін 6-7 есеге – 2,7 миллион тоннаға дейін ұлғайту жоспарлануда. Бұлар  бұрын бізде шығарылмаған глифосат, калийлі және күрделі кешенді тыңайтқыш, пестицидтердің отандық өндірісіне арналған құрамдауыштар сияқты өнімдер болады. Бұл – «Қазфосфат» АҚ жұмысының, «Еврохим-Тыңайтқыш» ЖШС мен «Батыс калий» ЖШС жобаларын жүзеге асырудың, сондай-ақ қолданыстағы өндірістерді жаңғыртудың есебінен іске асады, – деді Нұрсұлтан Назарбаев.
Қазақстан Президенті «Нұрлы жол» бағдарламасын ескере отырып, машина жасау саласын дамытудың маңыздылығына назар аударды.
Шығыс Қазақстандағы толық циклды зауыт соның төңірегіндегі құрамдас жабдықтарды өндіруге арналған шағын және орта бизнес «белдеуі» сияқты жобалар орасан мәнге ие. Бұл бастапқы «қолмен құрастыру» сатысын аяқтап, автомобиль жасау саласын жаңа деңгейге шығаруға мүмкіндік береді, – деді Мемлекет басшысы.
Дәрі өндіру саласы мен жалпы ұлттық денсаулық сақтау жүйесін дамыту үшін Қарағанды фармацевтикалық кешенінің үшінші кезегі жобасының маңыздылығы да атап өтілді. Осы кешеннің толық қуатымен жұмыс істеуге көшуі дәрі-дәрмек препараттары өндірісін 1,5 есеге ұлғайтуға мүмкіндік береді.
Мемлекет басшысы индустрияландырудың қол жеткізілген нәтижелері Қазақстан экономикасын технологиялық тұрғыдан жаңғыртуды лайықты бастауға мүмкіндік тудырғанын атап өтті.
Біз жаһандық дамудың ерекшеліктері мен жаңа экономикалық жағдайларды ескере отырып, әрі қарай ілгерілеуіміз қажет, – деді Қазақстан Президенті.
Бұл ретте Нұрсұлтан Назарбаев елдің индустриялық-инновациялық дамуын қамтамасыз ету саласында аса ауқымды жұмыс күтіп тұрғанын айтты.
Өзгерген ішкі және жаһандық трендтер негізінде индустрияландыру бағдарламасын өзектілендіру маңызды. Атап айтқанда, индикаторлар санын азайту қажет. Халыққа жолдауымда айтқанымдай, басты көрсеткіш небәрі үшеу – еңбек өнімділігі, экспорт көлемі, негізгі капиталға инвестиция тарту. Осы бойынша жұмыс жүргізіп, дербес жауапкершілік жүктеу және талап ету керек, – деді Мемлекет басшысы.
Қазақстан Президенті экономиканың сервистік-индустриялық моделіне көшуді үдетудің маңыздылығына назар аударды.
Қызмет көрсетудің кәсіби қызметтер, инжиниринг, жоғары технологиялық сервистер, логистика және өзге де аралас секторлары сапалы даму жолына түсуге тиіс. Қаржы жүйесін оңтайландыру экономиканың нақты секторын ұзақ мерзім бойы және қолжетімді түрде несиелендіру мақсатын көздеуі керек. Біз экономикалық бәсеке үшін, шағын және орта бизнестің индустриялық дамуға қатысуының аясын  кеңейту үшін жаңа жағдайлар жасау мақсатымен ауқымды жекешелендіру жүргізудеміз. Оған тең мүмкіндіктер шартымен қатысу үшін отандық және шетелдік инвесторларды шақырамыз, – деді Нұрсұлтан Назарбаев.
Сондай-ақ Мемлекет басшысы жаңа әлеуметтік саясат адамдарға жаңа кәсіпорындарда, кәсіби біліктіліктің жаңа деңгейі арқылы еңбек етуге мүмкіндік беруді көздейтінін айтты. Бұл ретте индустрияландырудың маңызды әлеуметтік бағыты «Баршаға – кәсіби білім» жобасы болып саналады.
Нұрсұлтан Назарбаев жаңа инвестициялық саясаттың міндеттері индустрияландыру жобалары төңірегіне топтастырылуы тиістігін айтты.
Қазақстанға 2015 жылдың бірінші жартысында 7,5 миллиард доллардан астам шетелдік инвестиция тартылды. Негізгі инвестор елдермен – Қытаймен, Ресеймен, Франциямен, Ұлыбританиямен, Түркиямен, Үндістанмен, Жапониямен уағдаластықтар жүзеге асырылуда. Жалпы құны 40 миллиард долларға жуық 120 жаңа жоба бойынша жұмыс жүргізіліп жатыр. Ресеймен өзара инвестициялық іс-қимылды арттырудың болашағы зор. Оны жетекші ресейлік компаниялармен ынтымақтастық желісі бойынша ғана емес, жыл сайын біз айналысатын өңіраралық ынтымақтастық аясында да өрбіту керек. Үкімет пен әкімдер еуразиялық интеграция мүмкіндіктерін пайдалана отырып, осы бағытты кеңірек игергені жөн, – деді Мемлекет басшысы.
Сонымен бірге Қазақстан Президенті дағдарыстық құбылыстарға қарамастан көптеген шетелдік компаниялар еліміздегі өз өндірістерін кеңейтіп жатқанына назар аударды. Мәселен, бүгінде 30 компания қайтадан инвестиция салу кезеңінде тұр, олардың 6-ауы өндірістерін бастады.
Мемлекет басшысы отандық ғылымның күш-жігерін индустрияға арналған қолданбалы міндеттер төңірегіне жұмылдыру қажеттігіне тоқталды.
Ғылыми зертеулерді қаржыландырудағы басымдықтарға қатысты көзқарасты өзгерту, ғылыми әзірлемелерді коммерцияландыру маңызды. Экономиканың жаңа бағыттары үшін технологиялық негіздер қалыптастырған жөн. Бұл мәселе бойынша жұмыс бабындағы міндеттің қозғаушы күші (драйвері) және негізгі иесі трансұлттық корпорациялар болып табылады. Жоғары технологиялық стартап-компаниялардың жетіспеушілігі мәселесін шешу қажет, – деді Қазақстан Президенті.
Нұрсұлтан Назарбаев шара аясында іске қосылған жаңа индустриялық жобалар Тәуелсіздік күніне орай барша Қазақстан халқына жасалған сыйлық екенін айтты.
Мен бүгін тағы да барлық отандық кәсіпкерлерді Отанымыздың индустриялық қуатын нығайту ісіне белсене қатысуға шақырамын. Бұл – болашағымыз, тек осылайша ғана біз алға жылжимыз, өзге дамыған елдерден қалып қоймаймыз. Жастарымызды жаңа кәсіпорындар құрылысына қатысуға, жаңа мамандықтарды меңгеруге, сөйтіп өз болашағын өзі жасауға шақырамын. Бұл – уақыттың талабы. Бәріңізге Қазақстанның экономикалық әлеуетін артыра түскен жаңа жетістіктер үшін тағы да ризашылық білдіремін, – деді Мемлекет басшысы.
Соңында Қазақстан Президенті баршаны алдағы мерекелермен – Тәуелсіздік күнімен және Жаңа жылмен құттықтады.
Іс-шара аясында Мемлекет басшысы «Алтын сапа» конкурсының «2015 жылдың үздік индустриялық жобасы» арнаулы сыйлығын KAZ Minerals тобының президенті В.Кимге,  «2015 жылдың үздік инновациялық жобасы» сыйлығын  «Элтекс Алатау» ЖШС директоры Н.Жәнібековке, «Парыз» конкурсының бас жүлдесін «Самұрық-Энерго» АҚ басқармасының төрағасы А.Сатқалиевке тапсырды.
***
Индустрияландыру картасы аясында 2015 жылы 120 жаңа нысан пайдалануға берілді және 10 мың тұрақты жұмыс орны ашылды.  2010 жылдан 2015 жылға дейін барлығы 85 мың тұрақты жұмыс орны құрылып, 890 жоба іске асырылды. Соның 90 пайызы жеке бизнестің қаражаты есебінен жүзеге асты.
 
 






///Іс-шараға Қазақстанның барлық өңірінен келген мұғалімдер, оқу орындарының оқытушылары, ғалымдар, қоғам қайраткерлері, мемлекеттік органдардың өкілдері қатысты.
Қасым-Жомарт Тоқаев өз сөзінде жаңа буынды тәрбиелеудегі мұғалімдердің рөлін атап өтті.
– Еліміздің лайықты азаматтарын тәрбиелеу – педагогтардың және ата-аналардың міндеті. Лайықты азамат – бұл өз білімін Отанымыздың игілігі үшін жұмсайтын адам. Алдымызда тұрған құбылмалы заманда жастарымыз еңбекқор болмаса, ешқандай бәсекеге түсе алмайтынын терең түсінуі керек, – деді Президент.
Мемлекет басшысының айтуынша, білім және ғылым саласының дамуына тың әрі тегеурінді серпін қажет.
– Білім сапасын көтеру үшін кешенді шаралар қабылдау қажет. Бұл, алдымен, мұғалімдердің біліктілігіне, оқулықтардың сапасына, заман талабына сай инфрақұрылым мен материалдық қорға байланысты мәселелер. Аталған бағыттар бойынша тиімді жұмыс істеу қажет, яғни туындаған мәселелерді дер кезінде анықтап, оларды шешудің оңтайлы жолдарын ұсыну керек, – деп мәлімдеді Қасым-Жомарт Тоқаев.
Президент мұғалімдердің біліктілігін бағалау идеясын жүзеге асырудағы бюрократия мен біржақтылыққа, сондай-ақ оқытушылардың өз кәсібінен тыс түрлі іс-шараларға тартылуына қатысты сыни көзқарасын білдірді.
– Жергілікті әкімдіктердің өз өкілеттіліктерін асыра пайдаланып, мұғалімдерді білім беру саласына еш қатысы жоқ әкімшілік іс-шараларға тарту жағдайлары толастамай тұр. Аталған мәселелерді шешу үшін Үкіметке шұғыл, нақты шаралар қабылдауды тапсырамын, – деді Мемлекет басшысы.
Сонымен қатар Қасым-Жомарт Тоқаев мектепке дейінгі білім беру және тәрбиелеу жүйесінің сапасын арттыру, сондай-ақ орта білім беруді одан әрі дамыту стратегиясын айқындау жөнінде шаралар қабылдауды тапсырды.
– Әлем елдерінің 60 пайызында мектепте білім беру 6 жастан басталады, яғни мұндай жүйе баланың зияткерлік және әлеуметтік жағынан ертерек дамуына оң ықпал етеді. Үкіметке Білім мен ғылымды дамытудың 2025 жылға дейінгі жаңа бағдарламасы аясында 12-жылдық білім беру моделіне біртіндеп, жоспарлы негізде көшуді қамтамасыз етуді тапсырамын, – деп атап өтті Президент.
Мемлекет басшысы «Жас маман» жобасының жүзеге асырылуын, техникалық және кәсіби білім беру жүйесін дамыту жұмысын пысықтау, сондай-ақ үш ауысымды және шағын комплектілі мектептер мәселесін шешу қажет екеніне назар аударды.
Қасым-Жомарт Тоқаев Білім және ғылым министрлігіне үштілді оқыту жүйесін енгізу үдерісін қайта қарауды тапсырды. Аталған мәселе оқытушылар мен білім беру бағдарламаларының дайындығын ескере отырып, жан-жақты зерттеуді қажет етеді.
– Жаратылыстану пәндерін ағылшын тілінде оқыту білім орталықтарының кадрлық мүмкіндігіне қарай, оқушылар мен ата-аналардың қалауы бойынша іске асуы тиіс. Сондықтан, ағылшын тілін оқытуды 2-3-ші сыныптан немесе ата-аналардың қалауына қарай 5-ші сыныптан бастау орынды әрі тиімді болады деп санаймын, – деп, Президент өз ұстанымын жеткізді.
Мемлекет басшысы мұғалімдер жалақысының мөлшерін арттыруды алдыңғы қатардағы міндет екенін атап өтті.
– Бұл саладағы еңбекақы ең төмен жалақылардың қатарында, яғни ел экономикасы бойынша орташа жалақының 65 пайызын құрайды. Білім беру жүйесіне білікті кадрларды тарту мақсатында Үкіметке төрт жыл ішінде мұғалімдердің еңбекақысын 2 есе көбейтуді тапсырамын, – деді Қасым-Жомарт Тоқаев.
Бұдан бөлек, Президент барлық білім беру бағдарламалары мен стандарттарын бір деңгейде әзірлеп, қала және ауыл балаларының білім деңгейіндегі алшақтықтарды жоюды және тұрғылықты жері мен ата-аналарының әлеуметтік жағдайына қарамастан балаларға сапалы білім алуға мүмкіндік беруді тапсырды.
Мемлекет басшысы ғылымды қаржыландыру жүйесінің ашықтығын қамтамасыз ету, ұлттық ғылыми кеңестердің жұмысын жетілдіру қажеттілігіне баса мән берді. Президенттің пікірінше, ғылымды одан әрі институционалды дамыту тұжырымдамасын әзірлеу қажет.
Конференцияның соңында Қасым-Жомарт Тоқаев отандық білім беру саласын дамытуға қосқан үлесі және белсенді қоғамдық қызметі үшін бірқатар ұстазды марапаттады.
Атап айтқанда, «Құрмет» орденімен – Павлодар қаласының №8 дарынды балаларға арналған мектеп-лицейінің мұғалімі Анатолий Билида, Алматы облысы Іле ауданы №13 орта мектебінің мұғалімі Гүлнар Казербаева, «Ерен еңбегі үшін» медалімен – Орал қаласы Ә.Молдағұлова атындағы №38 мектеп-лицейінің мұғалімі Гүлзихан Таскарина, Түркістан облысы Кентау қаласының А. Югнаки атындағы орта мектебінің мұғалімі Дәнегүл Қуатбек, «Шапағат» медалімен – Қарағанды қаласындағы Н.Нұрмақов атындағы №2 облыстық мамандандырылған мектеп-интернатының мұғалімі Екатерина Нипрук марапатталды.
Мемлекет басшысының баяндамасының толық нұсқасын мына жерден оқуға болады.
 


















///
	

	Іс-шараға Премьер-Министр С.Ахметов, Президент Әкімшілігінің Басшысы К.Мәсімов, «Шеврон» компаниясы директорлар кеңесінің төрағасы Д.Уотсон, компания директорлар кеңесінің бұрынғы төрағасы К.Дерр, «Шеврон» Еуразиялық бөлімшесінің басқарушы директоры С.Дэвис, сондай-ақ Қазақстанның мұнай-газ саласында жұмыс істейтін компаниялардың өкілдері қатысты.   

	Нұрсұлтан Назарбаев өз сөзінде Теңіз жобасының тарихы кеңестік кезеңнен басталатынын атап өтті.

	- Мен Қазақстанның жаңа тарихында жүретін жолдарын іздестіріп, 1990 жылы АҚШ-қа бардым. Мен «Шеврон» корпорациясының барлық маңызды кәсіпорындарында, соның ішінде Мексика шығанағында орналасқан кәсіпорындарда да болдым. Оның экологиялық және технологиялық мүмкіндіктерімен таныстым. Серіктестік басталған кездері бізде инвестицияны қорғау, жер қойнауы, салықтар және басқа да құқықтық базалар туралы заңдар болған жоқ. Өткен 20 жылда «Шеврон» шамамен 20 миллиардтай доллар инвестиция салды. Қазақстан салықты қосқанда 77 миллиардқа жуық доллар иеленді. Атырау облысының әлеуметтік дамуына 800 миллион доллар жұмсалды. Мыңдаған қазақстандық мамандар даярланды, онда біздің 3300 азаматымыз жұмыс істейді. Бүгінде Атырау еліміздегі ең әсем қаланың бірі болып саналады, біз оны Қазақстанның мұнайлы астанасы деп атаймыз, - деді Нұрсұлтан Назарбаев.

	Мемлекет басшысы компания өндірісті 26 есе арттырғанын, ал Қазақстан экономикасы 15 жылда 16 есе өскенін атап өтті.

	- Қазақстандық үлес үлкен маңызға ие болды. Бүгінде еліміздегі барлық сатып алудың үштен біріне жуығы компания еншісінде. Біз бұл көрсеткіштің арта түскенін қалаймыз. Сіздер менің өтінішімді орындап, полиэтилен құбыры зауытын, Атырау облысында теңіз академиясын салғандарыңызға ризашылығымды білдіремін. Сондай-ақ Атырауда Жастар сарайының құрылысы басталғаны туралы айтып өткім келеді. Бұл барлық атыраулықтар үшін қуанышты оқиға деп ойлаймын, - деді Қазақстан Президенті.

	Нұрсұлтан Назарбаев бірлескен жұмыстың жалғасатынын, алда жаңа міндеттер, компанияны одан әрі дамыту, тағы да 7,5 миллиард доллар салу жоспарланған өндіру көлемін ұлғайту жобасы күтіп тұрғанын атап өтті.

	– Мен үшін «Шеврон» компаниясының біздің елде сәттілікке қол жеткізгені, бүкіл әлемге және өзге компанияларға Қазақстанда жұмыс істеуге әрі табысты жұмыс істеуге болатыны көрсетілген маңызды болды. Сіздер соны жасадыңыздар, мен сол үшін ризамын. «Шевронның» арқасында біз АҚШ-пен жақсы қарым-қатынас орнаттық, көптеген америкалық компаниялар Қазақстанда табысты жұмыс жасауда. Біз алдымызға 2050 жылға қарай дамыған 30 елдің қатарына кіру міндетін қойдық, сондықтан елді индустриялық-инновациялық дамыту бағдарламасын жүзеге асырып жатырмыз. Мен «Шеврон» бұған белсене атсалысады деп сенемін. Үкіметпен бірлесіп, сіздер мұнай өндіру, өңдеу кәсіпорындарын салуларыңыз, мұнай өндіру мен өңдеу құрал-жабдықтарын шығаруларыңыз, жаңа жұмыс орындарын, жаңа кәсіпорындарды құруларыңыз қажет, – деді Мемлекет басшысы.

	«Шеврон» компаниясы директорлар кеңесінің бұрынғы төрағасы К.Дерр жаңа елорда әрбір тұрғынынан, сондай-ақ Президенттің ұлттық және жаһандық ауқымдағы көшбасшылығынан көрінетін бүкіл елдің керемет ілгерілеуін айқын танытатынын айтты.

	– Мен үшін жобаның бастауында Сізбен бірге болу мәртебе болды. Үлкен үмітті оятқан сол күн – сейсенбі, Алматыдағы 1993 жылғы 6 сәуір әлі есімде, біз Қазақстан Президенті екеуміз Теңіз жөнінде тарихи келісімшартқа қол қойдық. Оны біздің компаниямыз бен Қазақстан Республикасы арасындағы өзара сенім мен жауапкершіліктің символы деп атағанымызды ұмытқан жоқпын. Бүгін ол шынымен солай және әрқашан солай бола береді, - деді К.Дерр.

	Сонымен қатар, компанияның директорлар кеңесінің бұрынғы төрағасы Мемлекет басшысына және Қазақстанға көп жыл бойы өсіп-өркендеп, мемлекеттіліктің өңірлік те, жаһандық та деңгейде нығая беруін тіледі.

	Іс-шара барысында АҚШ-тың Қазақстандағы Төтенше және өкілетті елшісі Кеннет Фейрфакс АҚШ-тың Мемлекеттік хатшысы Джон Керридің хатын оқып берді, онда Қазақстан мен «Шеврон» корпорациясы серіктестігінің ұзақмерзімді ынтымақтастыққа жол ашып, Қазақстан мен АҚШ арасындағы табысты экономикалық өзара қарым-қатынастардың негізіне айналғаны айтылған. Мемлеткеттік хатшы Қазақстан халқын тәуелсіздік жылдарындағы жетістіктермен құттықтады, сондай-ақ Дүниежүзілік сауда ұйымына кіру және ұлттық мұрат – әлемнің ең бәсекеге қабілетті экономикалары қатарына ену үшін реформалардың одан әрі жүзеге асырылуында АҚШ тарапынан достық ниет пен қолдау жасалатынына қазақстандықтарды сендірген. 

	Өз сөзінде «Шеврон» компаниясы директорлар кеңесінің төрағасы Д.Уотсон өзі үшін осы жерде болудың және тарихи серіктестік құру жолында негізгі рөл атқарған екі адамның – Қазақстан Президенті Нұрсұлтан Назарбаев пен «Шевронның» бұрынғы төрағасы К.Деррдің қасында болудың зор мәртебе екенін атап өтті.

	- Бүгін біз тарихи серіктестікке қол жеткізгенімізді ғана емес, сондай-ақ оның тарихқа айналып, барған сайын нығая түскенін атап өтудеміз. Серіктес бола отырып, біз әлемдегі ең күрделі мұнай кен орындарында – Теңіз бен Қарашығанақта жұмыс істейміз. Және біз бүкіл индустрияда стандарттар бекіте отырып, қауіпсіздік пен өндірісті оңтайландыруда әлемдік деңгейдегі нәтижелерге біртіндеп қол жеткіземіз, - деді Д.Уотсон.

	Сөзінің соңында «Шеврон» компаниясы директорлар кеңесінің төрағасы Атырауда Жастар сарайының құрылысы басталғаны, оның білім, кәсіптік-техникалық бағдарлау және демалыс үшін жаңа мүмкіндіктер беретін озық орталыққа айналатыны туралы айтып өтті. Оның айтуынша, компания еліміздің әлеуметтік дамуына және орнықты экономикалық прогресіне көмек көрсетуді жалғастыра бермек.
/// 
Телефон арқылы әңгімелесу барысында Нұрсұлтан Назарбаевты ГФР-дың бұрынғы Федеральды сыртқы істер министрі туған күнімен құттықтап, жылы лебізін білдірді.  
Г.-Д.Геншер қазіргі Қазақстанның табысына және Нұрсұлтан Назарбаев алға қойған мақсаттардың жүзеге асатынына нық сенетінін айтты.
Әңгімелесуге герман тарапы бастамашы болды.
///
	 

	Қазақстан Президентіне Норвегия Корольдігінің Төтенше және өкілетті елшісі Оле Йохан Берной, Египет Араб Республикасының Төтенше және өкілетті елшісі Набила Ибрагим Салама Фархана, Өзбекстан Республикасының Төтенше және өкілетті елшісі Әлішер Салахитдинов, Израиль Мемлекетінің Төтенше және өкілетті елшісі Элияу Тасман, Индонезия Республикасының Төтенше және өкілетті елшісі Фостер Гултом, Сербия Республикасының Төтенше және өкілетті елшісі Владимир Миркович сенім грамоталарын тапсырды.

	Мемлекет басшысы дипломаттарға арнаған сөзінде оларды Қазақстандағы дипломатиялық миссияларыңың басталуымен құттықтады және елдер арасындағы жан-жақты, өзара тиімді ынтымақтастықты дамытуға бағытталған еңбектеріне жеміс тіледі.

	- Бүгінде әлемге танымал шаһардың біріне айналған, Қазақстанның елордасы – әсем Астанаға қош келдіңіздер. Жақында Парижде өткен Халықаралық көрмелер бюросына мүше мемлекеттердің дауыс беруінің нәтижесінде Астанада 2017 жылы «EXPO» көрмесін өткізу туралы шешім қабылданды. Бұл жас елордамыздың алдағы 20 жылдық мерейтойына орай теңдесі жоқ сый болары сөзсіз, - деді Нұрсұлтан Назарбаев.

	Мемлекет басшысы тәуелсіздік тұғырына көтерілген 20 жыл ішінде Қазақстан әлемдегі 146 мемлекетпен дипломатиялық қатынастар орнатқанын, 3 мыңнан астам халықаралық келісімдерге қол қойғанын атап өтті.

	Нұрсұлтан Назарбаев Қазақстан Норвегия Корольдігімен кең ауқымды ықпалдастықты кеңейтуге ниетті екеніне тоқталды.

	- Біз Норвегияны Скандинавия аймағындағы болашағы зор сауда-экономикалық әріптес ретінде қарастырамыз. Биылғы наурызда Қазақстанның Ослодағы дипломатиялық миссиясын елшілікке айналдыру жөнінде шешім қабылданды. Бұл қадам екіжақты ынтымақтастықты нығайтуға жаңа серпін береді деген үміттеміз, - деді Қазақстан Президенті.

	Мемлекет басшысы біздің мемлекетіміздің сыртқы саясатының басым бағыты – қазір күрделі саяси үдерістерді басынан кешіп отырған Таяу Шығыс және Солтүстік Африка елдерімен екі жақты байланыстарды дамыту болып саналатынын атап көрсетті.

	- Қазақстан осы өңірдегі біздің негізгі әріптесіміз болып саналатын Египетпен жан-жақты байланысты тереңдете беретін болады. Біз халықаралық форумдар аясындағы тығыз ынтымақтастықты жоғары бағалаймыз. Азиядағы өзара іс-қимыл және сенім шаралары жөніндегі кеңестің, сондай-ақ Әлемдік және дәстүрлі діндер көшбасшыларының съезінің жұмысына Египеттің белсенді атсалысқаны үшін ризашылығымызды білдіреміз, - деді Нұрсұлтан Назарбаев.

	Қазақстан Президенті Өзбекстан Республикасы – біздің елдің тату көршісі, стратегиялық әріптесі және сенімді одақтасы екенін атап өтті.

	- Өзбекстан Президенті Ислам Каримовтың Қазақстанға биылғы ресми сапары өте нәтижелі болды. Біз екі жақты ынтымақтастық мәселелері бойынша маңызды уағдаластықтарға қол жеткіздік, сондай-ақ жаһандық және өңірлік мәселелерге қатысты ұстанымдарды үйлестірдік. Өзбекстан басшысының сапары барысында қол қойылған маңызды құжаттар Қазақстан-Өзбекстан стратегиялық әріптестігінің дамуына жаңа серпін береді, - деді Мемлекет басшысы.

	Нұрсұлтан Назарбаев бүгінде Қазақстан мен Израиль арасындағы достық қарым-қатынастар екі елдің мүддесіне сай дамып келе жатқанын мәлім етті.

	- Қазақстан мен Израильдің арасы географиялық тұрғыдан едәуір алшақ. Бірақ қарым-қатынастарды нығайтуға бағытталған ұмтылыс пен жоғары деңгейде қалыптасқан саяси диалог біздің мемлекеттерімізді жақындата түседі. Біз соңғы уақытта аймақтағы орын алған оқиғаларға байланысты алаңдаушылық білдіреміз. Ахуал тез арада тұрақтанып,  бейбіт жолмен шешіледі деп үміттенеміз, - деді Қазақстан Президенті.

	Мемлекет басшысы біздің еліміз Индонезияны Оңтүстік-Шығыс Азиядағы ең маңызды әріптесі ретінде қарастыратынына тоқталып өтті.

	- Менің Джакартаға биылғы ресми сапарым барысында екі жақты ынтымақтастықты дамытуға бағытталған бірқатар уағдаластыққа қол жеткізілді. Биыл біз Индонезияда Қазақстанның елшілігін аштық. Біз көпжақты форумдар, әсіресе Ислам Ынтымақтастығы Ұйымы аясындағы әрекеттестікті жоғары бағалаймыз. Индонезия – АСЕАН ұйымының беделді мүшесі және көшбасшысы. Қазақстанның АСЕАН қауіпсіздік жөніндегі өңірлік форумының мүшесі болуға ұмтылысына Индонезия қолдау көрсетеді деген сенімдеміз, - деді Нұрсұлтан Назарбаев.

	Қазақстан Президенті біздің республикамыз Сербиямен өзара тиімді ынтымақтастықты одан әрі дамытуға мүдделі екеніне тоқталды.

	- Біз Сербияны Біріккен Ұлттар Ұйымы Бас Ассамблеясының 67-ші сессиясының төрағалығына тағайындалуымен және Еуропалық Одаққа кіруге үміткер дәрежесін алуымен құттықтаймыз. Бүгінгі таңда екі ел арасындағы сауда-экономикалық байланыстарды нығайтуға бағытталған бірлескен іс-қимылды жалғастыру өте маңызды. Бұған жақында құрылған сауда-экономикалық ынтымақтастық жөніндегі Қазақстан-Сербия үкіметаралық комиссиясының тиімді қызметі мүмкіндік береді, - деді Мемлекет басшысы.

	Брифинг барысында жаңадан тағайындалған елшілер Қазақстан халқын 2017 жылы «EXPO» бүкіләлемдік көрменің Астанада өткізу құқығы үшін дауыс берудегі жеңісімен құттықтады. Бұл оқиға Қазақстанның одан әрі экономикалық дамуына қуатты серпін беретіні атап өтілді.

	Норвегия Корольдігінің Төтенше және өкілетті елшісі Оле Йохан Берной екі ел арасындағы сауда-экономикалық, энергетикалық салаларда өзара тиімді ынтымақтастықты дамытуда жақсы қарқын барын атап көрсетті.

	- Біздің өзара қарым-қатынастарымыздың қарқынды дамуының мысалы ретінде Қазақстанда норвегиялық теңіз өнімдерінің бағаланатынын, ал өз кезегінде, Қазақстаннан әкелінетін астық өнімдері Норвегияда үлкен сұранысқа ие екенін атап өткім келеді. Бізді жаһандық қарусыздану және ядролық қаруды таратпау мәселелері жөніндегі көзқарастың ортақтығы біріктіреді. Соңғы уақытта Норвегия мен Қазақстан осынау маңызды тақырыпқа арналған бірқатар халықаралық іс-шараларды өткізді. Бұл – біздің елдеріміз арасындағы ынтымақтастықтың тағы бір ауқымды және нәтижелі дәлелі, - деді Оле Йохан Берной.             

	Египет Араб Республикасының Төтенше және өкілетті елшісі Набила Ибрагим Салама Фархана атап өткендей, Египет Қазақстанмен ынтымақтастық аясында біздің еліміздің барлық бастамаларын әрдайым қолдайды.

	Өзбекстан Республикасының Төтенше және өкілетті елшісі Әлішер Салахитдинов Қазақстан-Өзбекстан өзара қарым-қатынастары тату көршілестік және стратегиялық сипатқа ие екеніне тоқталды.

	- Біздің елдеріміз басшыларының даналығы және саяси жігерінің арқасында Орталық Азия өңірінде ядросыз аймақ құрылды және Өзбекстан мен Қазақстан арасындағы екі жақты қарым-қатынастар өз дамуының сапалы жаңа деңгейіне көтерілді. Біз екі елдің ұлттық мүдделерінің басымдығы мен ортақ мақсаттары, диалогы негізіндегі ынтымақтастықты одан әрі нығайтуға мүдделіміз. Осы кездесуді пайдаланып, Қазақстанды Астанада «EXPO-2017» бүкіләлемдік көрмесі өтетінімен шын жүректен тағы да құттықтағым келеді, - деді Ә.Салахитдинов.         

	Израиль Мемлекетінің Төтенше және өкілетті елшісі Элияу Тасман екі мемлекет арасындағы ауыл шаруашылығы, медицина мен жоғары технологиялар саласындағы ынтымақтастықты нығайтуға барлық күш-жігерін салатынын айтып өтті.  

	Индонезия Республикасының Төтенше және өкілетті елшісі Фостер Гултом екі жақты қарым-қатынастардың жағымды қарқынына тоқталды.

	- Біздің елдеріміз арасында сауда және өнеркәсіп тәрізді экономика секторында тиімді ынтымақтастық орнаған. Сондай-ақ туризм, білім және әскери-техникалық ынтымақтастық салаларындағы өзара қарым-қатынастарды дамытуды жоспарлаудамыз. Біз халықаралық ұйымдар аясында жемісті өзара іс-қимыл жасап келеміз. Біздің елдеріміздің бір-бірімен ұқсас жақтары да бар, - деді Фостер Гултом.     

	Сербия Республикасының Төтенше және өкілетті елшісі Владимир Миркович Қазақстанда Сербия елшілігінің ашылуы достық қарым-қатынастарды дамытуда сапалы жаңа қадам болып саналатынына сенім білдірді.   

	Нұрсұлтан Назарбаев іс-шара соңында жаңадан тағайындалған елшілерге Астанадағы қызметтерінің қызықты да жемісті болуын тіледі және мемлекеттер арасындағы өзара тиімді әріптестікті дамыту үшін барлық күш-жігерлерін салатындарына сенім білдірді.
///
	 

	Мемлекеттер басшылары сауда-экономикалық және индустриялық-инновациялық салалардағы екіжақты ынтымақтастықты тереңдету, сондай-ақ агроөнеркәсіп кешеніндегі кооперацияны күшейту мәселелерін талқылады.

	Бұған қоса, Нұрсұлтан Назарбаев пен Александр Лукашенко посткеңестік кеңістіктегі, бірінші кезекте Кеден одағы мен Бірыңғай экономикалық кеңістік аясындағы интеграциялық үдерістерді дамыту барысын қарастырды.

	Шағын құрамдағы кездесуде Қазақстан Президенті А.Лукашенконың биылғы сапары екі елдің соңғы жылдардағы қарым-қатынасының белсенді қарқынының, саясат, экономика және мәдениет саласындағы екіжақты байланыстарының қарышты дамуының дәлелі екенін атап өтті.

	– Менің Минскіге былтырғы сапарым барысында көрсетілген қонақжайлылық есімде. Бұл сапар біздің қарым-қатынасымызды одан ары нығайтып, барлық шаруашылық субъектілері үшін, үкіметтер мен бірлескен комиссиялар үшін жаңа серпін береді деп ойлаймын, – деді Мемлекет басшысы.

	Беларусь Президенті екі елдің халықтары көп ретте еңбексүйгіштігіне қоса, өз тарихы мен бірқатар қасиеттері жағынан ұқсас болып келетініне тоқталды.

	– Біздің өзара қарым-қатынасымыздың негізінде халықтарымыздың мүдделері жатыр, бұл қымбат құндылыққа жатады. Бұл дұрыс және жаңа буын тарапынан әрдайым қолдау табатын болады. Мен, өзіміз келіскендей, тапсырмаларымыздың орындалу барысын бақылауға келдім. Минскіде және Астанада кезегімен кездесуіміз – дұрыс шешім, өйткені біз қойған міндеттерді шешуде орындаушыларды ынталандыра түседі, – деді А.Лукашенко.  

	Кеңейтілген отырысы барысында Мемлекет басшысы Қазақстан мен Беларусь тығыз одақтастық қарым-қатынастар, сондай-ақ екіжақты және көпжақты негіздегі ауқымды байланыстар біріктіретін жақын серіктестер екенін айтты.

	– Бұл сапар екіжақты қарым-қатынасты дамытуға мол үлес қосады деп сенемін. Келіссөздер қорытындысы бойынша біз бірлескен мәлімдеме қабылдаймыз, онда елдеріміз арасындағы достықты, экономикалық ынтымақтастық пен саяси байланыстарды нығайтуға ортақ ұмтылысымыз көрініс табатын болады. Бүгінде арамызда сауда-экономикалық ықпалдастық қарқынды дамуда. Қазақстан әлемдегі нарықтың тұрақсыздықтың салдарынан елдеріміздің тауар айналымының деңгейі 10 пайызға төмендегеніне қарамастан, ол жөнінен ТМД елдері арасында Беларусь үшін үшінші серіктес болып саналады. Өнеркәсіп кооперациясындағы ынтымақтастықта оң тәжірибе бар. Бүгінде өндіріс саласында және карьер-шахта техникасы, астық жинайтын комбайндар, тракторлар, қозғалтқыштар, лифтілер мен өзге де техниканы құрастыратын 14 бірлескен кәсіпорын жұмыс істейді, – деді Нұрсұлтан Назарбаев.

	Өз кезегінде А.Лукашенко Қазақстанның Беларусь үшін сенімді дос және одақтас екенін атап өтті.

	– Біз өз кеңістігімізде Еуразиялық экономикалық одақ тәрізді бірегей құрылымды бірге құрудамыз. Ол екі елдің экономикасын дамыту үшін мол мүмкіндік туғызады. Өзара тиімді қарым-қатынастарымызды нығайту үшін Бірыңғай экономикалық кеңістіктің артықшылықтарын мейлінше күшейту қажет. Осы міндетті шешу алдағы екі жылға арналған екіжақты сауда-экономикалық ынтымақтастықты дамытудың жол картасын бекітуге септігін тигізетін болады. Бұл кешенді құжат өзара іс-қимылдың барлық саласын қамтиды, – деді Беларусь Президенті.

	 



///
	

	 

	Қымбатты отандастар!

	Санаулы минуттардан соң біз келе жатқан жаңа жылды қарсы аламыз!

	Бұл – ескі жылға ризалық,  жаңа жылға  тілек айтатын айрықша сәт!

	Өтіп бара жатқан жыл бірлік пен берекенің, тұрақтылық пен татулықтың жылы болды.

	Басты бағдарымыз – «Қазақстан-2050» стратегиясының алғашқы жылын табысты бастадық.

	Бұл – біздің баршаны біріктіретін, ұлысты ұйыстыратын асқақ аңсарымыз.

	Біз Тәуелсіздігіміздің тұғырлы, мемлекетіміздің ғұмырлы болуын қалаймыз.

	Сол үшін алда келе жатқан жылдан үлкен үміт, жоралы жақсылық күтеміз.

	Жаңа жыл Қазақстанның жаңа дәуірін жалғастырады деп кәміл сенемін.

	 

	Ардақты ағайын!

	Жаңа жыл – әр үйге шаттық сыйлайтын отбасылық мереке.

	Еліміздегі әр шаңырақ – құтты ордамыз Қазақстанның бөлінбес бөлшегі.

	Алда қазанатын қадірлейтін халқымыз үшін қастерлі Жылқы жылы келе жатыр.

	Қазақ «Ат мұратқа жеткізеді» деп жылқыны ерекше бағалаған.

	Жаңа жыл жақсылығын ала келсін!

	Әулеттеріңіз әрдайым қуанышқа бөлене берсін!

	2014 жыл елімізді әлемнің төріне шығаратын құтты жыл болсын!

	Баршаңызға бақыт тілеймін!

	 

	Дорогие соотечественники!

	До Нового года осталось несколько мгновений.

	В этот волнительный момент, на стыке прошлого и будущего, принято подводить итоги и строить планы.

	2013-й год был особенным для нашей страны.

	Ведь мы приступили к реализации Стратегии «Казахстан-2050».

	Большой путь начинается с первого шага, и он стал успешным.

	Меня переполняет чувство благодарности народу, который словно единая, дружная семья стремится к поставленной цели – построить сильный и процветающий Казахстан.

	Сейчас каждый подбирает добрые слова пожеланий тем, кто нам особенно дорог.

	Родным и близким, тепло которых мы неизменно ощущали.

	Коллегам, при поддержке которых мы упорно трудились.  

	Нашим спортсменам и ученым, людям творчества, победы и достижения которых нас вдохновляли.

	Добрая энергия наших мыслей и пожеланий объединяет всех в одно целое.

	 

	Дорогие друзья!

	В эту новогоднюю ночь мы открываем новую главу нашей жизни и жизни нашего государства.

	Все ее 365 страниц чисты.

	То, что мы впишем в нее, зависит от каждого из нас, от нашего упорства и самоотдачи.

	Уверен, что спустя год всем нам будет, чем гордиться.

	И вместе мы оставим еще один яркий след в истории Независимого Казахстана!

	В эти минуты каждый человек с волнением пытается заглянуть в свое будущее и загадать то, что считает для себя самым важным.

	Уверен, что все задуманное сбудется!

	Желаю счастья, здоровья, любви и понимания!

	С Новым годом вас, дорогие казахстанцы!

	Жаңа жыл құтты болсын, ағайын!
///Кездесу барысында Қазақстанда кәсіпкерлікті дамыту мәселелері, сондай-ақ әлемдік және отандық IT саласындағы негізгі трендтер талқыланды.
Қасым-Жомарт Тоқаев кәсіпкерлікті, соның ішінде шағын және орта бизнесті қолдау мемлекеттің экономикалық саясатындағы басымдықтардың бірі екенін атап өтті.
Исламбек Салжанов Президент бастамаларын жүзеге асыру үшін бизнестің белсенді атсалысуға әрқашан дайын екенін айтты.  
 
 
/// 
Кездесу барысында Д.Ақышев Мемлекет басшысына Ұлттық банктің қазіргі қызметі, сондай-ақ елдің қаржы нарығындағы ахуал туралы баяндады.
Қазақстан Президенті қаражатты қазіргі уақытта ұлттық валютамен сақтау халық үшін тиімді екенін айтты.
– Теңге бойынша пайыздық мөлшерлеме жоғары, ал шетел валютасындағы салымдарда ол әлдеқайда төмен. Еліміздегі барлық сатып алу, сату операциялары және еңбекақы төлемдері ұлттық валютамен жүзеге асырылады. Негізгі тауарлардың бағасы тұрақты. Сондықтан қаражатты теңгемен сақтау барлық жағынан тиімді. Халықтың ұлттық валютаға көбірек ден қойғаны маңызды, – деді Нұрсұлтан Назарбаев.
Д.Ақышев наурыз айында валюта нарығындағы ахуал тұрақталғанын атап өтті.
– Мұнай бағасы, сауда серіктестеріміз болып саналатын елдердегі валюта бағамы сияқты пәрменді сыртқы ықпалдар тұрақталды. Осындай жағдайда биылғы ақпан айынан бері теңге нығая бастады, бұл үдеріс осы айда жалғасты. Біз ұлттық валюта бағамындағы ауытқу айтарлықтай төмендегенін және оның 1,6%-ға нығайғанын байқап отырмыз, – деді Ұлттық банк төрағасы.
Сонымен қатар Д.Ақышев салымдарды долларсыздандыру үрдісі басталғанын айтты.
– Ел тұрғындары мен кәсіпорындар ұлттық валютадағы салымдарын біртіндеп көбейте бастады. Осы айда бұл үрдіс күрт жеделдеді, – деді Ұлттық банк төрағасы.
Мемлекет басшысы кездесу қорытындысы бойынша бірқатар нақты тапсырма берді. 

///
	 

	Әңгімелесу барысында Нұрсұлтан Назарбаев Волгоград қаласындағы террорлық әрекеттерге байланысты тағы да қайғырып көңіл айтты.

	Сонымен қатар, мемлекеттер басшылары бірін-бірі алдағы Жаңа жылмен құттықтап, екі елдің халқына игілік және бақ-береке тіледі. 
///Хайнц Фишер Нұрсұлтан Назарбаевты президенттік сайлаудағы айқын жеңісімен құттықтап, жауапты мемлекеттік қызметіне табыс тіледі.
«Қазақстанның елдегі экономикалық және саяси тұрақтылықты қамтамасыз ете отырып, демократиялық реформаларды да жүзеге асыруды жалғастыруын тілеймін» – делінген жеделхатта.
Австрия Федералдық Президенті Мемлекет басшысына мықты денсаулық, ал Қазақстан халқына бақ-береке тіледі. 
 
///
	 

	Х.Геншер өз хатында Астанада 2017 жылы ЕХРО бүкіләлемдік көрмесін өткізу жөніндегі шешім Қазақстанның экономикалық дамуының маңызды айғағы екенін атап өткен.

	«Бұл – Қазақстан халқының өз Тәуелсіздігін алған уақыттан бергі зор жетістіктерінің және Сіздің Қазақстан Президенті ретінде сіңірген еңбегіңіздің мойындалуы. Мен бұл шешімге шын жүректен ризамын» деп жазады Х.Геншер.

	Хат авторы Астанадағы халықаралық көрменің дайындалуы мен өткізілуіне қолдау жасауға дайын екенін білдіреді.
///
	 

	Мемлекет басшысы Талғат Жақыпбекұлының ел басына күн туған қиын шақта Отанды сүюдің, ерлік пен әскери шеберліктің таңғажайып үлгісін көрсете білгенін, сол арқылы өзін де, халқымызды да өшпес даңққа бөлегенін атап өткен.  

	«Бейбіт өмірге оралғаннан кейін ол азаматтық авиация және құрылыс салаларында жемісті еңбек етіп, жоғары ұйымдастырушылық және биік адамгершілік қасиеттерімен өзгелерге үлгі бола білді. Халқымыз Талғат Бигелдиновті ерекше мақтан тұтты, дүние есігін ашқан мыңдаған сәбилерге есімін берді. Олардың көбі батыр ағасына еліктеп, білікті маман, жақсы азамат болып өсті», – делінген жеделхатта.

	Елбасы қаһарман отандасымыздың есімі мен еңбегі ешқашан ұмытылмайтынын, оның атындағы көшелер мен мектептер және ескерткіштер, кітаптар, фильмдер батыр есімін ұдайы есімізге салып отыратынын атап көрсетті. 
///
	 

	Қымбатты отандастар!

	 

	Православ христиандарын және барша қазақстандықтарды шуақты мереке – Рождествомен шын жүректен құттықтаймын!

	Бұл мереке көптеген ғасырлар бойы адамдардың жүрегін ең жарқын сезімдерге – жақыныңа деген сүйіспеншілік пен мейірімге толтырып, үнемі бейбітшілік пен жақсылыққа, ізгі ниет пен игі істерге жетелеп келеді.

	Бұл мәңгілік рухани құндылықтар барлық діндердің өкілдерін біріктіреді. Олар Қазақстанның бүкіл жетістіктері мен дамуының берік негізі болып саналады.

	Болашаққа бағыт ұстаған еліміздің қайталанбас келбетін қалыптастыра отырып, түрлі мәдениеттер мен салт-дәстүрлер бір-бірін байытып жатқан біздің қоғамның күші бейбітшілік пен келісім іргетасына табан тірейді. 

	Қазақстан барлық этностардың өзіндік жарқын болмысы мен бекем бірлігі арасындағы үйлесімділікті сақтап, әлеуметтік-экономикалық дамуды нығайта отырып, қарыштап алға басып келеді.

	Рождествоны мерекелеу ізгілікпен және игі істермен байланысты. Бұл өзара көмек дәстүрі мен өзара сый-құрметті әрдайым басты орынға қоятын барша халқымыз үшін маңызды.

	Тәуелсіздіктің алғашқы күндерінен бастап толеранттылық және конфессияаралық диалог Қазақстанның негізгі басымдығы болып келеді. Біз православиені ұстанатын отандастарымыздың ортақ Отанымыз – Қазақстан Республикасының әлеуметтік, экономикалық және рухани дамуына қосқан үлесін жоғары бағалаймыз.

	Осы ізгі мерекеде баршаға татулық пен сүйіспеншілік, бақыт,  игілік пен бақ-береке тілеймін!
/// 
Қазақстан Президенті өз сөзінде Н.Модидің сапары еліміз үшін және екі мемлекеттің өзара қарым-қатынасы үшін тарих оқиға екенін айтты.
Біздің елдеріміздің халықаралық күн тәртібіндегі мәселелері ұқсас. Сауда-экономика саласындағы зор әлеует, ғасырлар бойғы достық, мәдени және тарихи байланыстар бізді рухани жағынан жақын халықтарға айналдырды. Қазіргі кезде біз екі елдің игілігі және мемлекеттеріміздің өсіп-өркендеуі үшін әлеуетімізді пайдалана білуіміз қажет, – деді Нұрсұлтан Назарбаев.
Мемлекет басшысы үнді халқын және Н.Модиді тағы да оның Премьер-министр лауазымына тағайындалуымен құттықтады, сондай-ақ Үндістанды дамыту үшін жүзеге асыруды көздеп отырған ауқымды бағдарламаларын атап өтті.
Сонымен қатар Қазақстан Президенті Үндістан Премьер-министрін Үндістан тарапының ұсынысы бойынша БҰҰ қабылдаған, таяуда өткен Халықаралық йога күнімен де құттықтады. Мемлекет басшысы бұл жайт Үндістан халқының рухани мұрасының барша әлемдік қоғамдастық тарапынан мойындалуын білдіретініне тоқталды.
Мемлекет басшысы Н.Модидің сапары екіжақты ынтымақтастықты нығайтып, оны жаңа деңгейге көтеретініне сенім білдірді.
Үндістан Премьер-министрі қалыптасқан күрделі геосаяси жағдайдағы Қазақстанның қарқынды дамуына назар аударып, мұның сындарлы басқару стратегиясының, ұзақ мерзімге арналған жоспардың көрінісі екенін атап өтті.
 
Бүгінде Қазақстан экономикасы табысты дамыған ел ретінде өркендеп келеді, осының барлығы – орындалуға тиіс міндеттерді жоспарлаудағы Сіздің биік ой-өреңіз бен озық көзқарасыңыздың арқасы. Үндістан үлкен ел болса да, сіздерден біздің үйренетініміз көп, – деді Н.Моди.
  


///
	 

	Дархан Қамзабекұлы Мыңбай Қазақстан Республикасының Ұлттық мұражайының директоры қызметіне;

	Талғат  Амангелдіұлы  Ермегияев  «Астана ЭКСПО – 2017» Ұлттық компаниясы» акционерлік қоғамының басқарма төрағасы қызметіне тағайындалды.
///Мемлекет басшысы Германияның бұрынғы канцлері Гельмут Кольдің қайтыс болғаны туралы хабарды зор күйзеліспен қабылдады.
«Өз халқының ардақты перзенті әрі патриоты, елін біріктіруде және еуропалық интеграцияны дамытуда негізгі рөл атқарған Г.Коль әлем тарихында аса көрнекті мемлекет қайраткері ретінде өшпес із қалдырды.
Қазақстан халқы Г.Кольді екіжақты достық қарым-қатынасты орнатуға және нығайтуға зор үлес қосқан парасатты тұлға ретінде әрдайым есте сақтайтын болады.
Қайғыға ортақтасып, марқұмның туған-туыстарына және барша Германия халқына көңіл айтамын», – делінген жеделхатта.
///Есеп комитетінің төрайымы Қазақстан Президенті Қасым-Жомарт Тоқаевқа 2020-2022 жылдарға арналған республикалық бюджет жобасын бағалаудың алдын-ала қорытындылары жөнінде баяндады.
Наталья Годунова Президентке үш жылға бөлінген 583 миллиард теңге қаржыны тиімді пайдалану туралы Есеп комитетінің Үкіметке жасаған ұсынысы жөнінде айтты. Аталған қаражаттың 283 миллиард теңгесі 2020 жылы игеріледі.
Кездесу қорытындысы бойынша Қасым-Жомарт Тоқаев Наталья Годуноваға бірқатар нақты тапсырма берді.

///Мемлекет басшысы Қасым-Жомарт Тоқаевтың атына Қазақстан Республикасы Тәуелсіздігінің 30 жылдығына орай шет мемлекеттердің  басшыларынан және халықаралық ұйымдардың жетекшілерінен құттықтау хаттары мен жеделхаттар келіп түсуде.
Ресей Президенті Владимир Путин өзінің жеделхатында Мемлекет басшысын Тәуелсіздік күнімен шын жүректен құттықтап, Қазақстанның экономикалық, әлеуметтік, ғылыми-техникалық және басқа да көптеген саладағы қол жеткізген табыстарын атап өткен. Ресей Президенті еліміздің әлемдік аренадағы жоғары беделіне ерекше тоқталған.
– Мемлекеттеріміз арасындағы қарым-қатынастар стратегиялық серіктестік пен одақтастық негізде қарқынды дамып келеді. Түрлі саладағы екіжақты ынтымақтастық, сондай-ақ ЕАЭО, ҰҚШҰ, ТМД, ШЫҰ, БҰҰ сияқты халықаралық құрылымдар аясындағы өзара іс-қимылдарымыз өз нәтижесін беруде. Бірлескен күш-жігер арқылы біз достас халықтарымыздың игілігі жолында, сондай-ақ Еуразия құрлығындағы тұрақтылық пен қауіпсіздікті қамтамасыз ету үшін Ресей мен Қазақстан арасындағы байланыстарды дәйекті түрде дамытатынымызға сенімдімін, – делінген Владимир Путиннің жеделхатында.
ҚХР Төрағасы Си Цзиньпин өзінің құттықтауында Тәуелсіздіктің 30 жылы ішінде Қазақстан мемлекеттің мүлде жаңа келбетін қалыптастырғанын, әлемдегі озық дамыған 30 елдің қатарына кіру үшін нық қадам басып келе жатқанын жазған.
– Мен Қытай-Қазақстан қарым-қатынастарының дамуына ерекше мән беремін. Сізбен бірге Қытай мен Қазақстан арасындағы дәстүрлі достықты нығайтуға, екі елдің стратегияларын ұштастыруға, мәңгі жан-жақты стратегиялық әріптестік қатынастарды екі мемлекеттің және олардың халықтарының игілігі үшін жаңа деңгейге көтеруге дайынмын, – делінген жеделхатта.
АҚШ Президенті Джозеф Байден Қасым-Жомарт Тоқаевты және Қазақстан халқын Тәуелсіздіктің 30 жылдығымен құттықтап, Қазақстанның Орталық Азияда және жаһандық деңгейде бейбітшілік пен тұрақтылықты сақтау және оны өркендету жолындағы отыз жылдық көшбасшылығын атап өту мерекесіне тілектестік білдірді.
– Құрама Штаттары Қазақстанмен арадағы стратегиялық серіктестікті нығайтуға, аймақтық тұрақтылыққа үлес қосу мақсатымен ынтымақтастықты дамытуға, климаттық дағдарысты еңсеруге, демократиялық институттардың тиімділігін арттыруға және адам құқықтарын құрметтеуге бағытталған ықпалдастықты ілгерілетуге ниетті,  – делінген Америка басшысының жеделхатында.
Өзбекстан Президенті Шавкат Мирзиёев Қазақстанда жүргізіліп жатқан жүйелі әрі ауқымды реформаларды, сондай-ақ Қасым-Жомарт Тоқаев ұсынған аймақтық және жаһандық маңызы бар бастамаларды жоғары бағалады.
– Осынау зор жетістіктерге Мемлекет басшысы ретінде Сіздің тиімді қызметіңіз бен бай тәжірибеңізге сүйене отырып жүргізген салиқалы саясатыңыз негіз болды. Құрметті Қасым-Жомарт Кемелұлы, Тәуелсіздіктің 30 жылдығын салтанатты түрде атап өтіп жатқан Қазақстан халқының қуанышына бүкіл Өзбекстан халқы шынайы түрде ортақтасатынын айтқым келеді, – делінген жеделхатта.    
Қырғызстан Президенті Садыр Жапаров еліміздің Тәуелсіздік жылдарында саяси, экономикалық және әлеуметтік салалардағы, сондай-ақ сыртқы саясаттағы қол жеткізген керемет жетістіктері мен ауқымды реформаларының арқасында әлемдік қоғамдастықта салмақты орынға ие болғанын атап өткен.
– Тарихи берік достық байланыстарға негізделген қырғыз-қазақ қатынастары алдағы уақытта да халықтарымыздың мүддесі үшін нығайып дами беретініне сенімдімін. Қазіргі уақытта қарым-қатынастарымыз одақтастық және стратегиялық серіктестік рухына  толық сай келеді. Біз өзара күш жұмылдыра отырып, барлық қол жеткізілген уағдаластықтарды, барлық бағыт бойынша алға қойған мақсат-міндеттерімізді жүзеге асыратынымызға сенімдімін, – делінген Қырғызстан Президентінің жеделхатында.
Түрікменстан Президенті Гурбангулы Бердімұхамедов өз құттықтауында Қазақстанның саясатта, экономикада және әлеуметтік-гуманитарлық салаларда үлкен жетістіктерге қол жеткізгенін және әлемдік аренада алға қарай нық қадам басып келе жатқанын атап өткен.
– Түрікменстан мен Қазақстан арасындағы тату көршілік, достық және өзара түсіністік қағидаттарына негізделген бауырластық қатынастар халықтарымыздың жарқын болашағы жолында қарқынды дами беретініне  сенімдімін, – делінген Түрікменстан Президентінің құттықтауында.
Тәжікстан Президенті Эмомали Рахмон Қазақстанның мемлекеттілікті қалыптастырудағы, әлеуметтік-экономикалық және қоғамдық-саяси даму ісіндегі жетістіктерін, сондай-ақ халықаралық аренадағы беделін жоғары бағалаған.
– Біз  Тәжікстан мен Қазақстанның стратегиялық серіктестігін нығайтуға және көпғасырлық достық арқауын жан-жақты бекемдеуге, мемлекеттеріміз арасындағы өзара түсіністік пен қолдауға баса мән  береміз. Біз күш жұмылдыра отырып, халықтарымыздың игілігі үшін екі елдің көпжоспарлы мемлекетаралық ынтымақтастығын ілгерілете беретінімізге сенім білдіремін, – делінген Тәжікстан Президентінің құттықтауында.
Беларусь Президенті Александр Лукашенко еліміздің тарихи өлшеммен алғанда қысқа мерзім ішінде зор жетістіктерге қол жеткізгенін, барлық этнос өкілдері арасында төзімділікті, дінаралық және мәдениетаралық келісімді қамтамасыз етудің жарқын үлгісін паш еткенін атап өткен.
– Қазақстан сенімді түрде заманауи және бәсекеге қабілетті мемлекет қалыптастыруда. Минск мен Нұр-Сұлтан арасындағы өзара сенім мен құрметке негізделген стратегиялық одақтастық қатынастардың одан әрі кеңейіп,  жаңа жасампаз жобалармен толыға беретініне сенімдімін, – делінген Беларусь басшысының жеделхатында.
Франция Президенті Эммануэль Макрон өз құттықтауында Қасым-Жомарт Тоқаевты және достас Қазақстан халқын шын жүректен құттықтап, бақ-береке тілеген. Француз көшбасшысы Франция мен Қазақстан арасындағы стратегиялық серіктестіктің қарқынды дамып келе жатқанын атап өткен. Сонымен қатар ол технологиялық инновация, энергетика, «жасыл» экономикалық өсім мен орнықты дамуды ілгерілету, көлік және тау-кен өнеркәсібі, денсаулық сақтау, мәдени-гуманитарлық ынтымақтастық салаларындағы екіжақты ықпалдастықты нығайту үшін зор мүмкіндік бар екеніне назар аударған.
– Егер Сіздің тығыз жұмыс кестеңіз мүмкіндік беретін болса, екіжақты күн тәртібіндегі маңызды мәселелердің бәрін жан-жақты талқылау үшін Өзіңізбен Парижде кездесуге қуанышты болар едім, – деп жазған Эммануэль Макрон.
Германия Президенті Франк-Вальтер Штайнмайер де өзінің жүрекжарды құттықтауын жолдаған.
– Коронавирус пандемиясы өзара байланыстарымызды шектесе де, елдеріміз өткен жылы тұрақты және жемісті қарым-қатынастарды жалғастырды.  Ауғанстандағы жуырда болған оқиғалар және күннен күнге күшейіп жатқан климаттық өзгерістердің әсері Сіздердің аймаққа жаңа әрі күрделі міндет жүктеп отыр. Біз мұны жақсы сезінеміз. Германия алдағы уақытта осы және басқа да сын-қатерлерді сәтті еңсеруде және Сіз қолдаған реформалар бағытын жалғастыру жолында Қазақстанның сенімді серіктесі болып қала береді, – деп Франк-Вальтер Штайнмайер өзінің жеделхатында атап өткен.
Қазақстан Тәуелсіздігінің 30 жылдығына орай өздерінің құттықтау жеделхаттарын Әзербайжан Президенті Илхам Әлиев, Армения Президенті Армен Саркисян, Грузия Президенті Саломе Зурабишвили, БАӘ Президенті Халифа бен Зайд Әл Нахаян, БАӘ Вице-президенті, Премьер-Министрі,  Дубай әмірлігінің билеушісі Мухаммед бен Рашид Әл Мактум, Абу-Дабидің Тақ мұрагері, БАӘ Қарулы Күштерінің Жоғарғы Бас қолбасшысының орынбасары Мухаммед бен Зайд Әл Нахаян, Сауд Арабиясының Королі Салман бен Абдельазиз Әл Сауд және Сауд Арабиясы Корольдігінің Тақ мұрагері Мухаммед бен Салман бен Абдельазиз Әл Сауд, Иран Президенті Ибрахим Раиси, Испания Королі VI Фелипе, Малайзия Королі ІІ Абдулла, Бахрейн Королі Хамад бен Иса Әл Халифа, Марокко Королі VI Мухаммед, Таиланд Королі Маха Вачиралонгкорн, Сингапур Президенті Халима Якоб, Финляндия Президенті Саули Ниинистё, Польша Президенті Анджей Дуда, Австрия Президенті Александр Ван дер Беллен, Чехия Президенті Милош Земан, Үндістан Президенті Рам Нат Ковинд, Израиль Президенті Ицхак Герцог, Моңғолия Президенті Ухнаагийн Хүрэлсүх, Бразилия Президенті Жаир Болсонару, Румыния Президенті Клаус Вернер Йоханнис, Латвия Президенті Эгилс Левитс, Эстония Президенті Алар Карис, Словения Президенті Борут Пахор, Бангладеш Президенті Мохаммед Абдул Хамид, Вьетнам Президенті Нгуен Суан Фук, Куба Президенті Мигель Диас-Канель, Палестина Президенті Махмуд Аббас, Сьерра-Леоне Республикасының Президенті Джулиус Маада Био жолдады.
Сонымен қатар құттықтау жеделхаттарын ШЫҰ Бас хатшысы Владимир Норов, ТМД Атқарушы комитетінің төрағасы – Атқарушы хатшысы Сергей Лебедев, ҰҚШҰ Бас хатшысы Станислав Зась, Экономикалық ынтымақтастық ұйымының Бас хатшысы Хусрав Нозири, Еуропалық қайта құру және даму банкінің президенті Одиль Рено-Бассо, ЭСКАТО-ның атқарушы хатшысы Армида Салсиа Алисджабана, ИСЕСКО-ның бас директоры Салим әл-Малик, Еуропадағы қауіпсіздік және ынтымақтастық ұйымының аз ұлттар жөніндегі Жоғарғы комиссары Қайрат Әбдірахманов, ТүркПА-ның Бас хатшысы Мехмет Сурейя Эр, сондай-ақ БАӘ Премьер-министрінің орынбасары, Президент істері жөніндегі министр Мансур бен Заид Әл Нахаян, Израильдің Қаржы министрі Авигдор Либерман, Пенза облысының губернаторы Олег Мельниченко, М.Ломоносов атындағы Мәскеу мемлекеттік университетінің ректоры Виктор Садовничий жолдады.
Құттықтау жеделхаттары әлі де келіп түсіп жатыр.
 
/// 
Елбасы Атырау қаласына келді. Сапар барысында өңірдің бірқатар кәсіпорындарына бару, сондай-ақ Атырау, Ақтөбе, Маңғыстау және Батыс Қазақстан облыстары әкімдерінің қатысуымен кеңес өткізу жоспарланған.
/// 
Қолданыстағы заңнамаға сәйкес Мемлекет басшысына ұсынылған құжатта елдегі адам құқығына қатысты ахуалға, соның ішінде азаматтардан түскен арыздардың, құқық қорғау жөніндегі жобалардың, өңірлердегі мониторингтің, сондай-ақ мемлекеттік органдардың, үкіметтік емес және халықаралық ұйымдардың ақпараттары негізінде сараптама жасалған.
Есепте Қазақстандағы адам құқығы саласындағы өзекті проблемалар анықталып, оларды шешу жолдары ұсынылған.
Атап айтқанда, Омбудсменге есепті кезеңде адам құқығын қорғау мәселелері бойынша жазбаша және ауызша 1340 арыз түскен, олардың басым көпшілігі Астана және Алматы қалаларынан, Қарағанды, Алматы және Шығыс Қазақстан облыстарынан жолданған.  
Азаматтар өз құқықтары көбіне құқық қорғау органдары тарапынан, соттардың әрекеті мен шешімдеріне, пенитенциарлық органдарға, сондай-ақ мемлекеттік әкімшілендіру кезінде бұзылғанына шағым жасаған. Бұл жайттар «100 нақты қадам» Ұлт жоспары арқылы шешімін табу көзделген проблемалармен толық сәйкеседі.
Іс жүргізуге алынған әрбір шағымға байланысты мәселе белгіленген тәртіппен қаралып, соның 18,9%-ы бойынша құқық бұзылу деректері расталды және іс құқықты қалпына келтіруге дейін жеткізілді.
Сонымен қатар Омбудсмен үйлестіретін, азаптау және өзге де қатігездіктер мен жазалаудың алдын алу жөніндегі ұлттық тетіктер аясында бүкіл ел бойынша 528 мониторингтік мақсаттағы іс-шаралар жүзеге асырылып, соның ішінде түзеу мекемелері, мәжбүрлеп емдеу ұйымдары, уақытша оқшаулау орындары, кәмелетке толмағандарды бейімдеу орталықтары, арнаулы білім беру ұйымдары қамтылды. Мекеме әкімшіліктеріне және мемлекеттік органдарға адамдарды күтімге алу ахуалын жақсарту жөнінде ұсынымдар берілді.
Құқық бұзу туралы шағымдарды (1544 сауал) билік органдарымен бірлесіп қарау өзара ықпалдастық және консультативтік-кеңесшілік органдардың жұмысына қатысу арқылы жүзеге асырылды.  
Омбудсмен мекемесі 212 ұлттық және 53 халықаралық іс-шараға қатысты. Мекеменің өзі республиканың барлық өкілдерін қамти отырып, елдің 7 өңірінде жабық мекемелердегі құқық қорғау, мониторинг, балалар құқығы және халықтың басқа да әлсіз топтары үшін 12 оқыту шарасын ұйымдастырды және өткізді.   
Халықаралық деңгейде адам құқықтары жөніндегі барлық жаһандық, өңірлік ұйымдармен, шет елдердегі әріптестермен, соның ішінде БҰҰ, ЮНИСЕФ, ЕҚЫҰ, ЕО, Еуропа кеңесі, ұлттық құқық қорғау  мекемелерінің халықаралық үйлестіру комитеті және басқа да ұйымдармен тығыз ынтымақтастық орнатылды. Халықаралық Қызыл Крест комитетінің, Көші-қон жөніндегі халықаралық ұйымның, БҰҰ адам құқықтары комитетінің, БҰҰ-ның Адам құқықтары және босқын істері жөніндегі жоғарғы комиссариаттарының, Ислам ынтымақтастығы ұйымының, Нидерланд, Норвегия, БАӘ, Ұлыбритания, Ресей құқық қорғау мекемелерінің басшыларымен, сондай-ақ БҰҰ-ның Түрлі мәселелер жөніндегі арнаулы баяндамашыларымен кездесулер өткізілді.
Жалпы, ұлттық құқық қорғау мекемесі алдағы уақытта адам құқықтарын қорғауды қамтамасыз ету және Қазақстан Республикасының халықаралық құқықтық міндеттемелерін орындау жөніндегі мемлекеттік саясатқа атсалысу жұмыстарын жалғастыратын болады.
Мемлекет басшысы Есепті қарап шыққан соң тиісті тапсырмалар берді. 
///
	 

	Қайрат Нематұлы Келімбетов Қазақстан Республикасы Ұлттық Банкінің Төрағасы болып тағайындалсын, ол бұрынғы атқарған қызметінен босатылсын.

	 

	 

	 

	Қазақстан Республикасының

	             Президенті                                                                                                                                    Н.Назарбаев

	 

	 

	 

	Астана, Ақорда, 2013 жылғы 1 қазан

	                           № 654
/// 
Қазақстан Президентінің тапсырмасымен 2008 жылы құрылған Медициналық холдинг Назарбаев Университеті құрамына енеді және 6 инновациялық медициналық орталықтан тұрады, олар: Ана мен бала ұлттық ғылыми орталығы, Ұлттық нейрохирургия орталығы, Республикалық балаларды оңалту орталығы, Ұлттық онкология және трансплантология ғылыми орталығы, Республикалық диагностикалық орталық және Ұлттық ғылыми кардиохирургия орталығы.
Мемлекеттік хатшы Ана мен бала ұлттық ғылыми орталығы жұмысымен, оның ішінде нәрестелер анестезиясы, реанимациясы және  қарқынды терапиясы, сондай-ақ ортопедия бөлімшелерімен танысты.
Г.Әбдіқалықова сапар аясында Денсаулық сақтау және әлеуметтік даму министрлігінің, Назарбаев Университетінің басшылығымен және Ұлттық медициналық холдинг қызметкерлерімен кездесу өткізді.
Кездесу барысында Мемлекеттік хатшы ұлттың денсаулығын нығайту еліміздің адами капиталын дамытудың негізгі факторының бірі болып саналатындығын атап өтті. «Қазақстан – 2050» Стратегиясында Қазақстан Мемлекет басшысы «Ұлт денсаулығы – біздің табысты болашағымыздың негізі» деп айтқан болатын. Елбасы Ұлт жоспарында  «медициналық қызмет көрсетудің алдыңғы қатарлы стандарттарын енгізуді» тапсырды.
Г.Әбдіқалықова Медициналық холдинг клиникаларында медицинаның барлық саласының үздік мамандары шоғырланғандығын, холдинг компаниялары тобының жоғары сапалы медициналық қызметтері зор сұранысқа ие екендігін атап өтті. Бүгінде Холдингте үздік әлемдік медициналық тәжірибелер және ғылымдағы инновациялар енгізіліп, ол телемедицина, кепілдендірілген тегін медициналық көмектің мемлекеттік көлемі аясында және санитарлық авиация арқылы республика өңірлеріне таратылуда.
Мемлекеттік хатшы Елбасының алдымызға әлемдегі экономикасы озық 30 елдің қатарына қосылу міндетін қойғандығын атап өтті. Бұл – Экономикалық ынтымақтастық және даму ұйымы елдерінің өмір сүру сапасы стандарттарына жету міндеті деген сөз. Басымдықтар қатарында қазақстандықтардың болашақтағы өмір сүру ұзақтығын 80 жасқа дейін және одан да арттыру міндеті бар.
Кездесу соңында Г.Әбдіқалықова Назарбаев Университеті құрамына енетін Медициналық мектеп пен Ұлттық медициналық холдингтің денсаулық сақтаудағы жаңа білім жүйесін, алдыңғы қатарлы ғылыми-инновациялық жүйені қалыптастырудағы, сонымен бірге медициналық қызмет көрсетуді жоғарғы деңгейге жеткізуге бағытталған заманауи технологиялардың тиімді трансфертінің көшбасшысы болатындығына сенім білдірді.
///
	 

	Нұрлы жол – болашаққа бастар жол

	Құрметті қазақстандықтар!

	Бүгінде бүкіл әлем жаңа сындармен және қатерлермен бетпе-бет келіп отыр. Әлемдік экономика әлі де жаһандық қаржы-экономикалық дағдарыс салдарынан айыға қойған жоқ. Қалпына келу өте баяу және сенімсіз қадамдармен жүруде, ал кейбір жерлерде әлі құлдырау жалғасуда. Геосаяси дағдарыс пен жетекші державалардың санкциялық саясаты әлемдік экономиканы қалпына келтіруде қосымша кедергілер туындатуда. 

	Мен өзімнің тәжірибемнен алдын ала сезіп отырғанымдай, таяудағы жылдар жаһандық сынақтардың уақыты болады. Әлемнің бүкіл архитектурасы өзгереді. Барлық елдер осы күрделі кезеңнен лайықты өте алмайды. Бұл шептен тек мықты мемлекеттер, жұдырықтай жұмылған халықтар ғана өтетін болады. Қазақстан, әлемдік экономиканың бір бөлшегі және геосаяси қысымның эпицентріне тікелей жақын орналасқан ел ретінде, барлық осы үдерістердің теріс ықпалына тап келеді. Нәтижесінде не болып жатқанын біз көріп отырмыз: әлемдік нарықтарда баға құлдырауда және, тұтастай алғанда, экономикалық өсім баяулауда.

	Халықаралық валюта қоры мен Дүниежүзілік банк тарапынан 2014 және одан кейінгі екі жылда әлемдік экономиканың дамуында болжам төмендеу жағына қарай қайта қаралғаны белгілі. Сондықтан кейбір позицияларды жедел түрде қайта қарап, сондай-ақ, алдағы кезеңдердің жоспарларына түзетулер енгізу қажет. Бізде ырғалып-жырғалуға уақыт жоқ. Бүгін айтылатын шараларды 2015 жылдың 1 қаңтарынан бастап жүзеге асыру керек. Біз теріс үрдістердің алдын алу үшін барлық ықтимал шараларды жедел қабылдауға тиіспіз.

	Бүгін менің тапсырмам бойынша Үкімет белсенді жұмысқа кірісіп кетті. Біз 2015 жылға арналған республикалық бюджеттің параметрлерін қайта қарадық. Бұл дұрыс, өйткені, біздің экспорттық шикізат ресурстарына бағаның құлдырауы бюджеттің кіріс бөлігіне қаржы түсуін төмендетуге алып келуде. Бірақ, соған қарамастан, Үкімет алдына оңай емес, алайда, нақты міндет – барлық әлеуметтік міндеттемелерді толық көлемінде қамтамасыз ету міндеті қойылып отыр.

	Дағдарыс жағдайларында, әлемдік тәжірибе көрсетіп отырғанындай, экономикалық саясатты қайта бағдарлаулар жүріп жатыр. Қолдауды экономикалық өсім мен жұмыспен қамтуда аса үлкен мультипликативті тиімділік беретін салалар алуы тиіс. Мұндай тәжірибе бізде бұған дейін болған. Біздің 2007-2009 жылдардағы дағдарысқа қарсы табысты шараларымызды еске алсақ та жеткілікті. Көріп отырғандарыңыздай, өмір біздің жоспарларымызға түзетулер енгізуде. Және біз партияның тұғырнамасын бүгінгі күн шындығы тұрғысынан қарай отырып жаңа мазмұнмен толықтыруға тиіспіз.

	Менің тапсырмам бойынша Үкімет дамудың жаңа ауқымды бағдарламасын жасауды аяқтады. Бүгінде, алдымызда тұрған сын-қатерлерге жауап бере отырып, мен Қазақстанның «Нұрлы Жол» Жаңа Экономикалық Саясаты туралы жариялаймын. Мен 2015 жылға арналған халыққа жаңа Жолдауымды осыған арнаймын. Ол контрциклды сипатқа ие болады және біздің экономикамыздағы құрылымдық реформаларды жалғастыруға бағытталады. Бұл нені білдіреді?

	Сыртқы нарықтардағы жағдай оңтайлылығымен ерекшеленіп, мұнай мен біздің экспорттық өнімдерімізге баға айтарлықтай жоғары деңгейде болған жылдары біз шикізат экспортынан түскен табыстарды Ұлттық қорға бағыттап келдік. Ұлттық қордың негізгі міндеттерінің бірі біздің экономикамыздың сыртқы естен тандырулар алдындағы орнықтылығын, оның ішінде, табиғи ресурстарға баға төмендеген жағдайда да, жоғарылату болып табылады.

	Осы жылдардың бәрінде шикізат өндіру мен одан түскен табыстарды біз осы Қорға салып келдік. 10 миллиард долларды біз 2007-2009 жылдардағы дағдарысқа қарсы күреске бағыттадық. Қалған ақшаны ішіп-жеп және жұмсап қойған жоқпыз, сақтадық және көбейттік. Қазір біз осы резервтерді пайдалануға тиіс болатын кезең туындап келеді. Бұл қаржы қиын уақыттарды еңсеріп, экономикамыздың өсімін ынталандыруға көмектесетін болады. Бұл ресурстар қысқа мерзімдік шараларға арналмаған. Олар экономиканы әрі қарай қайта құрылымдауға бағытталатын болады. Нақты айтқанда, көліктік, энергетикалық, индустриялық және әлеуметтік инфрақұрылымдарды, шағын және орта бизнесті дамытуға бағытталады.

	Ақпан айында Ұлттық қордан экономикалық өсім мен жұмыспен қамтуды қолдау үшін 2014-2015 жылдарға 500 миллиард теңгеден екі транш бойынша 1 триллион теңге бөлу туралы шешім қабылданған болатын. Басталған жобаларды аяқтау және аса өткір мәселелерді шешу үшін Үкіметке Ұлттық қордан 500 миллиард теңге көлеміндегі екінші транш қаржысын мына мақсаттарға бағыттауды тапсырамын.

	Бірінші. Шағын және орта бизнесті, сондай-ақ, ірі кәсіпкерлікті жеңілдікпен несиелеуге қосымша 100 миллиард теңге бөлу қажет. Бұл тамақ және химия өнеркәсібіндегі, машина жасаудағы, сондай-ақ, қызмет көрсетулер саласындағы жобаларды жүзеге асыруды қамтамасыз етеді.

	Екінші. Банк секторын сауықтыру және «жаман» несиелерді сатып алу үшін 2015 жылы Проблемалы несиелер қорын қосымша 250 миллиард теңге көлемінде капиталдандыруды қамтамасыз етуді тапсырамын.

	Үшінші. Жаңа инвестициялар тарту үшін тиісті жағдайларды жақсарту қажет. Осы мақсатта 2015 жылы «құрғақ порттың» бірінші кешені құрылысын аяқтауға, «Қорғас-Шығыс қақпасы» және Атырау мен Тараздағы «Ұлттық индустриялық мұнай химиясы  технопаркі» арнайы экономикалық аймақтары инфрақұрылымдарына 81 миллиард теңге бағыттауды тапсырамын.

	Төртінші. Бұған дейін бөлінген 25 миллиардқа ЭКСПО-2017 кешені құрылысын жалғастыруды несиелеу үшін 2015 жылы қосымша 40 миллиард теңге бөлуді тапсырамын.   

	Бесінші. ЭКСПО-2017 қарсаңында бізге Астананың көліктік инфрақұрылымын дамыту туралы ойластыру қажет. Астана аэропорты осы жылдың өзінде-ақ өзінің максималды өткізу қабілеті – 3,5 миллион адамға жетеді. Сондықтан оның әлеуетін ұлғайту үшін 2015 жылы жаңа терминал құрылысы мен ұшу-қону жолағын қайта жаңғырту үшін 29 миллиард теңге бөлуді тапсырамын. Бұл өткізу қабілетін 2017 жылға қарай жылына 7,1 миллион жолаушыға дейін ұлғайтуға мүмкіндік береді.

	Құрметті қазақстандықтар!

	Экономиканы дамытуда жаңа сыртқы тәуекелдерді есепке ала отырып, бізге іскерлік белсенділік пен жұмыспен қамтуды ынталандыру үшін жаңа бастамалар қажет. Жаңа Экономикалық Саясаттың Тұғыры мен бүгін жариялағалы отырған Инфрақұрылымдық дамудың жоспары болады. Ол 5 жылға есептелген және қатысуға 100-ден астам шетелдік компаниялар ниет білдіріп отырған ҮИИДБ-ны жүзеге асырудың Екінші бесжылдығына сәйкес келеді. Жалпы инвестициялық портфель 6 триллион теңгені құрайды, мемлекеттің үлесі – 15 пайыз.

	***

	Қазақстан – ұшқан құстың қанаты талатын ұлан-ғайыр аумақтың иeci. Сондықтан, аталған жоспар орасан қаражат пен еңбекті, аса ауқымды жұмысты қажет етеді. «Елдің өркенін білгің келсе, жолына қара» деген қағида қалыптасқан. Барыс-келіс пен алыс-берісте жол қатынасы айрықша маңызға ие. Көне замандарда ірі қалаларымыздың көбі Ұлы Жібек жолын жағалай қоныс тепкен.

	Қазір де қайнаған тіршілік күре жолдардың бойында. Жол – шын мәнінде өмірдің өзегі, бақуатты тірліктің қайнар көзі. Барлық аймақтар теміржолмен, тасжолмен, әуе жолымен өзара тығыз байланысуы керек. Астанада тоғысқан тоғыз жолдың торабы елорданың жасампаздық рухын тарататын өмір-тамырға айналуы тиіс. Аймақтардың өзара байланысын жақсарту елдің ішкі әлеуетін арттырады. Облыстардың бip-бipiмeн сауда-саттығын, экономикалық байланыстарын нығайтады. Ел ішінен тың нарықтар ашады. Осылай, алысты жақын ету – бүгінгі Жолдаудың ең басты түйіні болмақ.

	  *** 

	Бірінші. Көліктік-логистикалық инфрақұрылымдарды дамыту. Ол макроөңірлерді хабтар қағидаты бойынша қалыптастыру аясында жүзеге асырылатын болады. Оның үстіне, инфрақұрылымдық қаңқа Астанамен және макроөңірлерді магистаралды автомобиль, теміржол және әуе жолдарымен  шұғыла қағидаты бойынша өзара байланыстырады. Бірінші кезекте, негізгі автожолдар жобасын жүзеге асыру қажет. Бұлар Батыс Қытай – Батыс Еуропа; Астана – Алматы; Астана – Өскемен; Астана – Ақтөбе – Атырау; Алматы – Өскемен; Қарағанды – Жезқазған – Қызылорда; Атырау – Астрахань.

	Сондай-ақ, елдің шығысында логистикалық хаб және батысында теңіз инфрақұрылымын құруды жалғастыру қажет. Батыс бағытта Каспий порты арқылы экспорттық әлеуетті арттыруға Құрық портынан ауқымды паромдық өткелі және Боржақты – Ерсай теміржол желісі ықпал ететін болады. Үкіметке Қытайдың, Иранның, Ресей мен ЕО елдерінің «құрғақ» және теңіз порттарында терминалдық қуаттар салу немесе жалға алу мәселесін ойластыруды тапсырамын.

	Екінші. Индустриялық инфрақұрылымдарды дамыту. Инфрақұрылымдық жобаларды жүзеге асыру құрылыс материалдарына, көліктік-коммуникациялық, энергетикалық және тұрғын үй-коммуналдық салалар үшін өнімдер мен қызмет көрсетулерге үлкен сұраныс тудырады.

	Осыған байланысты, біріншіден, жұмыс істеп тұрған арнайы экономикалық аймақтарда инфрақұрылымдар қалыптастыру жұмыстарын аяқтау керек. Үкіметке және әкімдерге оларды нақты жобалармен толықтыру бойынша жедел шаралар алу қажет. Екіншіден, өңірлерде ШОБ өндірісін дамыту мен қосымша инвестициялар тартуға бағытталған жаңа индустриялық аймақтар салу мәселесін ойластырған жөн. Туризм үшін инфрақұрылым – жеке бағыт. Оның басты басымдығы жұмыс орындары санын көптеп құру мүмкіндігі болып табылады. Мұнда бір жұмыс орнын құру өнеркәсіпке қарағанда 10 есе арзанға түседі.

	Үшінші. Энергетикалық инфрақұрылымдарды дамыту. Өткен 5 жылда энергетикада индустрияландыру бағдарламасы шеңберінде үлкен жұмыстар жүргізілді. Соған қарамастан, магистралдық желілердің шектеулілігі елдің оңтүстік өңірлерінде электр энергиясының, орталық және шығыс облыстарында табиғи газдың тапшылығын туындатып отыр. Екі жобаға назар салу керек. «Екібастұз – Семей – Өскемен» және «Семей – Ақтоғай – Талдықорған – Алматы» бағыттарында жоғары вольтты желілер салу қажет. Бұл қазақстандық электр стансаларының елдің барлық өңірлерін теңдестірілген энергиямен қамтамасыз етуіне мүмкіндік береді.

	Төртінші. ТКШ мен су және жылумен қамтамасыз ету желілері инфрақұрылымдарын жаңғырту. Инвестицияларға жалпы қажеттілік қаржыландырудың барлық көздерінен 2020 жылға дейін жыл сайын ең азы 200 миллиард теңге бөлгенде кем дегенде 2 триллион теңгені құрайды.

	Бүгін ТКШ-ны жаңғыртуға инвестициялар салуға Еуропа Қайта құру және даму банкі, Азия даму банкі, Ислам даму банкі, сондай-ақ, жеке инвесторлар үлкен қызығушылық танытып отыр. Ұзақ мерзімді инвестициялық тарифтер ұсыну арқылы олардың барынша тартылуын қамтамасыз ету қажет. Тарифтердің айтарлықтай ұлғаюына жол бермеу үшін ондай жобаларды мемлекет қосымша қаржыландыруы керек. Осыған байланысты жылу және сумен қамтамасыз ету жүйелерін жаңғырту қарқынын жеделдету үшін бюджетте қарастырылған қаржыға қосымша жыл сайын 100 миллиард теңге бағыттау ұтымды болмақ.   

	Бесінші. Тұрғын үй инфрақұрылымдарын нығайту. Агломерациялар қалыптастыру айтарлықтай тұрғындар ағынымен қатарласа жүреді. Бұл еңбек нарығы мен қалалардың инфрақұрылымына, соның ішінде, тұрғын үй қорына қысым туғызады. Сондықтан жалға берілетін тұрғын үй құрылысына көзқарасты қайта қараған жөн. Мемлекет әлеуметтік жалдамалы баспананы салып, оны тұрғындарға сатып алу құқын бере отырып, ұзақ мерзімді жалға ұсынады. Баспананы тікелей, делдалдарсыз және несиеге барынша төмен пайызбен ұсыну оның сатып алу құнын арзандатуға мүмкіндік береді. Бастапқы жарнаның болмауы мен ипотека үшін төмен пайыздар баспананы қазақстандықтардың көптеген жіктері үшін қолжетімді ете түседі. Сондықтан 2015-2016 жылдар ішінде жалға берілетін тұрғын үй құрылысын қаржыландыруды қосымша 180 миллиард теңге сомасында ұлғайтамыз.

	Алтыншы. Әлеуметтік инфрақұрылымдарды дамыту. Бірінші кезекте, бұл – апатты мектептер мен үш ауысымда оқыту проблемаларын шешу. Бұл – біздің Сайлауалды тұғырнамамыздың негізгі индикаторларының бірі. Үшжылдық бюджетте қарастырылған қаржы бұл проблеманы 2017 жылға дейін шешуге мүмкіндік бермейді. Сондықтан Үкіметке қосымша 70 миллиард теңге бағыттауды тапсырамын. Балалар бақшасының жетіспеушілігі – басқа мәселе. Мектепке дейінгі мекемелерде орындар тапшылығын түбегейлі қысқарту үшін 3 жыл бойы қосымша 20 миллиард теңге бағыттауды тапсырамын. Әкімдер жеке секторды тарта отырып, бұл жұмыспен барынша айналысуы тиіс.

	Индустрияландыру бағдарламалары шеңберінде базаларында ғылымның экономика салаларымен және мамандар дайындаумен байланысы қамтамасыз етілетін 10 ЖОО анықталды. Осы мақсаттарға 2017 жылға дейін 10 миллиард теңге бағыттай отырып, осы жоғары оқу орындарының материалдық-техникалық базасын қалыптастыруды тапсырамын.

	Жетінші. Шағын және орта бизнес пен іскерлік белсенділікті қолдау бойынша жұмысты жалғастыру қажет. Бүгінде Ұлттық қордан ШОБ-ты қолдауға және несиелеуге бағытталған 100 миллиард теңге толықтай игерілді. Бұл 4,5 мың жұмыс орнын құруға мүмкіндік берді. Бұл қаржыға сұраныс ұсыныстан 23 миллиард теңгеге асып түсті. Бизнесті 10 жылға бар-жоғы 6 пайызбен несиелеудің бұрын-соңды болмаған шарты жасалды. Мұндай шарттар біздің елімізде бұған дейін болған емес. ШОБ-ты экономикалық өсімнің драйвері ретінде дамыту және оның үлесін 2050 жылға қарай ІЖӨ-нің 50 пайызына ұлғайту бойынша жұмысты жалғастырған жөн. Сондықтан шағын және орта бизнес үшін 2015-2017 жылдары жалпы сомасы 155 миллиард теңге несие желілерін АДБ, ЕҚДБ, Дүниежүзілік банк есебінен тиімді пайдалану қажет.  

	Құрметті қазақстандықтар!

	Әлемдік экономикадағы ахуал мынадай дағдарысты жағдайларда алға қойған мақсаттарға қосымша қаржы ресурстарынсыз қол жеткізу айтарлықтай күрделі.

	Кезінде Ұлттық қордың не үшін құрылғанын қаперлеріңізге салғым келеді. Оның басты міндеті – тұрақты әлеуметтік-экономикалық дамуды қамтамасыз ету және экономиканы сыртқы қолайсыз жағдайлардан қорғау. Дәл қазір біздің осы қорымызды қажетке жарататын кез келді. Қазақстан өзге елдердің қателіктерін қайталамай, экономикалық өсім үшін ішкі қорын барынша тиімді пайдалануы тиіс.

	Мен Ұлттық қордан 2015-тен 2017 жылға дейінгі кезеңге жыл сайын қосымша 3 миллиард долларға дейін бөлу жөнінде шешім қабылдадым. Үкіметке бір апта мерзімде Ұлттық қордан қаржы бөлу үшін тиісті шешім дайындауды және 2015 жылға арналған республикалық бюджет жобасында қажетті қаржыларды ескеруді тапсырамын. Сондай-ақ, Үкімет қажетті шаралар қабылдап, осы қаржылардың тиімді әрі оңтайлы пайдаланылуын қамтамасыз етуі керек.

	Мен құрған комиссия қаржының тиімді жұмсалуын қатаң қадағалап, жеке өзіме баяндап отыратын болады. Әр теңге үшін қатаң сұрау болмақ. Барлық әкімдерге айрықша жауапкершілік жүктеледі. «Нұр Отан» осы жұмысқа белсенді араласып, барлық деңгейлерде қатаң партиялық бақылау орнатуы тиіс.

	Ұлттық қор инвестициялары экономиканың тиісті салаларында міндетті құрылымдық реформалар жүргізумен қоса-қабат жүруі тиіс. Ол үшін жобаларды халықаралық қаржы ұйымдарымен бірлесіп жүзеге асыруды қамтамасыз ету қажет. Мәселен, Дүниежүзілік банк, Азия даму банкі, ЕҚДБ және ИДБ қазірдің өзінде 90 басымдықты жобаға 9 миллиард доллар шамасында бөлуге дайын. Қаржыларды бөлу инвестициялық белсенділікті қолдауға, халықтың табыстары деңгейі төмендеуінің алдын алуға және жаңа жұмыс орындарын ашуды ынталандыруға бағытталған. Нәтижесінде қысқа мерзімді және орта мерзімді перспективада экономиканың тұрақты өсуі қамтамасыз етіледі.

	Біздің білім беруді, денсаулық сақтауды, ауыл шаруашылығын дамыту бағдарламаларымыз жалғаса береді. Бұл туралы алдағы жылы Үкіметтің алғашқы кеңейтілген отырысында нақты әңгіме қозғайтын боламыз. «Нұрлы Жол» Жаңа Экономикалық Саясат – әлемнің ең дамыған 30 елінің қатарына бару жолындағы біздің ауқымды қадамымыз.

	Бүгінде табысты жұмыс істеу үшін барлық қажетті жағдайлар жасалған. Әкімшілік реформа жүргізілді, Үкімет пен атқарушы биліктің жаңа құрылымы жұмыс істеуде. Әр министр не істеу керек екенін біледі. Біз басқарудағы қосарланушылық пен қажет емес буындарды жойдық. Әкімдер өкілеттіліктің қажетті деңгейіне ие болды. Өңірлерде бәрі бар – бағдарламалар, ресурстар, қаржы құралдары. Әркім өз жұмыс учаскесі үшін жауап береді. Тек білекті сыбанып, іске кірісу қажет.

	«Нұрлы Жол» Жаңа Экономикалық Саясат біздің экономикамыздың таяу жылдардағы өсімінің драйвері болады. Тек жол құрылысы арқылы ғана жаңадан 200 мың жұмыс орны құрылады. Ал бұл халықтың жұмыспен қамтылуын және табыстарының өсуін білдіреді. «Нұрлы Жол» цемент, металл, техника, битум, жабдықтар өндіру мен соған сәйкес қызметтер сияқты экономиканың басқа да салаларына мультипликативті әсер етеді. Жолдар – Қазақстан үшін өмір желісі. Біздің кең байтақ жерімізде жолдар бойында әркезде де өмір пайда болған және дамып отырған. Біз Астанадан барлық жақтарға автомобиль, теміржол және авиациялық магистральдар тарайтындай көлік желісін құруға тиіспіз. Жүректен тарайтын артериялар сияқты. Күннен тарайтын шұғыла сияқты.

	Қазақстандықтар салатын жаңа магистральдар біздің экономикамыз бен қоғамымызды жаңартады. Олар біздің еліміздің барлық түкпірлерін орталықпен берік байланыстырады. Жүк тасымалы жеделдейді және ұлғаяды. Ел арқылы транзит көлемі артады. Біздің азаматтарымыз заманауи және сапалы автомагистральдармен жүріп, кез келген өңірге қауіпсіз және тез жететін болады. Әлеуметтік инфрақұрылым жақсарады, жаңа және заманауи мектептер мен ауруханалар жоғары сапалы қызметтер көрсетеді. Нәтижесінде ол әрбір қазақстандықтың әл-ауқаты мен өмір сапасында көрініс табады. Ал ең бастысы – осының бәрі болашақ ұрпақтың байлығы ретінде біздің жерімізде қалады.

	Құрметті қазақстандықтар!

	Алда үлкен де жауапты жұмыстар тұр. Толысқандықтың жаһандық сынынан өту үшін біздің топтаса білуіміз қажет. Біз барлық қазақстандықтар арасындағы сенімді нығайтуға тиіспіз! Бір-бірімізге тағатты болуымыз керек! Бұлар – Қазақстанның болашағына кілттер. Этносаралық келісім – ол өміршеңдік оттегі. Біз дем алған кезде оны байқамаймыз, ол өздігінен болады – біз тек өмір сүреміз. Бірлігіміз бен этносаралық келісімді біздің өзіміз сақтауға тиіспіз. Оны біз үшін ешкім ешқашан сырттан келіп жасамайды. Біздің жастарымыз жаңа, тәуелсіз елде өсіп келеді. Бүгінгі буын 90-шы жылдардағы этносаралық соғыстар мен қақтығыстарды, күйреуді көрген жоқ. Сондықтан көпшілігі Қазақстандағы тұрақтылық пен қолайлы өмірді туғаннан солай болуға тиіс сияқты қабылдайды.

	Тұрақтылық пен келісім дегеніміз не? Ол отбасылық әл-ауқат, қауіпсіздік, баспана. Бейбітшілік – ол әке мен ана қуанышы, ата-аналар денсаулығы және біздің балаларымыздың бақыты. Бейбітшілік – ол тұрақты жұмыс, жалақы және ертеңгі күнге деген сенім. Бейбітшілік пен тұрақтылық – күн сайынғы еңбекпен қорғап, нығайтуды қажет ететін жалпыхалықтық жетістік. Мен жастар – біздің болашағымыздың тірегі дегенді әркез айтып келемін. Мемлекет жаңа буынның алдында барлық есіктер мен жолдарды ашты! «Нұрлы Жол», міне, біздің креативті ырғақты жастарымыздың күш-жігер жұмсап, құлаш сермейтін тұсы осы!

	Алдағы жылы біз Конституцияны қабылдаудың және Қазақстан халқы Ассамблеясы құрылуының 20 жылдығын салтанатты түрде атап өтеміз. Осы даталарды атап өте отырып, бізге қазақстандықтарды рухани тұрғыда бұрынғыдан да гөрі күштірек, топтасқан және бұрынғыдан да бетер тағатты ету маңызды. Қазақстан, тек алға – біздің осы басты қағидатымыз тарихтың жаңа жауапкершілікті орамында жаңаша үн мен неғұрлым терең мағынаға ие болатынына менің сенімім мол. Баршаларыңызға біздің Отанымызды бұрынғыдан да зор биікке көтеретін жаңа шыңдарға қол жеткізуде табыстар тілеймін!

	Қадірлі халқым!

	Біз Жалпыұлттық идеямыз – Мәңгілік Елді басты бағдар етіп, тәуелсіздігіміздің даму даңғылын Нұрлы Жолға айналдырдық. Қажырлы еңбекті қажет ететін, келешегі кемел Нұрлы Жолда бірлігімізді бекемдеп, аянбай тер төгуіміз керек. Mәңгілік Ел – елдің біріктіруші күші, ешқашан таусылмас қуат көзі. Ол «Қазақстан-2050» Стратегиясының ғана емес, XXI ғасырдағы Қазақстан мемлекетінің мызғымас идеялық тұғыры! Жаңа Қазақстандық патриотизм дегеніміздің өзі – Мәңгілік Ел! Ол – барша Қазақстан қоғамының осындай ұлы құндылығы.

	Өткен тарихымызға тағзым да, бүгінгі бақытымызға мақтаныш та, гүлденген келешекке сенім де «Мәңгілік Ел» деген құдіретті ұғымға сыйып тұр. Отанды сүю – бабалардан мирас болған ұлы мұраны қадірлеу, оны көздің қарашығындай сақтау, өз үлесіңді қосып, дамыту және кейінгі ұрпаққа аманат етіп, табыстау деген сөз. Барша қазақстандықтардың жұмысының түпкі мәні – осы!

	«Мәңгілік Ел» идеясының бастауы тым тереңде жатыр. Осыдан 13 ғасыр бұрын Тоныкөк абыз «Tүркі жұртының мұраты – Мәңгілік Ел» деп өсиет қалдырған. Бұл біздің жалпыұлттық идеямыз мемлекеттігіміздің тамыры сияқты көне тарихтан бастау алатынын көрсетеді. Жалпыұлттық идеяны өміршең ететін – Елдің бірлігі. Ауызбіршілік қашқан, алауыздық тасқан жерде ешқашан да жалпыұлттық идеялар жүзеге асқан емес. Қазақстанның шыққан шыңы мен бағындырған биіктерінің ең басты себебі – бірлік, берекесі.

	Біз тұрақтылықты бағалай білгеніміздің арқасында бүгінгі табыстарға жеттік. Ешкімді кемсітпей, ешкімнің тілі мен ділін мансұқтамай, барлық азаматтарға тең мүмкіндік беру арқылы тұрақтылықты нығайтып келеміз. Біздің кейінгі ұрпаққа аманаттар ең басты байлығымыз – Ел бірлігі болуы керек. Осынау жалпыұлттық құндылықты біз әрбір жастың бойына сіңіре білуге тиіспіз.

	2015 жыл – ұлттық тарихымызды ұлықтау және бүгінгі биіктерімізді бағалау тұрғысынан мерейлі белестер жылы. Қазақ хандығының 550 жылдығын, Қазақстан халқы Ассамблеясы мен Конституциямыздың 20 жылдығын, Ұлы Жеңістің 70 жылдығын атап өтеміз. Осынау тарихи белестер Жаңа Қазақстандық Патриотизмді ұрпақ жадына сіңіруде айрықша рөлге ие. Біз 2015 жылды Қазақстан халқы Ассамблеясы жылы деп жарияладық. Елдің тұтастығы мен бірлігі, татулығы мен тыныштығы ең басты назарда.

	Ел бірлігі – біздің барша табыстарымыздың кілті. Тұрақты дамудың қазақстандық моделі бүгінде бүкіл әлемге үлгі. Тәуелсіздігіміздің 25 жылдық мерейтойын және халықаралық ЭКСПO-2017 көрмесін табысты өткізіп, еліміздің әлеуетін әлемге паш етеміз. Ұлы жолдағы сапарымыз сәтті, болашағымыз жарқын болсын! Баршаңызға «Нұрлы Жол» Жолдауын жүзеге асыруда табыс тілеймін!



///Әңгімелесу барысында Дональд Трамп Қазақстан Президентін Астанадағы «ЭКСПО-2017» халықаралық көрмесінің табысты өтуімен құттықтап, Америка делегациясының осы іс-шараға қатысуының нәтижелерін жоғары бағалады.
Мемлекет басшысы Нұрсұлтан Назарбаев Техас штатындағы ондаған адамның өмірін қиған табиғат апатына байланысты көңіл айтып, зардап шеккен аудандардағы инфрақұрылымның тезірек қалпына келуіне және жергілікті халықтың қалыпты тіршілікке қайта оралуына тілектестігін білдірді.
Екі ел көшбасшылары биылғы 21 мамырда Эр-Риядта өткен «Ислам әлемі – АҚШ» саммиті аясындағы алғашқы кездесудің Астана мен Вашингтон арасындағы ынтымақтастықты нығайту ісіндегі маңыздылығын атап өтті.
Нұрсұлтан Назарбаев АҚШ Президентіне биылғы 10-11 қыркүйекте Астанада Ислам ынтымақтастығы ұйымының ғылым және технологиялар жөніндегі саммиті өтетінін айтты.
Мемлекеттер басшылары Қазақстан мен Америка қарым-қатынасының жағдайын және оның даму перспективаларын талқылады. Бұл ретте тараптар екіжақты сауда-экономика саласындағы өзара іс-қимылды нығайту туралы уағдаласты.
Президенттер өңірлік және халықаралық күн тәртібіндегі өзекті мәселелер жөнінде пікір алмасты.
Нұрсұлтан Назарбаев Қазақстанда биылғы 29 тамызда жұмысын бастаған Төмен байытылған уран банкінің жаһандық қауіпсіздікті нығайтудағы маңыздылығына назар аударды. 
Екі ел көшбасшылары Америка-Ресей қарым-қатынастарының жағдайына жеке тоқталды. Қазақстан Президенті Вашингтон мен Мәскеу арасындағы диалогтың жақсаратынына сенім білдірді.     
Дональд Трамп Нұрсұлтан Назарбаевты Вашингтонға ресми сапармен келуге шақырды.
Мемлекеттер басшылары әңгіме соңында екі жақтың да мүдделі болатын мәселелері жөніндегі тұрақты диалогты қолдауға ниетті екендіктерін білдірді. 
Телефон арқылы сөйлесуге АҚШ жағы бастамашы болды. 
/// 
Ш.Перес  Нұрсұлтан Назарбаевтың мемлекет игілігіне арналған көпжылдық қызметі көшбасшылықтың үлгісіне айналғанын атап өтті.
«Сіздің өз еліңізге деген адалдығыңыз Қазақстанды территориясы үлкен мемлекеттен мазмұны бай елге айналдырды, – делінген жеделхатта.
Израильдің экс-президенті Қазақстан Президентінің еңбегі мен жұмсаған күш-жігерінің нәтижесін халықтың лайықты бағалағанын айтты.
Ш.Перес еліміздің татулығы мен өркендеуіне тілектестігін білдірді.  
/// 
Елбасы «ЭКСПО-2017» халықаралық көрмесіне дайындық аясында ұлттық компанияға зор жауапкершілік артылатынына назар аударды. Қазақстан Президенті қойылған міндеттердің ауқымдылығын айта келіп, оларды дер кезінде және сапалы жүзеге асыру қажеттігін атап өтті.
А.Есімов алдағы кезеңге арналған жоспарлар туралы баяндады.
Мемлекет басшысы кездесу қорытындысы бойынша бірқатар нақты тапсырма берді. 

/// 
Кездесуде Президиум төрағасы Т.Құлыбаев пен Басқарма бастығы  А.Мырзахметов Мемлекет басшысына Ұлттық палатаның 2015 жылғы қызметінің қорытындылары мен алдағы кезеңге арналған жоспарлары туралы баяндады.
Қазақстан Президенті Ұлттық палата құрылған 2013 жылдан бері ауқымды жұмыс атқарылғанын атап өтті.
«Атамекен» кәсіпкерлік өкілдерінің пікірін танытады. Палата мемлекеттің шағын және орта бизнесті қолдау үшін қабылдаған көптеген шараларын жүзеге асыруға қатысты. Бес институционалдық реформа аясында 80-дей заң қабылданды. Оларды әзірлеу ісіне де палата өз үлесін қосты. Енді сол шараларды жүзеге асыратын уақыт келді, – деді Мемлекет басшысы.
Нұрсұлтан Назарбаев жекешелендіру үдерісі барысында отандық бизнестің мүддесін барынша қамтамасыз етіп, мүлікті жария етуге қатысты түсіндіру жұмыстарын белсендірек жүргізуді тапсырды.
Мемлекет басшысы Қазақстанда өндірілген тауарларды ілгерілетудің, әсіресе сыртқы нарықтарға шығарудың маңыздылығын айтты және «Атамекен» Ұлттық кәсіпкерлер палатасының инвестиция тарту, сондай-ақ ауыл шаруашылығы кооперациясындағы, еңбекпен қамту және ауыл тұрғындарын оқыту саласындағы жұмысын жандандыру қажеттігін атап көрсетті.
Палата басшылығы кәсіпкерлерді қолдау орталықтары 188 аудан орталығында, моноқалалар мен шағын қалаларда жұмыс істеп тұрғанын айтты. Бүгінде солардың негізінде 212 мың кәсіпкерге көмек көрсетілген.
Ұлттық палатаның нормалар әзірлеу саласындағы шығармашылық жұмыс пен кәсіпкерлікті қорғау арқылы бизнес жүргізетін ортаны жетілдіру ісіне белсене қатысатыны атап өтілді. Мәселен, биыл 6,9 мыңнан астам нормативтік құқықтық актіге, соның ішінде 200-ден аса заң жобасына сараптама жасалды. Кәсіпкерлерден келіп түскен 9,6 мың шағымның 41 пайызына қатысты оң нәтижеге қол жеткізілді.
Сонымен қатар сатып алу және жергілікті қамту жүйесін жетілдіру аясында 2014 жылдың 1 тамызынан бері «Атамекеннің» атсалысуы арқылы отандық өндірушілермен арада ұзақ мерзімге арналған 334 миллиард теңгенің 750 шартына қол қойылды.
Мемлекет басшысы кездесу қорытындысы бойынша бірқатар нақты тапсырма берді.
 

///Кездесу барысында Мемлекет басшысы Астанада өткен Дүниежүзілік жүрек-қан тамырлары және торакальды хирургтер қауымдастығы 27-ші конгресінің отандық медицинаны дамытудағы маңызы ерекше болғанын атап өтті.
– Қазақстанда алғаш рет бүкіл әлем кардиохирургтарының конгресі ұйымдастырылды. Бұл отандық хирургия жетістіктерінің әлемдік деңгейде мойындалып отырғанын білдіреді, – деді Елбасы.
Юрий Пя Нұрсұлтан Назарбаевқа мыңнан астам шетелдік делегаттар қатысқан конгрестің қорытындылары туралы баяндады.
«Ұлттық ғылыми кардиохирургия орталығы» акционерлік қоғамы басқармасы төрағасының мәліметі бойынша, Дүниежүзілік қауымдастықтың атқарушы комитеті бұл конгресті ең үздік басқосулардың бірі деп бағалаған.
Соңында Қазақстан Президенті Юрий Пяға алдағы жұмыста табыс пен жаңа жетістіктер тіледі.


///
	- Қазақстандықтар адам қазасына әкеліп соқтырған, табиғи апат салдарынан болған Кубаньдағы оқиға туралы қайғылы хабарды терең күйзеліспен қабылдады. Қазақстан халқының және жеке өзімнің атымнан қаза болғандар мен зардап шеккендердің отбасы және туған-туыстарына қайғыларына ортақтасып көңіл айтқан және қолдау білдірген сөздерімді жеткізуді сұраймын, – делінген көңіл айту жеделхатында.
///Кездесу барысында тараптар Қазақстан-Польша қарым-қатынастарының қазіргі ахуалын, сондай-ақ саяси, экономикалық және мәдени-гуманитарлық ынтымақтастықтың перспективаларын талқылады.
Мемлекеттік хатшы еліміздің қоғамдық-саяси және экономикалық дамуына 32 мың адамды қамтитын поляк диаспорасы өз үлесін қосып отырғанын айтты.
Гүлшара Әбдіқалықова Польша тарапына «ЭКСПО-2017» көрмесіне қатысқаны үшін ризашылық білдіріп, осы елдің баламалы энергетика саласындағы жетістіктерінің маңыздылығын атап өтті.     
Кездесу соңында Мемлекеттік хатшы Польшаның БҰҰ Қауіпсіздік Кеңесінің 2018-2019 жылдар аралығындағы тұрақты емес мүшесі болып сайлануымен құттықтады.
***
Польша Республикасы Парламенті Сенатының вице-спикері Қазақстанға «ЭКСПО-2017» көрмесі аясындағы поляк диаспорасы күніне қатысу үшін келді.
///
	

	Отырысты ашқан Мемлекет  басшысы «Назарбаев Университеті» мен «Назарбаев Зияткерлік мектебі» жобалары бойынша көп жұмыс жүргізілгенін атап өтті.

	- Біз келешекте әлемнің ең дамыған 30 елінің қатарына кіру міндетін алға қойдық. Сондай-ақ, біз индустриялық-инновациялық даму бағдарламасын іске асыруды жоспарлап отырмыз. Бұл міндеттердің орындалуы білім, ғылыммен және кадрлар даярлау ісімен тығыз байланысты, - деді Қазақстан Президенті.       

	Нұрсұлтан Назарбаев Қазақстанның XXI ғасырдағы дамуы білім беру деңгейін арттыруға тікелей байланысты болатынына тоқталды.

	- Біздің университет аз уақытта зор беделге ие болды. Бүгінде бұл оқу орны әлемнің жетекші университеттерімен қатар тұр. Біз халықаралық стандарттарға сәйкес келетін мамандарды даярлайтын боламыз. Біз үшін әлемдік экономикалық және ғылым-білім бәсекелестігіне дайын болу маңызды деп санаймын, - деп атап өтті Мемлекет басшысы.       

	Нұрсұлтан Назарбаев отырысқа ұсынылған құжаттардың қабылдануымен Университетте әлемдік стандарттарға жауап беретін құрылым жұмыс істей бастайтынын атап өтті. 

	- Қазірден бастап негізгі академиялық және атқарушылық функциялар бірыңғай органға біріктіріледі. Ректор, Академиялық және Ғылыми кеңестер тек академиялық бағытпен шектелмей, университет қызметіне белсене қатысатын болады. Консультативтік-кеңес беруші Академиялық және Ғылыми кеңестерге дербес органдар өкілеттігі беріледі, - деді Мемлекет басшысы.

	Қазақстан Президенті Университет классикалық академиялық басқару жүйесіне көшуді аяқтағанын атап көрсетті.

	Нұрсұлтан Назарбаев, сондай-ақ, Университеттің өзекті бір міндеті инновациялық кластер құру екеніне тоқталды.

	- Ол зияткерлік-инновациялық даму міндетін шеше отырып, экономиканың сұранысын қамтамасыз етуге бағытталған. Университетке ірі ұлттық және халықаралық компанияларды кластер қалыптастыруға тарту жұмысын жандандыруды тапсырамын. Бұған өзінің ғылыми-зерттеу бөлімшелерін орналастыру жағынан «Самұрық-Қазына» қоры алғашқы бастамашы болуға тиіс. Үкімет инновациялық кластер инфрақұрылымдарын құру үшін қаражат көздерін қарастыруы керек. Кластер қызметінің бақылануы мен ашықтығын қамтамасыз ету үшін Университетке Бақылау кеңесін құруды тапсырамын. Кеңес құрамына бизнестің, оның ішінде өнеркәсіп секторының өкілдерін қосуды ұсынамын. Кластер аумағын арнайы аймақ деп жариялап, оның орналасқан жерін Университет меншігіне беру керек, - деді Қазақстан Президенті.

	Мемлекет басшысы биыл Университетке барлық ұйымдастыру мәселелерін шешіп, Ұлттық медициналық холдинг құрамындағы Ұлттық онкологиялық орталықтың құрылысына кірісу қажеттігін атап өтті. 

	Нұрсұлтан Назарбаев биыл Университетке «Бурабай» шипажай-сауықтыру аумағында экологиялық зертхана салуға кірісу қажеттігін де атап көрсетті. Оның міндеті – су, жел және күн энергиясының әлеуетін болжау, климаттық мониторинг, судың тиімді пайдаланылуы, су тазарту технологиясын зерттеу, су теңгерімі динамикасын тексеру және болжау. Мұның бәрі «жасыл экономика» саласындағы зерттеулерге лайықталған.

	Нұрсұлтан Назарбаев Университет құрылымында Тау-кен ісі мектебі мен Инженерлік мектептің болуының маңыздылығын еске салды. 

	- Кен өндіру салалары экономикамыздың  локомотиві болып қала береді. Біз бұл бағыттағы зерттеулерді дамытуға мүдделіміз. Мен әлемдегі тау-кен ісі саласы бойынша жетекші болып отырған Колорада мектебінің бізбен жұмыс істеуге келіскеніне қуаныштымын. Менің ойымша, таяу жылдарда Университетке Жер туралы ғылымдар орталығын ашу ісін аяқтау керек,  ол геология ғылымын халықаралық деңгейде дамыта түсер еді. Бұл жұмысты созуға болмайды, - деді Қазақстан Президенті.

	Мемлекет басшысы Гуманитарлық және әлеуметтік ғылымдар мектебі елеулі жұмыстар жүргізіп отырғанына тоқталды. Ал Қазақстанның көпэностық және көпконфессиялық жағдайында бұл зерттеулер ерекше маңызды, - деді Қазақстан Президенті.

	- Мен Мектептің мемлекеттік тілді оқытудың жаңа әдістемесін әзірлеу жөніндегі қызметін қолдаймын. Үкімет оны Университеттен тыс жерлерде енгізуі керек. Бізге мемлекеттік тілді қазақстандықтардың мейлінше көбірек меңгергені маңызды. Экономика, құқық, дін, тілдер тарихы және қоғамдық өмірдің басқа да салаларының өзекті мәселелері жөніндегі зерттеулер зор қызығушылық оятады. Университет жанынан Әлеуметтік-экономикалық және гуманитарлық зерттеулер орталығын құру қажет деп санаймын. Ол Гуманитарлық мектепке жақсылап көмегін тигізіп, оның профессорларының ғылыми зерттеулерінің орнына айналар еді. Қазіргі алмағайып әлемде бұл зерттеулердің барған сайын мәні арта түседі. Ал Қазақстанның көп этностық және көпконфессиялық жағдайында бұл зерттеулер ерекше маңызды – деді Қазақстан Президенті.

	Нұрсұлтан Назарбаев біздің еліміз шетелдік үздік мамандарды шақыру арқылы білім саласында зор қадаммен алға шыққанын атап өтті.

	- Сонымен қатар, Университет біздің азаматтарымыз, әсіресе, «Болашақ» стипендиясымен оқыған түлектер үшін ірі жұмыс беруші болып саналады. Сондықтан Университетке зияткерлік және ғылыми орталық қалыптастыра отырып, осы оқу орында қызмет істейтін қазақстандық кадрлардың әлеуетін дамыту жөнінде нақты жоспарлар әзірлеуді тапсырамын, - деді Мемлекет басшысы.

	Қазақстан Президенті Зияткерлік мектептерді дамыту барысында ауқымды жұмыстар атқарылғанын атап өтті.

	- Алдағы бір жарым жылда Қазақстанның барлық өңірінде осы мектептердің жүйесін құруды аяқтау қажет. Осы жылдың тоғызыншы сәуірінде Астанадағы зияткерлік мектептің  оныншы және он бірінші сыныптар бағдарламасы халықаралық бакалавриат бойынша авторландырылды. Бұл Астанадағы жоғары сыныптағы оқу үрдісі оқытудың талаптарына сай келеді және әлемнің жетекші университеттері тарапынан мойындалады деген сөз. Жетінші-оныншы сынып бағдарламаларын авторландыруды жалғастыру қажет. Сондай-ақ, халықаралық ұйымдардан акредиттеуден өтіп, түлектердің Зияткерлік мектептерді бітіргендігі жөніндегі құжатты халықаралық деңгейде мойындату керек, - деді Нұрсұлтан Назарбаев.

	Сонымен қатар, Мемлекет басшысы оқулықтар сапасы бойынша проблемалар бар екеніне тоқталып, Мектепке оны шешу жөніндегі жұмысқа басшылық жасауды тапсырды. Атап айтқанда, біріктірілген білім бағдарламаларын жүзеге асыруды қамтамасыз ететін оқу материалдарын, сандық білім ресурстарын әзірлеуді ұйымдастыру қажет.

	Нұрсұлтан Назарбаев Университет пен Зияткерлік мектептердің құрылуы жоғары академиялық деңгейге көтерілуге ұмтылған еліміздің барлық оқу орындарына үлгі болатын отандық талантты ғылым кадрларын іздеуге және әзірлеуге бағытталғанын атап өтті.

	Қазақстан Президенті сондай-ақ, отырыста қабылданған шешімдер жоғары білімді ұлт құрауға және бәсекеге қабілетті мемлекет қалыптастыруға бастайтын тағы бір қадам болып саналатынына сенім білдірді.

	Кеңес барысында Назарбаев Университетінің ректоры Шигео Катсу, Атқарушылық кеңес төрағасы Аслан Саринжипов, Назарбаев Зияткерлік мектептері басқармасының төрайымы Күләш Шәмшидинова атқарылған жұмыстар мен даму перспективалары жөнінде баяндама жасады.

	 

	 

///Әңгіме барысында мемлекеттер басшылары екіжақты ынтымақтастықтың қазіргі аспектілерін талқылады.
Бұдан бөлек, Нұрсұлтан Назарбаев пен Владимир Путин өңірлік және халықаралық күн тәртібіндегі өзекті мәселелер, соның ішінде Украина мен Сириядағы ахуал жөнінде пікір алмасты.
Сондай-ақ, алдағы кездесулердің кестесі қарастырылды.
///Қазақстан Президенті «Астана опера» театрының бас дирижері А.Бөрібаев пен италиялық қоюшы режиссер Д.Ливермор қойған П.И.Чайковскийдің «Евгений Онегин» операсының премьерасын көрді.
Спектакльдің басты партияларын Қазақстан Республикасы мен Ресей Федерациясының опера әртістері А.Исаев, Т.Мұсабаев, Г.Чеплакова, А.Ниязова, М.Шотабаев, Ж.Тапин, Д.Хамзина, Т.Вицинская және басқалары орындады.
Қойылымды тамашалау барысында Нұрсұлтан Назарбаев Ресейдің Үлкен театрының бас директоры В.Уринмен әңгімелесті.



/// 
Молдова Республикасының Президенті Николае Тимофтидің құттықтауында Нұрсұлтан Назарбаевтың тәжірибесі мен  лидерлік қасиеттері Қазақстандағы маңызды өзгерістерді табысты жүзеге асырудың және елдің халықаралық аренадағы ұстанымын нығайтудың  басты факторына айналғаны айтылған.
«Біз Молдова Республикасы мен Қазақстан Республикасы арасындағы ынтымақтастық аясын дәстүрлі достық пен өзара түсіністік негізінде, мемлекеттеріміз бен халықтарымыздың игілігі үшін бірлескен күш-жігер арқылы кеңейте алатынымызға нық сенімдімін», – делінген жеделхатта.
***
Пәкістан Ислам Республикасының Президенті Мамнун Хусейн Нұрсұлтан Назарбаевқа бүкіл халқының және жеке өзінің атынан құттықтау жолдады.
«Пәкістан мен Қазақстан арасындағы достық қарым-қатынастар алда да халықтарымыздың игілігі үшін нығая беретініне сенімдімін», – делінген хатта.
М.Хусейн Қазақстан Президентіне мықты денсаулық, ұзақ өмір және еліміздің бұдан ары дамуы мен өсіп-өркендеуіне бағытталған бастамаларының жүзеге асырылуына табыс тіледі.
***
Түрікменстан Президенті Гурбанғұлы Бердімұхамедовтің жеделхатында  екі ел халқы арасындағы достық қарым-қатынастар ұзақ жылдар бойы теңқұқықтылық, құрмет және өзара қолдауға негізделіп келе жатқаны айтылған.
«Түрікменстан мен Қазақстан арасындағы сенім мен өзара түсіністіктің жоғары деңгейі алда да түрлі саладағы өзара ықпалдастықтың сындарлы дамуына берік негіз қызметін атқара береді деп сенемін», – делінген құттықтауда.
Г.Бердімұхамедов Нұрсұлтан Назарбаевқа мықты денсаулық, сарқылмас қуат, бақыт, сондай-ақ достас Қазақстан халқының татулығы, ілгерілеуі және өсіп-өркендеу жолындағы жауапты мемлекеттік қызметіне табыс тіледі.
///
	 

	Кездесу барысында республика соттарының 2014 жылғы бірінші жартыжылдықтағы жұмыс қорытындылары, Жоғарғы соттың күнделікті қызметі, сондай-ақ алдағы кезеңдегі міндеттері талқыланды.

	Мемлекет басшысы сот жүйесі мемлекеттік басқаруды жетілдіруде, елдің алдында тұрған әлеуметтік-экономикалық мәселелерді шешуде, шағын және орта бизнес субьектілері мен инвесторлардың құқықтарын қорғауда, олардың қызметі үшін оңтайлы жағдай жасауда айрықша орын алатынын атап өтті.

	Қазақстан Президенті Үкіметті қайта ұйымдастыру, оның құрамын ықшамдау бизнеске барынша жайлы жағдай жасауға бағытталғанын айтты.

	- Осыған байланысты біз тексерулерді қысқартуға бағытталған, кәсіпкерлікті реттеудің мүлде басқа тәжірибесін енгіземіз. Тексерулерге 2015 жылға дейін мораторий жариялағаннан кейін жағдай нашарлаған жоқ: салықтар түсіп жатыр, бизнес субьектілері жұмыс істеп тұр. Бұл рұқсат беру жүйесінің көптеген үдерістері, түрлі тексерулердің түгелдей жосықсыз екенін айтып тұр,  - деді Мемлекет басшысы.  

	Нұрсұлтан Назарбаев келер жылдың 1 қаңтарынан бастап жаңа кодекстер қолданысқа енетініне тоқталды. Ол құқық бұзушыларға экономикалық санкцияларды көбірек қолдануға және түрмедегілердің азаюына әкелуі тиіс.  

	- Адамдардың сот әділдігіне деген сенімі сот органдарының жұмысына байланысты. Атап айтқанда, барлық даулар отандық сотта әділ шешілуі үшін мамандандырылған экономикалық соттардың жұмысын жетілдіру керек, - деді Қазақстан Президенті.

	Жоғарғы сот төрағасы елдегі сот төрелігінің жағдайы туралы баяндады. Бірінші жартыжылдықта соттарға келіп түскен арыздар мен істердің саны 2013 жылдың осы кезеңімен салыстырғанда 9,5 пайызға ұлғайды. Медиаторлардың қатысуымен қаралған азаматтық істердің саны 475-тен 1911 –ге дейін өсті.

	Қ.Мәми сондай-ақ электрондық сот өндірісін дамыту, сот қызметіндегі бюрократиялық үдерістерді азайту жұмыстары мен азаматтардың құқықтарын қорғауды күшейтуге бағытталған шаралар туралы айтты.   

	Сонымен қатар, Жоғарғы сот төрағасы 4-5 қыркүйекте Астанада өтетін  ШЫҰ елдерінің Жоғарғы сот төрағаларының ІХ отырысын өткізуге дайындық барысы туралы хабардар етті.

	Кездесудің қорытындысы бойынша Мемлекет басшысы елдің сот жүйесін дамыту мәселелеріне қатысты  бірқатар нақты тапсырмалар берді.


/// 
Қазақстан Президенті өз сөзінде Н.Модидің сапары еліміз үшін және екі мемлекеттің өзара қарым-қатынасы үшін тарих оқиға екенін айтты.
Біздің елдеріміздің халықаралық күн тәртібіндегі мәселелері ұқсас. Сауда-экономика саласындағы зор әлеует, ғасырлар бойғы достық, мәдени және тарихи байланыстар бізді рухани жағынан жақын халықтарға айналдырды. Қазіргі кезде біз екі елдің игілігі және мемлекеттеріміздің өсіп-өркендеуі үшін әлеуетімізді пайдалана білуіміз қажет, – деді Нұрсұлтан Назарбаев.
Мемлекет басшысы үнді халқын және Н.Модиді тағы да оның Премьер-министр лауазымына тағайындалуымен құттықтады, сондай-ақ Үндістанды дамыту үшін жүзеге асыруды көздеп отырған ауқымды бағдарламаларын атап өтті.
Сонымен қатар Қазақстан Президенті Үндістан Премьер-министрін Үндістан тарапының ұсынысы бойынша БҰҰ қабылдаған, таяуда өткен Халықаралық йога күнімен де құттықтады. Мемлекет басшысы бұл жайт Үндістан халқының рухани мұрасының барша әлемдік қоғамдастық тарапынан мойындалуын білдіретініне тоқталды.
Мемлекет басшысы Н.Модидің сапары екіжақты ынтымақтастықты нығайтып, оны жаңа деңгейге көтеретініне сенім білдірді.
Үндістан Премьер-министрі қалыптасқан күрделі геосаяси жағдайдағы Қазақстанның қарқынды дамуына назар аударып, мұның сындарлы басқару стратегиясының, ұзақ мерзімге арналған жоспардың көрінісі екенін атап өтті.
 
Бүгінде Қазақстан экономикасы табысты дамыған ел ретінде өркендеп келеді, осының барлығы – орындалуға тиіс міндеттерді жоспарлаудағы Сіздің биік ой-өреңіз бен озық көзқарасыңыздың арқасы. Үндістан үлкен ел болса да, сіздерден біздің үйренетініміз көп, – деді Н.Моди.
  


///
	

	Кеңесті ашқан Нұрсұлтан Назарбаев терроризм мен экстремизмнің таралуы қазіргі таңда жаһандық сипат алып отырғанына тоқталды.

	– Біз бүгінде салыстырмалы түрде тыныш әрі тұрақты жағдайда өмір сүріп жатырмыз, сондықтан мұндай бейбіт тіршілік баршаны жайбарақаттандырып жіберді. Қазіргі кезде құқық қорғау органдарының ондаған мың қызметкері террористік әрекеттің алдын алу және жолын кесу мақсатына жұмылдырылған. Мемлекет бұл орайда айтарлықтай көмек көрсетіп отыр. Құқық қорғау органдарының елдегі заңдылық пен тұрақтылықты сақтаудан асқан маңызды міндеті жоқ, – деп атап өтті Мемлекет басшысы.

	Сонымен қатар, Нұрсұлтан Назарбаев алға қойылған міндеттер мен мақсаттарға қол жеткізу құқық қорғау органдары басшыларының ұйымшылдығына, талапшылдығына және кәсіпқойлығына байланысты екенін айтты. Тек 2011-2012 жылдары ғана терроризммен және экстремизммен байланысы бар жүзден астам қылмыс жасалды. Ондаған азаматтар мен құқық қорғау органдары қызметкерлері соның құрбаны болды.

	– Біз елде радикалды экстремистік элементтердің мемлекет пен жалпы қоғамға кеңінен қысым көрсетіп отырғанын мойындауымыз керек. Жұртшылық құқық қорғау органдарының осы қылмыстардың алдын алуға қабілетсіздігіне наразы. Кәсіби біліксіздік салдарынан қызметкерлер опат болуда. Мұқият жұмыс жүргізілмеу кесірінен біз, тиісінше, алдын ала осындай қылмыстардың жолын кесе алмаймыз. Мен ел Президенті және Конституцияның кепілі ретінде құқық қорғау органдарының жұмысына, әсіресе Ұлттық қауіпсіздік комитетінің  жұмысына риза емеспін. Біздің жұмсап отырған күш-жігеріміздің тиімділігі жеткіліксіздеу болып тұр. Кеше Алматы облысының Қарасай ауданында жарылыс болып, адамдар қаза тапты. Алдын ала мәліметтер бойынша, оқиға орнынан үлкен қару-жарақ арсеналы мен жарылғыш заттар табылған. Біз тағы да бәрі біткен соң қарманудамыз. Осының барлығы бізден мұқият талдау жасап, террористік және экстремистік элементтер әрекеттерінің алдын алу және жолын кесу үшін нақты шаралар қабылдауды талап етеді, – деді Қазақстан Президенті Нұрсұлтан Назарбаев.

	Кеңес барысында ҰҚК төрағасы Н.Әбіқаев, Ішкі істер министрі Қ.Қасымов, Бас прокурор А.Дауылбаев және Сыртқы барлау қызметінің директоры А.Жанқұлиев қолданылып жатқан шаралар туралы баяндама жасады.

	Мемлекет басшысы кеңесті қорытындылай отырып, барлық алдын ала ескерту мониторингі жүйесіне тексеріс жасауды және террористік және экстремистік сипаттағы қатерлердің алдын алуды, сондай-ақ жедел іздестіру қызметіндегі қателіктерді түзетуге және террорға қарсы іс-қимыл барысында мемлекеттік органдар үйлесімі механизмін жақсартуға шара қолдануды тапсырды.

	Сонымен қатар, Нұрсұлтан Назарбаев құқық қорғау органдарының террористік және экстремистік сипаттағы қауіп-қатерлерге қарсы әрекет етуге арнайы машықтану деңгейін арттыруға ерекше назар аудару қажеттігін атап өтті. Терроризм қаупі тұрғысынан осал нысандардың қорғалу деңгейін артыру үшін маңызды шаралар қабылдауды тапсырды.

	Сондай-ақ, Мемлекет басшысы Премьер-Министр К.Мәсімовтің орталық және аймақтық құқық қорғау органдарының жоғары лауазымды тұлғаларын кезектен тыс аттестаттаудан өткізудің бірінші кезеңінің қорытындылары туралы есебін тыңдады.

	– Қазіргі уақытта елімізде құқық қорғау органдары қызметкерлерін кезектен тыс аттестаттау жүргізілуде, оның қорытындысы бойынша мейлінше кәсіби, сауатты және моральдық жағынан тұрақты қызметкерлер қызмет істейтін болады. Біз Премьер-Министр басқаратын Жоғары аттестаттау комиссиясын құрдық. Алғашқы кезеңде барлық құқық қорғау органдарының жоғары лауазымды тұлғалары  аттестаттаудан өтті, келесі кезең орталық деңгейді қамтиды, ал үшінші кезеңде аймақтық органдар қызметкерлерін аттестаттау өтеді. Бұл жұмыс жыл соңына дейін аяқталуға тиіс. Қазіргі кезеңнің өзінде құқық қорғау органдарының жұмысы жақсара бастады, – деп атап көрсетті Нұрсұлтан Назарбаев.

	К.Мәсімов келтірген мәлімет бойынша, құқық қорғау органдары қызметкерлерінің 20%-ы кезектен тыс аттестаттаудан өте алмаған, ал 10%-ы аттестаттау басталмай тұрып жұмыстан шығып кеткен.

	Мемлекет басшысы еліміздің құқық қорғау жүйесі қызметінің тиімділігін арттыруға бағытталған қызметкерлерді кезектен тыс аттестаттаудың маңыздылығын атап өтті. Аттестаттау қорытындысы бойынша, құқық қорғау органдары қызметкерлерін әлеуметтік қамсыздандыруды едәуір жақсарту және еңбекақыларын айтарлықтай арттыру мәселесі қарастырылатын болады.

///Қазақстан Президенті швейцариялық әріптесімен өткізген кездесуден кейін Болгария Президенті Румен Радевпен келіссөз жүргізді.
Көшбасшылар саяси, сауда-экономикалық және мәдени-гуманитарлық салалардағы екіжақты ынтымақтастықтың қазіргі жағдайы мен оны нығайтудың перспективаларын талқылады.
Президент Қасым-Жомарт Тоқаев екі ел арасында сындарлы диалог орнағанына тоқталып, еліміздің Болгариямен өзара іс-қимылды одан әрі қарқынды дамыта түсуге ниетті екенін айтты.
– Қазақстанның Болгариядағы дипломатиялық миссиясын Елшілік ретінде қайта құру туралы шешім қабылданғанын білесіздер. Өкілдігіміздің мәртебесін арттыру және Елшіні тағайындау Қазақстан мен Болгария қарым-қатынастарын дамытуға тың серпін беретініне сенімдімін, – деді Қасым-Жомарт Тоқаев.
Сонымен қатар, Мемлекет басшысы болгарлық компанияларды Қазақстанда жұмыс істеп, кейіннен өңір нарығына да шығуға шақырды.
Кездесу соңында Қасым-Жомарт Тоқаев Румен Радевті Қазақстанға сапармен келуге шақырды.



///Бүгін Нью-Йоркте БҰҰ Бас Ассамблеясы 74-сессиясының жұмысы аясында Қазақстан Президенті Қасым-Жомарт Тоқаев БҰҰ Бас хатшысы Антониу Гутерришпен кездесті.
Кездесу барысында Мемлекет басшысы Ұйымның халықаралық тұрақтылық пен қауіпсіздікті қолдаудағы, халықаралық қақтығыстардың алдын алу мен реттеудегі басшылық рөлін атап өтті. Қасым-Жомарт Тоқаев БҰҰ-ның қазіргі заман талаптарына сай бейімделуінде Антониу Гутерриштің белсенді қызметін қолдайтынын білдірді.
Президент БҰҰ БА-ның осы сессиясында көтеріліп отырған «Кедейлікті жою, сапалы білім беруді және климатты сақтау іс-қимылдары мен жан-жақты тәсілдерді ілгерілету үшін көпжақты күш-жігерді шоғырландыру» тақырыбы аса өзекті мәселе екенін атап өтті. Оның айтуынша, Қазақстан БҰҰ-ның 2030 жылға дейінгі Орнықты даму мақсаттарын жүзеге асыруға әзір. Өйткені бұл құжат біздің елдің алдағы экономикалық және әлеуметтік жаңғырту мәселелері бойынша жариялаған жоспарымен үндеседі.
Өз кезегінде Антониу Гутерриш Орнықты даму мақсаттарын іске асыруда Қазақстанның Біріккен Ұлттар Ұйымы жүйесімен өзара іс-қимылына оң баға берді. Қазақстанның жаһандық ядролық қаруға қарсы күнтәртібінде жетекші рөл атқаратыны, өңірлік қақтығыстарды реттеу ісінде халықаралық күш жұмылдыруы, соның ішінде Сирия мәселесі бойынша өткен Астана процесі аясындағы қомақты үлесі айтылды. Бас хатшы Қасым-Жомарт Тоқаевқа 2019 жылдың мамыр айында БҰҰ-ның 16 аймақтық өкілдігін бір шаңырақ астына біріктірген Алматы қаласындағы Халықаралық ұйымдар ғимаратын ашқаны үшін алғыс білдірді.
Кездесу барысында Қазақстан мен БҰҰ-ның алдағы өзара практикалық іс-қимылының перспективалары, оның ішінде еліміздің халықаралық ұйым аясында бітімгершілік операцияларға қатысуды кеңейту мүмкіндігі қаралды. Сонымен қатар, тараптар әлемдік саясаттың бірқатар өзекті мәселелері бойынша да пікір алмасты.

///Мемлекет басшысына Тәжікстан Республикасының Төтенше және өкілетті елшісі Хайрулло Ибодзода, Жапонияның Төтенше және өкілетті елшісі Тацухико Касаи, Чех Республикасының Төтенше және өкілетті елшісі Рудольф Гикл, Хорватия Республикасының Төтенше және өкілетті елшісі Рефик Шабанович және Вьетнам Социалистік Республикасының Төтенше және өкілетті елшісі Нгуен Тхи Хонг Оань сенім грамоталарын тапсырды.
Нұрсұлтан Назарбаев елшілерді Қазақстандағы дипломатиялық миссияларының ресми түрде басталуымен құттықтап, олардың қызметі еліміздегі маңызды реформалардың жүзеге асырылу кезеңімен тұспа-тұс келіп отырғанын атап өтті.
– Біздің мақсатымыз – әлемдегі озық дамыған 30 елдің қатарына қосылу. Қазақстанның келешегі заманауи технологияны жете меңгерген өскелең ұрпақтың қолында. Сондықтан, осы жылды «Жастар жылы» деп жарияладым, – деді Қазақстан Президенті.
Мемлекет басшысы жастарды сапалы біліммен, жұмыспен және баспанамен қамтамасыз ету үшін тиісті шаралар қабылданып жатқанын атап өтті.
Нұрсұлтан Назарбаев бизнес ахуалын жақсарту, шетелден инвестиция тарту және Қазақстан экспортының бағыттарын кеңейту үшін бірқатар бағдарламаның жүзеге асырылып жатқаны жөнінде айтты.
Қазақстан Президенті халықаралық күн тәртібінде тұрған өзекті мәселелерге де тоқталды.
– Жетекші ядролық державалар арасындағы текетірес әлем жұртшылығын алаңдатып отыр. Осы орайда, Орта және кіші қашықтықтағы зымырандарды жою туралы шарттың бұзылу қаупін ерекше атап өткім келеді. Бейбітшілікті қалайтын елдер жаһандық жаңа апаттың болуына жол бермей, оның алдын алуы қажет, – деді Мемлекет басшысы.
Нұрсұлтан Назарбаев Қазақстанның бітімгершілік қызметінің нәтижелерін ерекше атап өтіп, әлемде ядролық қаруды таратпау үшін қабылданған шаралардың маңыздылығына назар аударды.  
Қазақстан Президенті елшілерге арналған сөзінде мемлекетаралық достық қатынастарды нығайту және ілгерілету қажеттігін айтты.
– Біз Тәжікстанмен дәстүрлі ынтымақтастық пен стратегиялық серіктестікті дамытуға зор мән береміз. Астана мен Душанбе арасындағы ТМД, Ұжымдық қауіпсіздік шарт ұйымы, Шанхай ынтымақтастық ұйымы және басқа да халықаралық құрылымдар аясындағы ынтымақтастықты қарқынды нығайтудамыз. Осы ретте, Тәжікстанның Азиядағы өзара ықпалдастық пен сенім шаралары кеңесіндегі төрағалығына табыс тілей отырып, аталған бағытта бірге жұмыс істеуге дайын екенімізді айтқым келеді, – деді Мемлекет басшысы.
Нұрсұлтан Назарбаев Қазақстан мен Жапония арасындағы қатынастардың нәтижелеріне және оны дамыту перспективаларына тоқталды.  
– Былтыр Брюссельде өткен АСЕМ саммитінде Премьер-Министр Синдзо Абэмен жүздесіп, екі мемлекет арасындағы қатынастарды одан әрі нығайтуға уағдаластық. 2018 жылы өзара сауда айналымы 30 процентке өсті. Біз жапон компанияларының Қазақстан нарығына атсалысуына мүдделіміз және қажетті жағдай жасауға дайынбыз, – деді Қазақстан Президенті.
Мемлекет басшысы Чехия Президенті Милош Земанның «ЭКСПО-2017» көрмесіне келуі екі жақты байланыстың дамуына тың серпін бергенін атап өтті.
– Өзара тиімді экономикалық байланыстар орнату екі ел үшін де маңызды. Үкіметаралық комиссияның әлеуетін пайдалануымыз қажет деп ойлаймын, – деді Қазақстан Президенті.
Мемлекет басшысы Қазақстан мен Хорватия арасындағы ынтымақтастықтың нәтижелеріне де тоқталды.
– Соңғы жылдары Хорватия Республикасымен байланыстарымыз айтарлықтай нығая түсті. Мен осы елдің президенттерімен әрдайым жақсы қарым-қатынаста болдым. Былтыр Астанада алғаш рет Хорватия елшілігі ашылды, – деді Мемлекет басшысы.
Рәсім барысында Нұрсұлтан Назарбаев Қазақстан мен Вьетнам арасындағы қатынастардың тиімділігін атап өтті.
– Бүгінде Вьетнам – Қазақстанның Оңтүстік-Шығыс Азиядағы негізгі әріптестерінің бірі. Біз экономикалық және саяси қатынастарымызды жоғары деңгейде дамыту жөніндегі жұмыстарды одан әрі жалғастыра беруге ниеттіміз, – деді Нұрсұлтан Назарбаев.    
Соңында Қазақстан Президенті елшілерді жауапты миссияларының басталуымен тағы да құттықтап, дипломатиялық қызметтеріне табыс тіледі.
 
 






///Қасым-Жомарт Тоқаев өзінің Атырау облысына жасаған жұмыс сапарын «Жігермұнайсервис» ЖШС-нен бастады.
Президент роботты дәнекерлеу әдісін пайдалана отырып, мұнай металл құрастырылымдарын шығаратын мұнай сервисі кәсіпорнының жұмысымен танысты.
Компанияның көрсететін қызметтерінің тізіміне бұрғылау және мұнай кәсіпорнының құрал-жабдықтарын дайындау, мұнай-газ кен орындарын орналастыру жұмыстары кіреді. 











/// 
Кеңесте инвестициялар және даму министрі Ә.Исекешов, «ҚазМұнайГаз» ҰК» АҚ басқармасының төрағасы С.Мыңбаев, «Атамекен» Ұлттық кәсіпкерлер палатасының басқарма төрағасы А.Мырзахметов баяндама жасады.
Шара барысында Мемлекет басшысы Қазақстандағы өнеркәсіптік өнімдердің жартысы елдің батыс өңіріндегі төрт облыста өндірілетінін атап өтті.
Бұл облыстардың дамуының бүкіл экономикамыз үшін маңызы зор. Жер аумағының үлкендігіне байланысты елдің әр өңірінің өзіндік ерекшелігі бар. Батыс мұнай өндіруге және өңдеуге маманданған. Соған байланысты біз нақ осы саланың дамуына мол инвестиция салып жатырмыз, – деді Қазақстан Президенті.
Бұл орайда Нұрсұлтан Назарбаев өңірде инфрақұрылымдық құрылыс ауқымын кеңейту қажеттігіне тоқталды.
Жаңа экономикалық ахуал біздің индустриялық бағдарымыздың дұрыстығын тағы көрсетті. Сол себепті мен бүгін кабель өндіретін және мұнай саласына арналған ауыр жабдықтар шығаратын екі зауытты барып көрдім, бұлар – маңызды әрі қажетті нысандар, – деді Мемлекет басшысы
Қазақстан Президенті әкімдердің назарын мұнай-газ саласының айналасында шағын және орта бизнесті дамыту қажеттігіне аударды.
Атырау облысында шағын және орта бизнес үлесі 8 пайызға, Маңғыстау және Ақтөбе облыстарында 17 пайызға тең. Бірақ аталған мұнайлы өңірде шығарылатын өнім көлемін ұлғайтуға ден қойған жөн. Соның есебінен жұмыс орындары ашылады, – деді Нұрсұлтан Назарбаев.
Елбасы өндіруші кәсіпорындардың қажеттіліктерін қамтамасыз ету үшін  индустриялық аймақ құру мәселесін қозғады.
Мысал ретінде Шеврон компаниясын айтуға болады, оның жұмысын арматура және құбыр шығаратын зауыттар қамтамасыз етеді, сәйкесінше өңірдің әлеуметтік дамуына қажетті қаражат түсуде, – деді Мемлекет басшысы.
Нұрсұлтан Назарбаев сондай-ақ индустрияландыру және инфрақұрылымдар құрылысы жөніндегі жоспарларды жаңа экономикалық жағдайды ескере отырып қайта қарауды тапсырды.
Дағдарыс кезінде тұрақты жұмыс орындарының саны қысқарады, бұл бүкіл әлемге тән өзекті мәселе. «Нұрлы жол» бағдарламасын әр өңірде ірі өндірістен қысқарып қалғандар үшін жұмыс орындарын ашуға бейімдеу керек деп ойлаймын. Біз мұндай тәжірибені 2008-2009 жылдардағы дағдарыс кезінде қолданғанбыз, – деді Қазақстан Президенті.
Мемлекет басшысы бүгінде бүкіл әлем дағдарыс ықпалын сезініп отырғанын айтты.
Мұнда тұрған қорқынышты ештеңе жоқ. Біз капиталистік әлемде өмір сүріп жатырмыз.  Бұл жүйеде ұдайы өсім болуы мүмкін емес, өсімнен кейін ылғи да құлдырау болады. Әлбетте, дағдарыс ықпалы зор болып отыр: бір жағынан энергия тасымалдаушы өнімдер бағасы құлдырауда, екінші жағынан біздің негізгі сауда серіктесіміз – Ресейге қатысты санкциялар өз ықпалын тигізуде. Бірақ кез келген дағдарыс – бәрін тәртіпке келтірудің де мүмкіндігі. Мәселен, біз нашар істейтін кәсіпорындар мәселесін ылғи кейінге қалдырып келдік. Мұндай нысандар бүкіл әлемде банкроттыққа ұшырайды, бұрынғы меншік иесінің орнына басқасы келеді, – деді Нұрсұлтан Назарбаев.
Мемлекет басшысы өңір басшыларын тиімсіз жұмыс істейтін және бәсекеге қабілетсіз кәсіпорындардың болашағы жоқ екенін ескеруге шақырды.
Мен ЕАЭО-ға және ДСҰ-ға кірер кезде біздің кәсіпкерлерге бәсекеге қабілеттілігін арттыру қажеттігін талай рет айттым. Енді кедергілерді азайтып, еңбек өнімділігін көтеру керек, – деді Қазақстан Президенті.
Нұрсұлтан Назарбаев Сочиде өткен XII өңіраралық ынтымақтастық форумы туралы да айтты.
Біз Ресеймен бірге ауыл шаруашылығын дамыту келешегін талқыладық. Бүгінде агроөнеркәсіп секторында ресейліктер бізден озып тұр. Олардың еңбек өнімділігі 1,5 есе жоғары, сөйте тұра Ресей канадалықтардан 8-10 есе қалыс қалып келеді. Бізге осы бағытта жүру керек. Бүгін мен оптикалық талшықты кабель өндіретін кәсіпорында болдым, онда бір адамға шаққанда 80 мың доллардың өнімі шығарылады. Егер шығаратын өнімі шығындарды ақтамайтын болса, ондай өндірістің қажеті жоқ, – деді Мемлекет басшысы.
Қазақстан Президенті елдің батыс өңірінің дамуындағы басымдығы бар бірнеше бағытты атап өтті.
Біз индустрияландырудың бірінші бесжылдығын іске асырдық, 80 мың жұмыс орнын аштық, енді қазір екінші кезеңге кірістік. Тек батыс өңірдің өзінде ғана 177 жоба іске қосылды, бірақ соның 50 пайызы жұмыс істемейді  немесе  жоспарланған қуатына жеткізілмеген, – деді Нұрсұлтан Назарбаев.
Мемлекет басшысы маңызды бағыт ретінде кен орындарын барлау ісін жандандыруды атады.
Тіпті Теңіз бен Қарашығанақ сияқты ірі кен орындарының өзі 10-15 жылдан соң кен өндірудің ең шырқау шегіне жетеді. Егер осы уақыт аралығында жаңа кен орындарына барлау жасамасақ, оның салдары ауыр болады. Барлауға ең ірі халықаралық компанияларды тарту керек. Каспий маңы ойпатында барланбаған орасан мол кен қорлары барын біз білеміз, – деді Қазақстан Президенті.
Нұрсұлтан Назарбаев мұнай мен газды тереңдете өңдеудің мөлшерін арттыру қажеттігіне де тоқталды.
Біз өндірілген ресурстардың барынша жоғары қосымша құнын қамтамасыз етуге тиіспіз. Сондықтан да мұнай химиясына көп көңіл бөліп отырмыз. Атырау облысында күрделі полимерлер өндіретін мұнай өңдеу зауытын қайта құру жұмысы жүріп жатыр. Мұндай кәсіпорындардың құны 5-6 миллиард доллар болады. Қазір Қазақстанның ауқымды мұнай химиясын дамытуға негіз қалануда. Сондықтан «Ұлттық индустриялық мұнай химиясы технопаркі» еркін экономикалық аймағының құрылысына елеулі қаражат бөлініп жатыр. Оны тиімді игеру Үкімет пен Атырау облысы басшылығының міндеті болып саналады, – деді Мемлекет басшысы.
Қазақстан Президенті мұнайды өңдеу тереңдігі Қазақстанда – 68%, Ресейде – 72%, Еуроодақта – 85%, АҚШ-та 95% екенін айтты. Мемлекет басшысы осы ретте бұл үдеріске жаңа технологияларды енгізу қажеттігін атап көрсетті.
Бұдан бөлек, Нұрсұлтан Назарбаев елді индустрияландырудың және «Нұрлы жол» жобасын жүзеге асырудың жайына тоқталды.
ҚХР-ға сапар барысында біз қытай тарапымен сомасы 23 миллиард доллар болатын келісімшарт жасастық, ондаған нысанды іске қосу жоспарланып отыр. Бірлескен кәсіпорындар әртүрлі шарттар негізінде құрылатын болады, – деді Нұрсұлтан Назарбаев.
Сонымен қатар, Мемлекет басшысы «Нұрлы жол» бағдарламасы Қазақстан үшін тиімді трансқұрлықтық логистикалық жоба болып саналатын «Жібек жолы» экономикалық белдеуін құру бастамасымен сабақтасатынын айтты.
Бұл бағытта қазірдің өзінде аз жұмыс істелген жоқ. Бүгінде Қытайдағы Ляньюньган портындағы біздің терминалмен АТМ (Азия – Тынық мұхит) елдерінен Қазақстан  арқылы Еуропаға 250 мың контейнер жіберіліп жатыр. 2020 жылға қарай ол екі еселенеді. Бұл пойыздардың жүріп өтетін жолында бизнес-құрылымдар пайда болады. Сонымен қатар Батыс Еуропа – Батыс Қытай жолының құрылысы аяқталуға таяп қалды. Бұл жоба да зор мүмкіндіктерге ие. «Нұрлы жол» бағдарламасы аясында батыс өңірде сомасы 345 миллиард теңге болатын жобалар жүзеге асырылады. Бірінші рет біздің елде кемелер мен паромдар құрастыратын комбинат салынуда. Ресейге шығатын Ақтөбе – Атырау, Атырау – Астрахань, Орал – Каменка автомобиль жолдары салынып жатыр. Бұл жобалардың барлығы экономикамызға серпін беріп, жаңа жұмыс орындарын ашуға септігін тигізетін болады, – деді Қазақстан Президенті.
Нұрсұлтан Назарбаев жұмыспен қамту, әсіресе шағын және орта бизнес саласында жұмыспен қамту мәселелеріне назар аударды.
Бұл – әлемнің барлық елдері үшін, Қазақстан үшін де елеулі міндет. 20-50 адам еңбек ететін кәсіпорындардың көп болғаны маңызды. Мәселен, Германия дағдарыстан қиындықсыз өтті, өйткені бұл елде шағын және орта бизнес кәсіпорындары көп, олар экономиканың 90 пайызын қамтамасыз етеді. Ірі өнеркәсіптік кәсіпорындармен салыстырғанда олар әлдеқайда икемді болып келеді. Мәселен, егер өнімдеріне деген сұраныс азайса, сол сәтте олар басқа салаға ауысады, – деді Мемлекет басшысы.
Қазақстан Президенті бүгінде елімізде шығарылатын сапалы отандық өнімдердің мөлшерін ұлғайту жұмысы жүріп жатқанын атап өтті.
Өндірушілерімізге қолдау көрсеткен жөн. Мысалы, менің қазір кигенім – Қазақстанда тігілген костюм мен туфли. Мен осылайша біздің жеңіл өнеркәсіпті жарнамалап отырмын,  – деді Нұрсұлтан Назарбаев.
Соңында Мемлекет басшысы күрделі кезеңді тыныштық пен татулық жағдайында өткерудің маңыздылығын атап өтті. Соған орай Қазақстан Президенті қоғамда араздық тудырған адамдар жауапқа тартылатынын айтты.
Нұрсұлтан Назарбаев Қазақстандағы бірлік пен келісімнің маңыздылығын тағы бір рет еске салды.
Бұдан бұрын айтқанымдай, біз ауызбірлігіміз болмаған кезде ғана әлсіз болдық. Егер біртұтас болатын болсақ, бәрі қолымыздан келеді. Мына қиындықтарды ынтымақпен еңсеріп, дамудың жаңа жолына шығу қажет, – деді Мемлекет басшысы.  

///Екіжақты кездесуде ірі инфрақұрылымдық жобаларды іске асыру саласындағы өзара тиімді ынтымақтастықтың бірқатар өзекті мәселелері талқыланды. Еуропа қайта құру және даму банкі (ЕҚҚДБ) 1993 жылдан бері Қазақстандағы 222 жобаны қаржыландырды. Жалпы сомасы – 7,3 млрд еуро.
Гүлшара Әбдіқалықова Мемлекет басшысының халықаралық қаржы институттарымен ынтымақтастыққа ерекше мән беретінін атап өтті. Халықаралық қаржы институттарымен өзара іс-қимылды ірі инфрақұрылымдық жобаларды жүзеге асыруға басымдық бере отырып кеңейту міндеті қойылды.
Мемлекеттік хатшы ЕҚҚДБ әзірлеген, банктің Казақстанмен ынтымақтастығының 5 жылға арналған стратегиясы мемлекеттің және жеке сектордың рөлін теңгерімді ету; қаржыландыруға қол жетімділікті арттыру, банк секторын күшейту және жергілікті капитал нарығын дамыту; өңіраралық өзара іс-қимылды және халықаралық интеграцияны күшейту; жасыл экономикаға көшуге көмектесу сияқты салаларда өзара тиімді ынтымақтастықты нығайтатынын атап өтті.  
Тараптар екіжақты ынтымақтастықтың қазіргі даму қарқынына  қанағаттанатындықтарын айтып, ЕҚҚДБ-ның табиғи ресурстар және энергетика секторындағы жобаларын іске асыру, соның ішінде, гендерлік теңдік пен әйелдердің осы сектордағы рөлін арттыру мәселелерін талқылады.
Сондай-ақ, Қазақстан Үкіметі мен ЕҚҚДБ арасындағы келісім аясында  «Бизнестегі әйел» атты жоба іске асырылып отырғаны атап өтілді. Бүгінде аталған жоба бойынша 7 мыңнан астам шағын және орта бизнес субъектілеріне 5,8 млрд теңге көлемінде несие берілді. ЕҚҚДБ қаржыландырумен қатар ноу-хауды игеруге жол ашады және әйелдер басшылық ететін шағын және орта бизнес кәсіпорындарына басқару тәжірибесі мен технологияларды енгізуге көмектеседі.
Мемлекеттік хатшы Гүлшара Әбдіқалықова кездесу соңында Н.Паршадты Еуропа қайта құру және даму банкінің басқарушы директоры лауазымына тағайындалуымен құттықтап, биылғы 31 тамызда ЭКСПО-2017 көрмесі аясында өтетін «Әйелдер болашақ энергиясын қолдайды» атты халықаралық форумға қатысуға шақырды.
///Кездесу барысында тараптар Сириядағы қақтығысты реттеу жөніндегі келіссөздер мәселесін талқылады.
Мемлекет басшысы Астананың келіссөздер өткізуге дайын екенін айтып, барлық қатысушылар үшін жағдай жасалғанын атап өтті.
– Мен Ресей, Түркия және Иран Президенттерінің Астанада келіссөздер өткізу жөніндегі ұсынысын қабыл алдым. Біз кездесудің жемісті өткенін қалаймыз. Қазақстан кездесуге қатысатын тараптардың бәрімен тең әрі сенімді қарым-қатынаста болғандықтан, келіссөздер қалыпты өту үшін барлық жағдай жасалады деп ойлаймын, – деді Қазақстан Президенті.
Нұрсұлтан Назарбаев Сирия мәселесі бүгінде Таяу Шығысты ғана емес, бүкіл әлемдік қауымдастықты алаңдатып отырғанын атап өтті.
– Тараптар да болып жатқан оқиғаларға біз сияқты алаңдаушылықпен қарап отыр деген үміттемін. Сарапшылардың айтуынша, қақтығыс басталғалы 300 мыңнан астам адам қаза болған. Осының бәрі бізді бұл мәселені бейбіт жолмен ғана шешеміз деп үміттенуге жетелейді, – деді Мемлекет басшысы.
Қазақстан Президенті БҰҰ-ның арнаулы өкіліне Астанадағы кездесу Женевадағы бейбіт келіссөздерге дайындық барысына елеулі ықпал ететінін айтты.
Стаффан де Мистура Нұрсұлтан Назарбаевқа Астанада келіссөздер өткізуге мүмкіндік бергені үшін БҰҰ Бас хатшысы Антониу Гуттериштің атынан алғыс білдірді.
– Сіздің еліңіз халықаралық аренадағы ең күрделі ахуалды реттеу ісінде зор тәжірибесін көрсетіп, үлгі болып келеді. Қазақстанның Біріккен Ұлттар Ұйымы Қауіпсіздік Кеңесіне тұрақты емес мүшелігі Сирия қақтығысын шешудің қосымша мүмкіндігіне айналып отыр, – деді Стаффан де Мистура.
Кездесу қорытындысы бойынша тараптар қарулы қақтығысты одан әрі реттеу шаралары жөнінде пікір алмасты.


///Қасым-Жомарт Тоқаевқа еліміздегі заңдылық пен құқықтық тәртіп жайында баяндалды. Бас прокурор Төтенше жағдай режимі кезінде қылмыс деңгейінің төмендегенін атап өтті. 
Қазақстан Президентіне ірі қылмыстық істердің тергелу барысы және қоғамдық мүддені қорғауға қатысты жұмыстар туралы мәлімет берілді.  
Қасым-Жомарт Тоқаев дағдарысқа қарсы шаралардың орындалуын қатаң бақылай отырып, заңдылықты сақтау, мемлекет пен қоғам мүддесін қорғау бағытындағы жұмыстарды жалғастыра беру қажеттігін айтты. 
Кездесу соңында Мемлекет басшысы бірқатар нақты тапсырма берді.
 

///
	

	Кеңеске Премьер-Министр К.Мәсімов, Мемлекеттік хатшы М.Құл-Мұхаммед, Президент Әкімшілігінің Басшысы А.Мусин, Президент Әкімшілігі Басшысының орынбасары Б.Майлыбаев, Премьер-Министрдің орынбасары Е.Орынбаев, Экономикалық даму және сауда министрі Б.Сағынтаев, Қаржы министрі Б.Жәмішев, Еңбек және халықты әлеуметтік қорғау министрі Г.Әбдіқалықова, Білім және ғылым министрі Б.Жұмағұлов, Мәдениет және ақпарат министрі Д.Мыңбай, «Нұр Отан» ХДП Орталық аппаратының жетекшісі Қ.Ақсақалов қатысты.

	Кеңесті ашқан Мемлекет басшысы әлемдік экономикада және сыртқы нарықта белгісіздік орын алып отырғанына қарамастан,  Қазақстан экономикасын дамытудың ілгерілей өсімі қамтамасыз етілгенін атап өтті. Елдің ішкі жалпы өнімі 5,6 процентті құрайды. Халықтың нақты табысы 13 процентке жуық артты. Жалақы 12 процентке жуық өсті. Бұл жағдайда қаңтар-шілде айларындағы инфляция деңгейі 2,7 процент болды.

	– Біз менің «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» атты мақаламда берген тапсырмаларымды жүзеге асыру мәселесін талқылауымыз керек.  Барлық жетістіктеріміз халықтың, қарапайым адамдардың өмір-тұрмысын жақсартуға бағытталуы қажет. Біз барлық қажетті бағдарламаларды әзірледік, оларды іске асыру үшін жеткілікті көлемде қаражат бөлінген. Олар жергілікті орындарда нақты орындалуға тиіс. Мұның бәрі біздің қоғамда еңбек қоғамын құруға және қалыптастыруға орайластырылғаны жөн. Кім еңбектенсе, сол табысқа жетіп, өсіп-өркендейді. Мақалада берілген 20 тапсырма біздің еліміздегі  әлеуметтік жаңғырту процесін тереңдете түсуге арналған. Біз бүгін осы тапсырмаларды орындау жолдарын айқындау үшін жиналып отырмыз, – деп атап көрсетті Нұрсұлтан Назарбаев.

	Кеңестегі сөзінде Премьер-Министр К.Мәсімов мақалада нақты істерді қамтуға тиіс  аса маңызды 20 міндет қойылғанын атап өтті.

	– Сіздің Жолдауыңызға сәйкес, әлеуметтік жаңғырту жөніндегі негізгі бағдарламалар қабылданып қойды. Енді мақалада айтылған тұжырымдарға күш салу үшін,  оларды жаңа талаптарға сай  нақты мазмұнмен толықтыру өте маңызды. Жоспарға сәйкес, тапсырманы орындау негізгі 5 бағыт бойынша үйлестірілетін болады.

	Біріншісі, әлеуметтік заң шығаруды жаңарту. Екіншісі, әлеуметтік-еңбек қатынастарының тиімді моделін қалыптастыру. Үшіншісі, қазақстандықтардың өмір-тұрмысы сапасын арттырып, бұған еңбекке қатыстылықты тиянақ ету. Төртіншісі, әлеуметтік жаңғыртудың ақпараттық-мәдени бөлігін дамыту. Бесіншісі, әлеуметтік процестерді мемлекеттік басқарудың тиімді жүйесін қалыптастыру. Барлық тұжырымдар егжей-тегжейлі зерттеледі, тиісті шешім қабылданып, Сіздің қарауыңызға ұсынылады. Мақұлдағаннан кейін, біз нақты іске асыру мәселесіне көшеміз.

	Сонымен қатар, кеңесте Еңбек және халықты әлеуметтік қорғау, Қаржы, Экономикалық даму және сауда, Білім және ғылым, Мәдениет және ақпарат  министрлері сөз сөйледі.

	– Елде дербес жұмысшылар, жұмыс берушілер, шаруа қожалықтары мен үй қызметкершілері болып жіктелетін, өзін-өзі еңбекпен қамтып отырған 2,7 миллион азамат бар. Жақында өзін-өзі еңбекпен қамтығандар қызметін заңдастыратын, жеңілдетілген салық салу жөніндегі заң қабылданды. Біз бұлар шамамен 700 мың адамдай болады деп отырмыз, – деді Г.Әбдіқалықова.

	– 2013 жылдың 1 қаңтарынан бір реттік талондар жойылады. Ол бойынша жұмыс істеп отырған 133 мың адам жеке кәсіпкерге айналады. Бір реттік талон бойынша жұмыс істейтіндерге 3-4 адам көмектеседі. Бұлар енді жеке кәсіпкерлердің жалдамалы жұмысшыларына айналады. Осылайша, олардың мәртебесі өзгереді, – деді Б.Жәмішев.

	– Мақалада қойылған міндеттердің бәрі өңірлік саясатты дамытуға бағытталған. Осыған байланысты біз Үкіметтің тиісті бағдарламасына өзгерістер енгіземіз. Сонымен қатар, мақаладағы міндеттерді жүзеге асыру жоспарының 49 тармағының 35-і – жыл соңына дейін, 10-ы – 2013 жылғы шілдеге, қалған 4-еуі 2013 жылдың соңына дейін аяқталады, –  деп атап көрсетті Б.Сағынтаев.

	– 20 тапсырманың үштен бір бөлігі білім беру жүйесіне қатысты. Біз кешенді тестілеуді енгіздік. Жыл сайын университеттерге 70 мың жас емтихансыз түсіп келді. Сіздің тапсырмаңызбен біз биыл алғаш рет бес кәсіби  стандарт әзірледік. Жолдауда біліктілікті айқындайтын тәуелсіз орталықтар құру тапсырылған еді. Біз мұнай-газ, тау-кен металлургиясы және педагогика салалары бойынша осыған кірісіп кеттік, – деді Б.Жұмағұлов.

	– Сіздің тапсырмаларыңызды жүзеге асыру үшін барлық қажетті жұмыс жүргізілуде. Халықтың қолына тез тигізуді жеңілдету үшін кітаптар сандық форматқа көшіріліп жатыр. Журналистер кодексі әзірленуде, ол үшін барлық мүдделі адамдар тартылып отыр. Ақпарат саласында еңбек адамдарына баса көңіл бөлінетін болады, – деп сендірді Д.Мыңбай.

	Мемлекеттік хатшы М.Құл-Мұхаммед өз сөзінде әлеуметтік салада заңнаманы жетілдіру барлық мемлекеттік органдардың жұмысына тың серпін беретінін атап өтті.

	Президент Әкімшілігі Басшысының орынбасары Б.Майлыбаев әлеуметтік сауалнамалар қорытындысына сүйене отырып, Президенттің мақаласын халық үлкен ықылас-ынтамен қабылдағанын айтты.

	Мемлекет басшысы  Жалпыға Ортақ Еңбек Қоғамы идеологиясы дағдарыстарға төтеп беретін заманауи экономикаға негіз бола алатынын  атап өтті. Сондықтан әлеуметтік қолдау мен төлемдер мәселелері елдің экономикасының мүмкіндіктеріне сәйкес болуға тиіс, оның үстіне, әлеуметтік әділеттілік идеясы бұрмаланбауы керек.

	– Қазақстанда әртүрлі әлеуметтік төлемдерді, жәрдемақы мен зейнетақыны шамамен 4,2 миллион адам алып отыр. Биылғы төлемдер сомасы  1,1 триллион теңге болды. Мұндай тиімді әлеуметтік саясат жүргізуге көп мемлекеттердің шамасы жетіп жатқан жоқ. Біздің қолымыздан келеді, сондықтан да біз Қазақстанды әлеуметтік мемлекет деп атаймыз. Бірақ әлемдік экономиканың қазіргі жағдайы көңіл көншітерлік емес. Сондықтан назарларыңызды бірқатар маңызды мәселелерге аударғым келеді.

	Біріншіден, менің мақалада көрсетілген тапсырмаларымның басым бөлігі көп қаржы қажет етпейді. Бұлар – заң шығару және ұйымдастыру шаралары. Мен жетілдіруді және қабылдауды тапсырған барлық концептуалды құжаттар нақты және көрнекі болуға тиіс. Берілген мерзім оларды сапалы әзірлеуге жеткілікті. Премьер-Министрге осы құжаттардың әзірлену барысын жеке қадағалауды тапсырамын.

	Екіншіден, шындығында мен Жалпыға Ортақ Еңбек Қоғамы атты кең ұғымға сыятын жаңа идеологиялық даму жолын ұсындым. Сондықтан 20 тапсырманы іске асырып қана қою маңызды емес. Жалпыұлттық және аймақтық деңгейде кең көлемді идеологиялық және ақпараттық-саяси жұмыс жүргізу маңызды. Бұқаралық ақпарат құралдарында қазірдің өзінде ақпараттық жұмыс басталып кетті. Сонымен бірге, бұл жұмысқа Үкімет, барлық орталық және жергілікті мемлекеттік органдар, қоғамдық институттар қосылуға тиіс, – деп атап көрсетті Елбасы.

	Мемлекет басшысы Үкіметке 10 күн ішінде Әлеуметтік жаңғырту жөніндегі 20 тапсырманы іске асырудың жоспарын жасап, оны орындау барысындағы Үкіметтің іс-қимылын кең көлемде ақпараттық қолдаумен қамтамасыз етуді тапсырды. Президент «Нұр Отан» ХДП аппаратына  Парламент Мәжілісіндегі және мәслихаттардағы «Нұр Отан» ХДП фракцияларының басшылығымен бірлесе отырып, әлеуметтік жаңғырту мәселелері бойынша көтерілген бастамаларды іске асыруға және ақпараттық жұмысқа депутаттық корпустың белсенді түрде қатысуын қамтамасыз етуді жүктеді.

	Кеңесті қорытындылаған Елбасы мақалада көрсетілген мәселелермен бірге оның орындалуына жауапкершілік арта түсетінін атап өтті. Қазақстанның әрбір азаматы өзінің және жалпы халықтың игілігі мен өсіп-өркендеуі үшін еңбектің қажеттілігін түсінуі маңызды. Бұл іске барлық деңгейдегі әкімдерді, «Нұр Отан» партиясын, Үкіметті және мемлекеттік органдарды шаралар жоспарының тармақтарын орындауға нақты мерзімдер мен жауапты орындаушыларды белгілей отырып тарту қажет.

///Қазақстан Президенті көмірсутегі шикізатын өндіру және тасымалдау саласында пайдаланылатын құрылғылар мен жабдықтар жасау үдерісімен танысты.
Нұрсұлтан Назарбаевқа кәсіпорынның технологиялық қуаты, сондай-ақ қорғаныс саласының өнімдері – атыс қаруы және оқ-дәрі үлгілері көрсетілді.


///
	

	Кеңеске Президент Әкімшілігінің Басшысы К.Мәсімов, Премьер-Министрдің бірінші орынбасары Б.Сағынтаев, Президент Әкімшілігі Басшысының орынбасары Ғ.Әбдірахымов, Алматы қаласының, Қызылорда, Оңтүстік Қазақстан, Жамбыл,  Алматы облыстарының әкімдері қатысты.

	Кеңесті ашқан Қазақстан Президенті оңтүстік өңірлерде еліміз халқының жартысы тұратынын, мұнда едәуір ғылыми, өнеркәсіптік, аграрлық ресурстар шоғырланғанын, сондай-ақ елеулі тасымал әлеуеті бар екенін атап өтті. Осының бәрі республиканың әлеуметтік-экономикалық дамуында оңтүстік өңірлердің алатын орны ерекше екенін көрсететініне тоқталды.

	Нұрсұлтан Назарбаев облыстарда өнеркәсіпті индустриясыздандыру үдерісіне жол бермеуге, ауыл шаруашылығы жерлерін мақсатты пайдалануға, тұрғындарды жұмыспен қамту, өңірлерде шағын және орта бизнесті дамыту жөніндегі бағдарламаларды әрі қарай жүзеге асыру жөнінде белсенді жұмыстар жүргізу қажеттігіне ерекше назар аударды.

	Кеңес барысында Премьер-Министрдің бірінші орынбасары Б.Сағынтаев Мемлекет басшысына өңірлік даму мәселелері, оңтүстік өңірлерде елеулі маңызды өнеркәсіптік және инфрақұрылымдық жобаларды іске асыру жөніндегі тапсырмалардың орындалуы туралы баяндады. Ол Президенттің барлық тапсырмасы Үкіметтің тұрақты бақылауында екенін және жүйелі дәрежеде жүзеге асырылатынын атап өтті.

	Алматы қаласының әкімі А.Есімов экологиялық және азық-түлік қауіпсіздігін арттыру, заңсыз көші-қонды реттеу және қаладағы көлік проблемаларын одан әрі жолға қою мәселелері бойынша қабылданған шаралар туралы әңгімеледі.

	Қызылорда облысының әкімі Қ.Көшербаев еңбек заңнамасының бұзылуына байланысты мәселелерді шешу, өңірдегі индустриялық-инновациялық бағдарламаны іске асыру барысы, атап айтқанда, облыстың өңірлік жалпы өніміндегі өңдеуші өнеркәсіптің үлесін арттыру туралы мәлімдеді, сондай-ақ Батыс Еуропа – Батыс Қытай көлік дәлізінің құрылысы жөніндегі жұмыстың жай-күйі туралы айтты.

	Оңтүстік Қазақстан облысының әкімі А.Мырзахметов соңғы жылдары өңірде жаңа мектептер мен мектепке дейінгі мекемелердің құрылысы бойынша едәуір жұмыс жүргізілгеніне тоқталды. Атап айтқанда, балабақшалармен қамту деңгейі 14 пайыздан 61 пайызға дейін артты. Бұған қоса, облыс әкімі Көксарай су реттегішінің және басқа да су-техникалық ғимараттарының жұмысы туралы баяндады.

	Жамбыл облысының әкімі Қ.Бозымбаев өңірдің 2012 жылғы әлеуметтік-экономикалық даму қорытындылары, индустриялық-инновациялық жобаларды іске асыру, ауылдық аумақтағы апат алдында тұрған мектептердің проблемаларын шешу, сондай-ақ электр энергиясының баламалы көздеріне байланысты жобаларды енгізу туралы айтты.

	Алматы облысының әкімі А.Мұсаханов өңірдің әлеуметтік-экономикалық дамуы жөнінде есеп берді, сондай-ақ индустриялық-инновациялық бағдарлама аясында салынған нысандардың жоспарланған қуатында берілуі жөнінде жүргізілген жұмыс туралы айтты.            

	Мемлекет басшысы барлық деңгейдегі әкімдердің туындаған проблемаларды жедел реттей отырып, тұрғындармен нақты жұмыс істеуі қажеттігіне тоқталды.

	- Мемлекеттік қызметтің сапасы еселеп өсуге тиіс. Өткен жылы Президент Әкімшілігіне 20 мыңнан астам өтініштің үштен бірі оңтүстік өңірлердің тұрғындарынан келді. Негізінен азаматтар өз өтініштерінің немқұрайды қаралатынына, құқық қорғау және сот органдарының жұмысына шағымданады. Мемлекеттік қызмет сапасының төмен болуы және сыбайлас жемқорлық фактілері азаматтардың ренішін туғызады. Жағдайды түбегейлі өзгерту қажет. Мемлекеттік қызметшілердің негізгі міндеті – халыққа қызмет ету, сапалы мемлекеттік қызмет көрсету, - деді Нұрсұлтан Назарбаев. 

	Қазақстан Президенті наурыздан бастап мемлекеттік қызметтің жаңа үлгісі енгізілгенін, осыған байланысты барлық қажетті жарлыққа қол қойылғанын атап өтті.

	- Бірінші шілдеге дейін басқарушылардың жаңа корпусы жасақталуы керек, оның құрамына қалалар мен аудандардың әкімдері кіреді. «А» корпусына үміткерлерді іріктеуді қатаң жүргізуді тапсырамын. Олар халық пен мемлекет мүддесіне берілген кәсіби қызметшілер болуға тиіс. Биылғы шілдеден бастап ауыл әкімдеріне қосымша 5000 адам, қаражат және өкілеттік беріледі. Ең шалғай ауылдардың тұрғындары жаңа өзгерістердің тиімділігін сезінуі керек, - деді Мемлекет басшысы.

	Сөзінің соңында, Нұрсұлтан Назарбаев Үкіметтің кейбір өңірлердегі су тасқынына мониторинг жүргізуі, сондай-ақ, ауыл шаруашылығы жұмыстарына мұқият әзірленуі қажеттігіне де назар аударды.

	- Қатерлі салдарларға жол бермес үшін барлық күшті жұмылдыру талап етіледі. Көктемгі егістік жұмыстары басталады. Үкімет облыстар әкімдерімен бірлесіп, егіс науқанын өткізу үшін барлық жағдайды жасауы керек. Ауыл шаруашылығы өнімдерін өндірушілерді қаржыландыру мәселелерін шешу үшін қажетті шаралар қабылдау қажет, ауыл шаруашылығы техникаларын дайындауды және қажетті көлемде жанармаймен қамтамасыз етуді аяқтаған жөн, - деді Қазақстан Президенті.  

	Кездесу қорытындысы бойынша Мемлекет басшысы жергілікті билік қызметінің тиімділігін арттыру жөнінде нақты нұсқау берді және олардың орындалуын бақылауға алуды тапсырды.                        

///
	

	Іс-шараға қатысушылардың қатарында АӨСШК елдерінің сыртқы істер министрлері мен бірқатар халықаралық ұйымдардың өкілдері болды. 

	Нұрсұлтан Назарбаев өз сөзінде 1992 жылдың 5 қазанында БҰҰ Бас Ассамблеясының 47-сессиясының мінберінде өз тарапынан Азия құрлығында ынтымақтастықтың түрлі салаларында өзара сенім шараларын әзірлеу үшін мемлекетаралық үнқатысу алаңын қалыптастыру туралы ұсыныс болғанын атап өтті.     

	- Бүгін, арада 20 жыл өткеннен кейін, АӨСШК, Азия құрлығының 90 пайыздан астам аумағын алып жатқан, біздің планетамыздың жартысынан астам тұрғыны тұрып жатқан 24 мемлекетті біріктірген, тиімді көпқырлы дипломатиялық форумға айналды. Мен осы бастамаға қолдау көрсеткені үшін барлық елдерге зор алғысымды айтамын. Сіздер осынау 20 жыл ішінде бізбен бірге ұйымды дамытуға атсалыстыңыздар. Сонымен қатар, Сіздерді АӨСШК 20 жылдығымен құттықтаймын және барлық қатысушыларға көрсетіп келген ұдайы қолдауы мен біздің форумның тиімділігін арттыруға қосқан зор үлесі үшін ризашылығымды білдіремін, - деді Мемлекет басшысы.

	Қазақстан Президенті өткен жылдар ішінде мол іс атқарылғанын, нақты нәтижеге қол жеткізілгенін атап өтті. Екі жыл ішінде АӨСШК өз географиясын айтарлықтай кеңейтті. Вьетнам, Ирак, Бахрейн және Камбоджа Форумның жаңа мүшелігіне өтті. Бангладеш пен Филиппин бақылаушылар ретінде енді.

	- Азия құрлығы өзінің экономикалық әлеуеті мен әлемдік саясаттағы ықпалының дәрежесі бойынша XXI ғасырдағы жаhандық халықаралық қатынастардың басты алаңына айналды. Бүгінде осы аймақтағы елдердің жиынтығы жалпыәлемдік ішкі жалпы өнімнің 57 пайызын өндіреді.

	Сонымен қатар, өкінішке қарай, Азияда аумақтық даулар мен қайшылықтарға байланысты шешімін таппаған мемлекетаралық проблемалар асқынуда. Бұл ретте Азия өңірі ядролық қаруға ие және өзінің әскери әлеуетін белсенділікпен арттырушы мемлекеттер анағұрлым топтасқан аймақ саналады, - деді Мемлекет басшысы.

	Нұрсұлтан Назарбаев Азия елдері арасындағы сенім нығайтылмаса, қауіпсіздіктің ауқымды мәселелерін шешуде елеулі нәтижелерге жету қиын екеніне тоқталды. Осыған байланысты Азиядағы қауіпсіздік пен ынтымақтастық мәселелері бойынша бірлескен шешімдер қабылдау үшін Форумның әлеуетін кеңінен пайдалану қажет.

	- Қазақстан - ядролық қарусыз әлем үшін қозғалыстың көшбасшыларының бірі. Біз Семей ядролық сынақ алаңын жабу арқылы, Қазақстанның меншігінде болған ядролық қарудан мәңгілікке бас тарта отырып,  осынау үдеріске орасан зор тарихи үлес қостық. Біз барлық елдерді Ядролық қарусыз әлемнің Жалпыға ортақ декларациясын қабылдауға шақырамыз. Бұл күрделі мәселені шешу үшін уақыт керектігін түсінеміз. Бірақ, адамзатты құтқару үшін бұл үдерісті бастау қажет. Вашингтон мен Сеулде өткен Ядролық қауіпсіздік жөніндегі жаhандық саммиттерде көтерген, Қазақстанда МАГАТЭ қамқорлығымен халықаралық ядролық отын банкін құру туралы қазақстандық жаңа бастама бүкіләлемдік қолдауға ие болды, - деді Мемлекет басшысы.     

	Қазақстан Президенті Азия-Тынық мұхиты аймағында түрлі көптарапты өңірлік және трансөңірлік бірлестіктің жұмыс істейтінін айтты.

	- Сонымен қатар, қауіпсіздік саласындағы оның даму институттарының Еуропадан айырмашылығы, Азияда ЕҚЫҰ-ға ұқсас жалпы континентальды ауқымды жүйе жоқ. Осы бағытта Азиядағы өзара іс-қимыл және сенім шаралары жөніндегі кеңесі өңірде қауіпсіздік пен ынтымақтастықты қолдаудың институционалдық құралы ретінде ерекше мәнге және қажеттілікке ие. Қағидаттар декларациясында, Алматы актісінде және Азиядағы өзара іс-қимыл және сенім шаралары жөніндегі кеңестің сенім шаралары каталогында Азияның қауіпсіздік жүйесінің саяси-құқықтық негіздері салынған. Әлемде және өңірде қауіпсіздіктің негізгі тақырыптары бойынша Азиядағы өзара іс-қимыл және сенім шаралары жөніндегі кеңеске мүше мемлекеттердің топтастырушы көзқарастары әзірленді. Осының барлығы Кеңес ұйымды трансформациялану үшін қажетті әлеуетке ие екенін білдіреді, - деді Нұрсұлтан Назарбаев.                     

	Осыған байланысты Мемлекет басшысы  АӨСШК-нің төртінші саммитіне дейін Ұйымның құрылуы жөнінде белгілі бір нәтижелерге қол жеткізілетініне сенімін білдірді. Соның ішінде, АӨСШК-нің Хатшылығы басшысының мәртебесі Атқарушы директордан Бас хатшы деңгейіне дейін жоғарылатылмақ. Сонымен қатар, Қазақстан Президенті рәсімнің қолданыстағы Қағидаларына тиісті өзгерістерді енгізе отырып, Азиядағы өзара іс-қимыл және сенім шаралары жөніндегі кеңестің Тұрақты комитетін құру мәселесін қарауды ұсынды. Сондай-ақ, Еуроатлантикалық және Еуроазиялық қауіпсіздіктің ортақ платформасын құруда трансформациялауға болатын АӨСШК мен ЕҚЫҰ арасында өзара іс-қимылды жалғастыру және оны дамыту қажеттілігі атап өтілді. Осы орайда, ЕҚЫҰ тарапынан АӨСШК-мен ынтымақтастық жөнінде баламалы ұсыныстар түсуде.

	- Бүгінгі таңда Азия қарқынды дамып келе жатқандықтан, бізге әсіресе, қауіпсіздік пен ынтымақтастықты тегіс қамтитын және тиімді институт қажет. Осы орайда, АӨСШК қауіпсіздіктің жаңа ауқымды архитектурасында өзінің лайықты орнын алуы тиіс. Әрине, форумның тиімділігі, іскерлігі мен дамуы біздің ұйымның әрбір мүшесінің, сіздер өкілі болып табылатын әр мемлекеттің белсенді қатысуына байланысты. Бірлесе атқарған белсенді жұмысымыз біздің ұйымды ықпалды және тиімді ете түседі деп үміт артамын. Егер біз тиімді өзара іс-қимылымызбен және бір-бірімізге деген жасампаз сеніммен проблемаларға қарсы тұра алсақ, онда Азияда шешілмейтін мәселенің болмайтынына сенім білдіремін. Осыны ұғыну біздің субконтинент пен барлық планетаның жарқын болашағына деген үмітімізді оятып, сенімімізді нығайтады, - деді  Нұрсұлтан Назарбаев.

	Түркия Республикасының Сыртқы істер министрі Ахмет Дәуітоғлы ұйымның 20 жылдығы АӨСШК үдерісі үшін тарихи кезең болып табылатынын мәлім етті.

	- Бұдан 20 жыл бұрын Президент Нұрсұлтан Назарбаев БҰҰ Бас Ассамблеясында АӨСШК-ті құру туралы бастаманы алғаш рет жариялаған кезде, ол бар болғаны тілек екені біздің есімізде. Бүгінде АӨСШК әлем халқының үлкен бөлігін қамтыған, 24 мемлекет мүше және 8 мемлекет бақылаушы болып табылатын трансөңірлік ұйым болып саналады. Біз Азиядағы өзара іс-қимыл және сенім шаралары жөніндегі кеңесі өңірлік қауіпсіздікті қамтамасыз ету жөніндегі бастаманың шындыққа айналуының куәсіміз. Түркия қазір Кеңестің іс басындағы төрағасы болғанын мақтан тұтады. Қазақстанға АӨСШК үдерісіндегі басшылығы мен осы мерейтойлық сессияны ұйымдастыруға сіңірген орасан еңбегі үшін алғысымды айтамын.

	

	

/// 
Қазақстан Республикасы Конституциясының 40-бабына, 44-бабының 3) тармақшасына сәйкес қаулы етемін:
1. 2016 жылғы 31 желтоқсанға дейін мыналарға:
1) «Қазақстан Республикасының Жер кодексіне өзгерістер мен толықтырулар енгізу туралы» 2015 жылғы 2 қарашадағы Қазақстан Республикасы Заңының нормаларын қолдануға;
2) шетелдіктерге, азаматтығы жоқ адамдарға, шетелдік заңды тұлғаларға, сондай-ақ жарғылық капиталындағы шетелдіктердің, азаматтығы жоқ адамдардың, шетелдік заңды тұлғалардың үлесі елу пайыздан асатын заңды тұлғаларға ауыл шаруашылығы мақсатындағы жер учаскелерін жалдау шарттарымен уақытша жер пайдалану құқығын беруге;
3) жеке және заңды тұлғаларға мемлекеттік меншіктегі ауыл шаруашылығы мақсатындағы жер учаскелерiне жеке меншік құқығын беруге мораторий жариялансын.
2. Қазақстан Республикасының Үкіметі:
1) осы Жарлықтың 1-тармағын іске асыруға бағытталған заңнамалық түзетулер енгізуді қамтамасыз етсін;
2) жер реформасы жөнінде Комиссия құрсын;
3) Осы Жарлықты іске асыру жөнінде өзге де шаралар қабылдасын.
3. Қазақстан Республикасының Бас прокуратурасы осы Жарлықтың 1-тармағын іске асыру барысында заңдылықтың сақталуын қадағалауды қамтамасыз етсін.
4. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.
5. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының 
               Президенті 
 
Н. Назарбаев
 
 
Астана, Ақорда, 2016 жылғы  6 мамыр
                      № 248
/// 
Елбасы «ЭКСПО-2017» халықаралық көрмесіне дайындық аясында ұлттық компанияға зор жауапкершілік артылатынына назар аударды. Қазақстан Президенті қойылған міндеттердің ауқымдылығын айта келіп, оларды дер кезінде және сапалы жүзеге асыру қажеттігін атап өтті.
А.Есімов алдағы кезеңге арналған жоспарлар туралы баяндады.
Мемлекет басшысы кездесу қорытындысы бойынша бірқатар нақты тапсырма берді. 

///Мемлекеттер басшылары қазақ-қырғыз қатынастарының қарқынды дамып келе жатқанын атап өтіп, ынтымақтастықты одан әрі дамытудың перспективаларын талқылады.
Тараптар Қасым-Жомарт Тоқаевтың биылғы 27 қарашада Қырғыз Республикасына жасаған мемлекеттік сапарының қорытындыларын жоғары бағалап, қол жеткізілген уағдаластықтардың тиімді жүзеге асырылуы екі елдің стратегиялық серіктестігін дамытуға тың серпін беретініне сенім білдірді.
Сонымен қатар Президенттер бір-бірін келе жатқан Жаңа жылмен құттықтады. Қасым-Жомарт Тоқаев Сооронбай Жээнбековке мемлекеттік қызметте табыс, бауырлас қырғыз халқына бақ-береке тіледі.
///Әңгімелесу барысында Қазақстан Президенті Сырдария облысындағы Сардоба су қоймасы бөгетінің бұзылу салдарын жою жөніндегі Өзбекстанның қолға алған іс-қимылдарын жоғары бағалап, бауырлас әрі тату көрші өзбек халқына көмек көрсетуге дайын екенін жеткізді.
Шавкат Мирзиёев Қасым-Жомарт Тоқаевқа қолдау білдіргені үшін алғыс айтып, аталған апат Қазақстанның оңтүстігіндегі бірқатар елді мекенге де зиян тигізгеніне өкініш білдірді. Осыған орай Өзбекстан Президенті су тасқынынан зардап шеккен аудандарды тезірек қайта қалпына келтіру мақсатында бірлескен шаралар қабылдауға ниетті екенін айтты.
Мемлекеттер басшылары қалыптасқан жағдайға орай туындаған барлық мәселені шұғыл шешу үшін екі елдің Үкіметтері деңгейіндегі үйлесімді жұмыстың маңыздылығын атап өтті. Сонымен қатар тараптар COVID-19 вирусына қарсы күресте екі елдің атқарып жатқан тиімді әрі жүйелі жұмыстарына көңілдері толатынын айтып, соның арқасында індеттің кең таралуына жол берілмегеніне тоқталды.
Осы ретте тараптар пандемияның Қазақстан мен Өзбекстан арасындағы сауда-экономикалық қатынастарға кері әсерін болдырмау мақсатында екіжақты ықпалдастықты жандандыру қажеттігіне назар аударды. Атап айтқанда ауыл шаруашылығы, машина жасау, жеңіл өнеркәсіп және тағы басқа салалардағы экспорт әлеуетін арттыру үшін бірлескен өндіріс орындарын ашу туралы уағдаластыққа қол жеткізілді.
Қазақстан тарапының бастамасымен болған әңгімелесу жылы және достық рәуіште өтті.

///Құрметті отандастар! 
Баршаңызға белгілі, Қазақстан халқы 16 наурыздан бастап төтенше жағдай режиміне көшті.
Әрине, бұл кезең жұртшылыққа оңай тимегені анық.
Кейбір азаматтар жұмысын жоғалтып, табыссыз қалды.
Ойға алған жоспарларын өзгертуге мәжбүр болғандар да бар.
Адами тұрғыдан мен мұны түсінемін.
Қауіпті вирус Қазақстанда кең жайылып кетпеуі үшін осындай күрделі, бірақ аса қажет шешім қабылдадым.
Соның арқасында індет жаппай таралған жоқ.
Дүниежүзілік денсаулық сақтау ұйымы да, халықаралық сарапшылар да Қазақстанның іс-қимылын оң бағалап отыр.
Елімізде қатаң карантин шаралары енгізіліп, қоғамдық көліктің жұмысы тоқтатылды.
Мекемелер мен кәсіпорындардың басым бөлігі қашықтан жұмыс істеу режиміне көшті.
Көшелер, тұрғын үйлер дезинфекцияланып, науқастарға дәрігерлік көмек көрсетілуде.
Әрине, барлық облыстағы жағдай бірдей емес.
Кейбір аймақтарда індет шарықтау шегінен өткен сияқты.
Бірақ бірқатар өңірде вирустың таралу қаупі әлі де сейілмей отыр.
Біз ондағы нақты санитарлық ахуалға қарай әрекет жасаймыз.
Басты міндет – азаматтарымыздың денсаулығын сақтап, өмірін қорғап қалу.
Әлеуметтік және экономикалық тұрақтылықты қамтамасыз етіп, халықтың табысын сақтау үшін де арнайы шаралар қабылданып жатыр.
Тағы да қайталап айтамын: қазіргідей күрделі кезде әрбір азамат біздің назарымызда болады. Мемлекет ешкімді қиындықта қалдырмайды.
Мен төтенше жағдай кезеңінде азаматтарымызға қолдау көрсетуге арналған шаралардың екі топтамасын жария еттім.
Бұл шаралар барынша жүзеге асырылуда. Қоғам тарапынан айтылған орынды сын-пікірлер де бар. Оны ескереміз.
Бүгінгі күні 4 миллион 250 мың азаматқа қаржылай көмек көрсетілді.
570 мыңнан астам адамға азық-түлік таратылды.
Жалпы, 1,1 миллионнан астам адамды азық-түлікпен қамтамасыз етуді жоспарлап отырмыз.
Елбасының бастамасымен құрылған «Біргеміз» қорынан қаржы бөлінді.
«Nur Otan» партиясы белсенді жұмыс атқаруда.
Сәуір-мамыр айларында 1,6 миллионнан астам адамға коммуналдық төлем үшін көмек көрсетіледі.
Азық-түліктің жеткілікті болуына және оның сапасына қатысты ұдайы мониторинг жүргізілуде.
Елімізде азық-түлік тапшылығы жоқ.
Жергілікті билік органдары әлеуметтік маңызы бар тауарлар бағасын бақылауда ұстап отыр.
Біз індетпен күрестің алдыңғы шебінде жүрген дәрігерлерді қаржылай қолдап жатырмыз.
Денсаулық сақтау министрлігі және әкімдер басқа да медицина қызметкерлеріне көмек көрсету үшін шаралар қабылдауда.
1,6 миллионнан астам адам, 11,5 мың шағын және орта бизнес өкілі несиелерін кейін төлеуге мүмкіндік алды.
Бұл жалпы алғанда 360 миллиардтан астам теңгені қамтиды.
Бүгінде шағын және орта бизнес күрделі жағдайға тап болды.
Осы салаға қазір көмектеспесек, экономиканы қалпына келтіре алмаймыз.
700 мыңнан астам компания мен жеке кәсіпкерге салықтық жеңілдіктер жасалды.
Сол арқылы олар 1 триллион теңгеге жуық қаржыны үнемдей алады.
Шағын және орта бизнеске тиімді несие беру үшін қаражат бөлінді.
Жұмысшы санын және еңбекақы көлемін азайтпау мақсатында ірі компанияларға тиісті қолдау көрсетіледі. Қазір олардың тізімі жасалуда. Оған ел экономикасы үшін аса маңызды компаниялар ғана енгізіледі.
Ауыл шаруашылығы еңбеккерлері қиындыққа қарамастан жұмыс істеуде.
Шаруалардың еңбегіне дән ризамыз.
Көктемгі егіс науқаны мәселелері шешімін тапты. Бұл жұмысқа ешқандай кедергі болмауы керек. Ауыл шаруашылығы министрлігіне және әкімдерге осындай міндет жүктеледі.
Осы науқанға және өнімді алдын ала сатып алуға 200 миллиард теңге бөлінді.
Соның 70 миллиарды тұқым өндірісін дамытуға, тыңайтқыштар сатып алуға жұмсалады.
Жалпы, азаматтар мен бизнесті қолдау үшін 6 триллион теңгеге жуық қаржы бөлініп отыр.
Бұл – қомақты қаражат. 
Үкімет пен құзырлы органдардың міндеті – қаржының тиімді жұмсалуын және осы үдерістің барынша ашық болуын қамтамасыз ету.
Қол жеткізген нәтижемен шектелуге болмайды. Қалыптасқан ахуал әлі де күрделі.
Коронавирус бүкіл әлемді жайлап келеді.
Вирус жұқтырғандардың саны 3 миллионға жуықтады. Бұл көрсеткіш өсіп бара жатыр.
Пандемияның екінші кезеңі басталып кетуі де ықтимал.
Қазақстан індеттің шарықтау шегінен өткен жоқ. Ахуалдың бақылаудан шығып кету қаупі бар.
Өкінішке қарай, кейбір аймақтарда, әсіресе, Алматыда вирус жұқтырған дәрігерлер және медицина қызметкерлері өте көп.
Сондықтан, солардың қауіпсіздігін қамтамасыз ету үшін шұғыл шаралар қабылдануда.
Мәселенің анық-қанығын зерттеп, бұған жол берген басшылардың жауапкершілігін қарау керек. Мұндай жағдайларға жол бермеу қажет.
Қауіпсіздік шараларын қатаң сақтаған жөн. Онсыз болмайды.
Олай етпесек, індеттің жаңа ошақтары пайда болуы мүмкін.
Коронавирусқа жеңіл-желпі қарауға болмайды. Карантин талаптарынан бір сәтте бас тартсақ, дертті қайтадан өршітіп аламыз.
Коронавирус – адамның денсаулығына қатер төндіретін өте жұқпалы дерт.
Мұны бүкіл әлем мойындап отыр.
Ал, оны жоққа шығарып, жұртқа жалған ақпарат таратудың арты жақсылыққа апармайтыны белгілі.
Бұл – азаматтарымыздың денсаулығына нұқсан келтіретін әрекет.
Еліміздегі қазіргі ахуалға байланысты және Мемлекеттік комиссияның ұсыныстарын негізге алып, мен Төтенше жағдай режимін биылғы 11 мамырға дейін ұзарту туралы Жарлық шығару жөнінде шешім қабылдадым.
Бұл – біз бастан өткеріп жатқан күрделі кезеңнің талабы.
Заңға сәйкес 11 мамырда Төтенше жағдай режимі аяқталады. Әрине, эпидемия қайта өршіп кетпесе ғана режим тоқтайды. Ахуал күрделене қоймайды деп үміттенемін.
Елімізді пандемияның шеңгелінен құтқару – бәрімізге ортақ міндет. Мен үшін әр азаматтың өмірінен қымбат ештеңе жоқ.
Сонымен қатар Төтенше жағдай режимін қамтамасыз ету жөніндегі Мемлекеттік комиссия карантин талаптарын жеңілдетуге дайын.
Алдымен, вирустың таралуын қатаң бақылауда ұстап отырған облыстар мен қалалардан бастауға болады.
Мемлекеттік комиссияға елорданың үлгісімен еліміздің барлық аймағында өз жұмыстарына кірісетін мекемелердің тізімін жасау тапсырылды.
Бірінші кезекте өнеркәсіп кәсіпорындары, құрылыс, жол құрылысы және көлік компаниялары, банктер және халыққа қызмет көрсету орталықтары жұмысқа кірісуі керек.
Бірақ барлық санитарлық нормаларды сақтап, жұмыс орындарында үнемі дезинфекция жүргізіп тұру қажет. Күнделікті өмірде әлеуметтік ара қашықтықты ұстанған жөн.
Кәсіпорын басшыларына және жергілікті атқару органдарына жеке жауапкершілік жүктеледі. Бұл орайда барлық деңгейдегі әкімдіктердің рөлі айтарлықтай артады.
Үкімет келесі айда да табысынан айырылған азаматтарға 42500 теңге көлемінде көмек береді.
Қайтадан өтінім жіберудің қажеті жоқ. Төлем бұрын ұсынылған құжат бойынша жүзеге асырылады.
Мұқтаж отбасылар азық-түлік ала береді.
Оқшаулану кезінде ата-аналарға кішкентай балаларымен төрт қабырғаға қамалып отыру оңай емес.
Мемлекеттік комиссия әкімдіктермен бірлесіп, аулаларды және ойын алаңдарын ашу мәселесін ойластыруға тиіс. Әрине, алдымен, барлық санитарлық нормалар мен санитарлық қауіпсіздік талаптары қатаң сақталуы керек.
Саяжай иелері де қатты алаңдап отыр. Өйткені, қазір көктемнің дәл ортасы, жұртқа қолайлы кезең.
Мемлекеттік комиссия бұл мәселені қарастырды, енді оны шешу жолын айтады.
Елімізде жолаушыларға арналған барлық әуе тасымалы тоқтады. Бұл дер кезінде қабылданған дұрыс шешім болды.
Дегенмен, салыстырмалы түрде жағдайдың тұрақтанғанын ескеріп, Үкімет 1 мамырдан бастап Елорда мен Алматы арасындағы рейстерді ашатын болды.
Мұндай шара азаматтармен қатар індетпен күресіп жүрген көптеген мамандардың жұмысы үшін қажет.
Барлық қауіпсіздік шараларын мұқият ойластырып, авиациялық және санитарлық қызметтердің өзара іс-қимыл тәртібін әзірлеу маңызды.
Карантин режимін біртіндеп жеңілдету дегеніміз өзіміз үйренген күнделікті тіршілікке қайта оралу емес екенін ұғынғанымыз жөн.
Ойын-сауық және сауда орталықтары, кинотеатрлар, ресторандар, саябақтар мен адам көп жиналатын басқа да орындар әзірге жабық болады. Жоғары оқу орындары, колледждер, мектептер қашықтан оқытуды жалғастыра береді.
Ел тұрғындарын бұл шараларға түсіністікпен қарауға шақырамын. 
Халқымызда «Төзім тілекке жеткізеді» деген мақал бар. Сондықтан сабыр сақтайық. 
Күннің жылынуы мен карантиннен шаршағандық жауапсыздыққа себеп болмауға тиіс. Карантин режимі бұзылса, коронавирусқа шалдыққандардың саны күрт көбейіп кетуі мүмкін.
Әсіресе, созылмалы ауруы бар және егде адамдар ерекше сақ болуы керек.
Тіпті, кішкентай балалар да ауру жұқтыруы мүмкін екенін байқадық.
Сондықтан олардың денсаулығына бей-жай қарауға болмайды.
Әзірге бұл вирустың вакцинасы жоқ.
Карантин шараларын қатаң ұстансақ қана індеттен құтыламыз.
Аса қажеттілік болмаса, ешқайда шықпай, үйде отырыңыздар.
Бұл, әсіресе, қазіргі қасиетті Рамазан айында өте маңызды.
Осы кезеңнің де асыл мұраты – шыдам мен төзім, сабыр мен қанағат екенін білесіздер.
Биыл Қазақстан мұсылмандары діни басқармасы Оразада бірқатар рәсімнен тартынуды ұсынды.
Сондықтан осындай уақытта ауызашардың өзін көпшілікпен бірге өткізе алмайтынымыз белгілі.
Алдағы мамыр айындағы мерекелерді де үйде атап өтуге тура келеді.
Бірақ, Жеңіс күнінде Ұлы Отан соғысы ардагерлерінің бірде-біреуі елеусіз қалмайды.
Бәріне лайықты құрмет көрсетіледі.
Әкімдер соғыс және тыл ардагерлеріне материалдық көмек береді.
Денсаулық сақтау министрлігі ауруды тест арқылы анықтау жұмысын барынша күшейтуге тиіс.
Оны халықаралық стандартқа сәйкес тәулігіне кем дегенде 20-25 мыңға дейін жеткізу қажет.
Осыған орай, Үкіметке қысқа мерзім ішінде отандық тест-жүйесінің өндірісін қолға алуды тапсырамын.
Біз иммунобиологиялық препараттарды әзірлеу үшін қолда бар мүмкіндіктерімізді толық пайдалануымыз керек.
Вакцина қолжетімді болған кезде Қазақстан шетелдің дәрі-дәрмегін күтіп отырмауы қажет.
Дағдарыстан кейін де біз медицинаны дамытуға баса мән береміз.
Бұл салаға мемлекет тарапынан ауқымды қолдау көрсетіледі.
Үкімет Халық денсаулығы және денсаулық сақтау жүйесі туралы жаңа кодекс жобасына осы саланы жетілдіретін нақты ұсыныстар енгізуге тиіс.
Парламент бұл кодексті сессияның соңына дейін қабылдайды деп ойлаймын.
Біз қазірден бастап дағдарыстан кейінгі кезеңге дайындалуымыз керек.
Бұл жөнінде Елбасы Қауіпсіздік Кеңесінің 24 сәуірде өткен отырысында нақты айтты.
Үкімет пен Ұлттық банк 11 мамырға дейін Экономикалық дамуды қалпына келтіру жөніндегі кешенді жоспарды дайындайды.
Онда дағдарыстан зардап шеккен салаларға қолдау көрсету шаралары қамтылады.
Бүгінде еліміз дамудың жаңа деңгейіне қадам басып отыр.
Шын мәнінде, біз енді мүлде жаңа жағдайда өмір сүретін боламыз.
Сондықтан экономикаға және мемлекеттік басқару жүйесіне ауқымды әрі маңызды өзгерістер қажет.
Індетпен күрестің алдыңғы шебіндегі азаматтарды тағы да ерекше атап өткім келеді.
Халықтың қауіпсіздігі үшін жанкештілік танытып жүрген дәрігерлер мен медицина қызметкерлеріне, құқық қорғау органдарының өкілдеріне және әскери қызметшілерге алғыс айтамын.
Қауіп-қатерге қарамай мұқтаж жандарға көмек қолын созған волонтерлерге де ризашылық білдіремін.
Сондай-ақ, халыққа жедел және шынайы ақпарат таратып жүрген журналистер қауымына алғыс айтамын.
Дағдарысқа қарсы шараларды жүзеге асыруға атсалысқан мемлекеттік аппараттың қызметкерлері де құрметке лайық.
Қазақстан халықаралық қоғамдастықтан еш нәрсені жасырмай, барлық мәліметті ашық жариялап отыр.
Сондықтан кейбір азаматтарды бос сөз бен жалған мәліметке жол бермеуге шақырамын.
Әрине, мемлекеттік органдардың жұмысында олқылықтар бар, бірақ, мемлекеттік қызметшілердің көпшілігі жұмысын адал атқаруда.
Кемшіліктерді біз көріп отырмыз. Одан тиісті сабақ алып, қажетті шараларды қабылдаймыз.
Бұл дағдарыс бірлігі бекем, елін сүйетін отаншыл жұрт екенімізді көрсетті.
Қашанда осылай ұлт болып ұйыса білсек, барлық мақсатымызға қол жеткіземіз. Оған ешқандай күмән жоқ.
Елдің қамы үшін бастаған ісіміз қайырлы болады деп сенемін!
Халқымыз  «Береке басы – бірлікте» дейді.
Жұдырықтай жұмылсақ, кез келген қиындықты жеңеміз!
Біз біргеміз! 
///Мемлекет басшысы Беларусь Республикасының Президентімен кездесу барысында оған Шанхай ынтымақтастық ұйымының саммитіне және «Астана ЭКСПО-2017» дүние жүзілік көрмесінің ашылуына қатысу үшін Қазақстанға келгеніне алғыс айтты.
– Екі жарым жыл ішінде тиісті инфрақұрылымы бар тұтас бір аудан салынды. Көрмеге қатысушылар үшін тұрғын үйлер, қонақ үй кешені, конгресс-хол және осы ауқымды іс-шараны өткізуге қажетті басқа да ғимараттар бой көтерді. Көрмені өткізген соң бұл жерде Астана халықаралық қаржы орталығы жұмыс істейтін болады, – деді Нұрсұлтан Назарбаев.  
Қазақстан Президенті халықаралық көрменің негізгі идеясына тоқталып, көрменің басты нысаны – «Нұр Әлем» павильонындағы экспозициялар туралы айтты.     
Беларусь Республикасының Президенті Нұрсұлтан Назарбаевқа халықаралық көрменің ашылуына қатысуға шақырғаны үшін ризашылық білдірді.  
– Біз павильондарды аралап көріп қана қоймай, сіздердің экспозициялық кешендер құрылысындағы тәжірибелеріңізді мұқият зерттемекпіз. Өйткені біз де халық шаруашылығы жетістіктері көрмесін ұйымдастыруды жоспарлап отырмыз, – деді А.Лукашенко.
Сонымен қатар, Беларусь Президенті Нұрсұлтан Назарбаевтың тарихты зерттеуде әділеттілікті қалпына келтіруге жете көңіл бөлетінін атап өтті.
– Сіз бұрынғы лагерьдің орнында «АЛЖИР» музейін ашуға көп күш жұмсадыңыз. Бұл лагерьде бұрынғы Одақтың түкпір-түкпірінен айдалып келген адамдар қамалды. Оның ішінде Беларусиядан келген әйелдер де болды. Бүгін біз бірқатар хаттар мен тағдыры лагерьмен байланысты адамдардың іс қағаздарын ала келдік. Бұл – маңызды құжаттар, – деді А.Лукашенко.      
Кездесу соңында мемлекеттер басшылары екіжақты қатынастарды дамытудың өзекті мәселелерін де талқылады.

///
	Құттықтауларда Мемлекет басшысының жаңа, тәуелсіз Қазақстанды құруға, елдің экономикасын нығайтып, халықаралық беделін арттыруға қосқан зор үлесі атап көрсетіледі.

	Ресей Федерациясының Президенті Владимир Путин өз құттықтауында Нұрсұлтан Назарбаевтың еуразиялық кеңістіктегі интеграциялық  процестердің архитекторы болып саналатынын, бұған зор еңбегі сіңгенін атап өтеді. «Біздің арамызда қалыптасқан жеке ізгі қарым-қатынасымызды, Ресей мен Қазақстанның жан-жақты байланыстарын дәйектілікпен кеңейтуге тұрақты ықылас танытатыныңызды жоғары бағалаймын» деп жазады В.Путин.

	Қытай Халық Республикасының Төрағасы Ху Цзиньтаоның құттықтауында Қытай-Қазақстан қарым-қатынастарының табысты дамуын Қазақстан Президентінің жеке ықыласы мен зор ынта-жігерінен бөліп қарауға болмайтыны, мұны қытай жағы өте жоғары бағалайтыны айылады. КХР Төрағасы екі ел басшыларының жан-жақты стратегиялық серіктестікке арналған Қытай-Қазақстан қарым-қатынастарын жаңа деңгейге көтеруге әзір екенін атап көрсетеді.

	Біріккен Ұлттар Ұйымының Бас хатшысы Пан Ги Мун Президент Нұрсұлтан Назарбаевқа жылы лебізімен жолдаған құттықтауында Қазақстан Республикасының қазіргі жетістіктерін жоғары бағалап, біздің мемлекетіміз басшысының жан-жақты қызметінде табысқа жете беруіне тілектестік білдіреді.

	Түркия Президенті Абдуллаһ Гүл: «Сіздің көреген жетекшілігіңізбен Қазақстанның үлкен жетістіктерге жетуі және елдің халықаралық қауымдастықтағы беделінің артуы – біз үшін үлкен қуаныш. Қазақстанның жетістіктерін өз жетістіктеріміздей қабылдап, мақтан тұтамыз», – деп атап көрсетеді. Абдуллаһ Гүл Түркия мен Қазақстан арасындағы достық пен қарым-қатынастардың жалғасын табатынына күмәнданбайды.

	Беларусь Республикасының Президенті Александр Лукашенконың құттықтауында Н.Назарбаевтың Қазақстанды өркендету жолындағы жан-жақты қызметі, қажымас еңбегі аса жоғары бағалауға лайық екені атап көрсетіледі: «Қол жеткізген уағдаластықты жүзеге асыру екі мемлекет арасындағы стратегиялық серіктестікті ілгерілете түсуге, Кеден одағы мен Біртұтас экономикалық кеңістік аясындағы интеграциялық процестерді дамытуға ықпал ететініне сенімдімін».

	Әзербайжан Республикасының Президенті Ильхам Әлиев: «Бауырлас Қазақстанның табыстары, тәуелсіздігінің нығаюы, оның халықаралық аренадағы беделінің артуы және әлеуметтік-экономикалық жетістіктері – Сіздің мақсатты түрде және көрегендікпен жүргізген саясатыңыздың жемісі», – деп атап көрсетеді.

	Нұрсұлтан Назарбаевты және Қазақстан халқын Өзбекстан Республикасының Президенті Ислам Кәрімов құттықтады. «Сіздің сара басшылығыңызбен жүзеге асып келе жатқан түбегейлі өзгеріс пен  жаңғыртудың дәйекті саясаты,  ел экономикасын тұрақты және орнықты дамытуды қамтамасыз ететін қолайлы жүйе бүкіл әлемде мойындалды, – деп атап көрсетеді И.Кәрімов. – Бауырлас халықтарымыз арасындағы ғасырлардан тамыр тартатын достыққа, тату көршілікке, өзара түсіністікке арқа сүйейтін Өзбекстан қашанда Қазақстанның сенімді әрі орнықты тірегі бола білді және солай болып қала береді».

	Украина Президенті Виктор Янукович Нұрсұлтан Назарбаевтың Украина мен Қазақстанның ынтымақтастығын дамытуға қосқан үлесін жоғары бағалайды. «Қол жеткізген уағдаластықты іске асыруға бірлесе күш салуымыз  біздің мемлекеттеріміз халқының игілігі жолындағы бұдан да қомақты тәжірибелік нәтижелерге бастайтынына сенімдімін» деп атап көрсетеді В.Янукович өз құттықтауында.

	Қырғыз Республикасының Президенті Алмазбек Атамбаевтың құттықтауында Қырғызстан халқы Нұрсұлтан Назарбаевтың Қырғыз-Қазақстан бауырластық қарым-қатынастарын нығайтуға қосқан жеке үлесін жоғары бағалайтыны айтылады.

	Тәжікстан Республикасының Президенті Эмомали Рахмон Қазақстан көшбасшысының екі мемлекеттің сан ғасырлық достығы мен өзара тиімді ынтымақтастығын дамытуға және нығайтуға қосқан елеулі жеке үлесін атап көрсетеді.

	Түркіменстан Президенті Гурбангулы Бердімұхамедов Нұрсұлтан Назарбаевтың туған күніне орай, мықты денсаулық, өмірлік күш-қуат, бақыт және мемлекеттік жоғары билікте бауырлас Қазақстан халқын ілгерілетіп, өркендету жолындағы еңбегіне табыс тілейді.

	Армения Республикасының Президенті Серж Саргсян Нұрсұлтан Назарбаевқа амандық пен бақыт тілейді. Ал достас Қазақстан халқының бейбітшілікке бөленіп, өркендей түсуіне тілек білдіреді. «Сіздің мемлекеттік және саяси қызметтегі бай тәжірибеңіздің, мемлекет басшысы қызметіндегі  қажымас күш-жігеріңіздің арқасында Қазақстан бүгінде елді әлеуметтік-экономикалық ілгерілету ісінде талассыз табыстарға жетіп келеді», – деп жазады Армения Президенті.

	Грузия Президенті Михаил Саакашвили шын жүректен құттықтау жолдады. «Сіздердің жетістіктеріңіздің жарқын мысалы он төрт жылдығын мерекелеп отырған Астана қаласы болып саналады. Осыған орай Сізді де құттықтаймын, – дейді М.Саакашвили. – Грузия Сіздің грузин және қазақ халықтары арасындағы дәстүрлі достық байланыстарды жан-жақты дамытуға бағытталған жеке еңбегіңізді өте жоғары бағалайды».

	Грузия Президенті, сонымен қатар, Н.Назарбаевқа сыйлық ретінде Шота Руставелидің «Жолбарыс терісін жамылған батыр» поэмасының грузин және қазақ тілдеріндегі екі данасын жіберді.

	Израиль Мемлекетінің Президенті Шимон Перес өз құттықтауында Нұрсұлтан Назарбаевқа бақыт, мықты денсаулық, ұзақ ғұмыр тілей отырып, Израильге тағы да ресми сапармен келуін қалайтынын білдіреді.

	Словакия Республикасының Президенті Иван Гашпарович Нұрсұлтан Назарбаевты туған күнімен құттықтап, Словакия мен Қазақстан арасындағы қарым-қатынастардың әрі қарай жемісті дами беретініне сенім білдіреді.

	Қазақстан Президентіне арналған құттықтаулардың арасында дәстүр бойынша Ресей Федерациясынан жолданған хаттар мен жеделхаттар елеулі орын алып отыр.

	Оның ішінде РФ Мемлекеттік Думасының Төрағасы С.Е.Нарышкиннің, Мемлекеттік Думаның ТМД істері және отандастармен байланыс жөніндегі комитетінің төрағасы Л.З.Слуцкийдің, РЛДП фракциясының жетекшісі Владимир Жириновскийдің, Дума депутаты У.М.Умахановтың, РФ Федеральдық Жиынының Федерация Кеңесінің мүшесі В.Рушайлоның құттықтаулары бар.

	Сонымен қатар, құттықтаулар Еуразия экономикалық комиссиясы алқасының төрағасы В.Христенкодан, ТМД Атқару комитетінің төрағасы – Атқарушы хатшысы С.Лебедевтен, ТМД-ға қатысушы мемлекеттердің Парламентаралық  ассамблеясы кеңесінің Бас хатшысы А.Сергеевтен және оның орынбасары Х.Бакеновтен, ТМД Экономикалық сотының төрағасы Л.Э.Каменковадан, ЕурАзЭҚ соты төрағасының орынбасары М.Т.Әлімбековтен, РФ Сыртқы барлау қызметінің директоры Михаил Фрадковтан, Кәсіподақтардың жалпы конфедерациясының Бас хатшысы В.П.Щербаковтан, Мемлекетаралық авиация комитетінің төрайымы Т.Анодинадан келіп түсті.

	Ресей Олимпиялық комитетінің президенті А.Д.Жуков Н.Назарбаевтың Қазақстан спорты мен олимпиялық қозғалыстарды табысты дамытудағы ролін ерекше атап өткен. Мемлекетаралық «Мир» телерадиокомпаниясының  төрағасы Р.Батыршин Қазақстан Президентін телерадиокомпанияның алдағы уақытта да ТМД елдерінде және Қазақстанда болып жатқан оқиғалар мен өмір барысын шынайылықпен, кең көлемде жария ете беретініне сендіретінін айтады. ИТАР-ТАСС бас директоры В.Игнатенко ТАСС журналистерінің тату ұжымы атынан Қазақстан көшбасшысына журналист еңбегіне құрметпен қарайтыны үшін алғысын білдіреді.

	Н.Назарбаевтың Қазақстан тарихындағы, интеграциялық процестерді нығайтудағы ролі жөнінде Башқортостан Республикасының Президенті Р.Хамитов пен Ингушетия Республикасының басшысы Ю.Б.Евкуров ыстық ықыласпен лебіздерін  білдірген.

	Біздің Президентімізге Кемеров облысының губернаторы Амангелді Төлеев, Челябі облысының губернаторы М.В.Юревич, Астрахань облысының губернаторы А.А.Жилкин, Пенза облысының губернаторы В.К.Бочкарев, Саратов облысының губернаторы В.В.Радаев, Орынбор облысының губернаторы Ю.А.Берг, Калининград облысының губернаторы Н.Н.Цуканов, Омбы облысының губернаторы В.И.Назаров, сонымен қатар, Астрахань қаласының мэрі  М.Н.Столяров және Астрахань облысы Думасының төрағасы А.Б.Клыканов, П.А.Столыпин атындағы Поволжье басқару институтының директоры Д.Ф.Аяцков құттықтау жолдады.

	Ресей Федерациясындағы ірі кәсіпорындар, ұйымдар және банктер басшыларынан, ресейлік бизнес-элита өкілдерінен көптеген құттықтаулар келіп түсті. Олардың қатарында «Газпром» ААҚ басқарма төрағасы А.Б.Миллер, «Росатом» мемлекеттік корпорациясының директоры С.В.Кириенко, «Банк ВТБ» ААҚ басқарма төрағасы А.Л.Костин, «Российские железные дороги» ААҚ президенті В.И.Якунин, «РУСАЛ» Біріккен компаниясының бас директоры О.Дерипаска, «Мечел» ААҚ директорлар кеңесінің төрағасы И.В.Зюзин, Ресей Жинақ Банкінің басшысы Г.О.Греф, РФ Сауда-өнеркәсіп палатасының президенті С.Н.Катырин, «Интер РАО ЕЭС» басқарма төрағасы Б.Ю.Ковальчук, «КамАЗ» ААҚ бас директоры С.А.Когогин, МГК «ИТЕРА» директорлар кеңесінің төрағасы И.В.Макаров, «Руснефть» ААҚ президенті М.С.Гуцериев, Внешэкомбанк төрағасы В.А.Дмитриев бар.

	«Мен ешқашан Сіздің деңгейіңіздегі адамды жолықтырған емеспін, – деп атап көрсетеді біздің Мемлекет басшысына жолдаған құттықтауында Ресей Халық әртісі Владимир Винокур. – Мен армиядағыдай – қатардағы жауынгерліктен бастап, генералға дейінгідей өмірбаяны және тегі бар адамдарды жақсы көремін. Сіздің өміріңізде де – қарапайым да ұлы адамның өмірінде де дәл осылай болды».

	«Сіздің тамаша адами және кәсіби қасиеттеріңізге, өмірге құштарлығыңызға, шынайы көшбасшы және тәжірибелі басшы ретіндегі талантыңызға жан-жүрегіммен тәнтімін, – деп құттықтайды Н.Ә.Назарбаевты КСРО Халық әртісі И.Д.Кобзон. – Әрқашан бақыт пен амандық Сіздің өміріңіздің айнымас серігі болсын».

	РФ еңбек сіңірген әртісі Анита Цой Н.Назарбаевқа «бейбітшілік пен игілік, табыстар, ұлы Қазақстан мен оның қонақжай халқының өсіп-өркендеуін және одан әрі дами беруін тілейтінін білдірді.

	Біздің Мемлекетіміздің басшысын туған күнімен сондай-ақ ресейлік Г.С.Коваленко мен С.М.Вайншток та құттықтады.

	Украинадағы Днепродзержинск қаласының басшысы С.О.Сафроновтан да игі құттықтау келіп түсті: «Днепродзержинскіліктер Сізге шынайы бақыт тілейді.  Бұл мереке Сізге Қазақстан Республикасын одан әрі дамыту жоспарларын іске асыру үшін тамаша көңіл-күй, тың күш-қуат әкелсін, жаңаша ғажайып істер мен жетістіктер жылнамасын ашсын».

	Біздің Мемлекетіміздің басшысы Нұрсұлтан Назарбаевқа жеке және ұжымдық құттықтаулар лек-легімен Қазақстан Республикасының мемлекеттік органдарынан, қоғамдық ұйымдарынан, компаниялардан, кәсіпорындардан әлі де келіп жатыр.

	Өздерінің мыңдаған ұжымдастары атынан Президентті «Казцинк» ЖШС, «ENRC» компаниялар тобы, «Теңізшевройл» ЖШС басшылары құттықтады. Оларға Солтүстік Қазақстан облысынан Киров атындағы зауыты, ПЗТМ, ЗИКСТО, «Мұнаймаш» зауыты жұмысшылары, Шымкенттен «Казакей-НК» ЖШС және «Ел қамы» ҚҚ еңбеккерлері, талдықорғандық байланыс қызметкерлері, Ақмола облысындағы Щучинск қаласының ардагер-еңбеккерлері және т.б. қосылды. Өндіріс орындарының жұмысшылары өз Президенттеріне Қазақстанның индустриалды даму саясатын жүргізгені үшін, еңбек ұжымдарын үнемі қолдап отыратыны үшін алғыс білдіреді.

	Біздің Мемлекетіміздің басшысының қызметіне жоғары баға ҚР Парламенті Сенатының Халықаралық қатынастар, қорғаныс және қауіпсіздік комитетінің төрағасы И.Адырбековтің, Қазақстанның демократиялық «Ақ жол» партиясының төрағасы А.Перуашевтің, Қазақстанның Халық қаһарманы, ҚР Парламенті Сенатының депутаты М.Алтынбаевтың, ҚР Парламенті Мәжілісінің депутаты М.Ахмадиевтің, Қазақстан Кәсіподақтар федерациясының төрағасы С.Мұқашевтің, Еуразиялық даму банкінің басқарма төрағасы И.Финогеновтің құттықтауларында берілді.

	Солтүстік Қазақстанның аграрлық саладағы қызметкерлерінің атынан Президентті Қазақстанның Еңбек Ері  Г.И.Зенченко туған күнімен құттықтады.

	Қазақстандағы Орыс Православие  Шіркеуінің митрополиттік округының басшысы, астаналық және қазақстандық Митрополит Александр Нұрсұлтан Назарбаевқа «ұзақ және жаздай жарқын ғұмыр» тіледі. Сондай-ақ Президентке Орал епархиясы дінбасылығы және діндарлары атынан  Орал мен Гурьев Архиепископы Антоний құттықтау жолдады.

	Төл мәдениетіміз бен тілімізді дамыту жолындағы зор қамқорлығы үшін Мемлекет басшысына «Қазақ тілі» халықаралық қоғамы атынан Ө.Айтбайұлы, «Төле би» қоғамдық қоры атынан О.Ж.Масатбаев, Е.Ш.Тайлақов, халық жазушысы Мұзафар Әлімбаев, Қазақстанның еңбек сіңірген қайраткері А.Н.Ағыбаев алғыс білдірді. Солтүстік Қазақстан облысының этномәдени бірлестіктерінен келген жеделхатта Президенттің республикадағы этносаралық және конфессияаралық татулық пен келісімді нығайту жөніндегі саясатын мақұлдап, ықыластана қолдайтыны туралы айтылған.

	ҚР Президенті жанындағы ҚСЗИ директоры Б.Сұлтановтың,  Мәскеу мемлекеттік университетінің Қазақстан филиалының директоры А.В.Сидоровичтің, М.Х.Дулати атындағы Тараз мемлекеттік университетінің ректоры Ә.Ахметовтің, ҚР Мемлекеттік сыйлығының лауреаты, ҚР ҰҒА академигі А.Ғазалиевтің, Қарағанды мемлекеттік техникалық университеті ректорының міндетін атқарушы В.В.Егоровтың, Шымкент университетінің профессоры Н.Б.Өткелбаевтың, 1-санатты инженер-ұшқыш Нұрлан Ақмұқановтың құттықтауларында ғылым мен инновацияны дамытудағы президенттік бағытты қолдайтыны айтылып, алғыс білдірілген.

	Ел Президентіне мыңдаған соғыс және еңбек ардагерлері атынан өз құттықтауын Алматы ленинградтық-блокадашылар ұйымы жолдады. Оларға Доссор кентінен тыл еңбеккері, «Алтын алқа» төсбелгісінің иегері А.К.Нұрқасымова, Орал қаласының тұрғыны С.Иманғалиева да қосылады. Дж.Верди атындағы әлемдегі ең даңқты консерваторияда музыкалық білімін аяқтауға өзіне мүмкіндік бергені үшін қазақстандық дарынды қыз Мария Мудряк Ұлт көшбасшысына алғыс білдіреді және құттықтайды.

	Президент Нұрсұлтан Әбішұлы Назарбаевқа зор денсаулық, ұзақ өмір, таусылмас қуат және жаңа табыстар тілеген шынайы құттықтаулар еліміздің барлық аймақтарындағы, барлық түкпірлеріндегі қарапайым қазақстандықтардан келіп түсті.

	Әсіресе Астанадан – А.Сивкодан, Е.М.Бейсеновадан, Л.Загородневадан, Рогалевтер отбасынан және басқалардан, Алматыдан – М.Сағдиевтен, Е.Жүнісбековтен, А.Қалиевадан, Н.Оразымбетовтен, И.В.Мирсалиевадан, М.Шефузовтан, А.А.Гүлденнен және Б.Рамазановадан, т.б. көптеген құттықтаулар келді. Алматы облысының тұрғындары Е.Үсенов пен Н.Ермекбайұлы, Ақтөбе облысының тұрғыны Н.Клименко, қарағандылық С.Әубәкіров, теміртаулық В.С.Хомякова, көкшетаулық М.Н.Жанұзақов, қостанайлық М.В.Нещеретный, Шығыс Қазақстан облысының тұрғындары О.О.Кодашев және И.Купавцев, павлодарлықтар Касимов, М.Булочникова және Л.Н.Танькова, екібастұздық С.П.Куржей, Солтүстік Қазақстан облысының тұрғындары Б.С.Ахметова, Р.Гатамов, Т.Омаров, Д.Магазов, И.Турушева,  А.Әбілмәжінова, К.Құдабаева, С.А.Измайлов, семейлік Е.Тайлақов, Е.Болатұлы және Е.Оразалин, талдықорғандықтар М.К. Шөкежанов, М.Күлкібаев, Е.А.Кемелов, К.Е.Абдрахман, Софин, Майлыбаевтар, Жүнісовтер, Рахметовтер және Толамысовтар отбасы, тараздықтар Д.Жарылқасынов, С.К.Бейісов, Д.Өмірбайұлы және С.Сивко, текелілік Сұлтанғалиевтер отбасы, үштөбелік С.И.Югай және О.Кәрбозұлы, сарандық Чернобай, оралдықтар С.Иманғалиев, Т.Құбашев, А.Касмаль, шымкенттіктер Ж.И.Досжанов, А.Б.Оспанов, К.Ө.Әлмахан, Д.Адырбекұлы, Д.Ж.Қаштай, Б.Құлмұхамедов, К.Бөгенбай және А.Лесбаев, Оңтүстік Қазақстан облысының тұрғындары С.Әкімханұлы, Р.Ташев, П.Тұрманов пен Ж.Маханова және басқа көптеген адамдар жолдаған құттықтау хаттары мен жеделхаттар келіп түсті.

	Көптеген корреспонденциялармен таныса отырып, Мемлекет Басшысы Нұрсұлтан Әбішұлы Назарбаев өзін құттықтаған барлық мемлекет басшыларына, халықаралық және отандық ұйымдардың, қоғамдардың, қорлар мен компаниялардың өкілдеріне, еңбек ұжымдарына, қазақстандықтар мен шетелдік азаматтарға ықыласты және шынайы тілектері  үшін зор алғыс білдіреді.
///Қасым-Жомарт Тоқаевтың Қазақстан Президенті болып сайлануына орай құттықтау жеделхаттары келіп түсуде.
Сауд Арабиясының Королі Салман бен Абдель Әзиз Әл Сауд құттықтау хатында Қасым-Жомарт Тоқаевтың жұмысына табыс, Қазақстанға бақ-береке тіледі. 
Біріккен Араб Әмірліктерінің Президенті Халифа бен Заид Әл Нахаян да Мемлекет басшысына амандық және Қазақстанға бақ-береке тілейтінін жеткізді.
«Біздің халықтарымыз бен достас мемлекеттеріміздің игілігі үшін екіжақты қарым-қатынастардың одан әрі дами түсетініне сенім білдіремін», – делінген жеделхатта.
Бахрейн Королі Хамад ибн Иса Әл Халифа екі ел халықтары арасындағы өзара тиімді қатынастарды дамыту мақсатында көпқырлы ынтымақтастықты нығайту үшін бірлесіп жұмыс істеуге әзір екенін айтты.
Бүкіләлемдік ислам лигасының Бас хатшысы Мұхаммед бин Абдель Карим әл-Исса Қасым-Жомарт Тоқаевты осы ұйымға мүше барлық мұсылман елдерінің атынан құттықтады.
«Отаныңыздың және халықаралық қызметтердің игілігі, бейбітшілік пен келісімнің, өсіп-өркендеу жолындағы Сіздің жұмыстарыңызға толағай табыс тілеймін», – деп жазды Мұхаммед бин Абдель Карим әл-Исса.
Бруней сұлтаны Хассанал Болкиах та Қасым-Жомарт Тоқаевты Президент болып сайлануымен құттықтап, екі ел арасындағы екіжақты ынтымақтастықты, халықаралық ұйымдар аясындағы өзара іс-қимылдарды тереңдетуге дайын екенін жазды.
Түркі Парламенттік Ассамблеясының Бас хатшысы Алтынбек Мамаюсупов түркітілдес мемлекеттердің парламенттерінің өзара достық қатынастары мен ынтымақтастығының одан әрі дамуына сенім білдірді.
Сонымен қатар, Қасым-Жомарт Тоқаевтың атына Ислам Ынтымақтастық Ұйымының Бас хатшысы Юсеф бен Ахмад әл-Осеймин, БАӘ Вице-президенті, Премьер-Министрі, Дубай билеушісі Мұхаммед бен Рашид Әл Мактум, Сауд Арабиясының корольдігінің тақ мұрагері, Министрлер кеңесі төрағасының орынбасары, қорғаныс министрі Мұхаммед бен Салман Абдель Әзиз Әл Сауд, Абу Дабидің тақ мұрагері, БАӘ Қарулы Күштерінің Бас қолбасшысының орынбасары Мұхаммед бен Заид Әл Нахаян, БАӘ Вице-Премьері, Президент істері жөніндегі министрі Мансұр бен Заид Әл Нахаян, Түркі мәдениеті және мұрасы қорының Президенті Гюнай Эфендиева  құттықтауларын жолдады.
///
	

	Кеңеске Премьер-Министр Серік Ахметов, Президент Әкімшілігінің басшысы Кәрім Мәсімов және «Нұр Отан» ХДП төрағасының бірінші орынбасары Бақытжан Сағынтаев қатысты.

	Астанада ЭКСПО-2017 көрмесін ұйымдастыру мәселесі, өңірлерді дамыту, соның ішінде ауа-райының қолайсыздығынан зардап шеккен облыстардағы жағдайды тұрақтандыру жөнінде қабылданатын шаралар талқыланды.

	- ЭКСПО-2017 көрмесін өткізуге қазірден бастап дайындалу қажет. Мемлекеттік компания құрып, оның басшысын бекіту керек. Биыл біз жобалаудың барлық мәселесін аяқтап, құрылыс жұмыстарын бастауға тиіспіз. ЭКСПО-2017 көрмесін үшінші индустрияландыру революциясына өту орталығына айналдыру маңызды. Ол баламалы экономика, тиісті жоғары технологиялық материалдар жасау, жаңартылған энергия көздерін құру, мамандар даярлау және өзге мәселелерді қамтиды, - деді Нұрсұлтан Назарбаев.

	Мемлекет басшысы бүгінде елімізде өңірлерді дамыту мәселесіне де ерекше мән беріліп отырғанын атап өтті.

	- Қазір біз өңірлік билік органдарының өкілеттігін аттырудамыз – басқару жөнінде барлық жұмыс тікелей өңірлерге өтеді, сондықтан бізге облыстарды дамыту мәселелерімен одан әрі айналысу қажет. Осыған байланысты өңірлік даму министрлігін құру жөніндегі Үкіметтің ұсынысын қолдаймыз, - деді Нұрсұлтан Назарбаев.

	Сонымен қатар, Қазақстан Президенті қыстың қарлы болуына байланысты көктемгі су тасқынының алдын алуға дайындық жұмыстарын жүргізу және табиғи апаттар салдарларына жол бермеу жөнінде шаралар қабылдай отырып, барлық бөгеттер мен тоғандарға алдын ала тексеріс жүргізу қажеттігіне тоқталды.

	Кеңес қорытындысы бойынша Мемлекет басшысы еліміздің одан әрі тиімді дамуын қамтамасыз ету жөнінде бірқатар нақты тапсырмалар берді.       

///Кездесу барысында Вагит Алекперов Қасым-Жомарт Тоқаевқа компанияның Қазақстандағы жүзеге асырып жатқан жобалары туралы айтты. Олар мұнай-газ саласындағы өзара ықпалдастықтың келешегін талқылады.
Қазақстан Президенті еліміздің энергетика секторын дамыту ісіндегі «Лукойл» компаниясының үлесін жоғары бағалады.
– «Лукойл» – біздің стратегиялық инвестициялық серіктесіміз. Қазақстанның Тұңғыш Президенті – Елбасы Нұрсұлтан Назарбаев сіздің компаниямен арадағы ынтымақтастықты дамытуға ерекше мән берді. Біз ұзақ уақыттан бері бір-бірімізді білеміз. Сондықтан осы жемісті ынтымақтастықтың табысты болатыны сөзсіз деп ойлаймын, – деді Мемлекет басшысы.



///Қасым-Жомарт Тоқаев "Continental Logistics" ЖШС-ның көлік-логистика орталығына барып, 6 мың тоннадан астам азық-түлік тауарлары сақталған қойманы аралап көрді. Жалпы Нұр-Сұлтан қаласының аумағында көлемі 222 мың шаршы метр болатын 7 логистикалық кешен және 37 мың тонна азық-түлік өнімдерін сақтауға арналған 7 көкөніс қоймасы бар.

Президентке елорда мен өңірлерді азық-түлікпен қамтамасыз ету мәселесі жайында баяндалды. Сауда және интеграция министрі Бақыт Сұлтанов Мемлекет басшысына әлеуметтік маңызы бар азық-түлік тауарларының бағасын реттеу мақсатында қабылдаған шаралар туралы мәлімет берді. Ауыл шаруашылығы министрі Сапархан Омаров Қазақстан Президентіне көкөніс өнімдерін, бидай мен ұн жеткізу жайын баяндады. Нұр-Сұлтан қаласының әкімі Алтай Көлгінов Мемлекет басшысына елорданың қазіргі ахуалы жөнінде есеп берді.

Қасым-Жомарт Тоқаев Үкіметке облыстар мен қалалардың әкімдерімен бірлесіп, азық-түлік тауарлары бағасының қымбаттауына жол бермеуді, алып-сату фактілерінің алдын алуды, сондай-ақ, тұрақтандыру қорын толықтыруды тапсырды.

- Бұл - өте маңызды жұмыс. Халқымызды азық-түлікпен қамтамасыз ету мәселесі - басты міндет. Осы бағытта дұрыс жұмыс жүргізу керек, - деді Мемлекет басшысы.

Қасым-Жомарт Тоқаев қазіргідей Төтенше жағдай кезінде азық-түлік тауарларын тұрақты жеткізу бағытындағы жұмыстарды жүйелі жүргізуге ерекше мән берілетінін жеткізді.

Президенттің айтуынша, Орталық Азия мемлекеттерінің үкіметтері жәрдем сұраған жағдайда, Қазақстан аталған елдерге ынтымақтастықтың белгісі ретінде тиісті көмек көрсетуге әзір.

- Орталық Азиядағы көршілес мемлекеттерге гуманитарлық көмек көрсетуге дайынбыз. Қазақстан - аймақтағы көшбасшы ел. Сондықтан осындай қиын-қыстау кезеңде көмекке зәру елдерге қол ұшын созу міндетіміз, - деді Қасым-Жомарт Тоқаев.













///
	

	Кеңеске Президент Әкімшілігінің Басшысы К.Мәсімов, Ұлттық Банк төрағасы Г.Марченко, Премьер-Министрдің орынбасары Қ.Келімбетов және Президент Әкімшілігі Басшысының орынбасары Б.Сұлтанов қатысты.

	- Ұлттық Банктің қызметі туралы дәстүрлі жылдық есепті қарай келе, біз бүгінде ел дамуының барлық макроэкономикалық көрсеткіштері қалыпты мөлшерде екенін көріп отырмыз. Әлемде қаржылық тұрақсыздық орын алып отырғанда, экономика өсімі 6 пайыз болғанын орнықты көрсеткіш деп санауға болады. Инфляция белгіленген шектен асқан жоқ, ұлттық валюта бағамы тұрақты деңгейде, ал экономиканы кредиттеу және банктерді капиталдандыру артуда, - деді Мемлекет басшысы.

	Сонымен қатар, Нұрсұлтан Назарбаев осыған қарамастан тиісті шешімдер қабылдауды қажет ететін бірқатар мәселелер бар екенін атап өтті.

	- Экономиканың тұрақты өсімі маңызды міндет болып қала береді. Үкімет пен Ұлттық Банк экономиканың өсу қарқыны төмендемеуі үшін жұмыс істеуі қажет және бұл үшін үйлестірілген ұсыныстар енгізу керек. Бұған қоса, біздің алдымызда зейнетақы жүйесін жетілдіру, атап айтқанда, бірыңғай зейнетақы қорын құру мәселесі тұр, - деді Қазақстан Президенті.

	Г.Марченко 2012 жылдың қорытындысы жалпы оңды болғанын айтты.

	- Мысалы, егер банк секторындағы көрсеткіштер туралы айтсақ, онда банктер кредиті 13 пайызға артты, екі жылда олардың жалпы өсімі 29 пайызды құрады, ол уақытта Еуропада кредиттер деңгейі өскен жоқ, АҚШ-та ол 10 пайызға, Ұлыбританияда 5 пайызға төмендеді. Сондай-ақ, халықтың салымы 23,8 пайызға, сақтандыру сыйақысы 20,5 пайызға артты, зейнетақы қорларының активтері 20,2 пайызға ұлғайды, - деп мәлімдеді Ұлттық Банк төрағасы.           

	Кеңес барысында Г.Марченко Мемлекет басшысына Ұлттық Банктің баға тұрақтылығын қамтамсыз ету жөніндегі қызметі, қаржы-кредит саясатының жаңа трансмиссиялық тетіктері мен оның әдіс-тәсілдерін одан әрі жетілдіру,  халықаралық активтерді әртараптандыру туралы баяндады, сондай-ақ екінші деңгейдегі банктердің сыртқы қарызы мәселелері жөнінде әңгімеледі.

	Қазақстан Президенті есепті қарау қорытындысы бойынша инфляцияны болжанған деңгейде ұстап тұру және қаржы секторын одан әрі дамыту қажеттігі туралы нақты нұсқау берді. Сондай-ақ, Мемлекет басшысы Үкіметпен бірлесіп, бірыңғай оператор арқылы төлем карточкалары қызметін көрсетудің  орталықтандырылған жүйесін құру жөнінде ұсыныстар әзірлеу және Қазақстанның мүддесі тұрғысынан  Бірыңғай экономикалық кеңістікті қалыптастыру жөніндегі жұмысты күшейтуді тапсырды. 

///Жеделхатта Кабул қаласындағы террорлық акт салдарынан көптеген адамдардың қаза болып, зардап шеккені туралы хабарды Мемлекет басшысының зор күйзеліспен қабылдағаны айтылған. 
«Қазақстан халқының және жеке өзімнің атымнан Сізге, сондай-ақ қаза болғандардың отбасылары мен жақындарына көңіл айтып, орны толмас қайғыға ортақтастығымды білдіремін. Зардап шеккендердің тезірек сауығып кетуіне тілектеспін.
Елдеріміздің бейбіт өмірі мен қауіпсіздігін қамтамасыз ету үшін қазіргі заманғы қауіп-қатерлерге қарсы күресте Ауғанстанмен ынтымақтастықты жалғастыруға Қазақстан әрқашан дайын екенін атап өтемін», – делінген жеделхатта.
///
	 

	Даниал Кенжетайұлы Ахметов Шығыс Қазақстан облысының әкімі болып тағайындалсын.

	 

	 

	Қазақстан Республикасының

	                Президенті                                                                                                 Н.Назарбаев

	 

	 

	Астана, Ақорда, 2014 жылғы  11 қараша

	      №  950
///Әңгіме барысында Қазақстан Президенті елдің индустриялық-инновациялық дамуының мән-маңызы, мемлекеттің экономикадағы рөліне қатысты сауалдарға жауап берді.
Нұрсұлтан Назарбаев сондай-ақ Еуразиялық экономикалық одақ елдері ынтымақтастығының келешегі, ЕАЭО-ның басқа да мемлекетаралық экономикалық бірлестіктермен және жекелеген елдермен өзара іс-қимылының ықтимал перспективалары туралы айтты.
Мемлекет басшысы Қазақстан елордасының ребрендингі, республикада жастардың білім деңгейін арттыру, білім беру үрдісіндегі үштілділіктің маңыздылығы жөніндегі мәселелерге тоқталды.
Бұдан бөлек, Қазақстан Президенті Орталық Азиядағы терроризм мен экстремизмді болдырмауға қатысты ҰҚШҰ-ға мүше елдердің ортақ ұстанымының өзектілігін атап өтті.
Сұхбат соңында Нұрсұлтан Назарбаев «Россия 24» телеарнасына шығармашылық табыс, ал көршілес елдер азаматтарына зор денсаулық пен бақ-береке тіледі.



/// 
Елбасы, партия төрағасы «Үгіт-насихат жұмыстары және логистика тобының», «Ұйымдастыру жұмыстары тобының» және «Ақпараттық-сараптамалық топтың» қызметімен танысты.
Сондай-ақ Қазақстан Президенті өңірлік штабтар басшыларымен және мүшелерімен бейнеконференция режімінде кеңес өткізіп, барлық облыстық штабтардың үгіт-насихат науқанына дайындығы туралы есептерін тыңдады.
Нұрсұлтан Назарбаев бұл жолғы электоралдық кезең Парламент Мәжілісімен қатар барлық деңгейдегі мәслихаттар сайлауының өткізілетіндігімен ерекшеленетінін айтты.
– Ертеңгі күннен сайлау алдындағы үгіт-насихат басталады. «Нұр Отан» партиясының XVII съезінен кейін бүкіл елде елеулі жұмыстар атқарылды. Қажетті үгіт-насихаттық өнімдер даярланды, Республикалық және өңірлік штабтар құрылды, партияның кандидаттары сайлау алдындағы науқанға дайын. Партиялық тізімге экономика салаларында, мәдениет пен қоғамның әлеуметтік өмірінде жұмыс тәжірибесі бар, алуан түрлі кәсіптің мамандары кірді. Бұл халық мұқтаждықтарын шешетін кандидаттардың құрамы сапалы екенін көрсетеді. Біздің партия сайлаушылардың дауысын иелену үшін сайлау алдында ашық әрі әділ күрес жүргізуге ниетті екеніне сенімдімін. Тұрақты диалог жүргізіп, азаматтарымыздың сауалдарына дереу үн қату керек. Біздің жұмысымыздағы негізгісі осы, – деді Қазақстан. Президенті.
Мемлекет басшысы кез келген саяси партия үшін сайлау шешуші сәт екенін атап өтті.
– Сайлау қорытындысы бойынша партияны ғана емес, оның мақсаттары мен бағдарламаларын қолдау деңгейі де анықталады. Электоралдық науқан ұйымдастырушылық және кадрлық әлеуетті, саяси және практикалық мүмкіндіктерді жаңа қырынан ашуға мүмкіндік береді. Сайлау науқандары партия кадрларын нығайтады және жаңартады, оны жаңа белсенділермен, жақтастармен толықтырады, болашақта ел басшылығына араласатын талантты саясаткерлерді танытады. Әрбір сайлау – партия құрылысындағы жаңа баспалдақ, – деді Нұрсұлтан Назарбаев.
Қазақстан Президенті алдағы үгіт-насихат науқанының негізгі аспектілеріне тоқталды.
Атап айтқанда, Елбасы «Нұр Отан» бүгінде дағдарысқа қарсы тұрақтандырушы партия болып саналатынына назар аударды.
– Өзіміздің саяси, заң шығарушылық бай тәжірибемізді, кадрлық әлеуетімізді біз жаһандық дағдарыстың ықпалына қарсы тиімді іс-қимыл жасауға бағыттаймыз. Менің таяуда өткен Үкімет отырысында дағдарысқа қарсы күрес жөнінде берген тапсырмаларымның маңыздылығын барлық қазақстандықтарға түсіндіруге айрықша ден қою қажет, – деді Мемлекет басшысы.  
Қазақстан Президенті партияның негізгі міндеті Ұлт жоспарын тиімді орындау, «Қазақстан-2050» стратегиясының басты мақсатына қол жеткізу, сондай-ақ «Нұрлы жол» мемлекеттік бағдарламасын жүзеге асыру болып табылатынын айтты.
– Түптеп келгенде, осының бәрі әрбір азаматымыз үшін жағдай жасайды. Осының бәрі әрбір қазақстандық лайықты жұмыспен қамтылып, жоғары кәсіби біліктілікке ие болуы үшін жасалуда, – деді Нұрсұлтан Назарбаев.
Мемлекет басшысы сайлау штабтары қарапайым азаматтардың мұң-мұқтажына айрықша көңіл бөлгені жөн екенін айтты.
– Электоралдық кезеңде қоғамдық қабылдаулардың жұмыстарын жандандыру маңызды. Депутаттыққа кандидаттар күнделікті тәртіп бойынша азаматтарды қабылдауы тиіс. Сенімді тұлғалар белсенді жұмыс істеуі керек. Жұрттардың барлық сауалдарына жедел әрі нақтылы үн қатып, мәселелерін шешуге көмектесу қажет, – деді Қазақстан Президенті.
Нұрсұлтан Назарбаев азаматтық татулық, құқық тәртібі, заңға бағынушылық «Нұр Отан» партиясы қоғамда орнықтыруға ұмтылып отырған басты негіздер екеніне назар аударды.
– Бірлік, тұрақтылық, жасампаздық – біздің барша қазақстандықтарға тастайтын басты партиялық ұранымыз, – деді Мемлекет басшысы.
Қазақстан Президенті әлемдік ахуалдың ширығуы жағдайында біздің ел теңгерімді сыртық саясат жүргізіп, жаһандық диалогты ілгерілетіп, сенімді қалпына келтіруге шақыратынын айтты.
– Біздің сыртқы саяси бағдарымыз – Қазақстанмен өзара іс-қимылға мүдделі барлық мемлекеттермен тиімді ынтымақтастық орнату. Біздің шекарамыз әрқашан достық пен тату көршіліктің шекарасы, ал бүкіл Орталық Азия өңірі тұрақты әрі қауіпсіз болып қалуы тиіс. Біз үлкен Еуразияны сенімнің, ынтымақтастықтың, тығыз экономикалық байланыстардың, ортақ қауіпсіз кеңістіктің құрлығы ретінде қалыптастыру  жағындамыз, – деді Нұрсұлтан Назарбаев.
Мемлекет басшысы жаңа сайлауалды бағдарламаның ережелері Қазақстанды жаңа жаһандық нақты ахуал жағдайында табысты дамыту жөніндегі прагматикалық міндеттерді қамтитынын айтты.
– Жаңа жағдайларға бейімделу қажет. Шикізат бағасының көтерілуін күтпей, күн сайын қажырлы еңбектену керек. Әлемде пайдалы қазбаларсыз да өмір сүріп жатқан дамыған елдердің мысалы көп, – деді Қазақстан Президенті.
 
Нұрсұлтан Назарбаев «Нұр Отанның» барлық азаматтарға түсінікті сайлауалды науқанын жүргізуі керектігін айтты.
– Шерулету пен жасандылықтың қажеті жоқ. Әрине, бұқаралық үгіт шаралары маңызды, бірақ бастысы бұл емес. Әрбір адамға сөзіміз жету, жұмысымыздың мәнін БАҚ пен белсенділер арқылы түсіндіру маңыздырақ. Дабыра ұрандатулар аз, нақты істер көп болуға тиіс. Бұл үшін партиялықтар қоғамның барлық топтарының – ауыл мен қала тұрғындарының, кәсіпкерлер мен зиялы қауымның мұң-мұқтажын білуі және ескеруі керек. Электоралдық кезеңді азаматтарымызды топтастыруға, қоғамдағы тұрақтылық пен бірлікті одан әрі нығайтуға қолдану қажет, – деді Мемлекет басшысы.
Қазақстан Президенті барлық партия ұйымдары мен сайлау штабтары қолданыстағы сайлау заңнамасын және еліміздің Конституциясын қатаң сақтаудың үлгісі бола білуге тиіс екеніне назар аударды.
– Бүгінде сайлауға қатысатын барлық саяси партиялар үшін абсолюттік тең құқық қамтамасыз етілген. Инвестиция және даму жөніндегі  министрлік Орталық сайлау комиссиясымен бірлесіп, барлық саяси партиялар үшін бұқаралық ақпарат құралдарына теңдей қол жеткізу мүмкіндігін қамтамасыз етуі керек. Алдағы сайлау халықаралық қоғамдастықтың зор қызығушылығын тудырып отыр. Біз барлық шетелдік байқаушылар,  халықаралық қоғамдық бірлестіктер үшін ашықпыз және оларға қажетті барлық жағдайды жасаймыз, – деп атап өтті Нұрсұлтан Назарбаев.
Мемлекет басшысы Бас прокуратураға қазіргі электоральдық цикл барысында заңдылықтың қатаң сақталуын қадағалау, ондай жайттар байқалған жағдайда жедел шаралар қабылдау тапсырылғанын айтты.
Нұрсұлтан Назарбаев алдағы Мәжіліс және мәслихаттар сайлауының елеулі тарихи оқиға жылында – Қазақстан тәуелсіздігінің 25 жылдығында өткелі отырғанына тоқталды.
– Осы уақыт ішінде біз бүкіл әлемге танымал табысты мемлекет құрып үлгердік. Менің есіме БҰҰ-ның бұрынғы Бас хатшысы  К.Аннанның сөзі түсіп отыр, ол елімізде болғанда Қазақстанды біз әлем картасына орналастырғанымызды айтып еді. Шыныда да солай. Тәуелсіздіктің бастапқы ширек ғасыры халқымыз үшін қиын шешімдер мен сынақтар жылдары болды. Біз бірнеше дағдарысты табысты еңсердік, – деді Қазақстан Президенті.
Мемлекет басшысы «Нұр Отанның» 17 жылдан бері үкіметті құрап, халықты соңынан ертіп келе жатқан және парламентте көпшілік орынға ие партия екенін еске салды.
– «Нұр Отанмен» бірге Қазақстан көп нәрсеге қол жеткізді. Біздің партия – бүгін не істеу керек екендігін білетін саяси күш. Бір кезде Конфуций: «Халықты басқарғың келсе – оның соңына ер» деген. Біз осы жылдардың бәрінде нақ солай істедік. Біздің терең ойластырылған стратегия және жоспарларымыз бар, біз еліміз тек алға басу үшін қоғамды ұйыстырып, Қазақстанды дамыту мақсатын көздеп отырмыз. Біздің барлық партиялық штабтарымыз орталықта да, жергілікті өңірлерде де қарқынды сайлауалды жұмысын жүргізеді деп сенемін. Бұл үшін ресурстар, кадрлар, миллиондаған жақтаушыларымыздың қолдауы – қажеттінің бәрі бар, – деді Нұрсұлтан Назарбаев.
Сондай-ақ Қазақстан Президенті біздің ел астында Қазақстанның көпұлтты халқы тұратын және баршаның тең құқығы қамтамасыз етілген алып шаңыраққа айналғанын айтты.
– Бұл қағидаттар біздің Конституциямызда және заңдарда көрініс тапқан,  «Нұр Отан» партиясы олардың қатаң сақталуына қол жеткізуі тиіс. Қандайда бір этностың құқығы бұзылуына жол беруге болмайды. Адамзаттың бүкіл тарихында өзінің өзгелерден артықшылығын айтқан бірде-бір ұлт табысқа жеткен емес. Тәуелсіздік тарихы бізді бірлікке, еңбексүйгіштікке, тұтастыққа үйретті, – деді Мемлекет басшысы.
Нұрсұлтан Назарбаев қазақстандықтардың қазіргі жас буынының үлесіне тәуелсіз жаңа мемлекетті құру миссиясы тигенін атап өтті. 
– Біз керемет елде және керемет кезеңде өмір сүріп отырмыз. Дәл осы жылдар тарихқа кіреді және бұл кезең туралы кітаптар жазылатын болады, біздің міндетіміз – Қазақстанды өзімі және ұрпақтарымыз үшін шаттыққа толы шаңыраққа айналдыру, – деді Мемлекет басшысы.
Сондай-ақ Қазақстан Президенті бұқаралық ақпарат құралдары өкілдеріне сөз арнап, олар барлық кем-кетікті жариялап-көрсету арқылы мемлекетті нығайту ісіне өз үлесін қосуы тиістігін айтты.
– Нағыз патриот – өз елін мақтайтын адам емес, қайта кемшіліктерді көріп, ұнамсыз тұстарды жөндеуге ықпал ететін адам. Сайлау жалпыхалықтық іс болып саналады. Біз дағдарыстан мемлекетіміздегі бірлік пен тұрақтылық арқасында өтіп шыға аламыз, – деді Нұрсұлтан Назарбаев.
Соңында Мемлекет басшысы қазақстандықтарды жұмылып, алдағы сайлауда дауыс беру арқылы азаматтық борыштарын атқаруға шақырды.
Сайлауалды штаб жетекшісі А.Мырзахметов Қазақстан Президентіне электоральдық науқан міндеттерін жүзеге асыру үшін сайлауалды штабтар жүйесі құрылғанын баяндады, оған Республикалық сайлауалды штабы, сондай-ақ 16 өңірлік және облыстардағы, Астана мен Алматы қалаларындағы 208 аумақтық штабтар кіреді.
Кеңес барысында сондай-ақ Қазақ ұлттық өнер университетінің ректоры А.Мұсақожаева, «Атамекен» ұлттық кәсіпкерлер палатасы басқармасы төрағасының орынбасары Н.Әлтаев, «Коммерциялық телевизиялық канал» АҚ-ның төл хабарларын тарату жөніндегі директоры А.Платонов сөз сөйледі. 




///
	

	Кеңеске Премьер-Министр Серік Ахметов, Президент Әкімшілігінің басшысы Кәрім Мәсімов және «Нұр Отан» ХДП төрағасының бірінші орынбасары Бақытжан Сағынтаев қатысты.

	Астанада ЭКСПО-2017 көрмесін ұйымдастыру мәселесі, өңірлерді дамыту, соның ішінде ауа-райының қолайсыздығынан зардап шеккен облыстардағы жағдайды тұрақтандыру жөнінде қабылданатын шаралар талқыланды.

	- ЭКСПО-2017 көрмесін өткізуге қазірден бастап дайындалу қажет. Мемлекеттік компания құрып, оның басшысын бекіту керек. Биыл біз жобалаудың барлық мәселесін аяқтап, құрылыс жұмыстарын бастауға тиіспіз. ЭКСПО-2017 көрмесін үшінші индустрияландыру революциясына өту орталығына айналдыру маңызды. Ол баламалы экономика, тиісті жоғары технологиялық материалдар жасау, жаңартылған энергия көздерін құру, мамандар даярлау және өзге мәселелерді қамтиды, - деді Нұрсұлтан Назарбаев.

	Мемлекет басшысы бүгінде елімізде өңірлерді дамыту мәселесіне де ерекше мән беріліп отырғанын атап өтті.

	- Қазір біз өңірлік билік органдарының өкілеттігін аттырудамыз – басқару жөнінде барлық жұмыс тікелей өңірлерге өтеді, сондықтан бізге облыстарды дамыту мәселелерімен одан әрі айналысу қажет. Осыған байланысты өңірлік даму министрлігін құру жөніндегі Үкіметтің ұсынысын қолдаймыз, - деді Нұрсұлтан Назарбаев.

	Сонымен қатар, Қазақстан Президенті қыстың қарлы болуына байланысты көктемгі су тасқынының алдын алуға дайындық жұмыстарын жүргізу және табиғи апаттар салдарларына жол бермеу жөнінде шаралар қабылдай отырып, барлық бөгеттер мен тоғандарға алдын ала тексеріс жүргізу қажеттігіне тоқталды.

	Кеңес қорытындысы бойынша Мемлекет басшысы еліміздің одан әрі тиімді дамуын қамтамасыз ету жөнінде бірқатар нақты тапсырмалар берді.       

///Екіжақты кездесу барысында Қазақстан мен Дүниежүзілік банк арасындағы ынтымақтастықтың өзекті мәселелері талқыланды. Бүгінде біздің елде осы банктің қолдауымен жалпы құны 8,1 миллиард доллар көлеміндегі 46 жоба іске асты.
Гүлшара Әбдіқалықова биыл Қазақстан мен Дүниежүзілік банк арасындағы ынтымақтастыққа 25 жыл толып отырғанын атап өтті. Банк ширек ғасырда еліміздегі жекеменшік секторды дамытуға, құрылымдық реформалар жүргізуге және инфрақұрылымды жақсартуға өзіндік үлес қосты.
Мемлекеттік хатшы Қазақстан 2050 жылға қарай озық дамыған 30 елдің қатарына қосылуды мақсат етіп отырғанын айтты. Елбасы Н.Назарбаевтың «Қазақстанның үшінші жаңғыруы: жаһандық бәсекеге қабілеттілік» атты халыққа жолдауында экономикалық өсімнің жаңа моделін қалыптастыру міндеті қойылды.
Гүлшара Әбдіқалықова 2017 жылы Қазақстан Дүниежүзілік банктің «Бизнес жүргізу жеңілдігі» рейтингінде 190 елдің арасында 51-орыннан 35-орынға көтерілгенін атап өтті. «Тәуелсіздік жылдарында елімізге келген шетелдік тікелей инвестицияның жалпы көлемі шамамен 280 миллиард доллар болды», – деді Мемлекеттік хатшы.
Тараптар екіжақты ынтымақтастықты дамытудың қазіргі қарқынына қанағаттанатынын жеткізді.
Кездесу соңында Гүлшара Әбдіқалықова А.Браунға амандық тілеп, банкке мүше елдердің орнықты экономикалық өсімін қамтамасыз етуде табысқа жетуіне ниеттестігін білдірді.
///
	 

	Кездесуде Елбасы Қазақстан халқына Жолдауында жария етілген жаңа экономикалық бағдарламаны жүзеге асыруға бүкіл өңірлер қатысуы қажеттігін айтты.

	Нұрсұлтан Назарбаев алға қойылған барлық міндеттерді жүзеге асыру үшін облыс әкімдерінің бар мүмкіндіктерін тиімді пайдалануы керектігіне назар аударды.

	Сондай-ақ әкімдер Президентке өздері басқарып отырған өңірлердің әлеуметтік-экономикалық дамуы мен негізгі мемлекеттік бағдарламалардың жүзеге асырылу барысы туралы баяндады. 


///Режеп Тайип Ердоған Нұрсұлтан Назарбаевты Құрбан айт мерекесімен құттықтады, оған зор денсаулық пен табыс тілеп, Қазақстан халқының өсіп-өркендеуіне ниеттестік білдірді.
Мемлекеттер басшылары әңгіме барысында екіжақты ынтымақтастықтың жағдайы мен перспективаларына, сондай-ақ Түркия Республикасы Президентінің Астанаға биылғы 9 қыркүйектегі ресми сапарына қатысты мәселелерді талқылады.
Сонымен қатар, екі ел көшбасшылары биылғы 10-11 қыркүйекте Астанада Ислам ынтымақтастығы ұйымының ғылым және технологиялар жөніндегі бірінші саммитін өткізу мәселелері туралы пікір алмасты.
Президенттер Қазақстан-Түркия қарым-қатынастарын кең ауқымды бағыттар бойынша одан әрі нығайту үшін сындарлы диалогты жалғастыруға уағдаласты.
Телефон арқылы сөйлесуге Түркия жағы бастамашы болды.
///
	

	Отырысты ашқан Мемлекет  басшысы «Назарбаев Университеті» мен «Назарбаев Зияткерлік мектебі» жобалары бойынша көп жұмыс жүргізілгенін атап өтті.

	- Біз келешекте әлемнің ең дамыған 30 елінің қатарына кіру міндетін алға қойдық. Сондай-ақ, біз индустриялық-инновациялық даму бағдарламасын іске асыруды жоспарлап отырмыз. Бұл міндеттердің орындалуы білім, ғылыммен және кадрлар даярлау ісімен тығыз байланысты, - деді Қазақстан Президенті.       

	Нұрсұлтан Назарбаев Қазақстанның XXI ғасырдағы дамуы білім беру деңгейін арттыруға тікелей байланысты болатынына тоқталды.

	- Біздің университет аз уақытта зор беделге ие болды. Бүгінде бұл оқу орны әлемнің жетекші университеттерімен қатар тұр. Біз халықаралық стандарттарға сәйкес келетін мамандарды даярлайтын боламыз. Біз үшін әлемдік экономикалық және ғылым-білім бәсекелестігіне дайын болу маңызды деп санаймын, - деп атап өтті Мемлекет басшысы.       

	Нұрсұлтан Назарбаев отырысқа ұсынылған құжаттардың қабылдануымен Университетте әлемдік стандарттарға жауап беретін құрылым жұмыс істей бастайтынын атап өтті. 

	- Қазірден бастап негізгі академиялық және атқарушылық функциялар бірыңғай органға біріктіріледі. Ректор, Академиялық және Ғылыми кеңестер тек академиялық бағытпен шектелмей, университет қызметіне белсене қатысатын болады. Консультативтік-кеңес беруші Академиялық және Ғылыми кеңестерге дербес органдар өкілеттігі беріледі, - деді Мемлекет басшысы.

	Қазақстан Президенті Университет классикалық академиялық басқару жүйесіне көшуді аяқтағанын атап көрсетті.

	Нұрсұлтан Назарбаев, сондай-ақ, Университеттің өзекті бір міндеті инновациялық кластер құру екеніне тоқталды.

	- Ол зияткерлік-инновациялық даму міндетін шеше отырып, экономиканың сұранысын қамтамасыз етуге бағытталған. Университетке ірі ұлттық және халықаралық компанияларды кластер қалыптастыруға тарту жұмысын жандандыруды тапсырамын. Бұған өзінің ғылыми-зерттеу бөлімшелерін орналастыру жағынан «Самұрық-Қазына» қоры алғашқы бастамашы болуға тиіс. Үкімет инновациялық кластер инфрақұрылымдарын құру үшін қаражат көздерін қарастыруы керек. Кластер қызметінің бақылануы мен ашықтығын қамтамасыз ету үшін Университетке Бақылау кеңесін құруды тапсырамын. Кеңес құрамына бизнестің, оның ішінде өнеркәсіп секторының өкілдерін қосуды ұсынамын. Кластер аумағын арнайы аймақ деп жариялап, оның орналасқан жерін Университет меншігіне беру керек, - деді Қазақстан Президенті.

	Мемлекет басшысы биыл Университетке барлық ұйымдастыру мәселелерін шешіп, Ұлттық медициналық холдинг құрамындағы Ұлттық онкологиялық орталықтың құрылысына кірісу қажеттігін атап өтті. 

	Нұрсұлтан Назарбаев биыл Университетке «Бурабай» шипажай-сауықтыру аумағында экологиялық зертхана салуға кірісу қажеттігін де атап көрсетті. Оның міндеті – су, жел және күн энергиясының әлеуетін болжау, климаттық мониторинг, судың тиімді пайдаланылуы, су тазарту технологиясын зерттеу, су теңгерімі динамикасын тексеру және болжау. Мұның бәрі «жасыл экономика» саласындағы зерттеулерге лайықталған.

	Нұрсұлтан Назарбаев Университет құрылымында Тау-кен ісі мектебі мен Инженерлік мектептің болуының маңыздылығын еске салды. 

	- Кен өндіру салалары экономикамыздың  локомотиві болып қала береді. Біз бұл бағыттағы зерттеулерді дамытуға мүдделіміз. Мен әлемдегі тау-кен ісі саласы бойынша жетекші болып отырған Колорада мектебінің бізбен жұмыс істеуге келіскеніне қуаныштымын. Менің ойымша, таяу жылдарда Университетке Жер туралы ғылымдар орталығын ашу ісін аяқтау керек,  ол геология ғылымын халықаралық деңгейде дамыта түсер еді. Бұл жұмысты созуға болмайды, - деді Қазақстан Президенті.

	Мемлекет басшысы Гуманитарлық және әлеуметтік ғылымдар мектебі елеулі жұмыстар жүргізіп отырғанына тоқталды. Ал Қазақстанның көпэностық және көпконфессиялық жағдайында бұл зерттеулер ерекше маңызды, - деді Қазақстан Президенті.

	- Мен Мектептің мемлекеттік тілді оқытудың жаңа әдістемесін әзірлеу жөніндегі қызметін қолдаймын. Үкімет оны Университеттен тыс жерлерде енгізуі керек. Бізге мемлекеттік тілді қазақстандықтардың мейлінше көбірек меңгергені маңызды. Экономика, құқық, дін, тілдер тарихы және қоғамдық өмірдің басқа да салаларының өзекті мәселелері жөніндегі зерттеулер зор қызығушылық оятады. Университет жанынан Әлеуметтік-экономикалық және гуманитарлық зерттеулер орталығын құру қажет деп санаймын. Ол Гуманитарлық мектепке жақсылап көмегін тигізіп, оның профессорларының ғылыми зерттеулерінің орнына айналар еді. Қазіргі алмағайып әлемде бұл зерттеулердің барған сайын мәні арта түседі. Ал Қазақстанның көп этностық және көпконфессиялық жағдайында бұл зерттеулер ерекше маңызды – деді Қазақстан Президенті.

	Нұрсұлтан Назарбаев біздің еліміз шетелдік үздік мамандарды шақыру арқылы білім саласында зор қадаммен алға шыққанын атап өтті.

	- Сонымен қатар, Университет біздің азаматтарымыз, әсіресе, «Болашақ» стипендиясымен оқыған түлектер үшін ірі жұмыс беруші болып саналады. Сондықтан Университетке зияткерлік және ғылыми орталық қалыптастыра отырып, осы оқу орында қызмет істейтін қазақстандық кадрлардың әлеуетін дамыту жөнінде нақты жоспарлар әзірлеуді тапсырамын, - деді Мемлекет басшысы.

	Қазақстан Президенті Зияткерлік мектептерді дамыту барысында ауқымды жұмыстар атқарылғанын атап өтті.

	- Алдағы бір жарым жылда Қазақстанның барлық өңірінде осы мектептердің жүйесін құруды аяқтау қажет. Осы жылдың тоғызыншы сәуірінде Астанадағы зияткерлік мектептің  оныншы және он бірінші сыныптар бағдарламасы халықаралық бакалавриат бойынша авторландырылды. Бұл Астанадағы жоғары сыныптағы оқу үрдісі оқытудың талаптарына сай келеді және әлемнің жетекші университеттері тарапынан мойындалады деген сөз. Жетінші-оныншы сынып бағдарламаларын авторландыруды жалғастыру қажет. Сондай-ақ, халықаралық ұйымдардан акредиттеуден өтіп, түлектердің Зияткерлік мектептерді бітіргендігі жөніндегі құжатты халықаралық деңгейде мойындату керек, - деді Нұрсұлтан Назарбаев.

	Сонымен қатар, Мемлекет басшысы оқулықтар сапасы бойынша проблемалар бар екеніне тоқталып, Мектепке оны шешу жөніндегі жұмысқа басшылық жасауды тапсырды. Атап айтқанда, біріктірілген білім бағдарламаларын жүзеге асыруды қамтамасыз ететін оқу материалдарын, сандық білім ресурстарын әзірлеуді ұйымдастыру қажет.

	Нұрсұлтан Назарбаев Университет пен Зияткерлік мектептердің құрылуы жоғары академиялық деңгейге көтерілуге ұмтылған еліміздің барлық оқу орындарына үлгі болатын отандық талантты ғылым кадрларын іздеуге және әзірлеуге бағытталғанын атап өтті.

	Қазақстан Президенті сондай-ақ, отырыста қабылданған шешімдер жоғары білімді ұлт құрауға және бәсекеге қабілетті мемлекет қалыптастыруға бастайтын тағы бір қадам болып саналатынына сенім білдірді.

	Кеңес барысында Назарбаев Университетінің ректоры Шигео Катсу, Атқарушылық кеңес төрағасы Аслан Саринжипов, Назарбаев Зияткерлік мектептері басқармасының төрайымы Күләш Шәмшидинова атқарылған жұмыстар мен даму перспективалары жөнінде баяндама жасады.

	 

	 

///
	 

	Кездесу барысында сауда-экономикалық, инвестициялық, индустриялық-инновациялық және мәдени-гуманитарлық салалардағы екіжақты ынтымақтастық аясын кеңейтудің негізгі бағыттары талқыланды.

	Сондай-ақ, Нұрсұлтан Назарбаев пен Наджиб Тун Разак халықаралық күн тәртібіндегі өзекті мәселелер жөнінде пікір алмасты.

	Қазақстан  Президенті Малайзия Премьер-Министріне сапармен келгені, сондай-ақ Астана экономикалық форумына қатысып, оның деңгейін көтеруге ықпал еткені үшін алғыс айтты.

	– Соңғы үш жылда біз үш рет кездестік, бұл елдеріміз арасындағы қарым-қатынасты жандандыруға серпін береді. Былтыр көрсеткіштердің 14%-ға артқанына қарамастан, 130 миллион доллар тауар айналымы көлемінің жеткіліксіз екенін айтқан жөн. Бұл бағытта бізде зор перспектива бар. Елдеріміздің және жеке өзіміздің арамызда қалыптасқан достық пен өзара түсіністік қарым-қатынас Сіздің сапарыңызды екіжақты ынтымақтастық үшін пайдалы болады деп айтуға мүмкіндік береді, – деді Мемлекет басшысы.

	Өз кезегінде Наджиб Тун Разак Форумға қатысуға ғана емес, ресми сапармен келуге де шақырғаны үшін Нұрсұлтан Назарбаевқа алғысын айтты

	– Маған Астана экономикалық форумының ашылу рәсімі үлкен әсер қалдырды. Оған осынша көп адамның қатысуы шараның беделі қаншалық өскенін көрсетеді. Осындай Форум өткізу арқылы өзекті халықаралық мәселелердің талқылануына Сіздің қосып отырған үлесіңізді атап айтқым келеді, – деді Малайзия Премьер-Министрі.

	Наджиб Тун Разак бірқатар салалардағы ынтымақтастықтың деңгейі өсіп келе жатқанын, ол бұған дейінгі кездесулер барысында межеленген уағдаластықтарды жүзеге асыруға оң ықпал етіп отырғанын атап өтті. Сондай-ақ, ол сауда-экономикалық ынтымақтастықты жандандыру үшін көлік-логистика саласындағы мүмкіндіктерді кеңейтудің маңыздылығына  тоқталды.

	Малайзия Премьер-министрі өзара іс-қимылды мемлекетаралық деңгеймен қатар халықаралық құрылымдар аясында да нығайтудың мән-маңызына назар аударды.



///
	

	Кеңеске Президент Әкімшілігінің Басшысы К.Мәсімов, Премьер-Министрдің бірінші орынбасары Б.Сағынтаев, Президент Әкімшілігі Басшысының орынбасары Ғ.Әбдірахымов, Алматы қаласының, Қызылорда, Оңтүстік Қазақстан, Жамбыл,  Алматы облыстарының әкімдері қатысты.

	Кеңесті ашқан Қазақстан Президенті оңтүстік өңірлерде еліміз халқының жартысы тұратынын, мұнда едәуір ғылыми, өнеркәсіптік, аграрлық ресурстар шоғырланғанын, сондай-ақ елеулі тасымал әлеуеті бар екенін атап өтті. Осының бәрі республиканың әлеуметтік-экономикалық дамуында оңтүстік өңірлердің алатын орны ерекше екенін көрсететініне тоқталды.

	Нұрсұлтан Назарбаев облыстарда өнеркәсіпті индустриясыздандыру үдерісіне жол бермеуге, ауыл шаруашылығы жерлерін мақсатты пайдалануға, тұрғындарды жұмыспен қамту, өңірлерде шағын және орта бизнесті дамыту жөніндегі бағдарламаларды әрі қарай жүзеге асыру жөнінде белсенді жұмыстар жүргізу қажеттігіне ерекше назар аударды.

	Кеңес барысында Премьер-Министрдің бірінші орынбасары Б.Сағынтаев Мемлекет басшысына өңірлік даму мәселелері, оңтүстік өңірлерде елеулі маңызды өнеркәсіптік және инфрақұрылымдық жобаларды іске асыру жөніндегі тапсырмалардың орындалуы туралы баяндады. Ол Президенттің барлық тапсырмасы Үкіметтің тұрақты бақылауында екенін және жүйелі дәрежеде жүзеге асырылатынын атап өтті.

	Алматы қаласының әкімі А.Есімов экологиялық және азық-түлік қауіпсіздігін арттыру, заңсыз көші-қонды реттеу және қаладағы көлік проблемаларын одан әрі жолға қою мәселелері бойынша қабылданған шаралар туралы әңгімеледі.

	Қызылорда облысының әкімі Қ.Көшербаев еңбек заңнамасының бұзылуына байланысты мәселелерді шешу, өңірдегі индустриялық-инновациялық бағдарламаны іске асыру барысы, атап айтқанда, облыстың өңірлік жалпы өніміндегі өңдеуші өнеркәсіптің үлесін арттыру туралы мәлімдеді, сондай-ақ Батыс Еуропа – Батыс Қытай көлік дәлізінің құрылысы жөніндегі жұмыстың жай-күйі туралы айтты.

	Оңтүстік Қазақстан облысының әкімі А.Мырзахметов соңғы жылдары өңірде жаңа мектептер мен мектепке дейінгі мекемелердің құрылысы бойынша едәуір жұмыс жүргізілгеніне тоқталды. Атап айтқанда, балабақшалармен қамту деңгейі 14 пайыздан 61 пайызға дейін артты. Бұған қоса, облыс әкімі Көксарай су реттегішінің және басқа да су-техникалық ғимараттарының жұмысы туралы баяндады.

	Жамбыл облысының әкімі Қ.Бозымбаев өңірдің 2012 жылғы әлеуметтік-экономикалық даму қорытындылары, индустриялық-инновациялық жобаларды іске асыру, ауылдық аумақтағы апат алдында тұрған мектептердің проблемаларын шешу, сондай-ақ электр энергиясының баламалы көздеріне байланысты жобаларды енгізу туралы айтты.

	Алматы облысының әкімі А.Мұсаханов өңірдің әлеуметтік-экономикалық дамуы жөнінде есеп берді, сондай-ақ индустриялық-инновациялық бағдарлама аясында салынған нысандардың жоспарланған қуатында берілуі жөнінде жүргізілген жұмыс туралы айтты.            

	Мемлекет басшысы барлық деңгейдегі әкімдердің туындаған проблемаларды жедел реттей отырып, тұрғындармен нақты жұмыс істеуі қажеттігіне тоқталды.

	- Мемлекеттік қызметтің сапасы еселеп өсуге тиіс. Өткен жылы Президент Әкімшілігіне 20 мыңнан астам өтініштің үштен бірі оңтүстік өңірлердің тұрғындарынан келді. Негізінен азаматтар өз өтініштерінің немқұрайды қаралатынына, құқық қорғау және сот органдарының жұмысына шағымданады. Мемлекеттік қызмет сапасының төмен болуы және сыбайлас жемқорлық фактілері азаматтардың ренішін туғызады. Жағдайды түбегейлі өзгерту қажет. Мемлекеттік қызметшілердің негізгі міндеті – халыққа қызмет ету, сапалы мемлекеттік қызмет көрсету, - деді Нұрсұлтан Назарбаев. 

	Қазақстан Президенті наурыздан бастап мемлекеттік қызметтің жаңа үлгісі енгізілгенін, осыған байланысты барлық қажетті жарлыққа қол қойылғанын атап өтті.

	- Бірінші шілдеге дейін басқарушылардың жаңа корпусы жасақталуы керек, оның құрамына қалалар мен аудандардың әкімдері кіреді. «А» корпусына үміткерлерді іріктеуді қатаң жүргізуді тапсырамын. Олар халық пен мемлекет мүддесіне берілген кәсіби қызметшілер болуға тиіс. Биылғы шілдеден бастап ауыл әкімдеріне қосымша 5000 адам, қаражат және өкілеттік беріледі. Ең шалғай ауылдардың тұрғындары жаңа өзгерістердің тиімділігін сезінуі керек, - деді Мемлекет басшысы.

	Сөзінің соңында, Нұрсұлтан Назарбаев Үкіметтің кейбір өңірлердегі су тасқынына мониторинг жүргізуі, сондай-ақ, ауыл шаруашылығы жұмыстарына мұқият әзірленуі қажеттігіне де назар аударды.

	- Қатерлі салдарларға жол бермес үшін барлық күшті жұмылдыру талап етіледі. Көктемгі егістік жұмыстары басталады. Үкімет облыстар әкімдерімен бірлесіп, егіс науқанын өткізу үшін барлық жағдайды жасауы керек. Ауыл шаруашылығы өнімдерін өндірушілерді қаржыландыру мәселелерін шешу үшін қажетті шаралар қабылдау қажет, ауыл шаруашылығы техникаларын дайындауды және қажетті көлемде жанармаймен қамтамасыз етуді аяқтаған жөн, - деді Қазақстан Президенті.  

	Кездесу қорытындысы бойынша Мемлекет басшысы жергілікті билік қызметінің тиімділігін арттыру жөнінде нақты нұсқау берді және олардың орындалуын бақылауға алуды тапсырды.                        

///
	

	Іс-шараға қатысушылардың қатарында АӨСШК елдерінің сыртқы істер министрлері мен бірқатар халықаралық ұйымдардың өкілдері болды. 

	Нұрсұлтан Назарбаев өз сөзінде 1992 жылдың 5 қазанында БҰҰ Бас Ассамблеясының 47-сессиясының мінберінде өз тарапынан Азия құрлығында ынтымақтастықтың түрлі салаларында өзара сенім шараларын әзірлеу үшін мемлекетаралық үнқатысу алаңын қалыптастыру туралы ұсыныс болғанын атап өтті.     

	- Бүгін, арада 20 жыл өткеннен кейін, АӨСШК, Азия құрлығының 90 пайыздан астам аумағын алып жатқан, біздің планетамыздың жартысынан астам тұрғыны тұрып жатқан 24 мемлекетті біріктірген, тиімді көпқырлы дипломатиялық форумға айналды. Мен осы бастамаға қолдау көрсеткені үшін барлық елдерге зор алғысымды айтамын. Сіздер осынау 20 жыл ішінде бізбен бірге ұйымды дамытуға атсалыстыңыздар. Сонымен қатар, Сіздерді АӨСШК 20 жылдығымен құттықтаймын және барлық қатысушыларға көрсетіп келген ұдайы қолдауы мен біздің форумның тиімділігін арттыруға қосқан зор үлесі үшін ризашылығымды білдіремін, - деді Мемлекет басшысы.

	Қазақстан Президенті өткен жылдар ішінде мол іс атқарылғанын, нақты нәтижеге қол жеткізілгенін атап өтті. Екі жыл ішінде АӨСШК өз географиясын айтарлықтай кеңейтті. Вьетнам, Ирак, Бахрейн және Камбоджа Форумның жаңа мүшелігіне өтті. Бангладеш пен Филиппин бақылаушылар ретінде енді.

	- Азия құрлығы өзінің экономикалық әлеуеті мен әлемдік саясаттағы ықпалының дәрежесі бойынша XXI ғасырдағы жаhандық халықаралық қатынастардың басты алаңына айналды. Бүгінде осы аймақтағы елдердің жиынтығы жалпыәлемдік ішкі жалпы өнімнің 57 пайызын өндіреді.

	Сонымен қатар, өкінішке қарай, Азияда аумақтық даулар мен қайшылықтарға байланысты шешімін таппаған мемлекетаралық проблемалар асқынуда. Бұл ретте Азия өңірі ядролық қаруға ие және өзінің әскери әлеуетін белсенділікпен арттырушы мемлекеттер анағұрлым топтасқан аймақ саналады, - деді Мемлекет басшысы.

	Нұрсұлтан Назарбаев Азия елдері арасындағы сенім нығайтылмаса, қауіпсіздіктің ауқымды мәселелерін шешуде елеулі нәтижелерге жету қиын екеніне тоқталды. Осыған байланысты Азиядағы қауіпсіздік пен ынтымақтастық мәселелері бойынша бірлескен шешімдер қабылдау үшін Форумның әлеуетін кеңінен пайдалану қажет.

	- Қазақстан - ядролық қарусыз әлем үшін қозғалыстың көшбасшыларының бірі. Біз Семей ядролық сынақ алаңын жабу арқылы, Қазақстанның меншігінде болған ядролық қарудан мәңгілікке бас тарта отырып,  осынау үдеріске орасан зор тарихи үлес қостық. Біз барлық елдерді Ядролық қарусыз әлемнің Жалпыға ортақ декларациясын қабылдауға шақырамыз. Бұл күрделі мәселені шешу үшін уақыт керектігін түсінеміз. Бірақ, адамзатты құтқару үшін бұл үдерісті бастау қажет. Вашингтон мен Сеулде өткен Ядролық қауіпсіздік жөніндегі жаhандық саммиттерде көтерген, Қазақстанда МАГАТЭ қамқорлығымен халықаралық ядролық отын банкін құру туралы қазақстандық жаңа бастама бүкіләлемдік қолдауға ие болды, - деді Мемлекет басшысы.     

	Қазақстан Президенті Азия-Тынық мұхиты аймағында түрлі көптарапты өңірлік және трансөңірлік бірлестіктің жұмыс істейтінін айтты.

	- Сонымен қатар, қауіпсіздік саласындағы оның даму институттарының Еуропадан айырмашылығы, Азияда ЕҚЫҰ-ға ұқсас жалпы континентальды ауқымды жүйе жоқ. Осы бағытта Азиядағы өзара іс-қимыл және сенім шаралары жөніндегі кеңесі өңірде қауіпсіздік пен ынтымақтастықты қолдаудың институционалдық құралы ретінде ерекше мәнге және қажеттілікке ие. Қағидаттар декларациясында, Алматы актісінде және Азиядағы өзара іс-қимыл және сенім шаралары жөніндегі кеңестің сенім шаралары каталогында Азияның қауіпсіздік жүйесінің саяси-құқықтық негіздері салынған. Әлемде және өңірде қауіпсіздіктің негізгі тақырыптары бойынша Азиядағы өзара іс-қимыл және сенім шаралары жөніндегі кеңеске мүше мемлекеттердің топтастырушы көзқарастары әзірленді. Осының барлығы Кеңес ұйымды трансформациялану үшін қажетті әлеуетке ие екенін білдіреді, - деді Нұрсұлтан Назарбаев.                     

	Осыған байланысты Мемлекет басшысы  АӨСШК-нің төртінші саммитіне дейін Ұйымның құрылуы жөнінде белгілі бір нәтижелерге қол жеткізілетініне сенімін білдірді. Соның ішінде, АӨСШК-нің Хатшылығы басшысының мәртебесі Атқарушы директордан Бас хатшы деңгейіне дейін жоғарылатылмақ. Сонымен қатар, Қазақстан Президенті рәсімнің қолданыстағы Қағидаларына тиісті өзгерістерді енгізе отырып, Азиядағы өзара іс-қимыл және сенім шаралары жөніндегі кеңестің Тұрақты комитетін құру мәселесін қарауды ұсынды. Сондай-ақ, Еуроатлантикалық және Еуроазиялық қауіпсіздіктің ортақ платформасын құруда трансформациялауға болатын АӨСШК мен ЕҚЫҰ арасында өзара іс-қимылды жалғастыру және оны дамыту қажеттілігі атап өтілді. Осы орайда, ЕҚЫҰ тарапынан АӨСШК-мен ынтымақтастық жөнінде баламалы ұсыныстар түсуде.

	- Бүгінгі таңда Азия қарқынды дамып келе жатқандықтан, бізге әсіресе, қауіпсіздік пен ынтымақтастықты тегіс қамтитын және тиімді институт қажет. Осы орайда, АӨСШК қауіпсіздіктің жаңа ауқымды архитектурасында өзінің лайықты орнын алуы тиіс. Әрине, форумның тиімділігі, іскерлігі мен дамуы біздің ұйымның әрбір мүшесінің, сіздер өкілі болып табылатын әр мемлекеттің белсенді қатысуына байланысты. Бірлесе атқарған белсенді жұмысымыз біздің ұйымды ықпалды және тиімді ете түседі деп үміт артамын. Егер біз тиімді өзара іс-қимылымызбен және бір-бірімізге деген жасампаз сеніммен проблемаларға қарсы тұра алсақ, онда Азияда шешілмейтін мәселенің болмайтынына сенім білдіремін. Осыны ұғыну біздің субконтинент пен барлық планетаның жарқын болашағына деген үмітімізді оятып, сенімімізді нығайтады, - деді  Нұрсұлтан Назарбаев.

	Түркия Республикасының Сыртқы істер министрі Ахмет Дәуітоғлы ұйымның 20 жылдығы АӨСШК үдерісі үшін тарихи кезең болып табылатынын мәлім етті.

	- Бұдан 20 жыл бұрын Президент Нұрсұлтан Назарбаев БҰҰ Бас Ассамблеясында АӨСШК-ті құру туралы бастаманы алғаш рет жариялаған кезде, ол бар болғаны тілек екені біздің есімізде. Бүгінде АӨСШК әлем халқының үлкен бөлігін қамтыған, 24 мемлекет мүше және 8 мемлекет бақылаушы болып табылатын трансөңірлік ұйым болып саналады. Біз Азиядағы өзара іс-қимыл және сенім шаралары жөніндегі кеңесі өңірлік қауіпсіздікті қамтамасыз ету жөніндегі бастаманың шындыққа айналуының куәсіміз. Түркия қазір Кеңестің іс басындағы төрағасы болғанын мақтан тұтады. Қазақстанға АӨСШК үдерісіндегі басшылығы мен осы мерейтойлық сессияны ұйымдастыруға сіңірген орасан еңбегі үшін алғысымды айтамын.

	

	

///Қасым-Жомарт Тоқаев Ақмола облысына сапары барысында «Ең-Дала» жауапкершілігі шектеулі серіктестігінің ауыл шаруашылығы алқабын аралап көрді.
Қазақстан Президентіне агроөнеркәсіптің техникалық жабдықталуы мен өнімді арттыруға бейімделген жер өңдеу технологиялары, сондай-ақ, А.Бараев атындағы астық шаруашылығы ғылыми-өндірістік орталығы әзірлеген элиталық тұқымды пайдалану жөнінде мәлімет берілді.
Ақмола облысының әкімі Ермек Маржықпаев Мемлекет басшысына аймақтағы агроөнеркәсіп кешені, егін және мал шаруашылығын дамыту жоспары, сондай-ақ, елорда тұрғындарын азық-түлікпен қамтамасыз ету жұмыстары туралы баяндады.
Ауыл шаруашылығы министрі Сапархан Омаров Қасым-Жомарт Тоқаевқа еліміздегі көктемгі егіс жұмыстарының барысы және отандық ауыл шаруашылығы өнімін өндірушілерді қолдау мақсатында қаржы бөлу жөніндегі тапсырмалардың орындалуы жайында есеп берді.
Қазақстан Президенті мемлекет тарапынан аграрлық секторды дамытуға баса мән беріліп отырғанын атап өтіп, ауыл шаруашылығына арналған жерлерді тиімді пайдаланудың маңыздылығын айтты.















///Мемлекет басшысына «Қазақтелеком» акционерлік қоғамының 2019 жылғы қортындылары жайында баяндалып, Smart сity тұжырымдамасының орындалу барысы, «Смарт Ақкөл» жобасы бойынша атқарылып жатқан жұмыстар туралы айтылды.
Сонымен қатар Қуанышбек Есекеев Қазақстан Президентіне «Қазақтелеком» акционерлік қоғамының «Kcell» және «Tele2» компанияларының акцияларын сатып алғаны, олардың жұмысын интеграциялау шаралары, мобильді қызмет жобасының жүзеге асырылуы жөнінде де мәлімет берді.
Кездесу соңында Қасым-Жомарт Тоқаев Қуанышбек Есекеевке елді мекендерді толықтай мобильді байланыспен қамтамасыз етіп, ауылдардағы мектептер мен медициналық пункттерге интернет желісін жеткізуді, сондай-ақ, олардың бағасын қымбаттатпауды тапсырды.

/// 
Өзінің құттықтау сөзінде Г.Әбдіқалықова Ж.Жабаев поэзиясының қазақ халқының өмірімен және тарихымен өзара тығыз байланысып жатқанын, оның шығармаларындағы негізгі ой өрімдері Қазақстан Президенті ұсынған «Мәңгілік Ел» жалпыұлттық патриоттық идеямен үндесетінін айтты.
Симпозиум жұмысына мемлекеттік органдардың өкілдері, белгілі филолог ғалымдар, сондай-ақ Ресей, Грузия, Қырғызстан елдерінің зерттеушілері қатысты.
Симпозиумға қатысушылардың назарына «Тарихтың мәңгілік тұлғасы», «Ерлік поэзиясы: Ресейден көзқарас», «Шота Руставели Жамбыл поэзиясында» және басқа да ғылыми баяндамалар ұсынылды.
Мемлекеттік хатшы жұмыс сапарының аясында сондай-ақ Дүниежүзі қазақтары қауымдастығында болып, оның жұмысымен танысты.
Г.Әбдіқалықова сапар қорытындысы бойынша мемлекеттік органдарға бірқатар тапсырма берді.
///