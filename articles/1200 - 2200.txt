Мемлекет басшысы БҰҰ-ның 17 аймақтық бөлімшесі орналасқан кеңсесінің жаңа ғимаратын аралап көрді.
Президент халықаралық ұйым кеңсесінің ашылуы ел үшін ерекше маңызға ие - Қазақстан халқының бірлігі күні мерекесімен тұспа-тұс келуін жақсылыққа балады.
Қасым-Жомарт Тоқаев Қазақстан БҰҰ қағидаттарын толықтай ұстанатынын және халықаралық қауымдастықпен қауіпсіздік пен тұрақтылықты сақтау, адам құқықтарын қорғау мақсатындағы өзара іс-қимылдарын белсенді түрде жалғастыра беретінін айтты.   
– Бұл тамаша ғимарат Біріккен Ұлттар Ұйымының мүдделері үшін қызмет ететін болады. БҰҰ – барлық ел үшін ортақ үй. Біздің ынтымақтастығымыздың арта түсетініне сенімдімін. Әлем қауіпсіздігі жолында БҰҰ-ның Қазақстандағы қызметін қолдай береміз, – деді Мемлекет басшысы.
БҰҰ-ның Қазақстандағы Тұрақты үйлестірушісі Норимаса Шимомура Қазақстан Президентіне алғыс айтып, бұл әсем ғимарат Алматы қаласының сыйы екенін атап өтті. Дипломат жаңа кеңсе Қазақстан мен БҰҰ-ның жақын достығы мен ынтымақтастығының белгісі болатынына сенім білдірді.
Қасым-Жомарт Тоқаев халықаралық ұйымның жұмысшыларымен әңгімелесіп, кітапхананың және БҰҰ аймақтық бөлімшелер өкілдіктерінің жұмысымен танысты.





///Қытай Халық Республикасының Халық жиналасы үйінде Қазақстан Республикасының Тұңғыш Президентін тату көршілік қарым-қатынасты ілгерілетуге және жан-жақты стратегиялық серіктестікті дамытуға қосқан зор үлесі үшін  «Достық» орденімен ресми марапаттау рәсімі өтті. 
– Мен 1992 жылы дипломатиялық қатынастар орнаған сәттен бастап тәуелсіз Қазақстанның Қытаймен ынтымақтастығын дамыту және нығайту жолында жұмыс істеп келе жатқанымды атап өткім келеді. Сіздердің мемлекеттеріңізбен өзара сенімге және тату көршілікке негізделген қатынастар орнатқанымызға қуаныштымын. Біздің ынтымақтастығымыз үлгі тұтарлық. Елдеріміз өңірде және жаһандық деңгейде бейбітшілікті, тұрақтылық пен орнықты дамуды қамтамасыз етуге елеулі үлес қосып келеді, – деді Елбасы.  
Нұрсұлтан Назарбаев «Бір белдеу, бір жол» бастамасын іске асыру үдерісіне және оның жаһандық сын-қатерлерге төтеп беру ісіндегі маңыздылығына  тоқталды.
– Қысқа мерзім ішінде «Бір белдеу, бір жол» бастамасы әлемдік табысты жобалар қатарына енді. Си Цзиньпин мырзаның бәрімізді бірігуге бастайтын даму идеясы бүгінгі сын-қатерлерге тиімді жауап ретінде қалыптасты. Қытай ұсынған халықаралық ынтымақтастықтың жаңа платформасы Азия, Еуропа және Африканың көптеген елдерінің дамуында аса маңызды саяси, экономикалық және мәдени рөл атқаруда, – деді Қазақстанның Тұңғыш Президенті.
Елбасы «Бір белдеу, бір жол» екінші халықаралық ынтымақтастық форумы өзара тиімді қарым-қатынасты дамыту мәселелеріне арналған маңызды басқосуға айналғанын айтты.
Қазақстанның Тұңғыш Президенті, сондай-ақ, екі елдің экономикалық жобаларды іске асыруға бағытталған бірлескен жұмысының нәтижелеріне тоқталды.
– Осы мүмкіндікті пайдалан отырып, Сізді, Төраға Си Цзиньпин, Қытай Үкіметін және халқын «Бір белдеу, бір жол» форумын табысты өткізулеріңізбен құттықтаймын. Қытайлық ерекшелігі бар «жаңа дәуір» социализмін құру және «қытай арманын» жүзеге асыру жөніндегі барлық мақсаттар мен міндеттер Сіздің және Қытай Коммунистік партиясының басшылығымен орындалады деп сенемін, – деді Нұрсұлтан Назарбаев.
Қазақстанның Тұңғыш Президенті Қытай мемлекетінің басшылығы мен халқына көрсеткен қонақжайлығы мен марапаты үшін ризашылық білдірді.
– Қазақстан мен Қытайдың жан-жақты стратегиялық серіктестігі халықтарымыздың игілігі жолында одан әрі нығая береді деп үміттенемін. Сізге аса жауапты мемлекеттік қызметіңізде – жаңа жетістіктер, ал достас Қытай халқына бақ-береке тілеймін, – деді Нұрсұлтан Назарбаев.
Қытай Халық Республикасының Төрағасы Си Цзиньпин Қазақстанның Тұңғыш Президентінің екі жақты қатынастарды нығайтуға қосқан үлесіне тоқталып, Елбасының халықаралық ынтымақтастықты дамыту ісіне сіңірген еңбегін ерекше атап өтті.   
– Бүгін біз Қытай халқының нағыз досы – Қазақстанның Тұңғыш Президенті Нұрсұлтан Назарбаевқа Қытай Халық Республикасының жоғары сыртқы марапаты – «Достық» орденін ресми табыс ету рәсімін өткізіп отырмыз. Президент Нұрсұлтан Назарбаевтың бүкіл әлемде зор беделі бар. Ол Қазақстан мен Қытай арасындағы жан-жақты стратегиялық серіктестіктің негізін қалап, осы қатынастарды әрдайым дамытып келеді. Қазақстан Шанхай ынтымақтастық ұйымын құрып, Азиядағы өзара ықпалдастық және сенім шаралары жөніндегі кеңеске бастамашы болды. Қазақстанның Тұңғыш Президенті өзінің саяси көрегендігінің арқасында осы ұйымдарды дамытып, өңірлік және жаһандық деңгейде бейбітшілік пен тұрақтылықты қолдауға зор үлес қосып келеді, – деді Си Цзиньпин.
Қазақстан Республикасының Тұңғыш Президенті – Елбасының
Баспасөз қызметі   







///Кездесу барысында ел мәдениетін дамыту мәселесі талқыланды.
Роза Рымбаева Қазақстан Президентіне өзінің шығармашылық қызметінің 45 жылдығына орай еліміздің барлық аймағында жеке концертін ұйымдастыру жайындағы жоспарын айтты. Сонымен қатар әнші талантты жас музыканттарды қолдауға бағытталған мәдени орталық ашу туралы ойымен бөлісті. 
Қасым-Жомарт Тоқаев Роза Рымбаеваны «Қазақстанның Еңбек Ері» атағын алуымен құттықтап, шығармашылық табыс тіледі.


///Кездесу барысында Ж.Асанов Нұрсұлтан Назарбаевқа құқық қорғау органдарының 2016 жылғы қызметінің қорытындылары және алдағы кезеңге арналған жұмыс жоспары туралы баяндады.
Қазақстан Президенті елдегі қоғамдық қауіпсіздік ахуалын жақсартуға бағытталған реформалардың маңыздылығын атап өтті.
– Осы жылдар ішінде біз барлық салада реформа жасап келеміз. Ел тәуелсіздігінің 25 жылдығының қорытындысы бойынша экономикалық өсім және тұрғындардың әл-ауқаты артқанын байқаймыз. Алайда, құқық қорғау органдары қызметінің мәселелері ешқашан өзектілігін жоғалтқан емес. Біз тиісті шаралар қабылдап, заңнамаларға өзгерістер енгізудеміз, – деді Елбасы.
Мемлекет басшысы бұрынғы кезде тіркелген қылмыстар саны алдыңғы жылғы көрсеткіштен көп болса, құқық қорғау органдары жазаланып отырғанын айтты.
– Жазадан қашып, мәліметтерді жасырған немесе өзгерткен жайттар кездесіп жататын. Ал қазір фактілер міндетті түрде тіркелуі тиіс, – деді Нұрсұлтан Назарбаев.
Қазақстан Президентіне Үкіметтің кеңейтілген отырысында берілген тапсырмаларды орындау барысында бизнес өкілдеріне жүргізілетін тексерістер санын азайту мақсатымен қабылданған шаралар туралы айтылды. Бұдан бөлек, Бас прокурор құқық қорғау саласындағы мемлекетаралық қарым-қатынастарды нығайту, экономикалық құқық бұзу жайттарымен күресу үшін кадрлар даярлау жөнінде жүргізіліп жатқан іс-шараларды атап өтті.
Ж.Асановтың айтуы бойынша, Бес институционалдық реформаны және Қазақстан Президентінің «Қазақстанның үшінші жаңғыруы: жаһандық бәсекеге қабілеттілік» атты жолдауын іске асыру барысында қазіргі уақытта прокуратура органдары алдына қойылған міндеттерді орындау, атап айтқанда, әкімшілік және қылмыстық үдерістерді электрондық-цифрлық форматқа көшіру, сондай-ақ жекелеген жобаларды іске асыру үшін барлық қажетті шаралар қабылдануда.
– Қоғамдық қауіпсіздікті жақсартудың тағы бір индикаторы – бас бостандығынан айырылғандар саны. Қазақстанда олардың саны 90-шы жылдардың басында 100 мыңға жуық еді, бүгінде бас бостандығынан айыру орындарында одан үш есе төмен – 36 мың адам отыр, – деді Бас прокурор.
Соңында Мемлекет басшысы ел заңнамасы нормаларының сақталуын бақылайтын орган ретінде прокуратураның айрықша рөлін атап өтіп, Бес институционалдық реформа мен Қазақстан халқына жолдаудың іске асырылу барысын қатаң бақылау қажеттігін айтты.
Елбасы кездесу қорытындысы бойынша бірқатар нақты тапсырма берді.

///Қасым-Жомарт Тоқаев халқымызды Тәуелсіздік күнімен құттықтап, Елбасының мықты мемлекет қалыптастырудағы және ел экономикасын нығайтудағы рөлін атап өтті.
–  Тұңғыш Президентіміз Нұрсұлтан Әбішұлы Назарбаев айтқандай, Тәуелсіздікті жариялау бір басқа да, оны ұстап тұру одан да қиын әрі маңызды. Елбасының басшылығымен өткен 28 жыл ішінде Қазақстан орасан зор табысқа қол жеткізді. Индустрияландыру елдің экономикалық дамуының берік негізін қалыптастырды. Бүкіл еліміз бойынша 1300-ге жуық жаңа өндіріс орындары іске қосылды. Соның нәтижесінде соңғы он жылда өндеу секторындағы өндіріс көлемі 3 еседен астам ұлғайды, – деді Мемлекет басшысы.
Президент өңдеу өнеркәсібіне 34 миллиард доллардан астам тікелей шет ел инвестициясы тартылғанын атап өтті. Бүгінде бұл сектордағы экспорт көлемі отыз пайыздан астам артып, 165 миллиард долларға жетті. Қазақстанда шығарылған өнім әлемнің 120-дан астам еліне жеткізіледі.
– Индустрияландыру әлемдік дағдарыс кезінде экономикамыздың дамуына тың серпін берді. Экономиканың көптеген саласы мен секторының түрі, құрылымы біртіндеп өзгеріп келеді. Металлургия саласында рельс, сым-темірлер, радиаторлар және басқа да болаттан жасалған көптеген дайын өнімдер шығарыла бастады. Елімізде алюминийдің бастапқы түрін қайта өңдеу ісі артты. Бүгінде Қазақстан әлемдегі титан өндіретін елдердің қатарына қосылды. Бұрын шығарылмаған титан құймалары мен қорытпалары секілді өнім түрлерін өндіру игерілді, – деді Қасым-Жомарт Тоқаев.
Мемлекет басшысының айтуынша, машина жасау саласын дамытуға жағдай жасалған. Бұл өндіріс көлемін 8 есе арттыруға мүмкіндік берді. Биылғы 10 ай ішінде 38 мыңнан астам автомобиль шығарылды.
Президент өз сөзінде 4.0 индустриясын дамыту отандық өнеркәсіпті жаңғыртудың өзекті әрі маңызды бағыттарының бірі екенін айтты.
– Үкіметтің алдында 2025 жылға қарай цифрлық технологияны енгізген өңдеу өнеркәсібіндегі ірі және орта кәсіпорындардың санын 200-ге дейін жеткізу мақсаты тұр. Нәтижесінде технологиялық дамудың қазіргі деңгейінен «ақылды өндіріс» деңгейіне көшу қамтамасыз етілуі тиіс, яғни, өндіріс толық автоматтандырылуы және роботтандырылуы қажет, – деді Қазақстан Президенті.
Қасым-Жомарт Тоқаев кәсіпкерлер мен мемлекеттік құрылымдардың өкілдерін жаңа сын-қатерлерді ескеруге шақырды. Сауда соғысы мен санкциялық шектеулер жағдайында Қазақстанның экономикалық әлеуетін жүзеге асыру үшін ұлттық бизнестің халықаралық бәсекеге қабілеттілігін арттыру маңызды саналады.
– Индустрияландырудың үшінші бағдарламасын іске асыру 2020 жылдан басталады. Біз жеке сектордың әлеуетін барынша пайдалана отырып, экспортқа негізделген өңдеу өнеркәсібінің даму бағытын айқындадық. Индустрияландырудың үшінші бесжылдығын жүзеге асыру кезінде өткен бесжылдықтардағы кемшіліктерді ескеріп, өңделген өнімдердің экспортын ұлғайту, шығарылатын өнімдерді технологиялық тұрғыдан «күрделендіру», сапалы жұмыс орындарын ашу секілді міндеттерді орындау керек, – деді Мемлекет басшысы.
Президенттің пікірінше, Индустрияландыру мемлекеттік бағдарламасы экономикадағы құрылымдық трансформацияның негізгі факторы болуы тиіс. Нәтижесінде экономиканың теңгерімді өсімі мен азаматтардың әл-ауқаты артады.
Шара соңында Қасым-Жомарт Тоқаев Бизнестің әлеуметтік жауапкершілігі жөніндегі «Парыз» республикалық конкурсының жеңімпаздарын және «Алтын сапа» сыйлығының лауреаттарын марапаттады.
«Парыз» конкурсының гран-при жүлдесін «Еуразиялық топ», «Үздік әлеуметтік жауапты кәсіпорын» аталымы бойынша алтын жүлде «Абзал және К» компаниясына (Қызылорда облысы) берілді. «Бёмер Арматура» ЖШС (Қарағанды облысы) «Үздік индустриялық жоба» аталымы бойынша, «СКЗ-U» ЖШС (Қызылорда облысы) «Үздік инновациялық жоба» аталымы бойынша «Алтын сапа» Президент сыйлығының лауреаттары атанды.







///Қасым-Жомарт Тоқаевқа цифрлық геоақпараттық орталықтың, «Алматы бас жоспары» ғылыми-зерттеу институтының, Алматы даму орталығының және «Open Almaty» қоғамдық қабылдауының жұмыстары туралы ақпарат берілді. Мемлекет басшысы қаланы одан әрі абаттандыру жоспарымен танысып, шаһардың 3D-көрінісіндегі голографикалық пішінін қарады.   
Қазақстан Президентіне Алматы индустриялық аймағындағы негізгі инфрақұрылымдық жобалардың жүзеге асырылуы туралы баяндалды. Мұнда жапон, корей, қытай, неміс және басқа да шетелдік инвестициялар есебінен 5 мың жұмыс орнын ашуға мүмкіндік берген, құны 144 млрд теңге болатын 39 жоба іске асырылуда. Индустриялық аймақта бірнеше жоба орналастырылған. Атап айтқанда, «Hyundai Trans Kazakhstan» жауапкершілігі шектеулі серіктестігі, электр автобустарын шығаратын «Falcon Euro Bus» жауапкершілігі шектеулі серіктестігі, «Tokyo Rope Almaty» жауапкершілігі шектеулі серіктестігі, өңдеу, тамақ және жеңіл өнеркәсібі, қалдықтарды сұрыптау кешені сияқты кәсіпорындар.
Соңында Мемлекет басшысы Алматы қаласын дамыту жөнінде бірқатар нақты тапсырма берді.







///Орталықта Мемлекет басшысына көпбалалы және тұрмысы төмен отбасыларды әлеуметтік қолдау жөніндегі Тұңғыш Президент – Елбасы тапсырмаларының орындалу барысы туралы мәлімет берілді.
Қасым-Жомарт Тоқаев «бір терезе» қағидаты бойынша әлеуметтік жағдайы төмен отбасылар мен көпбалалы аналарға қызмет көрсету мақсатында ашылған еліміздегі алғашқы мекеме «Бақытты отбасы» аналар орталығының жұмысымен танысты. Мұнда мамандар көпбалалы аналарға психологиялық, құқықтық мәселелер бойынша кеңес береді. Сонымен қатар, жаңа мамандықтарға баулып, компьютерлік сауат ашуға көмектеседі. Орталық қызметі әлеуметтік жағдайы төмен отбасылардың өмір сүру сапасын арттырып, олардың экономикалық дербестігін нығайтуға бағытталған.



///Қазақстан халқы Ассамблеясының Төрағасы Нұрсұлтан Назарбаев жиынға қатысушыларды сессия жұмысының басталуымен құттықтап, елімізде бейбітшілік пен тұрақтылықты сақтау ісіндегі Қазақстан халқы Ассамблеясының маңызды рөлін атап өтті.
– Жаһандық әлем күшті трансформацияны бастан өткеріп отыр. Біз бәріміз мүлде жаңа тарихи дәуірде өмір сүріп жатқанымызды түсінеміз. Экономика, қоғам өмірі және технология түбегейлі өзгерді. Бұл жаңалықтарды қабылдап, көп нәрсені үйренеміз, біраз нәрсені істей аламыз. Бірақ, бұл құбылмалы әлемде бір ғана мәңгі әрі кешенді құндылық бар. Ол – қоғамның бірлігі мен ұлтаралық келісім, – деді Елбасы.
Нұрсұлтан Назарбаев тәуелсіздік жылдары Қазақстан халқының елімізде этносаралық қарым-қатынастардың келешегіне қатысты деструктивті болжамдардың бәрін жоққа шығарғанына назар аударды.
– Біз экономикасы қарқынды дамып келе жатқан мықты мемлекет құрдық. Тарих сынақтарының бәрін бірге еңсердік. Прагматикалық және сарабдал сыртқы саясатымыздың арқасында халықаралық беделімізді биіктеттік. Еліміздегі этносаралық қарым-қатынастардың үлгісі теңдестірілген, уақыт жағынан тиімді әрі тәжірибеден өткізілген. Бұл бәріне үлгі болуға тиіс, – деді Елбасы.
Сессия барысында Елбасы Қазақстан қоғамындағы тұрақтылықты сақтау үшін барлық тетіктердің қалыпты әрі тиімді жұмысын қамтамасыз етуді тапсырды.
Қазақстанның Тұңғыш Президенті мемлекеттік органдар жанындағы медиация институты мен қоғамдық кеңестердің жұмысын жандандыру қажеттігін айтты. Сонымен қатар, Елбасы Ассамблея кәсіпкерлерінің қауымдастығы арқылы шетелдік инвесторлармен экономикалық ынтымақтастықты нығайтуға және Қазақстан халқы Ассамблеясының депутаттық корпусының әлеуетін белсенді пайдалануға шақырды.
Нұрсұлтан Назарбаев сөйлеген сөзінде барша мұсылман қауымын алдағы қасиетті Рамазан айының басталуымен және православ христиан өкілдерін Пасха мерекесімен құттықтады.
– Халқымызға, соның ішінде Қазақстан халқы Ассамблеясының барлық мүшесіне қолдау көрсетіп, түсіністік танытқаны үшін ризашылығымды білдіргім келеді. Президент сайлауы 9 маусымға тағайындалды. «Nur Otan» партиясының кезектен тыс ХІХ съезінде Қасым-Жомарт Кемелұлы Тоқаевтың кандидатурасы ұсынылды. Ол – тәжірибелі мемлекет қайраткері, елге басшылық етуге лайық Қазақстанның нағыз патриоты. Барша қазақстандықтарды, Ассамблеяның мүшелерін алдағы сайлауға белсенді атсалысып, тағы бір рет бірлігімізді танытуға шақырамын. Барша қазақстандықтарға аспандарының ашық болуын, әр отбасына бейбіт өмір, амандық және бақ-береке тілеймін, – деді Тұңғыш Президент.
Сессия барысында ҚХА Төрағасының жаңа орынбасарлары болып Юсуп Келигов және Шерзод Пулатов тағайындалды.
Елбасының сөйлеген сөзінің толық мәтінін мына жерден оқи аласыздар.
 
Қазақстан Республикасының Тұңғыш Президенті – Елбасының Баспасөз қызметі













///Президент Қасым-Жомарт Тоқаев көрнекті мемлекет және қоғам қайраткері, танымал ғалым, Қазақстан Ғылым академиясының академигі, заң ғылымдарының докторы Сұлтан Сартаевтың дүниеден өтуіне байланысты оның отбасы мен жақындарына көңіл айту жеделхатын жолдады.
– Сұлтан Сартайұлының дүниеден өтуі туралы суыт хабарды күйзеліспен қабылдадым. С.Сартаев Тәуелсіз Қазақстан Конституциясының негізін қалаушылардың бірі болды. Еліміз егемендік алған тұста отандық заңнаманың қалыптасуына, демократиялық құндылықтардың орнығуына мол еңбек сіңірді. Соңына жарқын із, өшпес мұра қалдырды, – деп жазылған жеделхатта.  
Қасым-Жомарт Тоқаев Сұлтан Сартаевтың еліне сіңірген ерен еңбегін, өнегелі өмірімен халықтың шынайы құрметіне ие болған жан екенін, сондай-ақ,  асыл азаматтың өмір жолы кейінгі ұрпаққа үлгі болатынын атап өткен.   
 
///Мемлекет басшысы жиынға қатысушылар алдында сөйлеген сөзінде бүгінгі мерекенің еліміздегі барлық халық пен ұлт өкілдерін біріктіретінін айтты.
– Елбасы Қазақстан халқы Ассамблеясында сөйлеген сөзінде Қазақстандағы ұлтаралық келісімнің маңызы зор екенін атап өтті. Нұрсұлтан Назарбаевтың қажырлы еңбегінің арқасында Қазақстан бүгінде көптеген ұлт өкілдерінің киелі шаңырағына айналды, – деді Қасым-Жомарт Тоқаев.
Қазақстан Президенті көп этносты, көп конфессиялы еліміздің келешегі туралы түрлі теріс болжамдар айтылғанына қарамастан, Елбасының ортақ Отанымызда бейбітшілік пен келісімді сақтай білгенін айтты.
Мемлекет басшысы Алматының Қазақстан тарихындағы маңызды рөліне назар аударып, осы қалада мемлекетіміздің тәуелсіздігі жарияланғанына тоқталды.
– Алматы әрқашан өзінің әсемдігімен ерекшеленеді. Алматылық – қайталанбас бренд әрі шынайы интернационализмнің жарқын үлгісі. Бүгінде қала еліміздің іскерлік, қаржы, мәдени, оқу-ағарту және туристік орталығы. Сондай-ақ, Алматы – жаңа жұмыс орындарын ашып, қала бюджетінің кірісін арттыруға үлес қосып отырған шағын және орта бизнестің тартылыс орталығы, – деді Қазақстан Президенті.
Қасым-Жомарт Тоқаев халықтың өмір сүру сапасы мен әл-ауқатын арттыру мәселесіне және Алматы қаласының әлеуметтік-экономикалық даму перспективаларына тоқталды.
– Біз экология мен ауа сапасы, инфрақұрылым және қоғамдық қауіпсіздік мәселелерін бірлесе шешуіміз қажет. Қаламыз тұрғындар мен шетелдік қонақтар үшін жайлығы тұрғысынан үлгі болуы керек. Автокөліктер мен энергиямен қамтамасыз ету салаларында экологиялық таза технологияларға өтетін уақыт жетті, – деді Мемлекет басшысы. 
Қазақстан Президенті әртүрлі этникалық топ өкілдеріңнің өзара сыйластығының, ауызбіршілігі мен жасампаз еңбегінің арқасында Тәуелсіздігімізді нығайтып, экономикада табыстарға жеткенімізді атап өтті.
– Бүгінде әрбір қазақстандық қай этникалық топқа жататына қарамастан өздерін біртұтас үлкен отбасының мүшесі сезінеді. Бірлік пен келісім – халқымыздың қиын-қыстау жылдарда да сақтай білген құндылықтары. «Әралуандықтан бірлікке» – біздің саясатымыздың мәні. Бәріміз бірге өзіміздің еңбексүйгіштігімізбен, табандылығымызбен ғана қуатты әрі дамыған мемлекет құра аламыз, – деді Қасым-Жомарт Тоқаев.
Мемлекет басшысы жиынға қатысушылардың бәрін Қазақстан халқының бірлігі күнімен құттықтап, бақыт, амандық және жаңа табыстар тіледі.
Салтанатты шара Алматы қаласының этномәдени орталықтарының белді ансамбльдері мен қазақстандық эстрада әртістері қатысқан мерекелік концертпен аяқталды.






///Кездесу барысында Нұрсұлтан Назарбаев Си Цзиньпинге қонақжайлық көрсеткені үшін ризашылық білдірді.
– Қазақстан тәуелсіздік алған кезден бастап, мен сіздің еліңізбен өзара түсіністік пен ынтымақтастықтың осындай деңгейіне қол жеткізу үшін жұмыс істедім. Осы жылдар ішінде арамыздағы барлық өзекті мәселелер шешімін тапты. Біз шекарамызды белгілеп, сенімге негізделген диалогтың деңгейін көтердік, – деді Нұрсұлтан Назарбаев.
Елбасы экономиканың түрлі секторларындағы қатынастардың жоғары қарқынмен дамып келе жатқанын атап өтті.
– Қытай мемлекеті Қазақстан үшін көршілес ел және экономикалық серіктес қана емес, сонымен бірге сенім артып, тірек санайтын біздің жақын досымыз, – деді Қазақстанның Тұңғыш Президенті.
    Қазақстан Республикасының Тұңғыш Президенті – Елбасының
Баспасөз қызметі   
 


///Қасым-Жомарт Тоқаев салтанатты рәсімге қатысушыларды Тәуелсіздік күнімен құттықтап, Егемендік еліміздің баға жетпес байлығы екенін айтты.
– Біздің буын Елбасы Нұрсұлтан Әбішұлы Назарбаевтың сарабдал саясатының арқасында халқымыздың асқақ арманын ақиқатқа айналдырды. Байрақты бабаларымыз бізге ұлан-байтақ жерді мұра етіп қалдырды. Олардың аманатына адал болу – баршамыздың киелі парызымыз. Азаттық үшін алысып, ел үшін жанын пида еткен батырлардың ерлігі ешқашан ұмытылмайды, – деді Қазақстан Президенті.
Мемлекет басшысы 2019 жылдың еліміз үшін ерекше маңызды болғанын атап өтті.
– Біз мемлекеттілігіміздің мызғымастығын және демократиялық жолмен дамитынын, Елбасы Нұрсұлтан Әбішұлы Назарбаевтың стратегиялық бағытын сабақтастық дәстүрімен жалғайтынымызды дәлелдедік. Тұңғыш Президент – Елбасының баға жетпес тәжірибесі мен білімі халқымыз үшін аса қажет және ел игілігі үшін пайдаланылады. Аса көрнекті мемлекет қайраткері, тарихи масштабтағы тұлға және мемлекетіміздің негізін қалаған Елбасының ерен еңбегін құрметтеу – біздің парызымыз, – деді Қасым-Жомарт Тоқаев.
Қазақстан Президенті әлеуметтік жаңғырудың жаңа кезеңін жүзеге асыру туралы атап өтті. Бұл мақсатқа 3,5 триллион теңге қаржы бөлінгенін, аталған қаражаттың 530 миллиард теңгеден астамы балалы және аз қамтылған отбасыларды қолдауға жұмсалатынын айтты.
Қасым-Жомарт Тоқаев инклюзивті халық экономикасын құрудың маңыздылығына назар аударып, оны дамыту нәтижесінде еліміздің әрбір азаматы пайда табуы тиіс екенін жеткізді.
– Біздің басты міндетіміз – әр азаматтың тұрмыс сапасын арттыру. Сондықтан мемлекет әлеуметтік міндеттемелерді орындауға баса мән беріп отыр, – деді Президент.
Мемлекет басшысы әлеуметтік саясатты іске асыру жөнінде айта келіп, «халық үніне құлақ асатын мемлекет» құру үшін орындалатын міндеттерге тоқталды.
– Мемлекеттік құрылыстың заманауи үлгісі қазірдің өзінде элитарлық, өзгешелік тұжырымдардан алыс. Әр шенеунік өзін халықтың бір бөлшегі ретінде сезініп, халық үшін және халық арасында жұмыс істеуі тиіс екенін ұмытпауы қажет. Халық үніне құлақ асатын мемлекет дегеніміз бюрократиядан мүлде ада болып, цифрландыру негізінде жүзеге асырылатын барлық рәсімнің ашықтығы, – деді Қазақстан Президенті.
Қасым-Жомарт Тоқаев еліміз бүкіл халықтың мықты күш-жігерінің арқасында биік белестерді бағындырғанын атап өтті. Мемлекет басшысының пікірінше, ел тарихындағы барлық жетістіктер – әр азаматтың ерен еңбегінің нәтижесі.
Қазақстан Президенті салтанатты рәсімде сөйлеген сөзінде мемлекеттік награда алған азаматтардың сіңірген еңбегін жоғары бағалады.  
Қасым-Жомарт Тоқаевтың салтанатты рәсімде сөйлеген сөзінің толық мәтінімен мына сілтеме арқылы танысуға болады.






















///Президент Қасым-Жомарт Тоқаев көрнекті мемлекет және қоғам қайраткері, танымал ғалым, Қазақстан Ғылым академиясының академигі, заң ғылымдарының докторы Сұлтан Сартаевтың дүниеден өтуіне байланысты оның отбасы мен жақындарына көңіл айту жеделхатын жолдады.
– Сұлтан Сартайұлының дүниеден өтуі туралы суыт хабарды күйзеліспен қабылдадым. С.Сартаев Тәуелсіз Қазақстан Конституциясының негізін қалаушылардың бірі болды. Еліміз егемендік алған тұста отандық заңнаманың қалыптасуына, демократиялық құндылықтардың орнығуына мол еңбек сіңірді. Соңына жарқын із, өшпес мұра қалдырды, – деп жазылған жеделхатта.  
Қасым-Жомарт Тоқаев Сұлтан Сартаевтың еліне сіңірген ерен еңбегін, өнегелі өмірімен халықтың шынайы құрметіне ие болған жан екенін, сондай-ақ,  асыл азаматтың өмір жолы кейінгі ұрпаққа үлгі болатынын атап өткен.   
 
///Мемлекет басшысы БҰҰ-ның 17 аймақтық бөлімшесі орналасқан кеңсесінің жаңа ғимаратын аралап көрді.
Президент халықаралық ұйым кеңсесінің ашылуы ел үшін ерекше маңызға ие - Қазақстан халқының бірлігі күні мерекесімен тұспа-тұс келуін жақсылыққа балады.
Қасым-Жомарт Тоқаев Қазақстан БҰҰ қағидаттарын толықтай ұстанатынын және халықаралық қауымдастықпен қауіпсіздік пен тұрақтылықты сақтау, адам құқықтарын қорғау мақсатындағы өзара іс-қимылдарын белсенді түрде жалғастыра беретінін айтты.   
– Бұл тамаша ғимарат Біріккен Ұлттар Ұйымының мүдделері үшін қызмет ететін болады. БҰҰ – барлық ел үшін ортақ үй. Біздің ынтымақтастығымыздың арта түсетініне сенімдімін. Әлем қауіпсіздігі жолында БҰҰ-ның Қазақстандағы қызметін қолдай береміз, – деді Мемлекет басшысы.
БҰҰ-ның Қазақстандағы Тұрақты үйлестірушісі Норимаса Шимомура Қазақстан Президентіне алғыс айтып, бұл әсем ғимарат Алматы қаласының сыйы екенін атап өтті. Дипломат жаңа кеңсе Қазақстан мен БҰҰ-ның жақын достығы мен ынтымақтастығының белгісі болатынына сенім білдірді.
Қасым-Жомарт Тоқаев халықаралық ұйымның жұмысшыларымен әңгімелесіп, кітапхананың және БҰҰ аймақтық бөлімшелер өкілдіктерінің жұмысымен танысты.





///Тәуелсіздік күні мерекесі қарсаңында Қазақстан Республикасы Президентінің Жарлығымен мемлекетіміздің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі, белсенді қоғамдық қызметі үшін ел азаматтарының үлкен бір тобы мемлекеттік наградалармен марапатталды. Олардың қатарында өндіріс, бизнес, білім беру, денсаулық сақтау салаларының көрнекті өкілдері, әскери қызметшілер, құқық қорғау органдарының қызметкерлері, спортшылар, соғыс және еңбек ардагерлері, мәдениет және ғылым қайраткерлері бар.
«Қазақстанның Еңбек Ері» атағы ұлттық мәдениетті дамытуға қосқан айрықша үлесі, ән өнерін насихаттаудағы ерекше еңбегі үшін Роза Рымбаеваға берілді. Өндірістік қызметтегі ерекше еңбегі үшін «Қазақстанның Еңбек Ері»  атағы «Қазақмыс корпорациясы» ЖШС филиалы – «Жезқазғантүстімет» ӨБ кен өндірістік кешенінің ұңғылаушысы Тұрсынбек Макишевке де берілді.
«Отан» орденімен жазушы И.Жақанов, «Alageum Electric» холдингтік компаниясы бақылау кеңесінің төрағасы С.Қожабаев, Ақтөбе облысы «Казхром» ТҰК» АҚ филиалы – Дөң тау-кен байыту комбинатының директоры В.Тиль, «Қазақстан Республикасының Тұңғыш Президенті – Елбасы Нұрсұлтан Назарбаев» орденімен Қазақстан Республикасының Тұңғыш Президенті – Елбасының көмекшісі – Қазақстан Республикасының Президенті Іс басқарушысының бірінші орынбасары А.Бисембаев, І дәрежелі «Барыс» орденімен Парламент Мәжілісінің депутаты С.Абдрахманов, ғалым және қоғам қайраткері Ә.Ахметов, жазушы Т.Әбдікұлы, Қазақстан Республикасының Тұңғыш Президенті – Елбасы Кеңсесінің басшысы М.Қасымбеков, «М. Әуезов атындағы Оңтүстік Қазақстан мемлекеттік университеті» РМК бас ғылыми қызметкері М.Мырзахметұлы, «Бөбек» балалар қорының президенті С.Назарбаева, опера әншісі Б.Төлегенова, ІІ дәрежелі «Барыс» орденімен «ЛОРД дарынды балаларға арналған облыстық мамандандырылған мектеп-лицей-интернат» КММ мұғалімі Р.Әзімбаева, ақын М.Айтхожа, Ұлттық ғылым академиясының академигі Ғ.Есім, мемлекетаралық су шаруашылық үйлестіру комиссиясы жанындағы Су шаруашылық мәселелері бойынша ғылыми-ақпараттық орталығы Қазақ филиалының директоры Н.Қыпшақбаев, ІІІ дәрежелі «Барыс» орденімен  ақын, «Сәкен Сейфуллиннің мұражайы» МКҚК директоры Н.Айтұлы, Президент Іс басқармасы Медициналық орталығының «Оқжетпес» емдеу-сауықтыру кешені» АҚ президенті Қ.Беркінбаев, тарихшы М.Қойгелдиев, Парламент Сенатының депутаты Т.Мұқашев, жазушы Қ.Салғараұлы және басқалар марапатталды.
«Қазақстанның еңбек сіңірген қайраткері» құрметті атағы ғылым және мәдениет саласының 36 көрнекті өкіліне берілді, олардың ішінде белгілі әншілер Т.Асар мен Д.Құдайберген, ғалым А.Жұмаділдаев, киноактер Н.Есімғалиев, дирижер Р.Салаватов, балет әртісі Н.Семенова және басқалар бар.
Белгілі ғалымдар, мәдениет қайраткерлері, өндірістік сала өкілдерінің еңбектері «Парасат» орденімен бағаланды. Олардың арасында «Шымкент қалалық орыс драма театры» МКҚК басшысы И.Вербицкий, «Айтыс ақындары мен жыршы, термешілердің халықаралық одағы» РҚБ төрағасы Ж.Ерманов, «Л. Гумилев атындағы Еуразия ұлттық университеті» РМК профессоры С.Қасқабасов, «Ақтөбе металл құрастыру зауыты» ЖШС директоры Қ.Қойлыбаев, Солтүстік Қазақстан облысы «Ақселеу» ЖШС директоры С.Малаев, «Қазақ ұлттық аграрлық университеті» КЕАҚ профессоры Қ.Сәбденов, «Б.Римова атындағы Талдықорған драма театры» КММ әртісі К.Темірбайұлы, қоғам қайраткерлері Е.Сакенова мен Е.Тарасенко, Атырау облыстық Қоғамдық кеңесінің төрағасы М.Өтешов, «М. Өскінбаев атындағы Маңғыстау облыстық филармониясы» МКҚК солисі С.Шакрат, Қарағанды облысы «Алтай Полиметалы» ЖШС бақылау кеңесінің төрағасы Р.Юн  бар.
ІІ дәрежелі «Достық» орденіне Қазақстан халқы Ассамблеясы Төрағасының орынбасары, «Вайнах» шешендер және ингуштер қауымдастығы басқармасының мүшесі Ю.Келигов, айтыс ақыны Ә.Қалыбекова, «Айнұры» татар-башқұрт мәдени орталығы» ҚБ төрағасы А.Халиков, Қарағанды қаласы «LITUANICA» ҚБ төрағасы В.Тварионас және басқалар ие болды.
«Құрмет» орденімен марапатталғандар қатарында ақын О.Әбділдаев, Түркістан облысы «Жетісай қосалқы мектеп-интернаты» КММ мұғалімі Ү.Әбдиев, «Л.Гумилев атындағы Еуразия ұлттық университеті» РМК доценті А.Әбиденқызы, Ақмола облысы «Алтындән» ЖШС директоры Қ.Байзақов, Алматы қаласы «Қазақстан дүнгендерінің қоғамы» ҚБ төрағасы А.Войнце, «Абай атындағы Қазақ мемлекеттік академиялық опера және балет театры» РМҚК солисі Г.Дәуірбаева, Қостанай облысы «Мелитопольское» ЖШС директоры Э.Двуреченский, танымал боксшы В.Демьяненко, «Т.Жүргенов атындағы Қазақ ұлттық өнер академиясы» РММ оқытушысы Ш.Имашев, Қызылорда облысы «Еңбек жер» ЖШС директоры Ш.Ысқақов, Петропавл қаласы «Кардиологиялық орталық» КМК бас дәрігері А.Мағзұмов, Шымкент қаласы «Болашақ» № 66 балабақшасы» МКҚК меңгерушісі Т.Мартыненко, «Шығыс Қазақстан ауыл шаруашылық тәжірибе станциясы» ЖШС механизаторы А.Назин, әнші С.Нұрмағамбетова, «Милосердие» ерікті қоғамы» қайырымдылық қорының директоры, Қазақстан Республикасының балалар құқықтары жөніндегі уәкілі А.Саин, «М. Әуезов атындағы Қазақ мемлекеттік академиялық драма театры» РМҚК әртісі Ү.Сейтімбет, «Әл-Фараби атындағы Қазақ ұлттық университеті» РМК кафедра меңгерушісі Ә.Төлеубаев, Нұр-Сұлтан қаласы «Наз» мемлекеттік би театрының директоры С.Сраилов, Қарағанды қаласы «Жас сұңқар» спорт мектебінің жаттықтырушы-оқытушысы Е.Шынкеев бар.
Өнеркәсіп, көлік, құрылыс, ауыл шаруашылығы және басқа материалдық өндіріс салаларының 72 жұмысшысы мен еңбеккері ІІІ дәрежелі «Еңбек Даңқы» орденінің иегерлері атанды, атап айтқанда,  Ақмола облысы «Хлебороб» ЖШС механизаторы М.Боранбаев, Маңғыстау облысы «Жайлау» ЖШС бас шопаны Е.Өтесов, «ҚТЖ Жүк тасымалдау» АҚ филиалы Жамбыл пайдалану локомотив депосының жөндеушісі Н.Хомутенко және басқалар.
Әскери және қызметтік борышын үлгілі атқарғаны, заңдылық пен құқықтық тәртіпті қамтамасыз етуде көрсеткен ерлігі мен жанқиярлығы, елдің ұлттық қауіпсіздігі мен қорғаныс қабілетін нығайтуға қосқан үлесі үшін әскери қызметшілер мен құқық қорғау органдары өкілдерінің бір тобы І және ІІ дәрежелі «Даңқ», сондай-ақ, І, ІІ, ІІІ дәрежелі «Айбын» ордендерімен, «Ерлігі үшін» және «Жауынгерлік ерлігі үшін» медальдарымен марапатталды.
Наградталғандардың тізімі баспасөзде жарияланады.
///Кездесу барысында Мемлекет басшысына Білім және ғылым министрлігінің 2016 жылғы жұмысының қорытындылары жөнінде есеп берілді.
Нұрсұлтан Назарбаев білім және ғылым жүйесінің алдағы реформаларды, Қазақстан Президентінің «Қазақстанның үшінші жаңғыруы: жаһандық бәсекеге қабілеттілік» атты жолдауын іске асырудағы маңызды рөлін атап өтті.
– Біз ел ішінде де, шетелдік оқу орындары қабырғасында да кадрлар даярлау ісі бойынша ауқымды жұмыстар жүргіздік. Үш тілде білім беруге, цифрлық оқыту әдісіне көшіп жатырмыз. Білім және ғылым министрлігі алдында бұл саланы одан әрі дамытуға байланысты зор міндеттер тұр. Қажетті адам ресурстарынсыз жолдауда алға қойылған міндеттерді орындау, соның ішінде технологиялық жаңғыруды жүзеге асыру, «Цифрлық Қазақстан» мемлекеттік бағдарламасын іске асыру мүмкін емес, – деді Қазақстан Президенті.
Е.Сағадиев Мемлекет басшысына білім берудің жаңартылған мазмұндағы форматын енгізуге, бес күндік оқу аптасына көшуге, базалық оқулықтар әзірлеуге қатысты министрлік жүргізіп жатқан реформалар туралы баяндады.
Соңында Нұрсұлтан Назарбаев білім беру жүйесінде іске асырылып жатқан өзгерістердің нәтижелерін атап өтіп, оларды ақпараттық тұрғыдан қолдау мәселелеріне, сондай-ақ қойылған міндеттердің іске асырылу қажеттігіне назар аударды.
Кездесу қорытындысы бойынша Елбасы бірқатар тапсырма берді.

///Мемлекет басшысы «Рухани жаңғыру» бағдарламасы аясында жастардың зияткерлік орталығы болып қайта құрылған Жамбыл атындағы жасөспірімдер кітапханасының жұмысымен танысты. «Оpen space» форматы бойынша жұмыс істейтін бұл мекемеде электронды ресурстармен, кітап және мерзімді басылымдармен жұмыс істеу, фильмдер көрсету, таныстырылымдар, тренингтер және конференциялар өткізу қызметі қамтылған. Орталық кітап қоры 1,8 миллион данадан асатын қаланың бірыңғай кітапханалар жүйесіне кіреді.
Қасым-Жомарт Тоқаев жастар мен еріктілер қозғалысының өкілдеріне өзінің өмірі мен еңбек жолы туралы әңгімеледі.
– БҰҰ Бас хатшысының орынбасары болып жұмыс істеген кезімде волонтерлік жұмысқа көп көңіл бөлдім. Біз көптеген елдердің еріктілерін жинап форумдар ұйымдастырдық. Қазақстан Парламентінде істегенде волонтерлік туралы заң қабылдадық. Мемлекет тарапынан бұл қозғалысқа қолдау көрсетіп, дамыту үшін барлық жағдай жасалуда, – деді Қазақстан Президенті.
Мемлекет басшысы жақын арада елімізде еріктілердің үлкен форумын өткізу жоспарланып отырғанын айтты.





///Митингке қатысушылар саяси қуғын-сүргін құрбандарын бір минут үнсіздікпен еске алып, қайта жөнделген монументке гүл шоқтарын қойды.
Мемлекеттік хатшы 3 миллионнан астам адам саяси қуғын-сүргін және ашаршылық құрбаны болғанын айтты. Г.Әбдіқалықова Елбасының «Болашаққа бағдар: рухани жаңғыру» атты бағдарламалық мақаласында «Өткен ХХ ғасыр халқымыз үшін қасіретке толы, зобалаң да зұлмат ғасыр болды. Біріншіден, ұлттық дамудың ықылым заманнан жалғасып келе жатқан өзімізге ғана тән жолы біржола күйретіліп, қоғамдық құрылымның бізге жат үлгісі еріксіз таңылды. Екіншіден, ұлтымызға адам айтқысыз демо­графиялық соққы жасалды. Оның жарасы бір ғасырдан бері әлі жазылмай келеді. Үшіншіден, қазақтың тілі мен мәдениеті құрдымға кете жаздады. Төртіншіден, еліміздің көптеген өңірлері экологиялық апат аймақтарына айналды» деген сөздер айтылғанына тоқталды.
Мемлекеттік хатшы одан соң «Ұлттық сана: тарихи тәжірибе және рухани жаңғыру» атты тақырыппен өткен халықаралық конференцияға қатысты. Сондай-ақ, конференцияға облыс әкімі Қ.Көшербаев, Қазақстан халқы ассамблеясы Төрағасының орынбасары – Қазақстан халқы ассамблеясы хатшылығының меңгерушісі Д.Мыңбай, Парламент Мәжілісінің депутаттары, мемлекеттік органдар өкілдері, Қазақстан халқы ассамблеясының, Қоғамдық келісім кеңестерінің мүшелері, өңірлік ассамблеялар хатшылықтарының меңгерушілері, шетелдік және отандық сарапшылар, ғылыми және зиялы қауым өкілдері, саяси қуғын-сүргін құрбандарының және жер аударылғандардың ұрпақтары қатысты.
Мемлекеттік хатшы өз сөзінде тарихи сананың көкжиегін кеңейтуге, сол кезеңнің оқиғалары мен деректерінің өзара байланыстылығы мен сабақтастығын көруге мүмкіндік беретін, тәжірибелік мақсатты көздеген конференцияның қоғамдық-саяси маңызы жоғары екенін атап өтті.
Конференцияда қазіргі заманғы Қазақстан мемлекеттілігі тұрғысынан «Алаш» құндылықтарына, қуғын-сүргін, ашаршылық және жер аудару кезеңіне тарихи талдау жасау тәжірибесі және басқа да мәселелер қаралды.
Гүлшара Әбдіқалықова Қазақстан тарихының ХХ ғасырдың бірінші жартысындағы қасіретті кезеңін талқылау қоғамдық сананы жаңғырту үдерісіне қосылатын елеулі үлес екенін айтты.
Конференция қорытындысы бойынша форумға қатысушылар Қазақстан халқына арналған үндеу қабылдады.
Сонымен қатар, Мемлекеттік хатшы «Атамекен» балалар ауылын аралап, Қорқыт Ата атындағы Қызылорда мемлекеттік университетінің Студенттер сарайында болды. 
///Мемлекет басшысы Қасым-Жомарт Тоқаевтың атына Қазақстан Республикасының Тәуелсіздік күні мерекесіне орай шет мемлекеттердің басшыларынан құттықтау хаттар мен жеделхаттар келіп түсті.
Америка Құрама Штаттарының Президенті Дональд Трамп жеделхатында елінің және жеке өз атынан Қазақстан халқын Тәуелсіздіктің 28 жылдығымен құттықтаған.
– Берік серіктестігіміздің арқасында соңғы 12 ай ішіндегі қол жеткізген жарқын жетістіктерімізді зор қуанышпен атап өткім келеді. Біздің ядролық қаруды таратпаудан бастап терроризмге қарсы күреске дейінгі мәселелерді шешу ісіндегі ынтымақтастығымыз әлемді едәуір қауіпсіз әрі тұрақты етті, – делінген жеделхатта.
Дональд Трамп Қасым-Жомарт Тоқаевтың Қазақстан Президенті ретінде Тәуелсіздік мерекесін алғаш атап өтіп отырғанын айтып, жаңа жылдың табысты болуына тілектестік білдірген.
– Америка Құрама Штаттары Сізбен және Қазақстан халқымен жемісті жұмыс істеуге дайын. Сіздің күш-жігеріңіздің арқасында Қазақстанның болашағы жарқын әрі табысты болады деп сенемін, – делінген АҚШ Президентінің құттықтауында.
Үндістан Президенті  Рам Нат Ковинд өз құттықтауында мемлекеттер арасындағы өзара байланыстардың тарихи арқауы берік екенін атап өтіп, Қазақстанның өсіп-өркендей беруіне ниеттестік танытқан.
– Үндістан мен Қазақстан арасындағы қарым-қатынастар ғасырлар бойы жалғасып келе жатқан тарихи және мәдени байланыстарға негізделген. Екі ел арасындағы көпжақты және екіжақты қатынастар стратегиялық серіктестікке ұласты. Ынтымақтастығымыз одан әрі нығая түсетініне сенімдімін, – делінген құттықтау хатта.
Испания Королі Фелипе өз құттықтау хатында испан халқы мен Үкіметінің атынан Қасым-Жомарт Тоқаевты Тәуелсіздік күнімен құттықтап, достас Қазақстан жұртына бейбітшілік және бақ-береке тіледі.
Сингапур Республикасының Президенті Халима Якоб Қасым-Жомарт Тоқаевты және Қазақстан халқын Тәуелсіздік күнімен құттықтады.
– Сингапур мен Қазақстан арасында жақсы достық қарым-қатынас орнаған. Екі елдің ортасындағы тауар айналымы ұлғайып, құқық және қаржы салаларындағы ынтымақтастықтың нығайып келе жатқанына қуаныштымын. Халықтарымыздың игілігі үшін Өзіңізбен бірлесіп жұмыс істеуге және байланыстарымызды одан әрі арттыра түсуге ниеттіміз, – деп жазған Халима Якоб.
Тәуелсіздік күнімен құттықтап, бақ-береке тілеген жеделхат Австрия Президенті Александр Ван дер Белленнен де келіп түсті.
– Екі ел арасындағы барлық сала бойынша қарқынды дамып келе жатқан ықпалдастықты, оның ішінде, экономикалық ынтымақтастықты табысты дамыта береміз деп сенемін, – делінген жеделхатта.
Австралия Одағының Генерал-Губернаторы Дэвид Херли өз құттықтау хатында мемлекеттер арасындағы екіжақты достық қатынастардың одан әрі дами беретініне сенім білдірген. 
///Іс-шараға саяси қуғын-сүргін және тоталитаризм құрбандарының туыстары мен жақындары да қатысып, Елбасымен әңгімелесті.  
Мемлекет басшысы рәсім аяқталған соң БАҚ өкілдері алдында сөйлеген сөзінде бүгінгі күннің Қазақстан тарихында айрықша күн екенін атап өтті.
– 31 мамырды біз Саяси қуғын-сүргін құрбандарын жалпыұлттық еске алу күні ретінде атап өтеміз. Бір ғана Қазақстанның өзінде сол жылдары 103 мыңнан астам адам тұтқындалып, оның 25 мыңнан астамы ату жазасына кесілді. Қазақ зиялыларының бетке ұстар өкілдерінің, республика басшылығының түгелге жуығы жойылды, – деді Нұрсұлтан Назарбаев.     
Қазақстан Президенті ел ішінде сол кезде қуғын-сүргінге ұшыраған адамдарға арналған лагерьлер салынғанын еске салып, ондағы адам төзгісіз жағдайлар туралы әңгімеледі. 
– Қазақстанның әр түкпіріндегі 11 лагерьдің қабырғасында адамдар қинау мен азаптау салдарынан қаза болды. Сол лагерьлерде миллионнан астам адам жазасын өтеді. Саяси қайраткерлермен қатар олардың жұбайлары мен балалары да қуғын-сүргінге ұшырады. Кейбір нәрестелер сол лагерьлерде дүниеге келді, – деді Мемлекет басшысы.   
Нұрсұлтан Назарбаев осы ауыр кезеңде Қазақстан ондаған этнос үшін туған мекеніндей болғанын, көптеген қиындықты бастан өткерген олар бүгінде біртұтас халыққа айналғанын атап өтті.
– Халқымыз осы қайғылы оқиғаларды есте сақтауға тиіс. Мұндай қасірет қайталанбас үшін оны болашақ ұрпақ білуі керек. Бүгінде біз құқықтық жаңа мемлекет құрдық. Қазақстанда азаматтардың құқықтары мен бостандықтары қорғалған. Біздің елде саяси қудалауға орын жоқ. Біз эволюциялық даму жолын таңдадық, – деді Қазақстан Президенті.    
Мемлекет басшысы бастан өткерген кезеңдерді Қазақстан халқы әрдайым есте сақтап, бүгінгі күннің қадіріне жете білуі қажеттігін айтты. 



///Мемлекеттік хатшы Г.Әбдіқалықова елдеріміз арасында саяси, экономикалық және мәдени-гуманитарлық салалардағы қарым-қатынас қарқынды дамып келе жатқанын атап өтті. Барлық деңгейдегі, соның ішінде жоғары сатыдағы ынтымақтастықтың кеңеюі осыны айғақтайды.
Сондай-ақ, Гүлшара Әбдіқалықова 2016 жылғы тамызда Қазақстан мен Сербия басшыларының қатысуымен Белград қаласында қазақтың ұлы ақыны Жамбыл Жабаевқа арналған ескерткіштің ашылуы Қазақстан халқының зор ризашылығын тудырғанына назар аударды.
Тараптар екіжақты сауда-экономикалық ынтымақтастықтың қазіргі даму қарқынына қанағаттанушылық білдірді. Қазақстан мен Сербия арасындағы тауар айналымы 2016 жылғы қаңтар-қараша айлары аралығында 23,4 млн АҚШ долларына жетті. Бүгінде Қазақстанда көтерме және бөлшек сауда, тұрғын үйлер мен тұруға арналмаған ғимараттар құрылысы салаларында Сербия капиталының үлесі бар 10-нан астам бірлескен кәсіпорын жұмыс істейді.
Кездесу соңында Қазақстан Республикасының Мемлекеттік хатшысы елші В.Мирковичке Қазақстан мен Сербия арасындағы саяси, экономикалық және мәдени-гуманитарлық тығыз, өзара сенімге негізделген серіктестік орнатуға қосқан үлесі үшін ризашылық білдіріп, денсаулық, бақ-береке және табыс тіледі.
///Кездесу барысында Ж.Асанов Нұрсұлтан Назарбаевқа құқық қорғау органдарының 2016 жылғы қызметінің қорытындылары және алдағы кезеңге арналған жұмыс жоспары туралы баяндады.
Қазақстан Президенті елдегі қоғамдық қауіпсіздік ахуалын жақсартуға бағытталған реформалардың маңыздылығын атап өтті.
– Осы жылдар ішінде біз барлық салада реформа жасап келеміз. Ел тәуелсіздігінің 25 жылдығының қорытындысы бойынша экономикалық өсім және тұрғындардың әл-ауқаты артқанын байқаймыз. Алайда, құқық қорғау органдары қызметінің мәселелері ешқашан өзектілігін жоғалтқан емес. Біз тиісті шаралар қабылдап, заңнамаларға өзгерістер енгізудеміз, – деді Елбасы.
Мемлекет басшысы бұрынғы кезде тіркелген қылмыстар саны алдыңғы жылғы көрсеткіштен көп болса, құқық қорғау органдары жазаланып отырғанын айтты.
– Жазадан қашып, мәліметтерді жасырған немесе өзгерткен жайттар кездесіп жататын. Ал қазір фактілер міндетті түрде тіркелуі тиіс, – деді Нұрсұлтан Назарбаев.
Қазақстан Президентіне Үкіметтің кеңейтілген отырысында берілген тапсырмаларды орындау барысында бизнес өкілдеріне жүргізілетін тексерістер санын азайту мақсатымен қабылданған шаралар туралы айтылды. Бұдан бөлек, Бас прокурор құқық қорғау саласындағы мемлекетаралық қарым-қатынастарды нығайту, экономикалық құқық бұзу жайттарымен күресу үшін кадрлар даярлау жөнінде жүргізіліп жатқан іс-шараларды атап өтті.
Ж.Асановтың айтуы бойынша, Бес институционалдық реформаны және Қазақстан Президентінің «Қазақстанның үшінші жаңғыруы: жаһандық бәсекеге қабілеттілік» атты жолдауын іске асыру барысында қазіргі уақытта прокуратура органдары алдына қойылған міндеттерді орындау, атап айтқанда, әкімшілік және қылмыстық үдерістерді электрондық-цифрлық форматқа көшіру, сондай-ақ жекелеген жобаларды іске асыру үшін барлық қажетті шаралар қабылдануда.
– Қоғамдық қауіпсіздікті жақсартудың тағы бір индикаторы – бас бостандығынан айырылғандар саны. Қазақстанда олардың саны 90-шы жылдардың басында 100 мыңға жуық еді, бүгінде бас бостандығынан айыру орындарында одан үш есе төмен – 36 мың адам отыр, – деді Бас прокурор.
Соңында Мемлекет басшысы ел заңнамасы нормаларының сақталуын бақылайтын орган ретінде прокуратураның айрықша рөлін атап өтіп, Бес институционалдық реформа мен Қазақстан халқына жолдаудың іске асырылу барысын қатаң бақылау қажеттігін айтты.
Елбасы кездесу қорытындысы бойынша бірқатар нақты тапсырма берді.

///Мемлекет басшысы кездесуде М.Жолдасбековты 80 жасқа толған мерейтойымен құттықтап, оған зор денсаулық, ұзақ ғұмыр тіледі.  
– Тәуелсіздіктің алғашқы таңынан бастап Сіз әрдайым менің жанымда болдыңыз. Маған қолдау білдіріп, кеңесшім, Премьер-Министрдің орынбасары болып қызмет атқардыңыз. Мен Сізді жауапты лауазымдарға тағайындадым. Елші, университет ректоры болдыңыз, дипломаттарды тәрбиелеуге атсалыстыңыз. Белгілі ғалым, қаламгер ретінде кең танылдыңыз, – деді Қазақстан Президенті.
Сондай-ақ, Нұрсұлтан Назарбаев кездесуде М.Жолдасбековтың ел алдындағы еңбегін ескеріп, қоғам қайраткерін І дәрежелі «Барыс» орденімен марапаттады.
М.Жолдасбеков өз қызметінің нәтижелерін жоғары бағалағаны үшін Мемлекет басшысына алғыс айтты.
– Мен тәуелсіздігіміздің қалыптасуындағы барлық процестің куәгері болдым. Жақсылық та, қиындық та, таршылық та бастан өтті. Бақытымызға орай, қазір егемендіктің арқасында жақсы өмір сүріп жатырмыз. Ел ішінде реформалар жүргізілуде, бәріміз күткен рухани жаңғыру басталды. Мен қашан да Сіздің қасыңызда, сенімді серігіңіз болып қала беремін, – деді қоғам қайраткері.   



///Мемлекет басшысы Қасым-Жомарт Тоқаевтың атына Қазақстан Республикасының Тәуелсіздік күні мерекесіне орай шет мемлекеттердің басшыларынан құттықтау хаттар мен жеделхаттар келіп түсті.
Америка Құрама Штаттарының Президенті Дональд Трамп жеделхатында елінің және жеке өз атынан Қазақстан халқын Тәуелсіздіктің 28 жылдығымен құттықтаған.
– Берік серіктестігіміздің арқасында соңғы 12 ай ішіндегі қол жеткізген жарқын жетістіктерімізді зор қуанышпен атап өткім келеді. Біздің ядролық қаруды таратпаудан бастап терроризмге қарсы күреске дейінгі мәселелерді шешу ісіндегі ынтымақтастығымыз әлемді едәуір қауіпсіз әрі тұрақты етті, – делінген жеделхатта.
Дональд Трамп Қасым-Жомарт Тоқаевтың Қазақстан Президенті ретінде Тәуелсіздік мерекесін алғаш атап өтіп отырғанын айтып, жаңа жылдың табысты болуына тілектестік білдірген.
– Америка Құрама Штаттары Сізбен және Қазақстан халқымен жемісті жұмыс істеуге дайын. Сіздің күш-жігеріңіздің арқасында Қазақстанның болашағы жарқын әрі табысты болады деп сенемін, – делінген АҚШ Президентінің құттықтауында.
Үндістан Президенті  Рам Нат Ковинд өз құттықтауында мемлекеттер арасындағы өзара байланыстардың тарихи арқауы берік екенін атап өтіп, Қазақстанның өсіп-өркендей беруіне ниеттестік танытқан.
– Үндістан мен Қазақстан арасындағы қарым-қатынастар ғасырлар бойы жалғасып келе жатқан тарихи және мәдени байланыстарға негізделген. Екі ел арасындағы көпжақты және екіжақты қатынастар стратегиялық серіктестікке ұласты. Ынтымақтастығымыз одан әрі нығая түсетініне сенімдімін, – делінген құттықтау хатта.
Испания Королі Фелипе өз құттықтау хатында испан халқы мен Үкіметінің атынан Қасым-Жомарт Тоқаевты Тәуелсіздік күнімен құттықтап, достас Қазақстан жұртына бейбітшілік және бақ-береке тіледі.
Сингапур Республикасының Президенті Халима Якоб Қасым-Жомарт Тоқаевты және Қазақстан халқын Тәуелсіздік күнімен құттықтады.
– Сингапур мен Қазақстан арасында жақсы достық қарым-қатынас орнаған. Екі елдің ортасындағы тауар айналымы ұлғайып, құқық және қаржы салаларындағы ынтымақтастықтың нығайып келе жатқанына қуаныштымын. Халықтарымыздың игілігі үшін Өзіңізбен бірлесіп жұмыс істеуге және байланыстарымызды одан әрі арттыра түсуге ниеттіміз, – деп жазған Халима Якоб.
Тәуелсіздік күнімен құттықтап, бақ-береке тілеген жеделхат Австрия Президенті Александр Ван дер Белленнен де келіп түсті.
– Екі ел арасындағы барлық сала бойынша қарқынды дамып келе жатқан ықпалдастықты, оның ішінде, экономикалық ынтымақтастықты табысты дамыта береміз деп сенемін, – делінген жеделхатта.
Австралия Одағының Генерал-Губернаторы Дэвид Херли өз құттықтау хатында мемлекеттер арасындағы екіжақты достық қатынастардың одан әрі дами беретініне сенім білдірген. 
///Қазақстан Президенті Қасым-Жомарт Тоқаев пен Елбасы Нұрсұлтан Назарбаев Тәуелсіздіктің  28 жылдығына орай өткізілген салтанатты концертті тамашалады.
Мерекелік іс-шара «Астана Опера» опера және балет театрында өтті.
Салтанатты концертте еліміздің танымал әртістері, опера әншілері, хореографиялық топтар, сондай-ақ, симфониялық оркестр өнер көрсетті. 






///Тұңғыш Президент Нұрсұлтан Назарбаев елорда тұрғындары мен қонақтары алдында сөйлеген сөзінде барша жұртты Қазақстан халқының бірлігі күнімен құттықтады.
– Бабаларымыз бірліктің арқасында барлық қиындықты еңсеріп, біз үшін осындай Ұлы даланы сақтап қалды. Біз бірге олардың арманын орындап, тәуелсіз Қазақстанды құрдық, – деді Нұрсұлтан Назарбаев.
Елбасы заманауи Қазақстан барлық жетістікке қоғамдағы бірліктің арқасында қол жеткізгенін атап өтіп, бәрін бейбіт өмір мен тұрақтылықты бағалауға және сақтауға шақырды.
– Біз – бақытты халықпыз. Бірлігімізді сақтап, тәуелсіздігімізді құрметтеуіміз керек. Даму бағдарламаларымызды жүзеге асыру еліміздің болашағын одан әрі жарқын ете түседі, – деді Тұңғыш Президент.
Нұрсұлтан Назарбаев әлемде этносаралық қақтығыстардың салдарынан туындайтын қазіргі заманғы сын-тегеуріндерге тоқталды.
– Әр үйге, әр отбасына береке, бақыт, амандық және ертеңгі күнге деген сенімділік тілеймін. Мейрамдарыңызбен! – деп түйіндеді Елбасы.




///Мемлекет басшысы кездесуде М.Жолдасбековты 80 жасқа толған мерейтойымен құттықтап, оған зор денсаулық, ұзақ ғұмыр тіледі.  
– Тәуелсіздіктің алғашқы таңынан бастап Сіз әрдайым менің жанымда болдыңыз. Маған қолдау білдіріп, кеңесшім, Премьер-Министрдің орынбасары болып қызмет атқардыңыз. Мен Сізді жауапты лауазымдарға тағайындадым. Елші, университет ректоры болдыңыз, дипломаттарды тәрбиелеуге атсалыстыңыз. Белгілі ғалым, қаламгер ретінде кең танылдыңыз, – деді Қазақстан Президенті.
Сондай-ақ, Нұрсұлтан Назарбаев кездесуде М.Жолдасбековтың ел алдындағы еңбегін ескеріп, қоғам қайраткерін І дәрежелі «Барыс» орденімен марапаттады.
М.Жолдасбеков өз қызметінің нәтижелерін жоғары бағалағаны үшін Мемлекет басшысына алғыс айтты.
– Мен тәуелсіздігіміздің қалыптасуындағы барлық процестің куәгері болдым. Жақсылық та, қиындық та, таршылық та бастан өтті. Бақытымызға орай, қазір егемендіктің арқасында жақсы өмір сүріп жатырмыз. Ел ішінде реформалар жүргізілуде, бәріміз күткен рухани жаңғыру басталды. Мен қашан да Сіздің қасыңызда, сенімді серігіңіз болып қала беремін, – деді қоғам қайраткері.   



///Мемлекеттік хатшы Г.Әбдіқалықова елдеріміз арасында саяси, экономикалық және мәдени-гуманитарлық салалардағы қарым-қатынас қарқынды дамып келе жатқанын атап өтті. Барлық деңгейдегі, соның ішінде жоғары сатыдағы ынтымақтастықтың кеңеюі осыны айғақтайды.
Сондай-ақ, Гүлшара Әбдіқалықова 2016 жылғы тамызда Қазақстан мен Сербия басшыларының қатысуымен Белград қаласында қазақтың ұлы ақыны Жамбыл Жабаевқа арналған ескерткіштің ашылуы Қазақстан халқының зор ризашылығын тудырғанына назар аударды.
Тараптар екіжақты сауда-экономикалық ынтымақтастықтың қазіргі даму қарқынына қанағаттанушылық білдірді. Қазақстан мен Сербия арасындағы тауар айналымы 2016 жылғы қаңтар-қараша айлары аралығында 23,4 млн АҚШ долларына жетті. Бүгінде Қазақстанда көтерме және бөлшек сауда, тұрғын үйлер мен тұруға арналмаған ғимараттар құрылысы салаларында Сербия капиталының үлесі бар 10-нан астам бірлескен кәсіпорын жұмыс істейді.
Кездесу соңында Қазақстан Республикасының Мемлекеттік хатшысы елші В.Мирковичке Қазақстан мен Сербия арасындағы саяси, экономикалық және мәдени-гуманитарлық тығыз, өзара сенімге негізделген серіктестік орнатуға қосқан үлесі үшін ризашылық білдіріп, денсаулық, бақ-береке және табыс тіледі.
///Кездесу барысында Мемлекет басшысына Білім және ғылым министрлігінің 2016 жылғы жұмысының қорытындылары жөнінде есеп берілді.
Нұрсұлтан Назарбаев білім және ғылым жүйесінің алдағы реформаларды, Қазақстан Президентінің «Қазақстанның үшінші жаңғыруы: жаһандық бәсекеге қабілеттілік» атты жолдауын іске асырудағы маңызды рөлін атап өтті.
– Біз ел ішінде де, шетелдік оқу орындары қабырғасында да кадрлар даярлау ісі бойынша ауқымды жұмыстар жүргіздік. Үш тілде білім беруге, цифрлық оқыту әдісіне көшіп жатырмыз. Білім және ғылым министрлігі алдында бұл саланы одан әрі дамытуға байланысты зор міндеттер тұр. Қажетті адам ресурстарынсыз жолдауда алға қойылған міндеттерді орындау, соның ішінде технологиялық жаңғыруды жүзеге асыру, «Цифрлық Қазақстан» мемлекеттік бағдарламасын іске асыру мүмкін емес, – деді Қазақстан Президенті.
Е.Сағадиев Мемлекет басшысына білім берудің жаңартылған мазмұндағы форматын енгізуге, бес күндік оқу аптасына көшуге, базалық оқулықтар әзірлеуге қатысты министрлік жүргізіп жатқан реформалар туралы баяндады.
Соңында Нұрсұлтан Назарбаев білім беру жүйесінде іске асырылып жатқан өзгерістердің нәтижелерін атап өтіп, оларды ақпараттық тұрғыдан қолдау мәселелеріне, сондай-ақ қойылған міндеттердің іске асырылу қажеттігіне назар аударды.
Кездесу қорытындысы бойынша Елбасы бірқатар тапсырма берді.

///Мемлекет басшысы жиынға қатысушылар алдында сөйлеген сөзінде бүгінгі мерекенің еліміздегі барлық халық пен ұлт өкілдерін біріктіретінін айтты.
– Елбасы Қазақстан халқы Ассамблеясында сөйлеген сөзінде Қазақстандағы ұлтаралық келісімнің маңызы зор екенін атап өтті. Нұрсұлтан Назарбаевтың қажырлы еңбегінің арқасында Қазақстан бүгінде көптеген ұлт өкілдерінің киелі шаңырағына айналды, – деді Қасым-Жомарт Тоқаев.
Қазақстан Президенті көп этносты, көп конфессиялы еліміздің келешегі туралы түрлі теріс болжамдар айтылғанына қарамастан, Елбасының ортақ Отанымызда бейбітшілік пен келісімді сақтай білгенін айтты.
Мемлекет басшысы Алматының Қазақстан тарихындағы маңызды рөліне назар аударып, осы қалада мемлекетіміздің тәуелсіздігі жарияланғанына тоқталды.
– Алматы әрқашан өзінің әсемдігімен ерекшеленеді. Алматылық – қайталанбас бренд әрі шынайы интернационализмнің жарқын үлгісі. Бүгінде қала еліміздің іскерлік, қаржы, мәдени, оқу-ағарту және туристік орталығы. Сондай-ақ, Алматы – жаңа жұмыс орындарын ашып, қала бюджетінің кірісін арттыруға үлес қосып отырған шағын және орта бизнестің тартылыс орталығы, – деді Қазақстан Президенті.
Қасым-Жомарт Тоқаев халықтың өмір сүру сапасы мен әл-ауқатын арттыру мәселесіне және Алматы қаласының әлеуметтік-экономикалық даму перспективаларына тоқталды.
– Біз экология мен ауа сапасы, инфрақұрылым және қоғамдық қауіпсіздік мәселелерін бірлесе шешуіміз қажет. Қаламыз тұрғындар мен шетелдік қонақтар үшін жайлығы тұрғысынан үлгі болуы керек. Автокөліктер мен энергиямен қамтамасыз ету салаларында экологиялық таза технологияларға өтетін уақыт жетті, – деді Мемлекет басшысы. 
Қазақстан Президенті әртүрлі этникалық топ өкілдеріңнің өзара сыйластығының, ауызбіршілігі мен жасампаз еңбегінің арқасында Тәуелсіздігімізді нығайтып, экономикада табыстарға жеткенімізді атап өтті.
– Бүгінде әрбір қазақстандық қай этникалық топқа жататына қарамастан өздерін біртұтас үлкен отбасының мүшесі сезінеді. Бірлік пен келісім – халқымыздың қиын-қыстау жылдарда да сақтай білген құндылықтары. «Әралуандықтан бірлікке» – біздің саясатымыздың мәні. Бәріміз бірге өзіміздің еңбексүйгіштігімізбен, табандылығымызбен ғана қуатты әрі дамыған мемлекет құра аламыз, – деді Қасым-Жомарт Тоқаев.
Мемлекет басшысы жиынға қатысушылардың бәрін Қазақстан халқының бірлігі күнімен құттықтап, бақыт, амандық және жаңа табыстар тіледі.
Салтанатты шара Алматы қаласының этномәдени орталықтарының белді ансамбльдері мен қазақстандық эстрада әртістері қатысқан мерекелік концертпен аяқталды.






///Қасым-Жомарт Тоқаевқа цифрлық геоақпараттық орталықтың, «Алматы бас жоспары» ғылыми-зерттеу институтының, Алматы даму орталығының және «Open Almaty» қоғамдық қабылдауының жұмыстары туралы ақпарат берілді. Мемлекет басшысы қаланы одан әрі абаттандыру жоспарымен танысып, шаһардың 3D-көрінісіндегі голографикалық пішінін қарады.   
Қазақстан Президентіне Алматы индустриялық аймағындағы негізгі инфрақұрылымдық жобалардың жүзеге асырылуы туралы баяндалды. Мұнда жапон, корей, қытай, неміс және басқа да шетелдік инвестициялар есебінен 5 мың жұмыс орнын ашуға мүмкіндік берген, құны 144 млрд теңге болатын 39 жоба іске асырылуда. Индустриялық аймақта бірнеше жоба орналастырылған. Атап айтқанда, «Hyundai Trans Kazakhstan» жауапкершілігі шектеулі серіктестігі, электр автобустарын шығаратын «Falcon Euro Bus» жауапкершілігі шектеулі серіктестігі, «Tokyo Rope Almaty» жауапкершілігі шектеулі серіктестігі, өңдеу, тамақ және жеңіл өнеркәсібі, қалдықтарды сұрыптау кешені сияқты кәсіпорындар.
Соңында Мемлекет басшысы Алматы қаласын дамыту жөнінде бірқатар нақты тапсырма берді.







///Қазақстан халқы Ассамблеясының Төрағасы Нұрсұлтан Назарбаев жиынға қатысушыларды сессия жұмысының басталуымен құттықтап, елімізде бейбітшілік пен тұрақтылықты сақтау ісіндегі Қазақстан халқы Ассамблеясының маңызды рөлін атап өтті.
– Жаһандық әлем күшті трансформацияны бастан өткеріп отыр. Біз бәріміз мүлде жаңа тарихи дәуірде өмір сүріп жатқанымызды түсінеміз. Экономика, қоғам өмірі және технология түбегейлі өзгерді. Бұл жаңалықтарды қабылдап, көп нәрсені үйренеміз, біраз нәрсені істей аламыз. Бірақ, бұл құбылмалы әлемде бір ғана мәңгі әрі кешенді құндылық бар. Ол – қоғамның бірлігі мен ұлтаралық келісім, – деді Елбасы.
Нұрсұлтан Назарбаев тәуелсіздік жылдары Қазақстан халқының елімізде этносаралық қарым-қатынастардың келешегіне қатысты деструктивті болжамдардың бәрін жоққа шығарғанына назар аударды.
– Біз экономикасы қарқынды дамып келе жатқан мықты мемлекет құрдық. Тарих сынақтарының бәрін бірге еңсердік. Прагматикалық және сарабдал сыртқы саясатымыздың арқасында халықаралық беделімізді биіктеттік. Еліміздегі этносаралық қарым-қатынастардың үлгісі теңдестірілген, уақыт жағынан тиімді әрі тәжірибеден өткізілген. Бұл бәріне үлгі болуға тиіс, – деді Елбасы.
Сессия барысында Елбасы Қазақстан қоғамындағы тұрақтылықты сақтау үшін барлық тетіктердің қалыпты әрі тиімді жұмысын қамтамасыз етуді тапсырды.
Қазақстанның Тұңғыш Президенті мемлекеттік органдар жанындағы медиация институты мен қоғамдық кеңестердің жұмысын жандандыру қажеттігін айтты. Сонымен қатар, Елбасы Ассамблея кәсіпкерлерінің қауымдастығы арқылы шетелдік инвесторлармен экономикалық ынтымақтастықты нығайтуға және Қазақстан халқы Ассамблеясының депутаттық корпусының әлеуетін белсенді пайдалануға шақырды.
Нұрсұлтан Назарбаев сөйлеген сөзінде барша мұсылман қауымын алдағы қасиетті Рамазан айының басталуымен және православ христиан өкілдерін Пасха мерекесімен құттықтады.
– Халқымызға, соның ішінде Қазақстан халқы Ассамблеясының барлық мүшесіне қолдау көрсетіп, түсіністік танытқаны үшін ризашылығымды білдіргім келеді. Президент сайлауы 9 маусымға тағайындалды. «Nur Otan» партиясының кезектен тыс ХІХ съезінде Қасым-Жомарт Кемелұлы Тоқаевтың кандидатурасы ұсынылды. Ол – тәжірибелі мемлекет қайраткері, елге басшылық етуге лайық Қазақстанның нағыз патриоты. Барша қазақстандықтарды, Ассамблеяның мүшелерін алдағы сайлауға белсенді атсалысып, тағы бір рет бірлігімізді танытуға шақырамын. Барша қазақстандықтарға аспандарының ашық болуын, әр отбасына бейбіт өмір, амандық және бақ-береке тілеймін, – деді Тұңғыш Президент.
Сессия барысында ҚХА Төрағасының жаңа орынбасарлары болып Юсуп Келигов және Шерзод Пулатов тағайындалды.
Елбасының сөйлеген сөзінің толық мәтінін мына жерден оқи аласыздар.
 
Қазақстан Республикасының Тұңғыш Президенті – Елбасының Баспасөз қызметі













///Кездесу барысында Әли Бектаев Қасым-Жомарт Тоқаевқа партия мүшелерінің Ұлттық қоғамдық сенім кеңесі мен Президенттік кадр резервін құру, ауыл шаруашылығын дамыту мәселелері жөніндегі бастамаларды толық қолдайтынын айтты.
Сондай-ақ, еліміздің ауыл шаруашылығы саласына қаржылық қолдау көрсету мәселесі көтерілді. Атап айтқанда, Әли Бектаев бұл саладағы жүйелі қаржыландыру үдерісін реформалауға қатысты ұсыныстарын ортаға салды.
Партия басшысы Президенттің ауыл шаруашылығы жерлерін тиімді пайдалану, егістік алқаптарын нақты іспен айналысатын шаруаларға беру туралы тапсырмаларының өте өзекті екеніне тоқталды.
Мемлекет басшысына «Ауыл» партиясының ауыл шаруашылығы саласын одан әрі дамыту, шалғай елді мекендерді өркендету мәселелеріне қатысты бірқатар ұсыныстар айтылды.


///Іс-шараға саяси қуғын-сүргін және тоталитаризм құрбандарының туыстары мен жақындары да қатысып, Елбасымен әңгімелесті.  
Мемлекет басшысы рәсім аяқталған соң БАҚ өкілдері алдында сөйлеген сөзінде бүгінгі күннің Қазақстан тарихында айрықша күн екенін атап өтті.
– 31 мамырды біз Саяси қуғын-сүргін құрбандарын жалпыұлттық еске алу күні ретінде атап өтеміз. Бір ғана Қазақстанның өзінде сол жылдары 103 мыңнан астам адам тұтқындалып, оның 25 мыңнан астамы ату жазасына кесілді. Қазақ зиялыларының бетке ұстар өкілдерінің, республика басшылығының түгелге жуығы жойылды, – деді Нұрсұлтан Назарбаев.     
Қазақстан Президенті ел ішінде сол кезде қуғын-сүргінге ұшыраған адамдарға арналған лагерьлер салынғанын еске салып, ондағы адам төзгісіз жағдайлар туралы әңгімеледі. 
– Қазақстанның әр түкпіріндегі 11 лагерьдің қабырғасында адамдар қинау мен азаптау салдарынан қаза болды. Сол лагерьлерде миллионнан астам адам жазасын өтеді. Саяси қайраткерлермен қатар олардың жұбайлары мен балалары да қуғын-сүргінге ұшырады. Кейбір нәрестелер сол лагерьлерде дүниеге келді, – деді Мемлекет басшысы.   
Нұрсұлтан Назарбаев осы ауыр кезеңде Қазақстан ондаған этнос үшін туған мекеніндей болғанын, көптеген қиындықты бастан өткерген олар бүгінде біртұтас халыққа айналғанын атап өтті.
– Халқымыз осы қайғылы оқиғаларды есте сақтауға тиіс. Мұндай қасірет қайталанбас үшін оны болашақ ұрпақ білуі керек. Бүгінде біз құқықтық жаңа мемлекет құрдық. Қазақстанда азаматтардың құқықтары мен бостандықтары қорғалған. Біздің елде саяси қудалауға орын жоқ. Біз эволюциялық даму жолын таңдадық, – деді Қазақстан Президенті.    
Мемлекет басшысы бастан өткерген кезеңдерді Қазақстан халқы әрдайым есте сақтап, бүгінгі күннің қадіріне жете білуі қажеттігін айтты. 



///Митингке қатысушылар саяси қуғын-сүргін құрбандарын бір минут үнсіздікпен еске алып, қайта жөнделген монументке гүл шоқтарын қойды.
Мемлекеттік хатшы 3 миллионнан астам адам саяси қуғын-сүргін және ашаршылық құрбаны болғанын айтты. Г.Әбдіқалықова Елбасының «Болашаққа бағдар: рухани жаңғыру» атты бағдарламалық мақаласында «Өткен ХХ ғасыр халқымыз үшін қасіретке толы, зобалаң да зұлмат ғасыр болды. Біріншіден, ұлттық дамудың ықылым заманнан жалғасып келе жатқан өзімізге ғана тән жолы біржола күйретіліп, қоғамдық құрылымның бізге жат үлгісі еріксіз таңылды. Екіншіден, ұлтымызға адам айтқысыз демо­графиялық соққы жасалды. Оның жарасы бір ғасырдан бері әлі жазылмай келеді. Үшіншіден, қазақтың тілі мен мәдениеті құрдымға кете жаздады. Төртіншіден, еліміздің көптеген өңірлері экологиялық апат аймақтарына айналды» деген сөздер айтылғанына тоқталды.
Мемлекеттік хатшы одан соң «Ұлттық сана: тарихи тәжірибе және рухани жаңғыру» атты тақырыппен өткен халықаралық конференцияға қатысты. Сондай-ақ, конференцияға облыс әкімі Қ.Көшербаев, Қазақстан халқы ассамблеясы Төрағасының орынбасары – Қазақстан халқы ассамблеясы хатшылығының меңгерушісі Д.Мыңбай, Парламент Мәжілісінің депутаттары, мемлекеттік органдар өкілдері, Қазақстан халқы ассамблеясының, Қоғамдық келісім кеңестерінің мүшелері, өңірлік ассамблеялар хатшылықтарының меңгерушілері, шетелдік және отандық сарапшылар, ғылыми және зиялы қауым өкілдері, саяси қуғын-сүргін құрбандарының және жер аударылғандардың ұрпақтары қатысты.
Мемлекеттік хатшы өз сөзінде тарихи сананың көкжиегін кеңейтуге, сол кезеңнің оқиғалары мен деректерінің өзара байланыстылығы мен сабақтастығын көруге мүмкіндік беретін, тәжірибелік мақсатты көздеген конференцияның қоғамдық-саяси маңызы жоғары екенін атап өтті.
Конференцияда қазіргі заманғы Қазақстан мемлекеттілігі тұрғысынан «Алаш» құндылықтарына, қуғын-сүргін, ашаршылық және жер аудару кезеңіне тарихи талдау жасау тәжірибесі және басқа да мәселелер қаралды.
Гүлшара Әбдіқалықова Қазақстан тарихының ХХ ғасырдың бірінші жартысындағы қасіретті кезеңін талқылау қоғамдық сананы жаңғырту үдерісіне қосылатын елеулі үлес екенін айтты.
Конференция қорытындысы бойынша форумға қатысушылар Қазақстан халқына арналған үндеу қабылдады.
Сонымен қатар, Мемлекеттік хатшы «Атамекен» балалар ауылын аралап, Қорқыт Ата атындағы Қызылорда мемлекеттік университетінің Студенттер сарайында болды. 
///Елбасы Астананың сол жағалауында орналасқан «Жасыл квартал» тұрғын үй кешеніне барып, қалада жайлы өмір сүруге мүмкіндік туғызатын экологиялық шешімдермен танысты.
Нұрсұлтан Назарбаевқа «Қазақтелеком» және «Қазпошта» акционерлік қоғамдары көрсететін жаңа қызмет түрлерінің жұмысы таныстырылды. Атап айтқанда, олардың қатарында гибридті банкоматтар, электрондық кассир, почтамат және сәлемдеме жөнелтілімдері супермаркетінен тұратын цифрлы офис қызметі, сондай-ақ дрондар, post.kz мүмкіндіктері бар. 
***
«Жасыл квартал» кешені экологиялық құрылыс талаптарына сай салынған. Бұл – LEED жүйесі бойынша халықаралық сертификаттауға сай жүзеге асырылған Қазақстандағы алғашқы жоба. 




///
	 

	Хат иелері Елбасының «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» атты мақаласы ауыл тұрғындарының, әсіресе жастардың көңіліне зор сенім ұялатқанын атап өтеді.

	«Сіздің ұстанып отырған салиқалы саясаттың бірі – білім алу, еңбек ету екенін ұғынып отырмыз. Білімді және еңбекқор адамның жауапкершілігі арта түсетіні, патриоттық сүйіспеншілігі оянатыны шүбәсіз. Сіз айтқан бастамаларды қолдай отырып, ұлттық рух, отаншылдық, елжандылық қасиеттерді санамызға сіңіру аса қажет екенін түсіндік» деп жазады авторлар.

	Хат иелері жергілікті өзін-өзі басқаруды жетілдіріп, барша жергілікті даму мәселелерін шешуге азаматтардың қатысуын кеңейтудің маңызды екеніне тоқталады. Әр ауылдың өзекті мәселелерін заңға сүйене отырып шешу, ұйымдастыру жұмыстарын өз деңгейінде жүргізу қажеттілігіне де қосылады.  Сондай-ақ ауыл, ел мәртебесін көтеріп, оның дамуына атсалысуға әр азамат дайын екенін мақтаныш сезіммен жеткізеді.

	«Елімізде тек еңбекпен ғана өркендеуге, жетістіктерге жетуге болатынын біз терең түсінеміз. Тәуелсіз Қазақстанның өркендеуіне өз үлесімізді қосқымыз келеді» деп түйіндейді хат иелері.   
///Кездесу барысында Әли Бектаев Қасым-Жомарт Тоқаевқа партия мүшелерінің Ұлттық қоғамдық сенім кеңесі мен Президенттік кадр резервін құру, ауыл шаруашылығын дамыту мәселелері жөніндегі бастамаларды толық қолдайтынын айтты.
Сондай-ақ, еліміздің ауыл шаруашылығы саласына қаржылық қолдау көрсету мәселесі көтерілді. Атап айтқанда, Әли Бектаев бұл саладағы жүйелі қаржыландыру үдерісін реформалауға қатысты ұсыныстарын ортаға салды.
Партия басшысы Президенттің ауыл шаруашылығы жерлерін тиімді пайдалану, егістік алқаптарын нақты іспен айналысатын шаруаларға беру туралы тапсырмаларының өте өзекті екеніне тоқталды.
Мемлекет басшысына «Ауыл» партиясының ауыл шаруашылығы саласын одан әрі дамыту, шалғай елді мекендерді өркендету мәселелеріне қатысты бірқатар ұсыныстар айтылды.


///Мемлекет басшысына еліміздегі санитарлық-эпидемиологиялық ахуал, халыққа вакцина салу барысы, республиканың әлеуметтік-экономикалық дамуының өзекті мәселелері жайында баяндалды.
Қасым-Жомарт Тоқаевқа халыққа екпе егуге қатысты қабылданып жатқан шаралар жайында айтылды. Асқар Маминнің айтуынша, сәуірден бастап ай сайын 2 миллион адамға вакцина салу жоспарланып отыр.
Президентке отандық QAZVAC вакцинасының өңірлерге жеткізілуі жайында ақпарат берілді. Премьер-Министр Қазақстанның COVID-19 індетіне қарсы вакцина шығарған он мемлекеттің және өз әзірлемелерін тіркеген бес елдің қатарына кіргенін айтты. Сонымен қатар ол 26 сәуірден бастап «ASHYQ» қосымшасын барлық облыстар кең көлемде қолданыла бастайтынын атап өтті. Бұл «қызыл» және «сары» аймақ кезінде экономиканың әртүрлі секторының қауіпсіз жұмыс істеуіне мүмкіндік бермек.  
Мемлекет басшысына берілген ақпараттарға сәйкес, жұқпалы аурулар ауруханасындағы орындар 42 пайызға, жан сақтау бөлімдері 28 пайызға толық. Дәрі-дәрмектің, жеке қорғаныс құралдарының қажетті қоры жасақталған, ПТР-зертханалары күніне 123 мың адамға дейін қызмет көрсете алады. 25 мың төсек-орын қоры бар, барлық өңірде заманауи құралдармен жабдықталған жаңа жұқпалы аурулар ауруханалары жұмыс істеп жатыр. 
Асқар Мамин Қасым-Жомарт Тоқаевқа 29-30 сәуір күндері өтетін Еуразиялық парламентаралық кеңестің отырысына дайындық барысын баяндады. Сонымен қатар инвестиция тарту, халықты жұмыспен қамту мәселелері де қарастырылды.
Кездесу соңында Президент Үкіметке отандық вакцина өндірісін арттыруды және оның халыққа қол жетімді болуын ерекше бақылауда ұстауды тапсырды.
///Мемлекет басшысы Ұлттық банк төрағасының биылғы 10 айдағы ақша-кредит саясатын іске асырудың алдын ала қорытындысы және әлемдегі инфляциялық қысымның күшейіп, азық-түлік бағасының қымбаттай түскені туралы есебін тыңдады. Сонымен қатар Қасым-Жомарт Тоқаевқа Халықаралық валюта қорының инфляцияны тұрақтандыру жөніндегі болжамдары, сондай-ақ дамыған елдердің ынталандыру саясатынан бейтарап саясатқа көшуіне байланысты дамушы нарықтардан капиталдың жылыстау қаупі бар екені айтылды.
Кездесу барысында Үкіметпен бірлесіп, инфляцияға төтеп беру жөніндегі шаралар кешенін жүзеге асыруға қатысты Президент тапсырмаларының орындалу барысы, сондай-ақ азық-түлік бағасының өсуі болар-болмас баяулағанына байланысты қазан айындағы жылдық инфляцияның деңгейі 8,9 пайыз болғаны туралы ақпарат берілді.
Ерболат Досаев Қасым-Жомарт Тоқаевқа биылғы 9 айда қалыптасқан төлем балансының алдын ала бағалау көрсеткіші туралы мәлімет ұсынды. Бағалауға сәйкес сауда балансының жақсаруына байланысты  төлем балансының тапшылығы 3 миллиард АҚШ долларына дейін төмендеген. Тұтынушылық импорттың өсуі төлем балансының одан әрі жақсаруын тежейді.
Президентке алтын бағасының қымбаттауы есебінен алтынвалюта қоры активтерінің өсуі жөнінде және жыл басынан бері Ұлттық қордағы инвестициялық кірістің 2 миллиард АҚШ долларына (3,44%) дейін қайта қалпына келгені туралы ақпарат берілді.
Ұлттық банктің деректеріне сәйкес БЖЗҚ портфелін әртараптандыру нәтижесінде зейнетақы активтері мен инвестициялық кіріс көлемі өскен.
Сонымен қатар Ерболат Досаев Мемлекет басшысының тапсырмасын орындау мақсатында Ұлттық төлем жүйесін пилоттық режимде іске қосуға дайын екенін жеткізді.
Кездесу соңында Қасым-Жомарт Тоқаев Ұлттық банк төрағасына бірқатар нақты тапсырма берді.   
///Әңгіме барысында Нұрсұлтан Назарбаев пен Владимир Путин күн тәртібіндегі өңірлік және халықаралық маңызды мәселелер туралы пікір алмасты.
Сириядағы жағдай мен Астанада алдағы уақытта өтетін сирияаралық келіссөздер кестесі жөнінде де арнайы әңгіме болды.      
Телефон арқылы сөйлесуге Ресей жағы бастамашы болды. 
///Орталықта Мемлекет басшысына көпбалалы және тұрмысы төмен отбасыларды әлеуметтік қолдау жөніндегі Тұңғыш Президент – Елбасы тапсырмаларының орындалу барысы туралы мәлімет берілді.
Қасым-Жомарт Тоқаев «бір терезе» қағидаты бойынша әлеуметтік жағдайы төмен отбасылар мен көпбалалы аналарға қызмет көрсету мақсатында ашылған еліміздегі алғашқы мекеме «Бақытты отбасы» аналар орталығының жұмысымен танысты. Мұнда мамандар көпбалалы аналарға психологиялық, құқықтық мәселелер бойынша кеңес береді. Сонымен қатар, жаңа мамандықтарға баулып, компьютерлік сауат ашуға көмектеседі. Орталық қызметі әлеуметтік жағдайы төмен отбасылардың өмір сүру сапасын арттырып, олардың экономикалық дербестігін нығайтуға бағытталған.



///Тұңғыш Президент Нұрсұлтан Назарбаев елорда тұрғындары мен қонақтары алдында сөйлеген сөзінде барша жұртты Қазақстан халқының бірлігі күнімен құттықтады.
– Бабаларымыз бірліктің арқасында барлық қиындықты еңсеріп, біз үшін осындай Ұлы даланы сақтап қалды. Біз бірге олардың арманын орындап, тәуелсіз Қазақстанды құрдық, – деді Нұрсұлтан Назарбаев.
Елбасы заманауи Қазақстан барлық жетістікке қоғамдағы бірліктің арқасында қол жеткізгенін атап өтіп, бәрін бейбіт өмір мен тұрақтылықты бағалауға және сақтауға шақырды.
– Біз – бақытты халықпыз. Бірлігімізді сақтап, тәуелсіздігімізді құрметтеуіміз керек. Даму бағдарламаларымызды жүзеге асыру еліміздің болашағын одан әрі жарқын ете түседі, – деді Тұңғыш Президент.
Нұрсұлтан Назарбаев әлемде этносаралық қақтығыстардың салдарынан туындайтын қазіргі заманғы сын-тегеуріндерге тоқталды.
– Әр үйге, әр отбасына береке, бақыт, амандық және ертеңгі күнге деген сенімділік тілеймін. Мейрамдарыңызбен! – деп түйіндеді Елбасы.




///Елбасы Астананың сол жағалауында орналасқан «Жасыл квартал» тұрғын үй кешеніне барып, қалада жайлы өмір сүруге мүмкіндік туғызатын экологиялық шешімдермен танысты.
Нұрсұлтан Назарбаевқа «Қазақтелеком» және «Қазпошта» акционерлік қоғамдары көрсететін жаңа қызмет түрлерінің жұмысы таныстырылды. Атап айтқанда, олардың қатарында гибридті банкоматтар, электрондық кассир, почтамат және сәлемдеме жөнелтілімдері супермаркетінен тұратын цифрлы офис қызметі, сондай-ақ дрондар, post.kz мүмкіндіктері бар. 
***
«Жасыл квартал» кешені экологиялық құрылыс талаптарына сай салынған. Бұл – LEED жүйесі бойынша халықаралық сертификаттауға сай жүзеге асырылған Қазақстандағы алғашқы жоба. 




///
	 

	Сенат Төрағасы Мемлекет басшысын ағымдағы заң шығарушылық жұмысынан хабардар етті және Парламенттің бесінші шақырылымының екінші сессиясын ашу кезінде Президент жүктеген міндеттерді іске асыру жөнінде Палатаның жоспарлары туралы айтты.

	Сонымен қатар Қ.Мәми Әлемдік және дәстүрлі діндер көшбасшылары съезінің 10 жылдығына арналған іс-шараларды ұйымдастыру және өткізу барысы туралы баяндады.

	Мемлекет басшысы кездесудің қорытындысы бойынша заңнаманы одан әрі жетілдіру және мемлекеттік бағдарламаларды дер кезінде құқықтық қамтамасыз ету жөнінде бірқатар нақты тапсырмалар берді.        
///Қытай Халық Республикасының Халық жиналасы үйінде Қазақстан Республикасының Тұңғыш Президентін тату көршілік қарым-қатынасты ілгерілетуге және жан-жақты стратегиялық серіктестікті дамытуға қосқан зор үлесі үшін  «Достық» орденімен ресми марапаттау рәсімі өтті. 
– Мен 1992 жылы дипломатиялық қатынастар орнаған сәттен бастап тәуелсіз Қазақстанның Қытаймен ынтымақтастығын дамыту және нығайту жолында жұмыс істеп келе жатқанымды атап өткім келеді. Сіздердің мемлекеттеріңізбен өзара сенімге және тату көршілікке негізделген қатынастар орнатқанымызға қуаныштымын. Біздің ынтымақтастығымыз үлгі тұтарлық. Елдеріміз өңірде және жаһандық деңгейде бейбітшілікті, тұрақтылық пен орнықты дамуды қамтамасыз етуге елеулі үлес қосып келеді, – деді Елбасы.  
Нұрсұлтан Назарбаев «Бір белдеу, бір жол» бастамасын іске асыру үдерісіне және оның жаһандық сын-қатерлерге төтеп беру ісіндегі маңыздылығына  тоқталды.
– Қысқа мерзім ішінде «Бір белдеу, бір жол» бастамасы әлемдік табысты жобалар қатарына енді. Си Цзиньпин мырзаның бәрімізді бірігуге бастайтын даму идеясы бүгінгі сын-қатерлерге тиімді жауап ретінде қалыптасты. Қытай ұсынған халықаралық ынтымақтастықтың жаңа платформасы Азия, Еуропа және Африканың көптеген елдерінің дамуында аса маңызды саяси, экономикалық және мәдени рөл атқаруда, – деді Қазақстанның Тұңғыш Президенті.
Елбасы «Бір белдеу, бір жол» екінші халықаралық ынтымақтастық форумы өзара тиімді қарым-қатынасты дамыту мәселелеріне арналған маңызды басқосуға айналғанын айтты.
Қазақстанның Тұңғыш Президенті, сондай-ақ, екі елдің экономикалық жобаларды іске асыруға бағытталған бірлескен жұмысының нәтижелеріне тоқталды.
– Осы мүмкіндікті пайдалан отырып, Сізді, Төраға Си Цзиньпин, Қытай Үкіметін және халқын «Бір белдеу, бір жол» форумын табысты өткізулеріңізбен құттықтаймын. Қытайлық ерекшелігі бар «жаңа дәуір» социализмін құру және «қытай арманын» жүзеге асыру жөніндегі барлық мақсаттар мен міндеттер Сіздің және Қытай Коммунистік партиясының басшылығымен орындалады деп сенемін, – деді Нұрсұлтан Назарбаев.
Қазақстанның Тұңғыш Президенті Қытай мемлекетінің басшылығы мен халқына көрсеткен қонақжайлығы мен марапаты үшін ризашылық білдірді.
– Қазақстан мен Қытайдың жан-жақты стратегиялық серіктестігі халықтарымыздың игілігі жолында одан әрі нығая береді деп үміттенемін. Сізге аса жауапты мемлекеттік қызметіңізде – жаңа жетістіктер, ал достас Қытай халқына бақ-береке тілеймін, – деді Нұрсұлтан Назарбаев.
Қытай Халық Республикасының Төрағасы Си Цзиньпин Қазақстанның Тұңғыш Президентінің екі жақты қатынастарды нығайтуға қосқан үлесіне тоқталып, Елбасының халықаралық ынтымақтастықты дамыту ісіне сіңірген еңбегін ерекше атап өтті.   
– Бүгін біз Қытай халқының нағыз досы – Қазақстанның Тұңғыш Президенті Нұрсұлтан Назарбаевқа Қытай Халық Республикасының жоғары сыртқы марапаты – «Достық» орденін ресми табыс ету рәсімін өткізіп отырмыз. Президент Нұрсұлтан Назарбаевтың бүкіл әлемде зор беделі бар. Ол Қазақстан мен Қытай арасындағы жан-жақты стратегиялық серіктестіктің негізін қалап, осы қатынастарды әрдайым дамытып келеді. Қазақстан Шанхай ынтымақтастық ұйымын құрып, Азиядағы өзара ықпалдастық және сенім шаралары жөніндегі кеңеске бастамашы болды. Қазақстанның Тұңғыш Президенті өзінің саяси көрегендігінің арқасында осы ұйымдарды дамытып, өңірлік және жаһандық деңгейде бейбітшілік пен тұрақтылықты қолдауға зор үлес қосып келеді, – деді Си Цзиньпин.
Қазақстан Республикасының Тұңғыш Президенті – Елбасының
Баспасөз қызметі   







///Форумға Қызылорда облысының әкімі, Парламент Мәжілісінің депутаттары, бірқатар елдердің елшілері, орталық және жергілікті мемлекеттік атқарушы органдардың, халықаралық және үкіметтік емес ұйымдардың өкілдері, ғалымдар мен сарапшылар қатысты.
Гүлшара Әбдіқалықова Арал теңізінің қасіреті ауыр экологиялық апаттың бірі болып отырғанын және мұның табиғатқа немқұрайлы қараудың  салдары екенін айтты.   
Мемлекеттік хатшы Елбасының «Болашаққа бағдар: рухани жаңғыру» атты бағдарламалық мақаласында прагматизм туралы «Бұл өзіңнің ұлттық және жеке байлығыңды нақты білу, оны үнемді пайдаланып, соған сәйкес болашағыңды жоспарлай алу» екеніне назар аударғанын атап өтті.
Халықаралық Аралды құтқару қоры жұмыс жүргізіп келген жылдар ішінде Арал төңірегін экологиялық тұрғыдан сауықтыру және әлеуметтік-экономикалық проблемаларын шешу жөніндегі бағдарламалар жүзеге асырылды. Қазақстан Дүниежүзілік банктің қолдауымен теңіздің солтүстік бөлігін қалпына келтірді. Бұдан да ауқымды жұмыс атқарылуы тиіс екендігі атап өтілді.
Г.Әбдіқалықова Арал теңізі алабының проблемаларын шешу ісіне халықаралық қоғамдастық қолдау көрсетіп,  Орталық Азия мемлекеттері бұл бағытта одан әрі күш-жігерін жұмылдыра береді деп үміттенетінін жеткізді.
Форум аясында Арал төңірегін оңалту жөніндегі нақты жаңа жобалар және орнықты дамыту бағдарламалары бастау алды. Биоалуандылықты сақтауға, шөлейттендіруді тоқтатуға және көгалдандыруға, ғылыми-зерттеу жұмыстарын үйлестіруге, әлеуметтік инфрақұрылымды дамытуға бағытталған меморандумдар мен келісімшарттарға қол қойылды.
Сонымен қатар, Мемлекеттік хатшы Қармақшы ауданында болып, ондағы «Қорқыт ата» кешенін аралады. «Жыраулар үйі» мәдениет үйінің қызметімен, аудандық мұражай және кітапхана жұмысымен танысып, зиялы қауым өкілдерімен кездесті.
 
///Президент Қасым-Жомарт Тоқаев дағдарыстан кейінгі кезеңде Қазақстанның Қытай Халық Республикасымен көпжақты стратегиялық серіктестігін одан әрі дамытуға қатысты нақты ұстанымын жеткізді.
«Қазақстан мен ҚХР арасындағы өзара ынтымақтастық пен стратегиялық серіктестік әртүрлі саяси тенденцияларға емес, берік негізге құрылған. Қазақстан мен Қытай – жақын көрші, сенімді дос және стратегиялық әріптес. Бұл ынтымақтастық Қазақстанның ұлттық мүддесіне сай келеді. Елдеріміздің арасындағы барлық мәселе сындарлы әрі сенімді диалог арқылы шешіледі», – деді Мемлекет басшысы.
ҚХР Төрағасы Си Цзиньпинге ыстық сәлемін жолдаған Қазақстан Президенті қытай басшысын өзіне ыңғайлы уақытта елімізге мемлекеттік сапармен келуге шақырды. Қасым-Жомарт Тоқаев Қазақстан мен Қытайдың COVID-19 пандемиясы басталғаннан бергі бір-біріне көрсеткен өзара көмегін жоғары бағалады. Кездесуде Қазақстанның қытайдан вакцина алуды жоспарлап отырғаны, ресейлік «Спутник V» екпесімен және отандық «QazVac» вакцинасын қолдану арқылы Үкіметтің халыққа жаппай екпе салу жұмысы екпінді түрде іске асатыны айтылды.
Биыл Қазақстанның Тәуелсіздік алғанына және Қазақстан мен Қытай арасындағы дипломатиялық қатынастардың орнағанына 30 жыл толып отыр. Мемлекет басшысының пікірінше, алда келе жатқан осынау мерейтойлық мезет бұған дейін жүріп өткен жолдың салмағын ұғынуға, стратегиялық серіктестіктің жаңа мақсаттарын анықтауға жақсы мүмкіндік береді. Қасым-Жомарт Тоқаев осы уақыт аралығында екі ел өзінің даму жолында, сондай-ақ, жан-жақты ынтымақтастықты нығайтуда айтарлықтай нәтижелерге қол жеткізді деп санайды.
Мемлекет басшысы қытай халқын елдегі кедейлікті түп тамырымен жою жөніндегі тарихи міндетті орындауымен, коронавирус індетімен күрестегі жеңісімен және экономиканы қайта қалпына келтірудегі үлкен жетістігімен құттықтады.
Президент Қазақстанның жоғары деңгейдегі саяси байланыстарды нығайтуға, экономикалық қарым-қатынастарды кеңейтуге әзір екенін растады. ҚХР – Қазақстанның ең ірі сыртқы сауда серіктесі. 2020 жылы екі ел арасындағы тауар айналымы 15 миллиард долларды құрады.
Екіжақты сауда және инвестициялық байланыстарды орнықты және теңгерімді даму деңгейіне шығару үшін Мемлекет басшысы Қазақстан-Қытай шекарасындағы автомобиль және теміржол өткізу пункттерінің жұмысын қалыпты режимге қайтаруға, пандемиядан кейінгі кезеңде олардың өткізу қабілетін арттыруға қатысты ұсыныстар айтты. Президент азаматтар мен жүк тасымалдайтын тұрақты әуе рейстерін қайта қалпына келтіруге мүмкіндік бар деп санайды. Цифрландыру, жасыл экономика, инновация секілді салалар бойынша айтарлықтай жетістікке жеткен Қытай тарапымен ынтымақтастықты дамыту үшін екіжақты күш-жігерді жұмылдыру аса маңызды.
Қасым-Жомарт Тоқаев Қазақстанның «Нұрлы жол» стратегиясын Қытайдың «Бір белдеу және бір жол» бастамасымен ұштастыру жөніндегі жұмысты жандандыру қажеттігін атап өтті. Сондай-ақ Қазақстанның 2025 жылға дейінгі дамуының ұлттық жоспарынан және қытайдың «Қос айналым» тұжырымдамасынан туындайтын өзара тиімді кооперацияны тереңдету мүмкіндіктерін толыққанды пайдалануға шақырды.
Мемлекет басшысы халықаралық деңгейдегі басты мәселелер бойынша Қазақстан мен Қытайдың ұстанымдары сәйкес келетінін айтты. Президент Азиядағы өзара іс-қимыл және сенім шаралары кеңесін қолдағаны үшін қытай тарапына ризашылығын білдіріп, Біріккен Ұлттар Ұйымы, Шанхай ынтымақтастық ұйымы шеңберінде және «Орталық Азия + Қытай» ынтымақтастық форматында да одан әрі бірлесіп жұмыс істеуге Қазақстанның дайын екенін жеткізді.
 
 
///
	 

	Сенат Төрағасы Мемлекет басшысын ағымдағы заң шығарушылық жұмысынан хабардар етті және Парламенттің бесінші шақырылымының екінші сессиясын ашу кезінде Президент жүктеген міндеттерді іске асыру жөнінде Палатаның жоспарлары туралы айтты.

	Сонымен қатар Қ.Мәми Әлемдік және дәстүрлі діндер көшбасшылары съезінің 10 жылдығына арналған іс-шараларды ұйымдастыру және өткізу барысы туралы баяндады.

	Мемлекет басшысы кездесудің қорытындысы бойынша заңнаманы одан әрі жетілдіру және мемлекеттік бағдарламаларды дер кезінде құқықтық қамтамасыз ету жөнінде бірқатар нақты тапсырмалар берді.        
///Мемлекет басшысы – Қарулы Күштердің Жоғарғы Бас қолбасшысына Қазақстан армиясын реформалау үшін жүргізіліп жатқан жұмыстар туралы есеп берілді.
Руслан Жақсылықов Президентке «Қауіпсіз ел» ұлттық жобасының жүзеге асырылу барысы туралы, сондай-ақ Мемлекет басшысының Қарулы Күштер құрылымы мен құрамын жаңғырту және әскери дайындықты жетілдіру, цифрландыру ісін одан әрі жалғастыру, әскери инфрақұрылымды дамыту, әскери қызметтің беделі мен тартымдылығын арттыру жөнінде берген тапсырмаларының орындалуы жөнінде баяндады. 
Қасым-Жомарт Тоқаевқа мемлекеттің әскери қауіпсіздігін қамтамасыз ету жөніндегі, оның ішінде Арнайы операциялар күштерін қалыптастыру аясындағы міндеттерді шешудің тиімділігін арттыруға бағытталған іс-шаралар жөнінде ақпарат берілді.
Бұдан бөлек Жоғарғы Бас қолбасшыға жеке құрамның жабдықталуына қатысты қазіргі ахуал, қару-жарақ пен әскери техниканың жағдайы, материалдық-техникалық құралдардың қолда бар қоры жөнінде баяндалды. Мемлекет басшысының тапсырмасын іске асыру аясында әскери ведомство отандық қорғаныс-өнеркәсіп кешенімен өзара ықпалдаса отырып, әскерді техникалық тұрғыдан қайта жарақтау шараларын қабылдап жатыр.
Кездесу соңында Президент Қарулы Күштердің кешенді әрі жүйелі дамуын қамтамасыз етуге және олардың қажетті деңгейдегі әскери дайындығына қолдау көрсетуге, сондай-ақ еліміздің қорғаныс қабілетін одан әрі арттыруға бағытталған бірқатар тапсырма берді.
///Президент – Жоғарғы Бас Қолбасшыға ведомствоның биылғы жылдың бірінші тоқсанында атқарған жұмысының қорытындысы, әскердің жауынгерлік дайындығы мен тәртібі, сондай-ақ, сыбайлас жемқорлыққа қарсы қабылданып жатқан шаралар туралы баяндалды.
Кездесу барысында коронавирус індетіне қарсы күрес жағдайына ерекше көңіл бөлінді. Нұрлан Ермекбаев әскери медицинаның ПТР-зертханалармен қамтылуы жайында айтты. Министрдің сөзінше, Нұр-Сұлтан және Алматы қалаларында екі зертхана іске қосылған, ал Ақтау мен Семейде мобильді кешен жұмыс істеп тұр. Офицерлер мен сарбаздарға вакцина салу жалғасуда. Бүгінде Қарулы Күштер құрамының 20 пайызына екпе егілген.
Министр Мемлекет басшысына «Алтын жебе» арнайы операциясы және «Қалқан-2021» ведомствоаралық кешенді оқу-жаттығу жиындарының нәтижелері, сондай-ақ, екінші жартыжылдыққа жоспарланған «Отпантау» стратегиялық оқу-жаттығуға дайындық жөнінде есеп берді.
Қасым-Жомарт Тоқаевқа Қазақстанның халықаралық әскери ынтымақтастық бағыттары, Қарулы Күштерді әскери техникамен жабдықтау, Қарулы Күштердің тұжырымдамасын дамыту жұмыстары туралы айтылды. Сонымен қатар Отан қорғаушылар күні мен Жеңіс күнін мерекелеуге дайындық барысы, 2022 жылы Қазақстан әскерінің 30 жылдығын атап өтуді ұйымдастыру жұмыстары талқыланды.
Кездесу соңында Жоғарғы Бас Қолбасшы Қорғаныс министріне еліміздің қорғаныс қабілетін одан әрі арттыруға бағытталған бірқатар тапсырма берді.
///Қасым-Жомарт Тоқаевқа Қазақстандағы блокчейн-технологиялардың дамуы жайында баяндалды.
Исламбек Салжанов іске асырылып жатқан нақты жобалар жайында, сондай-ақ, Үкіметпен бірлесе отырып аталған салаға халықаралық компаниялар мен инвесторларды тарту үшін қолайлы жағдай жасау мақсатында орындалған жұмыстар туралы мәлімет берді. Ассоциация басшысының сөзінше, бұл елімізде көптеген жұмыс орнын ашуға мүмкіндік береді, ал, салық саясатына енгізілетін кей өзгерістер ел бюджетіне қосымша түсім әкеледі.
Қасым-Жомарт Тоқаев мемлекет жаңа технологияларды экономиканы дамытудың басым бағыттарының бірі ретінде қарастыратынын атап өтті.
///Әңгіме барысында Нұрсұлтан Назарбаев пен Владимир Путин күн тәртібіндегі өңірлік және халықаралық маңызды мәселелер туралы пікір алмасты.
Сириядағы жағдай мен Астанада алдағы уақытта өтетін сирияаралық келіссөздер кестесі жөнінде де арнайы әңгіме болды.      
Телефон арқылы сөйлесуге Ресей жағы бастамашы болды. 
///Мемлекет басшысының төрағалығымен Реформалар жөніндегі жоғары кеңестің бесінші отырысы онлайн форматта өтті.
Жиынның күн тәртібінде бес мәселе қарастырылды. Ұлттық жобаларды әзірлеу жұмыстары жайында Стратегиялық жоспарлау және реформалар агенттігінің төрағасы Қайрат Келімбетов баяндама жасады. «Цифрлық Қазақстан» ұлттық жобасының трансформациясы туралы Цифрлық даму, инновациялар және аэроғарыш өнеркәсібі министрі Бағдат Мусин айтты. Ауыл шаруашылығы министрі Сапархан Омаров агроөнеркәсіп кешенін дамытудың 2026 жылға дейінгі ұлттық жоспары дайындалып жатқанын мәлім етті. Ұлттық экономика министрі Әсет Ерғалиев «жаңадан» реттеу тетіктерінің енгізіліп жатқаны жөнінде хабарлады. Жоғарғы Сот төрағасы Жақып Асанов пен Президент Әкімшілігінің Басшысы Ерлан Қошанов құқық қорғау және сот жүйесін реформалау жайындағы ұсыныстарын баяндады.
Жиынға қатысушылардың баяндамаларын тыңдаған Президент реформалардың стратегиясын дайындау перспективаларына кеңірек тоқталды. Мемлекет басшысы әр баяндама бойынша ескерту айтып, нақты тапсырма берді.

Қасым-Жомарт Тоқаев ұлттық жобалар күрделі және бірін-бірі қайталамауы қажет екеніне баса назар аударды. Олар негізгі міндеттерді шешуге бағытталып, күш-жігер мен ресурстар «осында және қазір» қағидаты бойынша жұмылдырылуы тиіс.
– Жобаларды іріктеудің нақты әдістемелік базасы болуы керек. Ол қандайда бір ұлттық жобаның кешенді әлеуметтік-экономикалық тиімділігін ескеруі қажет, құжат түсінікті болуы тиіс. Субъективтілікке жол берілмейді, – деді Мемлекет басшысы.
Президент ұлттық жобалар барлық қажетті ресурстармен қамтамасыз етіліп, бюджеттен қаржыландыру кезінде сөзсіз басымдыққа ие болуы тиіс екенін атап өтті.
Мемлекет басшысы өзінің Реформалар жөніндегі жоғары кеңестегі орынбасары Сэр Сума Чакрабартиге және оның командасына ұлттық жобаларды сараптау бойынша атқарған жұмыстары үшін алғыс білдірді. Қасым-Жомарт Тоқаевтың айтуынша, ұсыныстар экономика, әлеуметтік сала және мемлекеттік басқару бойынша реформаларды жүзеге асыру барысында негізгі база ретінде қолданылуы мүмкін.
«Цифрлық Қазақстан» ұлттық жобасы бойынша Бағдат Мусиннің жаңалықтар енгізу туралы баяндамасы оң бағаланды. Президент цифрлық саланы дамыту тұжырымдамасындағы ұсыныстарды және «DigitEL» ұлттық жобасын мақұлдады.

Президент агроөнеркәсіп кешенін дамытудың 2026 жылға дейінгі ұлттық жобасы туралы да пікірін айтты. Қасым-Жомарт Тоқаев бұл құжаттың ауқымдылығын атап өтіп, оған саланың бүкіл бағыттары енгізілгенін және онда барлық ықтимал шаралар қамтылғанын жеткізді. Оның айтуынша, баяндамадағы бірқатар бағыттар Агроөнеркәсіп кешенін дамыту тұжырымдамасына кіруі тиіс еді. Мемлекет басшысы ұлттық жоба түйінді мәселелерді шешуге бағытталып, қолданыста қолайлы болуы қажеттігіне тоқталды. Жалпы алғанда, Президент агроөнеркәсіп кешенін дамытудың базалық тәсілдерін қолдады. Талқылау қорытындысы бойынша Үкіметке жобаны пысықтау тапсырылды.
Мемлекет басшысы «жаңадан» реттеу тетіктері туралы баяндамаға қатысты пікір білдіріп, елге қуатты, бәсекеге қабілетті жеке бизнес керек екенін атап өтті. Ол ұлттық экономиканың және халықтың әл-ауқатын арттырудың негізі болуға тиіс.
– Заң жобасына енгізілетін нормалар нақты жұмыс істеуі керек. Реформалардың мәні мен маңызын қашыратын мүдделер қайшылығына жол бермеу қажет, – деді Қасым-Жомарт Тоқаев.
Президент құқықтық реформалар туралы айта келіп, әділ сот төрелігін қамтамасыз ету мақсатында сот жүйесін біртіндеп және жүйелі жаңғыртудың маңыздылығын атап өтті.
– Бұл құқықтық мемлекеттің аса маңызды көрсеткіші, инвестициялық тартымдылықтың, жеке меншік құқығын қорғауды қамтамасыз етудің негізі. Сот жүйесін реформалаудың жаңа тәсілдері судьялардың тәуелсіздігін одан әрі нығайтуға тиіс. Реформалар қоғамның соттарға сенімін күшейтуі, сотқа жаңа кәсіби мамандарды тартуға ынталандыруы, сот процестерінің тиімділігі мен қолайлылығын арттыруы қажет, – деді Президент.
Мемлекет басшысы әзірленген тетіктер сот саласына құқықтың жекелеген бағыттары бойынша мықты заңгерлер мен мамандарды тартуға мүмкіндік беретінін айтты.
Қасым-Жомарт Тоқаев бұл мәселе Парламентте азаматтық қоғам өкілдері мен заңгерлердің қатысуымен ашық әрі жан-жақты талқылануы керек деп санайды. Ол тиісті заң жобасын биыл қабылдауды тапсырды.
– Бұл реформа өте маңызды. Ол Қазақстанның заманауи және тиімді мемлекетке трансформациялануына бағытталған жұмыстардың басын біріктіреді, – деді Президент.
Қасым-Жомарт Тоқаев қылмыстық процесті реформалау туралы айтып, азаматтардың конституциялық құқықтарын қорғауды қамтамасыз ету жөніндегі жұмыстың басымдығын атап өтті.
– Ол үшін прокурорлар мен адвокаттардың сотта сөз жарыс жүргізуіне шынайы жағдай жасалуы, сот шешімдеріне шағымдану мүмкіндіктерінің кеңейтілуі, бірыңғай сот практикасы қамтамасыз етілуі тиіс. Соттың қорытынды үкімі процеске қатысушыларға да, жалпы қоғамға да түсінікті болуы керек, – деді Мемлекет басшысы.

Қасым-Жомарт Тоқаев саяси, сот, экономикалық және әлеуметтік салалардағы барлық өзгерістерді шетелдік әріптестерімізге сауатты жеткізу керектігін айтты. Аталған жұмысты Халықаралық ынтымақтастық жөніндегі арнайы өкіл Ержан Қазыханға үйлестіруді жүктеді.
Сонымен қатар Мемлекет басшысы инвестициялық дауларды шешу мәселесін қозғады. Осы ретте Үкіметке биылғы жылдың 1 тамызына дейін Сэр Сума Чакрабартидің баяндамасында айтылған мәселелерді жан-жақты қарастыруды тапсырды. Бұл жұмысты үйлестіру Президент Әкімшілігіне жүктелді.
Жиын соңында Қасым-Жомарт Тоқаев алдымызда Қазақстанды трансформациялау және жаңғырту бойынша ауқымды жұмыстар тұрғанын айтты.
– Бізге сапалы серпін керек. Ол үшін бәріңізді жүйелі және тиімді жұмыс істеуге шақырамын, – деді Мемлекет басшысы.



///Қасым-Жомарт Тоқаевқа министрліктің былтырғы жұмысының қорытындылары мен биылғы атқаратын негізгі міндеттері жайында баяндалды.
Қайырбек Өскенбаев Президентке отандық өңдеу өнеркәсібін дамыта отырып, жаңа жұмыс орындарын ашу жөніндегі тапсырмаларының орындалу барысы туралы айтты. Мемлекет басшысы халықты жұмыспен қамтитын жаңа өндіріс орындарын ашудың маңызды екенін атап өтті.
Қасым-Жомарт Тоқаевқа мемлекеттің инфрақұрылымдарын теңдей қолжетімді қылу және отандық өндірушілерді шикізатпен қамтамасыз ету үшін министрліктің атқарып жатқан жұмыстары туралы мәлімет берілді.
Кездесу қорытындысы бойынша Президент құрылыс саласын дамыту және оны монополиядан тазарту, инвестиция тарту, жаңа өнеркәсіптік кәсіпорындар ашу, көлік әлеуетін күшейту, Қазақстан аумағы арқылы өтетін транзиттік тасымал көлемін арттыру, сондай-ақ өнеркәсіп, көлік және құрылыс салаларын цифрландыру жөнінде бірқатар тапсырма берді.
 
///Мемлекет басшысына кездесуде Ақпарат және коммуникациялар министрлігі алдына қойылған міндеттердің орындалуы жөнінде есеп берілді. 
Нұрсұлтан Назарбаев мемлекеттік саясаттың бірқатар бағыты бойынша сапалы ақпараттық жұмыс жүргізудің маңыздылығын атап өтті.  
– Біріншіден, ақпарат құралдарында индустриялық-инновациялық даму бағдарламасының іске асырылуы барысын көрсету керек. Екіншіден, «Нұрлы Жол» инфрақұрылымдық даму бағдарламасын орындау жұмысын насихаттауды күшейту қажет. Мысалы, «Нұрлы жол» бағдарламасы мен Қытайдың «Жаңа Жібек жолы» стратегиясының ұштасуының оң аспектілері туралы әңгімелеп беруге болар еді. Инфрақұрылымдық даму аясында бірінші жылы – 1600 шақырым, ал былтыр 900 шақырым жол салынды. Мен ол туралы бірнеше рет айттым. Бірақ бұқаралық ақпарат құралдарында бұл факт жария етілмеді, – деді Қазақстан Президенті.
Сонымен қатар, Мемлекет басшысы Қазақстанның транзиттік-көліктік әлеуетін ақпараттық тұрғыда көрсетудің өзектілігіне тоқталып, ел өңіріндегі инфрақұрылымдық жобалардың іске асырылуын БАҚ-та жария ету қажеттігін атап өтті. 
Бұдан бөлек, Нұрсұлтан Назарбаев «Қазақстанның үшінші жаңғыруы: жаһандық бәсекеге қабілеттілік» атты жолдаудың және «100 нақты қадам» Ұлт жоспарының негізгі ережелерін жүзеге асыру үдерісіне ақпараттық тұрғыдан кеңінен қолдау көрсету қажеттігіне назар аударды. 
Ақпарат және коммуникациялар министрі Қазақстан Президентіне «Қазақстанның 100 жаңа есімі» жобасының іске асырылуы және қоғамдық сананы жаңғыртудың барлық бағыты бойынша ақпараттық-түсіндіру жұмыстарының жүргізілу барысы туралы баяндады.
Мемлекет басшысы кездесу қорытындысы бойынша бірқатар нақты тапсырма берді.
 
 
 
 

///Мемлекет басшысы Қасым-Жомарт Тоқаев Біріккен Араб Әмірліктерінің Қазақстандағы елшісі Мұхаммед Саид Мұхаммед Әл-Арикиді қабылдады.
Кездесу барысында Қазақстан мен Әмірліктер арасындағы стратегиялық серіктестіктің даму перспективалары талқыланды. Маңызды салалардағы сауда-экономикалық және инвестициялық ынтымақтастықты жандандыруға баса мән берілді. 
Мемлекет басшысы екі ел арасындағы достық пен өзара тиімді қарым-қатынастарды дәстүрлі түрде одан әрі нығайтуға ниетті екенін атап өтті.
Біріккен Араб Әмірліктерінің елшісі кездесуге мүмкіндік бергені үшін Қазақстан Президентіне ризашылығын білдіріп, өз елінің екіжақты ынтымақтастықты кеңейтуге және бірлескен инвестициялық жобаларды жүзеге асыруға дайын екенін жеткізді. 
///Қасым-Жомарт Тоқаевқа Ұлттық қауіпсіздік комитетінің қызметін реформалау барысы, ұлттық қауіпсіздік органдары жұмысының негізгі жетістіктері мен алдағы міндеттері туралы баяндалды.   
Ермек Сағымбаев қазіргі уақытта ҰҚК-нің құзыреті аясында билікті күшпен басып алу, террорлық актілер, жаппай тәртіпсіздік пен басқа да қылмыстарға қатысты 27 қылмыстық іс бойынша тергеу жұмыстары жүргізіліп жатқанын мәлімдеді. Осы қылмыстық істер бойынша 24 адам қамауда отыр. Оның 14-і – деструктивті діни ағым өкілдері. 
Халықаралық есірткі бизнесіне қарсы күрес аясында Алматы қаласында ТМД елдеріне есірткі тасымалдайтын өз «майнинг-фермасы» бар ірі есірткі лабораториясы жойылды. Құны 3,7 миллиард теңге болатын 188 келі мефедрон және 57 миллион теңге тәркіленді.
ҰҚК шекара қызметі мемлекеттік шекараны күзету жұмыстарын күшейтіп жатыр. Қаңтар-ақпан айларында 2133 құқықбұзушы мен 22 су көлігі ұсталған.
Кездесу қорытындысы бойынша Мемлекет басшысы ҰҚК органдарының жұмысын жетілдіру жөнінде бірқатар нақты тапсырма берді.
///Тәуелсіздік күні мерекесі қарсаңында Қазақстан Республикасы Президентінің Жарлығымен мемлекетіміздің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі, белсенді қоғамдық қызметі үшін ел азаматтарының үлкен бір тобы мемлекеттік наградалармен марапатталды. Олардың қатарында өндіріс, бизнес, білім беру, денсаулық сақтау салаларының көрнекті өкілдері, әскери қызметшілер, құқық қорғау органдарының қызметкерлері, спортшылар, соғыс және еңбек ардагерлері, мәдениет және ғылым қайраткерлері бар.
«Қазақстанның Еңбек Ері» атағы ұлттық мәдениетті дамытуға қосқан айрықша үлесі, ән өнерін насихаттаудағы ерекше еңбегі үшін Роза Рымбаеваға берілді. Өндірістік қызметтегі ерекше еңбегі үшін «Қазақстанның Еңбек Ері»  атағы «Қазақмыс корпорациясы» ЖШС филиалы – «Жезқазғантүстімет» ӨБ кен өндірістік кешенінің ұңғылаушысы Тұрсынбек Макишевке де берілді.
«Отан» орденімен жазушы И.Жақанов, «Alageum Electric» холдингтік компаниясы бақылау кеңесінің төрағасы С.Қожабаев, Ақтөбе облысы «Казхром» ТҰК» АҚ филиалы – Дөң тау-кен байыту комбинатының директоры В.Тиль, «Қазақстан Республикасының Тұңғыш Президенті – Елбасы Нұрсұлтан Назарбаев» орденімен Қазақстан Республикасының Тұңғыш Президенті – Елбасының көмекшісі – Қазақстан Республикасының Президенті Іс басқарушысының бірінші орынбасары А.Бисембаев, І дәрежелі «Барыс» орденімен Парламент Мәжілісінің депутаты С.Абдрахманов, ғалым және қоғам қайраткері Ә.Ахметов, жазушы Т.Әбдікұлы, Қазақстан Республикасының Тұңғыш Президенті – Елбасы Кеңсесінің басшысы М.Қасымбеков, «М. Әуезов атындағы Оңтүстік Қазақстан мемлекеттік университеті» РМК бас ғылыми қызметкері М.Мырзахметұлы, «Бөбек» балалар қорының президенті С.Назарбаева, опера әншісі Б.Төлегенова, ІІ дәрежелі «Барыс» орденімен «ЛОРД дарынды балаларға арналған облыстық мамандандырылған мектеп-лицей-интернат» КММ мұғалімі Р.Әзімбаева, ақын М.Айтхожа, Ұлттық ғылым академиясының академигі Ғ.Есім, мемлекетаралық су шаруашылық үйлестіру комиссиясы жанындағы Су шаруашылық мәселелері бойынша ғылыми-ақпараттық орталығы Қазақ филиалының директоры Н.Қыпшақбаев, ІІІ дәрежелі «Барыс» орденімен  ақын, «Сәкен Сейфуллиннің мұражайы» МКҚК директоры Н.Айтұлы, Президент Іс басқармасы Медициналық орталығының «Оқжетпес» емдеу-сауықтыру кешені» АҚ президенті Қ.Беркінбаев, тарихшы М.Қойгелдиев, Парламент Сенатының депутаты Т.Мұқашев, жазушы Қ.Салғараұлы және басқалар марапатталды.
«Қазақстанның еңбек сіңірген қайраткері» құрметті атағы ғылым және мәдениет саласының 36 көрнекті өкіліне берілді, олардың ішінде белгілі әншілер Т.Асар мен Д.Құдайберген, ғалым А.Жұмаділдаев, киноактер Н.Есімғалиев, дирижер Р.Салаватов, балет әртісі Н.Семенова және басқалар бар.
Белгілі ғалымдар, мәдениет қайраткерлері, өндірістік сала өкілдерінің еңбектері «Парасат» орденімен бағаланды. Олардың арасында «Шымкент қалалық орыс драма театры» МКҚК басшысы И.Вербицкий, «Айтыс ақындары мен жыршы, термешілердің халықаралық одағы» РҚБ төрағасы Ж.Ерманов, «Л. Гумилев атындағы Еуразия ұлттық университеті» РМК профессоры С.Қасқабасов, «Ақтөбе металл құрастыру зауыты» ЖШС директоры Қ.Қойлыбаев, Солтүстік Қазақстан облысы «Ақселеу» ЖШС директоры С.Малаев, «Қазақ ұлттық аграрлық университеті» КЕАҚ профессоры Қ.Сәбденов, «Б.Римова атындағы Талдықорған драма театры» КММ әртісі К.Темірбайұлы, қоғам қайраткерлері Е.Сакенова мен Е.Тарасенко, Атырау облыстық Қоғамдық кеңесінің төрағасы М.Өтешов, «М. Өскінбаев атындағы Маңғыстау облыстық филармониясы» МКҚК солисі С.Шакрат, Қарағанды облысы «Алтай Полиметалы» ЖШС бақылау кеңесінің төрағасы Р.Юн  бар.
ІІ дәрежелі «Достық» орденіне Қазақстан халқы Ассамблеясы Төрағасының орынбасары, «Вайнах» шешендер және ингуштер қауымдастығы басқармасының мүшесі Ю.Келигов, айтыс ақыны Ә.Қалыбекова, «Айнұры» татар-башқұрт мәдени орталығы» ҚБ төрағасы А.Халиков, Қарағанды қаласы «LITUANICA» ҚБ төрағасы В.Тварионас және басқалар ие болды.
«Құрмет» орденімен марапатталғандар қатарында ақын О.Әбділдаев, Түркістан облысы «Жетісай қосалқы мектеп-интернаты» КММ мұғалімі Ү.Әбдиев, «Л.Гумилев атындағы Еуразия ұлттық университеті» РМК доценті А.Әбиденқызы, Ақмола облысы «Алтындән» ЖШС директоры Қ.Байзақов, Алматы қаласы «Қазақстан дүнгендерінің қоғамы» ҚБ төрағасы А.Войнце, «Абай атындағы Қазақ мемлекеттік академиялық опера және балет театры» РМҚК солисі Г.Дәуірбаева, Қостанай облысы «Мелитопольское» ЖШС директоры Э.Двуреченский, танымал боксшы В.Демьяненко, «Т.Жүргенов атындағы Қазақ ұлттық өнер академиясы» РММ оқытушысы Ш.Имашев, Қызылорда облысы «Еңбек жер» ЖШС директоры Ш.Ысқақов, Петропавл қаласы «Кардиологиялық орталық» КМК бас дәрігері А.Мағзұмов, Шымкент қаласы «Болашақ» № 66 балабақшасы» МКҚК меңгерушісі Т.Мартыненко, «Шығыс Қазақстан ауыл шаруашылық тәжірибе станциясы» ЖШС механизаторы А.Назин, әнші С.Нұрмағамбетова, «Милосердие» ерікті қоғамы» қайырымдылық қорының директоры, Қазақстан Республикасының балалар құқықтары жөніндегі уәкілі А.Саин, «М. Әуезов атындағы Қазақ мемлекеттік академиялық драма театры» РМҚК әртісі Ү.Сейтімбет, «Әл-Фараби атындағы Қазақ ұлттық университеті» РМК кафедра меңгерушісі Ә.Төлеубаев, Нұр-Сұлтан қаласы «Наз» мемлекеттік би театрының директоры С.Сраилов, Қарағанды қаласы «Жас сұңқар» спорт мектебінің жаттықтырушы-оқытушысы Е.Шынкеев бар.
Өнеркәсіп, көлік, құрылыс, ауыл шаруашылығы және басқа материалдық өндіріс салаларының 72 жұмысшысы мен еңбеккері ІІІ дәрежелі «Еңбек Даңқы» орденінің иегерлері атанды, атап айтқанда,  Ақмола облысы «Хлебороб» ЖШС механизаторы М.Боранбаев, Маңғыстау облысы «Жайлау» ЖШС бас шопаны Е.Өтесов, «ҚТЖ Жүк тасымалдау» АҚ филиалы Жамбыл пайдалану локомотив депосының жөндеушісі Н.Хомутенко және басқалар.
Әскери және қызметтік борышын үлгілі атқарғаны, заңдылық пен құқықтық тәртіпті қамтамасыз етуде көрсеткен ерлігі мен жанқиярлығы, елдің ұлттық қауіпсіздігі мен қорғаныс қабілетін нығайтуға қосқан үлесі үшін әскери қызметшілер мен құқық қорғау органдары өкілдерінің бір тобы І және ІІ дәрежелі «Даңқ», сондай-ақ, І, ІІ, ІІІ дәрежелі «Айбын» ордендерімен, «Ерлігі үшін» және «Жауынгерлік ерлігі үшін» медальдарымен марапатталды.
Наградталғандардың тізімі баспасөзде жарияланады.
///Ұлттық банк төрағасымен кездесуде Қазақстан Президентіне жүргізіліп жатқан ақша-кредит саясатының 2019 жылдың 11 айындағы қорытындылары, инфляция динамикасы, Ұлттық банктің алтын-валюта қоры мен Ұлттық қор активтерінің ахуалы туралы баяндалды.
Сондай-ақ Ерболат Досаев Қасым-Жомарт Тоқаевқа инфляцияға байланысты болжамдарды, 2020 жылға арналған ішкі жалпы өнімнің өсуі және төлем балансының ағымдағы шоты бойынша жорамалдарды ұсынды.
Кездесу қорытындысы бойынша Президент бірқатар тапсырма берді.
Мемлекеттік қызмет істері агенттігінің төрағасы Анар Жайылғанова Мемлекет басшысына «Президенттік кадр резервінің» 4-кезеңінің қорытындысы туралы егжей-тегжейлі мәлімет берді.
Атап айтқанда, Анар Жайылғанова өткен кезеңнің негізгі критерийлері мен талаптары, сарапшылар комиссиясының құрамы жайында айтты. Оның айтуынша, үміткерлермен әңгімелесу әділ әрі конкурс ережесіне сай өтті.
Президент ақтық кезеңнің барынша ашық өтуін қамтамасыз етуді және ең лайықты үміткерлерді іріктеп алуды тапсырды.
///Ақорда резиденциясында 7 мемлекеттің төтенше және өкілетті елшілерінің Қазақстан Президентіне сенім грамоталарын тапсыру рәсімі өтті. Сенім грамоталарын Моңғолия елшісі Дорж Баярхуу, Грекия елшісі Эфталия Какиопулу, Индонезия елшісі Мохамад Фаджрул Рахман, Марокко елшісі Мухаммед Рашид Маанину, Канада елшісі Алан Уилфред Хэмсон, Израиль елшісі Эдвин Натан Ябо Глусман, Мажарстан елшісі Отто Иван Рона тапсырды.
Қасым-Жомарт Тоқаев елшілерді Қазақстандағы дипломатиялық миссияларының ресми басталуымен құттықтап, еліміздегі игі міндеттерін орындау барысында оларға Президент Әкімшілігі мен Қазақстан Үкіметі тарапы жан-жақты қолдау көрсететінін және көмектесетінін айтты.

Мемлекет басшысы 2022 жылдың тарихи дата, яғни Қазақстан мен олардың елдері арасындағы дипломатиялық қатынастардың 30 жылдығы екенін атап өтті.
– Осы жылдар ішінде біз барлық сала бойынша жан-жақты серіктестік пен өзара тиімді ынтымақтастықты жолға қойдық. Бұл бағыт тұрақты саяси диалогты, қарқынды экономикалық ықпалдастықты және белсенді гуманитарлық байланыстарды қамтиды. Ең бастысы, біздің қарым-қатынасымыз мызғымас достыққа, ортақ құндылықтарға және өзара қолдау көрсетуге негізделген, – деді Президент.

Мемлекет басшысының пікірінше, бұл биылғы жылдың алғашқы күндері ішкі және сыртқы деструктивті күштер Қазақстанға ауыр әрі қатыгездікпен шабуыл жасағанда анық көрінді. Қасым-Жомарт Тоқаев қазақстандықтардың табандылығы мен ұжымдық парасаттылығының арқасында мемлекеттік төңкеріс жасаушыларға тойтарыс берілгенін, ал бүлікшілер мен бұзақылардың жауапқа тартылғанын жеткізді.
– «Қаңтар оқиғасынан» кейін мен кек алуға немесе жікшілдік жасауға ұмтылмаймын. Ел Президенті ретінде Қазақстан азаматтарының жікке бөлінуін емес, бірігуін аса маңызды басымдық санаймын. Сондықтан Жаңа Қазақстан тұжырымдамасын ұсындым. Бұл құжат этносаралық келісім мен көпвекторлы сыртқы саясат сияқты айқын жетістіктерімізден бас тартпай, өткен кезеңде жіберілген әділетсіздіктерден құтылуға негізделген. Менің жасампаз жұртым бұл сынақтан бұрынғыдан да күшті, берекелі, болашағынан үміт күтетін және өз мемлекеттілігін, егемендігін және аумақтық тұтастығын сақтауға белін бекем буған халық болып шығады, – деді Қасым-Жомарт Тоқаев.  

Қазақстан Президенті халықаралық серіктестерін еліміз бастан өткеріп отырған осындай сын сағатта Қазақстанға деген берік ынтымақтастығын танытуға шақырды.
– Менің Әкімшілігім өз тарапынан ауқымды саяси және экономикалық реформаларды жүзеге асырады, инвестициялық келісім-шарттарға қол сұғылмауын қамтамасыз етеді және сыбайлас жемқорлықпен тоқтаусыз күреседі.  Сіздерді пандемиядан кейінгі кезеңде өздеріңіздің дипломатиялық және саяси мол тәжірибелеріңізді екіжақты қатынастарымызды жаңа биікке көтеру үшін пайдалануға шақырамын. Қазақстан сіздердің мемлекеттеріңізбен арадағы екіжақты және көпжақты байланыстарды одан әрі жан-жақты нығайтуға дайын, – деді Мемлекет басшысы.

Президент Моңғолия елшісіне екі мемлекеттің тарихи жақындығы жөнінде айтып, Монғолия мен Қазақстанның Шығыс Азиядағы маңызды серіктесінің бірі екеніне назар аударды.

– Жақын көрші болғандықтан және ортақ құндылықтарымызға мән бере отырып, өзара ықпалдастықты, әсіресе сауда-экономикалық салада кеңейтуге зор мүмкіндік бар екенін айтқым келеді. Бұдан бөлек азаматтарымыздың арасындағы қатынастар да маңызды рөл атқарады. Моңғолияда тұратын жүз мыңнан астам этникалық қазақ –халықтарымыз арасындағы достықтың алтын көпірі, – деді Қасым-Жомарт Тоқаев.

Мемлекет басшысы Грекиямен арадағы ынтымақтастықтың ұдайы кеңейіп келе жатқанын атап өтіп, бұл ел Қазақстанның Еуропа Одағындағы және Жерорта теңізі аумағындағы маңызды серіктесі екеніне тоқталды.

– Қазақстандағы он мыңдаған грек диаспорасы біздің халықтарымыз арасындағы мәңгілік достық пен өзара тиімді іс-қимылдың символы саналады. Біз, әсіресе ауыл шаруашылығы, туризм және құрылыс салаларындағы жаңа мүмкіндіктерді пайдаланамыз деп үміттенемін, – деді Президент.

Мемлекет басшысы Индонезиямен тығыз қарым-қатынасты дамыту Қазақстанның Онтүстік-Шығыс Азиядағы сыртқы саясатының ажырамас бөлігі екенін айтты.

– Біз екіжақты және көпжақты негізде ортақ мүдделері бар серіктеспіз. Еуразиялық экономикалық одаққа мүше болуымен қатар «Бір белдеу, бір жол» бастамасындағы Қазақстанның негізгі рөлі АСЕАН елдерімен, соның ішінде Индонезиямен ынтымақтастықты нығайту үшін жаңа мүмкіндіктерге жол ашады, – деді Президент.

Мемлекет басшысы Мароккомен қарым-қатынастар туралы айта келе, бұл елмен арадағы ынтымақтастықты дамыту Қазақстанның Батыс Африкадағы стартегиялық басым бағыттарының бірі екенін атап өтті.

– Біз инвестициялық бастамаларды жүзеге асыру және екіжақты сауда-саттықты кеңейту үшін Мароккомен өзара күш біріктіруге дайынбыз, – деді Президент.

Қасым-Жомарт Тоқаев Канаданың Батыс жарты шардағы Қазақстанның сенімді әрі жақын серіктесі екеніне ерекше тоқталып, сауда-экономикалық, инвестициялық салалардағы, өңірлік және халықаралық қауіпсіздікті, заң үстемдігі мен адам құқықтарын қамтамасыз ету ісіндегі табысты ынтымақтастықты атап өтті.

– Қазақстан мен Канада – халқы аз болғанымен, ірі мемлекеттер. Біздің ұлттық байланыстарды дамыту және өңірлік теңгерімділікті қамтамасыз ету жөніндегі міндеттеріміз ортақ. Мен тау-кен өндіру және ауыр өнеркәсіп,  ауыл шаруашылығы мен жаңартылатын энергия көздері, инфрақұрылым және ақылды қалалар, ақпараттық технологиялар мен аэроғарыш салаларында көптеген мүмкіндіктер бар екенін білемін, – деді Президент.

Қазақстан Президенті Израиль елшісіне екі елдің берік адами байланыстарға, жан-жақты ынтымақтастыққа, ортақ құныдылықтар мен өзара мүдделерге негізделген жақсы қарым-қатынастарды тұрақты сақтап келе жатқанын атап өтті.

– Барлық деңгейдегі қарқынды іс-қимылдар, соның ішінде  Сауда-экономикалық ынтымақтастық жөніндегі үкіметаралық комиссиядағы ықпалдастық, серіктестігімізге жаңа мүмкіндіктер ашып, өзара игілімізге қызмет етеді. Қазақстан сіздің елмен арадағы жан-жақты қарым-қатынастарды одан әрі кеңейтуге, әсіресе білім беру, өнеркәсіптік өндіріс, жоғары технологиялар және басқа да салалардағы байланыстарды нығайтуға ниетті, – деді Мемлекет басшысы.

Қасым-Жомарт Тоқаев Мажарстанмен арада берік тарихи-мәдени байланыстарға, сондай-ақ ортақ құндылықтар мен мүдделерге негізделген шынайы стратегиялық серіктестіктің орнағанын ризашылықпен атап өтті. 

– Біздің елдеріміз қарқынды дамып келе жатқан екі нарықтың ортасында өте тиімді орналасқан. Атап айтқанда, аумағымыз бір жағынан, Еуразия аймағын, екінші жағынан Еуропа одағын қамтиды. Мұның бізге пайдасы зор. Осының арқасында біздің кәсіпорындарымызға әртүрлі сала бойынша ынтымақтастық орнату үшін мол мүмкіндіктерге жол ашылады. Бүгінде энергетика, көлік және логистика, фармацевтика және тамақ өнеркәсібі салаларында жемісті қарым-қатынас жасап келеміз. Біз ауыл шаруашылығы, «жасыл» экономика, атом энергетикасы, орнықты өнеркәсіп, цифрландыру және қаржы салаларындағы байланыстарымызды кеңейтуге ниеттіміз, – деді Мемлекет басшысы.
Жиын соңында Қазақстан Президенті  дипломаттарға табыс тілеп, олардың мемлекеттерінің басшыларына жүрекжарды сәлемін жолдады.



///Елбасы Ұлттық қауіпсіздік комитетінде оның төрағасы Н.Әбіқаевты зейнет жасына жетуіне және басқа жұмысқа ауысуына байланысты лауазымынан босату туралы шешім қабылдағанын айтты.
– Ол менің қасымда ұзақ уақыттан бері жұмыс істеп,  қойылған міндеттерді тиянақты орындап келеді. Сондықтан Мемлекет басшысы ретінде оған алғыс білдіремін, – деді Нұрсұлтан Назарбаев.
Сондай-ақ Қазақстан Президенті басшылық құрамға комитеттің жаңа төрағасы В.Жұмақановтың кандидатурасын таныстырды.
– Ол – кадрлық қызметкер, сіздермен бірге көп жылдан бері жұмыс істеп келеді. Істің жайымен, комитеттің қызметімен жақсы таныс. Мен оған сенемін, сондықтан да оны таңдадым. Алдына қойылған міндеттерді орындайды деп үміттенемін, – деді Мемлекет басшысы.
В.Жұмақанов жаңа лауазымына кандидатурасы Парламент Сенатымен келісілгеннен кейін тағайындалады.
Нұрсұлтан Назарбаев комитет конституциялық құрылымды қорғап, елдің қауіпсіздігін қамтамасыз ететіндіктен, оған зор жауапкершілік жүктелгенін атап айтты.
Кездесу қорытындысы бойына Мемлекет басшысы бірқатар нақты тапсырма берді. 

///Мемлекет басшысына кездесуде Ақпарат және коммуникациялар министрлігі алдына қойылған міндеттердің орындалуы жөнінде есеп берілді. 
Нұрсұлтан Назарбаев мемлекеттік саясаттың бірқатар бағыты бойынша сапалы ақпараттық жұмыс жүргізудің маңыздылығын атап өтті.  
– Біріншіден, ақпарат құралдарында индустриялық-инновациялық даму бағдарламасының іске асырылуы барысын көрсету керек. Екіншіден, «Нұрлы Жол» инфрақұрылымдық даму бағдарламасын орындау жұмысын насихаттауды күшейту қажет. Мысалы, «Нұрлы жол» бағдарламасы мен Қытайдың «Жаңа Жібек жолы» стратегиясының ұштасуының оң аспектілері туралы әңгімелеп беруге болар еді. Инфрақұрылымдық даму аясында бірінші жылы – 1600 шақырым, ал былтыр 900 шақырым жол салынды. Мен ол туралы бірнеше рет айттым. Бірақ бұқаралық ақпарат құралдарында бұл факт жария етілмеді, – деді Қазақстан Президенті.
Сонымен қатар, Мемлекет басшысы Қазақстанның транзиттік-көліктік әлеуетін ақпараттық тұрғыда көрсетудің өзектілігіне тоқталып, ел өңіріндегі инфрақұрылымдық жобалардың іске асырылуын БАҚ-та жария ету қажеттігін атап өтті. 
Бұдан бөлек, Нұрсұлтан Назарбаев «Қазақстанның үшінші жаңғыруы: жаһандық бәсекеге қабілеттілік» атты жолдаудың және «100 нақты қадам» Ұлт жоспарының негізгі ережелерін жүзеге асыру үдерісіне ақпараттық тұрғыдан кеңінен қолдау көрсету қажеттігіне назар аударды. 
Ақпарат және коммуникациялар министрі Қазақстан Президентіне «Қазақстанның 100 жаңа есімі» жобасының іске асырылуы және қоғамдық сананы жаңғыртудың барлық бағыты бойынша ақпараттық-түсіндіру жұмыстарының жүргізілу барысы туралы баяндады.
Мемлекет басшысы кездесу қорытындысы бойынша бірқатар нақты тапсырма берді.
 
 
 
 

///Ақордада бірқатар мемлекеттің жаңадан тағайындалған төтенше және өкілетті елшілерінің Қазақстан Президентіне сенім грамоталарын табыстау рәсімі өтті.
Қасым-Жомарт Тоқаевқа Уганда Республикасының елшісі Джонсон Агара Олва, Замбия Республикасының елшісі Шедрек Чингембу Лувита, Мальдивтер Республикасының елшісі Омар Абдул Раззак, Корей Халық Демократиялық Республикасының елшісі Хон Чхоль Син, Люксембург Ұлы Герцогтігінің елшісі Жорж Камиль Адольф Фабер, Исландия Республикасының елшісі Аурни Тор Сигурдссон, Черногорияның елшісі Милорад Шчепанович сенім грамотасын табыстады.
Қазақстан Президенті елшілерді дипломатиялық миссияларының ресми түрде басталуымен құттықтап, екіжақты байланыстарды одан әрі нығайтуға бағытталған жұмыстарына табыс тіледі.
– Қазақстан халықаралық ынтымақтастықты дамытуды қолдайды. Біз халықаралық аренада «үлкен ойын» ойнауды емес, қайта сіздердің елдеріңізбен бірлесе отырып «үлкен нәтижеге» қол жеткізуді ойлаймыз. Болашақта әртүрлі салалар бойынша ықпалдастықты арттырамыз деп сенемін. Қазақстан сіздердің мемлекеттеріңізбен екіжақты форматта да, халықаралық ұйымдар шеңберінде де тығыз қарым-қатынас орнатуға бейілді екенін жеткізерсіздер, – деді Мемлекет басшысы.
Салтанатты рәсім соңында Қазақстан Президенті Уганда, Замбия, Мальдивтер, ҚХДР, Люксембург, Исландия және Черногория көшбасшыларына өзінің сәлемін жолдап, тілектестігін білдірді.
 
 

///Президент – Жоғарғы Бас Қолбасшыға ведомствоның биылғы жылдың бірінші тоқсанында атқарған жұмысының қорытындысы, әскердің жауынгерлік дайындығы мен тәртібі, сондай-ақ, сыбайлас жемқорлыққа қарсы қабылданып жатқан шаралар туралы баяндалды.
Кездесу барысында коронавирус індетіне қарсы күрес жағдайына ерекше көңіл бөлінді. Нұрлан Ермекбаев әскери медицинаның ПТР-зертханалармен қамтылуы жайында айтты. Министрдің сөзінше, Нұр-Сұлтан және Алматы қалаларында екі зертхана іске қосылған, ал Ақтау мен Семейде мобильді кешен жұмыс істеп тұр. Офицерлер мен сарбаздарға вакцина салу жалғасуда. Бүгінде Қарулы Күштер құрамының 20 пайызына екпе егілген.
Министр Мемлекет басшысына «Алтын жебе» арнайы операциясы және «Қалқан-2021» ведомствоаралық кешенді оқу-жаттығу жиындарының нәтижелері, сондай-ақ, екінші жартыжылдыққа жоспарланған «Отпантау» стратегиялық оқу-жаттығуға дайындық жөнінде есеп берді.
Қасым-Жомарт Тоқаевқа Қазақстанның халықаралық әскери ынтымақтастық бағыттары, Қарулы Күштерді әскери техникамен жабдықтау, Қарулы Күштердің тұжырымдамасын дамыту жұмыстары туралы айтылды. Сонымен қатар Отан қорғаушылар күні мен Жеңіс күнін мерекелеуге дайындық барысы, 2022 жылы Қазақстан әскерінің 30 жылдығын атап өтуді ұйымдастыру жұмыстары талқыланды.
Кездесу соңында Жоғарғы Бас Қолбасшы Қорғаныс министріне еліміздің қорғаныс қабілетін одан әрі арттыруға бағытталған бірқатар тапсырма берді.
///Қасым-Жомарт Тоқаев салтанатты рәсімге қатысушыларды Тәуелсіздік күнімен құттықтап, Егемендік еліміздің баға жетпес байлығы екенін айтты.
– Біздің буын Елбасы Нұрсұлтан Әбішұлы Назарбаевтың сарабдал саясатының арқасында халқымыздың асқақ арманын ақиқатқа айналдырды. Байрақты бабаларымыз бізге ұлан-байтақ жерді мұра етіп қалдырды. Олардың аманатына адал болу – баршамыздың киелі парызымыз. Азаттық үшін алысып, ел үшін жанын пида еткен батырлардың ерлігі ешқашан ұмытылмайды, – деді Қазақстан Президенті.
Мемлекет басшысы 2019 жылдың еліміз үшін ерекше маңызды болғанын атап өтті.
– Біз мемлекеттілігіміздің мызғымастығын және демократиялық жолмен дамитынын, Елбасы Нұрсұлтан Әбішұлы Назарбаевтың стратегиялық бағытын сабақтастық дәстүрімен жалғайтынымызды дәлелдедік. Тұңғыш Президент – Елбасының баға жетпес тәжірибесі мен білімі халқымыз үшін аса қажет және ел игілігі үшін пайдаланылады. Аса көрнекті мемлекет қайраткері, тарихи масштабтағы тұлға және мемлекетіміздің негізін қалаған Елбасының ерен еңбегін құрметтеу – біздің парызымыз, – деді Қасым-Жомарт Тоқаев.
Қазақстан Президенті әлеуметтік жаңғырудың жаңа кезеңін жүзеге асыру туралы атап өтті. Бұл мақсатқа 3,5 триллион теңге қаржы бөлінгенін, аталған қаражаттың 530 миллиард теңгеден астамы балалы және аз қамтылған отбасыларды қолдауға жұмсалатынын айтты.
Қасым-Жомарт Тоқаев инклюзивті халық экономикасын құрудың маңыздылығына назар аударып, оны дамыту нәтижесінде еліміздің әрбір азаматы пайда табуы тиіс екенін жеткізді.
– Біздің басты міндетіміз – әр азаматтың тұрмыс сапасын арттыру. Сондықтан мемлекет әлеуметтік міндеттемелерді орындауға баса мән беріп отыр, – деді Президент.
Мемлекет басшысы әлеуметтік саясатты іске асыру жөнінде айта келіп, «халық үніне құлақ асатын мемлекет» құру үшін орындалатын міндеттерге тоқталды.
– Мемлекеттік құрылыстың заманауи үлгісі қазірдің өзінде элитарлық, өзгешелік тұжырымдардан алыс. Әр шенеунік өзін халықтың бір бөлшегі ретінде сезініп, халық үшін және халық арасында жұмыс істеуі тиіс екенін ұмытпауы қажет. Халық үніне құлақ асатын мемлекет дегеніміз бюрократиядан мүлде ада болып, цифрландыру негізінде жүзеге асырылатын барлық рәсімнің ашықтығы, – деді Қазақстан Президенті.
Қасым-Жомарт Тоқаев еліміз бүкіл халықтың мықты күш-жігерінің арқасында биік белестерді бағындырғанын атап өтті. Мемлекет басшысының пікірінше, ел тарихындағы барлық жетістіктер – әр азаматтың ерен еңбегінің нәтижесі.
Қазақстан Президенті салтанатты рәсімде сөйлеген сөзінде мемлекеттік награда алған азаматтардың сіңірген еңбегін жоғары бағалады.  
Қасым-Жомарт Тоқаевтың салтанатты рәсімде сөйлеген сөзінің толық мәтінімен мына сілтеме арқылы танысуға болады.






















///Мемлекет басшысының төрағалығымен Реформалар жөніндегі жоғары кеңестің бесінші отырысы онлайн форматта өтті.
Жиынның күн тәртібінде бес мәселе қарастырылды. Ұлттық жобаларды әзірлеу жұмыстары жайында Стратегиялық жоспарлау және реформалар агенттігінің төрағасы Қайрат Келімбетов баяндама жасады. «Цифрлық Қазақстан» ұлттық жобасының трансформациясы туралы Цифрлық даму, инновациялар және аэроғарыш өнеркәсібі министрі Бағдат Мусин айтты. Ауыл шаруашылығы министрі Сапархан Омаров агроөнеркәсіп кешенін дамытудың 2026 жылға дейінгі ұлттық жоспары дайындалып жатқанын мәлім етті. Ұлттық экономика министрі Әсет Ерғалиев «жаңадан» реттеу тетіктерінің енгізіліп жатқаны жөнінде хабарлады. Жоғарғы Сот төрағасы Жақып Асанов пен Президент Әкімшілігінің Басшысы Ерлан Қошанов құқық қорғау және сот жүйесін реформалау жайындағы ұсыныстарын баяндады.
Жиынға қатысушылардың баяндамаларын тыңдаған Президент реформалардың стратегиясын дайындау перспективаларына кеңірек тоқталды. Мемлекет басшысы әр баяндама бойынша ескерту айтып, нақты тапсырма берді.

Қасым-Жомарт Тоқаев ұлттық жобалар күрделі және бірін-бірі қайталамауы қажет екеніне баса назар аударды. Олар негізгі міндеттерді шешуге бағытталып, күш-жігер мен ресурстар «осында және қазір» қағидаты бойынша жұмылдырылуы тиіс.
– Жобаларды іріктеудің нақты әдістемелік базасы болуы керек. Ол қандайда бір ұлттық жобаның кешенді әлеуметтік-экономикалық тиімділігін ескеруі қажет, құжат түсінікті болуы тиіс. Субъективтілікке жол берілмейді, – деді Мемлекет басшысы.
Президент ұлттық жобалар барлық қажетті ресурстармен қамтамасыз етіліп, бюджеттен қаржыландыру кезінде сөзсіз басымдыққа ие болуы тиіс екенін атап өтті.
Мемлекет басшысы өзінің Реформалар жөніндегі жоғары кеңестегі орынбасары Сэр Сума Чакрабартиге және оның командасына ұлттық жобаларды сараптау бойынша атқарған жұмыстары үшін алғыс білдірді. Қасым-Жомарт Тоқаевтың айтуынша, ұсыныстар экономика, әлеуметтік сала және мемлекеттік басқару бойынша реформаларды жүзеге асыру барысында негізгі база ретінде қолданылуы мүмкін.
«Цифрлық Қазақстан» ұлттық жобасы бойынша Бағдат Мусиннің жаңалықтар енгізу туралы баяндамасы оң бағаланды. Президент цифрлық саланы дамыту тұжырымдамасындағы ұсыныстарды және «DigitEL» ұлттық жобасын мақұлдады.

Президент агроөнеркәсіп кешенін дамытудың 2026 жылға дейінгі ұлттық жобасы туралы да пікірін айтты. Қасым-Жомарт Тоқаев бұл құжаттың ауқымдылығын атап өтіп, оған саланың бүкіл бағыттары енгізілгенін және онда барлық ықтимал шаралар қамтылғанын жеткізді. Оның айтуынша, баяндамадағы бірқатар бағыттар Агроөнеркәсіп кешенін дамыту тұжырымдамасына кіруі тиіс еді. Мемлекет басшысы ұлттық жоба түйінді мәселелерді шешуге бағытталып, қолданыста қолайлы болуы қажеттігіне тоқталды. Жалпы алғанда, Президент агроөнеркәсіп кешенін дамытудың базалық тәсілдерін қолдады. Талқылау қорытындысы бойынша Үкіметке жобаны пысықтау тапсырылды.
Мемлекет басшысы «жаңадан» реттеу тетіктері туралы баяндамаға қатысты пікір білдіріп, елге қуатты, бәсекеге қабілетті жеке бизнес керек екенін атап өтті. Ол ұлттық экономиканың және халықтың әл-ауқатын арттырудың негізі болуға тиіс.
– Заң жобасына енгізілетін нормалар нақты жұмыс істеуі керек. Реформалардың мәні мен маңызын қашыратын мүдделер қайшылығына жол бермеу қажет, – деді Қасым-Жомарт Тоқаев.
Президент құқықтық реформалар туралы айта келіп, әділ сот төрелігін қамтамасыз ету мақсатында сот жүйесін біртіндеп және жүйелі жаңғыртудың маңыздылығын атап өтті.
– Бұл құқықтық мемлекеттің аса маңызды көрсеткіші, инвестициялық тартымдылықтың, жеке меншік құқығын қорғауды қамтамасыз етудің негізі. Сот жүйесін реформалаудың жаңа тәсілдері судьялардың тәуелсіздігін одан әрі нығайтуға тиіс. Реформалар қоғамның соттарға сенімін күшейтуі, сотқа жаңа кәсіби мамандарды тартуға ынталандыруы, сот процестерінің тиімділігі мен қолайлылығын арттыруы қажет, – деді Президент.
Мемлекет басшысы әзірленген тетіктер сот саласына құқықтың жекелеген бағыттары бойынша мықты заңгерлер мен мамандарды тартуға мүмкіндік беретінін айтты.
Қасым-Жомарт Тоқаев бұл мәселе Парламентте азаматтық қоғам өкілдері мен заңгерлердің қатысуымен ашық әрі жан-жақты талқылануы керек деп санайды. Ол тиісті заң жобасын биыл қабылдауды тапсырды.
– Бұл реформа өте маңызды. Ол Қазақстанның заманауи және тиімді мемлекетке трансформациялануына бағытталған жұмыстардың басын біріктіреді, – деді Президент.
Қасым-Жомарт Тоқаев қылмыстық процесті реформалау туралы айтып, азаматтардың конституциялық құқықтарын қорғауды қамтамасыз ету жөніндегі жұмыстың басымдығын атап өтті.
– Ол үшін прокурорлар мен адвокаттардың сотта сөз жарыс жүргізуіне шынайы жағдай жасалуы, сот шешімдеріне шағымдану мүмкіндіктерінің кеңейтілуі, бірыңғай сот практикасы қамтамасыз етілуі тиіс. Соттың қорытынды үкімі процеске қатысушыларға да, жалпы қоғамға да түсінікті болуы керек, – деді Мемлекет басшысы.

Қасым-Жомарт Тоқаев саяси, сот, экономикалық және әлеуметтік салалардағы барлық өзгерістерді шетелдік әріптестерімізге сауатты жеткізу керектігін айтты. Аталған жұмысты Халықаралық ынтымақтастық жөніндегі арнайы өкіл Ержан Қазыханға үйлестіруді жүктеді.
Сонымен қатар Мемлекет басшысы инвестициялық дауларды шешу мәселесін қозғады. Осы ретте Үкіметке биылғы жылдың 1 тамызына дейін Сэр Сума Чакрабартидің баяндамасында айтылған мәселелерді жан-жақты қарастыруды тапсырды. Бұл жұмысты үйлестіру Президент Әкімшілігіне жүктелді.
Жиын соңында Қасым-Жомарт Тоқаев алдымызда Қазақстанды трансформациялау және жаңғырту бойынша ауқымды жұмыстар тұрғанын айтты.
– Бізге сапалы серпін керек. Ол үшін бәріңізді жүйелі және тиімді жұмыс істеуге шақырамын, – деді Мемлекет басшысы.



///Қазақстан Президентіне әуежайдың қызмет көрсету жүйесіне енгізілген жаңалықтар, соның ішінде өнімдігі сағатына 1200 сөмкені қамтитын жартылай автоматтандырылған жүк өңдеу жүйесі жөнінде баяндалды. 
Сондай-ақ, Нұрсұлтан Назарбаев «Эйр Астана» акционерлік қоғамының президенті Питер Фостермен әңгімелесіп, компанияның қазіргі жағдайы мен даму перспективаларын талқылады. Атап айтқанда, Мемлекет басшысы өз еліміздің ішінде және шет елдерге ұшу бағдарларын көбейту жоспарлары туралы сұрады. 
***
Жаңа терминал төрт деңгейден тұрады. Оның үшеуі халықаралық рейстерге арналса, төртіншісі халықаралық демалу аймағына және ішкі рейстер жолаушыларының аймағына бөлінген.  

///Ұлттық банк төрағасымен кездесуде Қазақстан Президентіне жүргізіліп жатқан ақша-кредит саясатының 2019 жылдың 11 айындағы қорытындылары, инфляция динамикасы, Ұлттық банктің алтын-валюта қоры мен Ұлттық қор активтерінің ахуалы туралы баяндалды.
Сондай-ақ Ерболат Досаев Қасым-Жомарт Тоқаевқа инфляцияға байланысты болжамдарды, 2020 жылға арналған ішкі жалпы өнімнің өсуі және төлем балансының ағымдағы шоты бойынша жорамалдарды ұсынды.
Кездесу қорытындысы бойынша Президент бірқатар тапсырма берді.
Мемлекеттік қызмет істері агенттігінің төрағасы Анар Жайылғанова Мемлекет басшысына «Президенттік кадр резервінің» 4-кезеңінің қорытындысы туралы егжей-тегжейлі мәлімет берді.
Атап айтқанда, Анар Жайылғанова өткен кезеңнің негізгі критерийлері мен талаптары, сарапшылар комиссиясының құрамы жайында айтты. Оның айтуынша, үміткерлермен әңгімелесу әділ әрі конкурс ережесіне сай өтті.
Президент ақтық кезеңнің барынша ашық өтуін қамтамасыз етуді және ең лайықты үміткерлерді іріктеп алуды тапсырды.
///
	 

	Облыс әкімі Мемлекет басшысына Шымкент қаласындағы жаңа әкімшілік-іскерлік орталықтың құрылысы туралы және қала тұрғындарының санын 1 миллион адамға дейін жеткізу жөніндегі оның тапсырмаларын іске асыру барысы жөнінде баяндады. А.Мырзахметов сондай-ақ өңірдің әлеуметтік-экономикалық негізгі көрсеткіштері жайлы және мемлекеттік бағдарламаларды іске асыру барысы туралы мәлімдеді.

	Сонымен қатар, Үдемелі индустриялық-инновациялық даму бағдарламасы іске қосыла бастағаннан бері облыста 31 жоба жүзеге асырылды. Биыл Индустрияландыру картасына 29 жоба енгізілді, оның ішінде 7 жоба биылғы бірінші жартыжылдықта іске қосылды, қалғаны жылдың соңына дейін пайдалануға берілетін болады. Сондай-ақ «Бизнестің жол картасы» бағдарламасын іске асыру аясында 150-ден астам жобаға қолдау көрсетілуде.

	Мемлекет басшысы кездесудің қорытындысы бойынша мемлекеттік бағдарламаларды одан әрі тиімді іске асыру және облыс тұрғындарының әл-ауқатын арттыру жөнінде бірқатар нақты тапсырма берді.      
///Қазақстан мен Ресей Президенттері екі мемлекеттің туризм саласын дамытудың жаңа жоспарлары мен перспективаларына арналған көрмеге барды.
Көрмеге қазақстандық және ресейлік компаниялардың екі ел тұрғындарына арналған ауқымды туристік өнімдері қойылған.




///Форумға Қызылорда облысының әкімі, Парламент Мәжілісінің депутаттары, бірқатар елдердің елшілері, орталық және жергілікті мемлекеттік атқарушы органдардың, халықаралық және үкіметтік емес ұйымдардың өкілдері, ғалымдар мен сарапшылар қатысты.
Гүлшара Әбдіқалықова Арал теңізінің қасіреті ауыр экологиялық апаттың бірі болып отырғанын және мұның табиғатқа немқұрайлы қараудың  салдары екенін айтты.   
Мемлекеттік хатшы Елбасының «Болашаққа бағдар: рухани жаңғыру» атты бағдарламалық мақаласында прагматизм туралы «Бұл өзіңнің ұлттық және жеке байлығыңды нақты білу, оны үнемді пайдаланып, соған сәйкес болашағыңды жоспарлай алу» екеніне назар аударғанын атап өтті.
Халықаралық Аралды құтқару қоры жұмыс жүргізіп келген жылдар ішінде Арал төңірегін экологиялық тұрғыдан сауықтыру және әлеуметтік-экономикалық проблемаларын шешу жөніндегі бағдарламалар жүзеге асырылды. Қазақстан Дүниежүзілік банктің қолдауымен теңіздің солтүстік бөлігін қалпына келтірді. Бұдан да ауқымды жұмыс атқарылуы тиіс екендігі атап өтілді.
Г.Әбдіқалықова Арал теңізі алабының проблемаларын шешу ісіне халықаралық қоғамдастық қолдау көрсетіп,  Орталық Азия мемлекеттері бұл бағытта одан әрі күш-жігерін жұмылдыра береді деп үміттенетінін жеткізді.
Форум аясында Арал төңірегін оңалту жөніндегі нақты жаңа жобалар және орнықты дамыту бағдарламалары бастау алды. Биоалуандылықты сақтауға, шөлейттендіруді тоқтатуға және көгалдандыруға, ғылыми-зерттеу жұмыстарын үйлестіруге, әлеуметтік инфрақұрылымды дамытуға бағытталған меморандумдар мен келісімшарттарға қол қойылды.
Сонымен қатар, Мемлекеттік хатшы Қармақшы ауданында болып, ондағы «Қорқыт ата» кешенін аралады. «Жыраулар үйі» мәдениет үйінің қызметімен, аудандық мұражай және кітапхана жұмысымен танысып, зиялы қауым өкілдерімен кездесті.
 
///Президентке министрліктің былтырғы атқарған жұмыстарының нәтижелері мен 2022 жылы мән берілетін басым бағыттар жөнінде баяндалды. Биыл 26 заң жобасы әзірленіп, Парламент қарауына енгізіледі деп жоспарлануда.
Қасым-Жомарт Тоқаевқа мемлекет мүддесінің қазақстандық және халықаралық соттарда қорғалуын қамтамасыз ету жөнінде мәлімет берілді. Қазіргі уақытта министрлік 25 іс бойынша мемлекет мүддесін қорғау жұмыстарын жалғастыруда. Атап айтқанда, олардың 14-і халықаралық арбитраждардың, 5-уі шетелдік соттардың қарауында жатыр, 6 іс сотқа дейінгі өндірісте.
Сонымен қатар Қанат Мусин сот актілерінің орындалуына қатысты жағдай мен халыққа заңгер көмегінің берілуі жөнінде есеп берді. Әділет министрінің айтуынша, 122 мыңнан астам азамат кепілдендірілген заң көмегін алған, осы мақсатта 1,8 миллиард теңге бөлінген. Әлеуметтік жағдайы төмен 11 мыңнан астам адам заңгер көмегін тегін алған.
Президент Әділет министрлігінің 2022 жылға арналған жоспарымен танысқаннан кейін әзірленіп жатқан нормативтік-құқықтық актілердің сапалы орындалуын қамтамасыз етуге, сондай-ақ азаматтардың құқығы мен бостандығын қорғауға бағытталған заңгерлік қызмет көрсету ісіне ерекше назар аударуды тапсырды.
///
	 

	Қазақстан Президенті өз сөзінде алдағы кезеңге арналған бірқатар заң шығарушылық міндеттерді анықтап берді.  

	Мемлекет басшысы биылғы бірінші жартыжылдықта еліміздің әлеуметтік-экономикалық дамуының негізгі өлшемдері бойынша оң өзгеріс байқалып отырғанын атап өтті. Алты айдың қорытындысы бойынша ішкі жалпы өнімнің өсімі 5,6 процентке жетті. Қазақстанның халықаралық сақтық қорлары 15 процентке жуық өсіп, 83 миллиард доллардан асты.

	- Жаһандық экономикалық ахуалдың күрделі жағдайында бюджетті қамтамасыз ету ісі бір ғана бағытта - бюджет шығыстарының үнемділігі мен тиімділігі бағытында болуы тиіс. Үкімет биылғы жылдың бюджетін нақтылағанда менің тапсырмам бойынша бюджет шығыстарын 57 миллиард теңгеге қысқартты. Сонымен қатар мен әлі де қысқарту мен бюджеттік үнемдік резервтері бар деп санаймын. Экономикалық өсімді қамтамасыз етпейтін және халықты еңбекпен қамтуды қарастырмайтын шығыстар қарастырылмауға тиіс, - деп атап өтті Нұрсұлтан Назарбаев.

	Мемлекет басшысы экономикалық өсімнің құқықтық  базасын жақсарту ең маңызды міндеттің бірі екеніне тоқталды.

	- Бұл тұрғыда ең басты мәселе - БЭК аясында алдағы уақытта ДСҰ-ға кіруіндегі интеграциялық процестер жағдайында Қазақстандағы тиімді экономикалық қарым-қатынасты қамтамасыз ету. Үкіметке ДСҰ-ға кіру барысында қабылданатын міндеттемелерді ратификациялау бойынша арнайы жаңа жобалар топтамасын жасауды тапсырамын. Қазір қазақстандық үлесті қолдаудың барлық жүйесін, әсіресе, өңдеуші өнеркәсіп, аграрлық кешен, шағын бәсекелестік саласын қайта қараудың маңызы зор. Әлемдегі барлық ел өзінің тауар өндірушілеріне қолдау көрсетеді. Бұл тәжірибе біз үшін маңызды, - деді Нұрсұлтан Назарбаев.

	Мемлекет басшысы Үкіметке «Самұрық Қазына» қорымен бірлесіп, әлемдік тәжірибені саралап, қазақстандық тауар өндірушілерді қолдаудың өзіндік моделін әзірлеуді тапсырды.

	Заң шығарушылық қызметтегі негізгі бағыт әлеуметтік жаңғырту екені атап өтілді.

	- Мен «Әлеуметтік жаңғырту: Жалпыға Ортақ Еңбек Қоғамына қарай 20 қадам» атты мақаламда, нағыз қажетті шара туралы, яғни өзгерістер мен толықтырулар енгізуді қажет ететін  қолданыстағы 10 заңнамалық  акті жөнінде айтып өттім. Сондай-ақ алда әлеуметтік жұмыс орындары, кәсіби біліктілік жүйесі туралы және өзге де жаңа заңдарды қабылдау міндеті тұр. Заң қоғамдық қатынастарды толықтай реттеу мәселесін кешенді шешуі керек. Қазақстан заңдары адамдар өміріне қолайлы болуы керек, заң талаптарын сақтайтын әр азаматқа түсінікті болуы тиіс. Бізге қоғамдық тәртіпті, қоғамдық орындардағы адамдардың мінез-құлқын реттейтін қарапайым және түсінікті заңдар қажет. Парламент депутаттары, парламенттегі партиялар нағыз осындай заңдардың қабылдануы жөнінде бастама көтерулері қажет, - деді Қазақстан Президенті.

	Мемлекет басшысы сөз соңында XXI ғасырда мемлекеттің дамуы мен өркендеуіне әр қазақстандықтың құқықтық мәдениетінің деңгейі жоғары болғанда ғана қол жеткізілетінін атап көрсетті.       

	 

	Қазақстан Президенті Н.Ә.Назарбаевтың сөйлеген сөзінің толық мәтіні.

	 

///Шекара маңы ынтымақтастығы форумы аяқталған соң Қазақстан және Ресей Президенттері оқу үдерісінде инновациялық және озық технологиялар қолданылатын оқу кабинеттері мен зертханаларды аралап көрді.
Екі ел басшылары оқушылармен әңгімелесіп, олардың жұмыстарымен танысты.






///Мемлекет басшысы Павлодар облысына жұмыс сапары барысында Президенттік жастар кадр резервінің осы өңірдегі өкілдерімен кездесті.
Президенттік жастар кадр резервінің бірқатар өкілі, атап айтқанда, Ертіс ауданының әкімі Аян Бейсекин, «Nur Otan» партиясы облыстық филиалы төрағасының бірінші орынбасары Илья Теренченко және «Екібастұз МАЭС – 2» АҚ директорлар кеңесінің мүшесі Дамир Сүйентаев Мемлекет басшысының алдында сөз сөйлеп, беріліп отырған мүмкіндік үшін алғыс айтты. Олардың айтуынша, Президенттік жастар кадр резервін құру, ауыл әкімдерін сайлау сияқты бастамалар жастарға жол ашып отыр.

Қасым-Жомарт Тоқаев жастардан өңірдегі өзекті мәселелер туралы сұрап, кадр резервінде болудың жауапкершілігін атап өтті.
– Жастар кадр резерві дегеніміз – мемлекеттің резерві. Мәселе үлкен бастық болуда емес, резерв өкілі болудың мәні – ел үшін аянбай еңбек етуде. Мемлекеттің дамуы жолында өздеріңіздей мамандар қажет. Біз бүгін осы өңірдегі және еліміздегі түйткілді мәселелерді ашық талқыладық. Соны жүзеге асыруға сіздердің көмектеріңіз қажет болады. Барлық бастамаларыңызға табыс тілеймін, – деді Қазақстан Президенті.
 
///
	 

	Балабақша ғимаратының жалпы аумағы 4 мың шаршы метр. Астана қаласының сол жағалауына орналасқан балабақша 160 орынға арналған. Мектепке дейінгі  мекеменің екі қабатты ғимаратына дайындық-мектепалды топты қосқанда, құрамында түрлі жастағы балалар бар 8 топ үшін бөлмелер орналасқан.

	Бұл әлеуметтік нысан ENRC кәсіпорындар тобы бекітуімен, «ENRC Көмек» корпоративтік қоры қаражаты есебінен салынған және Астана қаласының басқаруына берілетін болады.   
///Мемлекет басшысына Орталық сайлау комиссиясының сайлауаралық кезеңдегі қызметінің басым бағыттары таныстырылды.
Сонымен қатар Қасым-Жомарт Тоқаевқа ауыл, кент, ауылдық округ, аудандық маңызы бар қалалардың әкімдерін сайлау науқанын өткізуге қатысты өңірлердегі сайлау органдарының жұмысы туралы баяндалды.
Кездесу қорытындысы бойынша Президент Орталық сайлау комиссиясына сайлауаралық үдерістердің заңға сәйкес толық ашық болуын қамтамасыз етуді тапсырды.
///Іс-шараға Білім және ғылым министрі Е.Сағадиев, «Астана» халықаралық қаржы орталығының басқарушысы Қ.Келімбетов, Дүниежүзілік банктің Қазақстандағы тұрақты өкілі А.Браун, мемлекеттік органдардың басшылары, дипломатиялық корпустың, отандық және шетелдік жоғары оқу орындарының өкілдері, «Болашақ» стипендиясы бойынша оқып келген түлектер қатысты.
Мемлекеттік хатшы Қазақстан Президенті Нұрсұлтан Назарбаевтың форумға қатысушыларға арналған құттықтау сөзін оқып берді. Онда ширек ғасырдан бері еліміздің талантты жастарының білім алуына арналған «Болашақ» стипендиясы дүние жүзіне танылған қазақстандық брендке айналғандығы атап өтілген. «Бүгінде бағдарлама түлектері білім беру, денсаулық сақтау, мәдениет, ғылым және техника салаларында жүздеген ғылыми әзірлемелер мен ірі жобаларды жүзеге асырып, зор жетістіктерге қол жеткізуде. Төртінші өнеркәсіптік революция жағдайында біздің алдымызға жаңа талаптар қойылуда. Сондықтан, «болашақтықтардың» алған білімі мен білігі, әлемнің озық елдерінен алған өмірлік және кәсіби тәжірибесі тиімді пайдаланылуға тиіс», – делінген құттықтауда.
Бағдарлама іске асырылып келе жатқан 25 жыл ішінде 13,2 мың стипендия тағайындалып, экономиканың басымдығы бар секторлары үшін жоғары білікті 10,4 мың маман даярланды. Қазіргі уақытта 1,2 мың стипендиат білім алып жатыр.
Кездесу барысында «Болашақ» халықаралық стипендиясын жүзеге асыру нәтижесі қорытындыланып, оны одан әрі жетілдіру жоспарлары талқыланды, үздік «болашақтықтардың» ой-пікірлері тыңдалды.
Форум аясында әлемдегі 33 елдің жетекші 190 университеті қатысқан «International Education Fair» көрмесі ұйымдастырылды. Оған Джордж Вашингтон университетінің, Эдинбург университетінің, Вюрцбург-Швайнфурт қолданбалы ғылымдар университетінің және басқа да оқу орындарының өкілдері атсалысуда.
///Қасым-Жомарт Тоқаевқа еліміздегі эпидемиологиялық ахуал туралы баяндалды. Министрдің айтуынша, қаңтардың ортасында коронавирус инфекциясын жұқтырғандар саны тәулігіне 16 500 адам болса, бүгінде шамамен 1 500 адам тіркелген. Жалпы еліміздегі  эпидемиологиялық ахуал тұрақты. Қазіргі уақытта стационарлардың 20 пайызында ғана науқастар ем алып жатыр. Сондай-ақ Ажар Ғиният көптеген шектеу шараларының алынғанын, оқушылардың дәстүрлі оқыту жүйесіне, кәсіпорындардағы жұмысшылардың оффлайн жұмыс істеуіне рұқсат берілгенін атап өтті. Ведомство басшысы ревакциналау жұмыстарына ерекше көңіл бөлініп отырғанын жеткізді.
Министр Президентке денсаулық сақтау саласын жетілдіру жөніндегі жоспарын таныстырды. Оның айтуынша, министрліктің жұмыс жоспары ең алдымен алғашқы медициналық көмекті жетілдіруге, ауыл-аймақтардағы денсаулық сақтау жүйесінің сапасын арттыруға бағытталған. Сонымен қатар биыл Балалар жылы болып жарияланғандықтан, балалардың денсаулығына көп көңіл бөлінеді. Атап айтқанда мектептегі медицинаның жаңа тәртібі мен стандарты қабылданады.
Мемлекет басшысы министрліктің жұмыс бағытын қолдайтынын айтып, денсаулық сақтау саласын одан әрі дамыту жөніндегі жұмыстарды жалғастыруды тапсырды.
///Алдымен «Проммашкомплект» теміржол дөңгелектерін шығаратын зауыттың жұмысымен танысты.
Мемлекет басшысына өндіріс барысы көрсетіліп, жұмысшыларды әлеуметтік қолдау шаралары, кәсіпорынның экспорттық әлеуеті мен одан әрі жаңғырту жоспары туралы мәлімет берілді.
2012 жылы салынған зауыт 700-ден 1250 мм-ге дейінгі әртүрлі диаметрлі және дискілі конструкциядағы теміржол дөңгелектерін шығарады. Зауыт жылына 300 мың дана өнім шығарады. Компанияда 750-ге жуық адам жұмыс істейді.

Бұдан кейін Президент серпінді клеммалар мен бұрандалар шығаратын «Ферротранстрейд» зауытын іске қосты.
– Бүгінде Екібастұз еліміздің теміржол машина жасау орталығына айналды. Қала кәсіпорындары өнеркәсіп өнімінің 73 пайызын құрайды. Олар жыл сайын теміржол саласына қажетті 85 миллиард теңгенің өнімін шығарады. Оның 70 пайызы экспортталады. Бүгін ТМД елдерінде баламасы жоқ «Ферротранстрейд» зауыты іске қосылды. Бұл жерден халықаралық сапа стандарттарына сәйкес келетін компоненттерді шығарады. Жаңа өндіріс толық күшіне енгеннен кейін «Қазақстан темір жолы» ұлттық компаниясы терминалдар мен бұрандаларды импорттамайтын болады. Кәсіпорын отандық машина жасау саласының бәсекеге қабілеттілігін арттыратынына сенімдімін, – деді Қасым-Жомарт Тоқаев.

Мемлекет басшысы кәсіпорынның өнімдерінен жасалған көрмені аралап, зауыттың еңбек ұжымымен кездесті. Бұл жерде 160 адам жұмыс істейді. Зауыт жылына рельс бекітетін 3 миллион жинақ және 4,5 миллион дана полимерлі төсеу құралын шығарады.
Президентке теміржол саласындағы өнеркәсіптің жетістіктері мен перспективалары туралы ақпарат беріліп, бейнеролик көрсетілді.
Бұл кәсіпорындар теміржол саласындағы еліміздің шикізаттық емес экспортының үлесін айтарлықтай арттыруға мүмкіндік береді.









///Президент Қасым-Жомарт Тоқаев Ұлттық қоғамдық сенім кеңесінің мүшесі, саясаттанушы Марат Шибұтов пен «Қазақ әдебиеті» газетінің бас редакторы, жазушы Дәурен Қуатты қабылдап, олардың қоғамдағы өзекті мәселелер төңірегіндегі ой-пікірін тыңдады.
Мемлекет басшысымен кездесуде Марат Шибұтов еліміздің аумақтық даму мәселелері жөніндегі көзқарасымен бөлісті. Сонымен қатар ақпараттық-сараптамалық орталықтардың, қоғамдық кеңестердің жұмысын жандандыру туралы ұсыныстарын айтты. Саясаттанушы мемлекет пен қоғамның ұлтаралық татулық пен қоғамдық келісімді нығайту бағытында бірлесіп атқаратын жұмыстары туралы ойын жеткізді.
Дәурен Қуат Қазақстандағы бұқаралық ақпарат құралдарының ахуалы, оның ішінде, «Қазақ әдебиеті» газетінің бүгінгі жағдайы жайында айтты. Сондай-ақ қазақ тіліндегі әдебиетті және баспа ісін қолдау жөніндегі ойымен бөлісті. Оның ішінде балалар әдебиетін дамыту туралы айтылды. Бұдан бөлек кездесуде отандық және шетелдік тарихшылар арасында тұрақты байланысты қамтамасыз ету мәселесі көтерілді.

///Кездесу барысында ел мәдениетін дамыту мәселесі талқыланды.
Роза Рымбаева Қазақстан Президентіне өзінің шығармашылық қызметінің 45 жылдығына орай еліміздің барлық аймағында жеке концертін ұйымдастыру жайындағы жоспарын айтты. Сонымен қатар әнші талантты жас музыканттарды қолдауға бағытталған мәдени орталық ашу туралы ойымен бөлісті. 
Қасым-Жомарт Тоқаев Роза Рымбаеваны «Қазақстанның Еңбек Ері» атағын алуымен құттықтап, шығармашылық табыс тіледі.


///
	 

	Қазақстан Президенті өз сөзінде алдағы кезеңге арналған бірқатар заң шығарушылық міндеттерді анықтап берді.  

	Мемлекет басшысы биылғы бірінші жартыжылдықта еліміздің әлеуметтік-экономикалық дамуының негізгі өлшемдері бойынша оң өзгеріс байқалып отырғанын атап өтті. Алты айдың қорытындысы бойынша ішкі жалпы өнімнің өсімі 5,6 процентке жетті. Қазақстанның халықаралық сақтық қорлары 15 процентке жуық өсіп, 83 миллиард доллардан асты.

	- Жаһандық экономикалық ахуалдың күрделі жағдайында бюджетті қамтамасыз ету ісі бір ғана бағытта - бюджет шығыстарының үнемділігі мен тиімділігі бағытында болуы тиіс. Үкімет биылғы жылдың бюджетін нақтылағанда менің тапсырмам бойынша бюджет шығыстарын 57 миллиард теңгеге қысқартты. Сонымен қатар мен әлі де қысқарту мен бюджеттік үнемдік резервтері бар деп санаймын. Экономикалық өсімді қамтамасыз етпейтін және халықты еңбекпен қамтуды қарастырмайтын шығыстар қарастырылмауға тиіс, - деп атап өтті Нұрсұлтан Назарбаев.

	Мемлекет басшысы экономикалық өсімнің құқықтық  базасын жақсарту ең маңызды міндеттің бірі екеніне тоқталды.

	- Бұл тұрғыда ең басты мәселе - БЭК аясында алдағы уақытта ДСҰ-ға кіруіндегі интеграциялық процестер жағдайында Қазақстандағы тиімді экономикалық қарым-қатынасты қамтамасыз ету. Үкіметке ДСҰ-ға кіру барысында қабылданатын міндеттемелерді ратификациялау бойынша арнайы жаңа жобалар топтамасын жасауды тапсырамын. Қазір қазақстандық үлесті қолдаудың барлық жүйесін, әсіресе, өңдеуші өнеркәсіп, аграрлық кешен, шағын бәсекелестік саласын қайта қараудың маңызы зор. Әлемдегі барлық ел өзінің тауар өндірушілеріне қолдау көрсетеді. Бұл тәжірибе біз үшін маңызды, - деді Нұрсұлтан Назарбаев.

	Мемлекет басшысы Үкіметке «Самұрық Қазына» қорымен бірлесіп, әлемдік тәжірибені саралап, қазақстандық тауар өндірушілерді қолдаудың өзіндік моделін әзірлеуді тапсырды.

	Заң шығарушылық қызметтегі негізгі бағыт әлеуметтік жаңғырту екені атап өтілді.

	- Мен «Әлеуметтік жаңғырту: Жалпыға Ортақ Еңбек Қоғамына қарай 20 қадам» атты мақаламда, нағыз қажетті шара туралы, яғни өзгерістер мен толықтырулар енгізуді қажет ететін  қолданыстағы 10 заңнамалық  акті жөнінде айтып өттім. Сондай-ақ алда әлеуметтік жұмыс орындары, кәсіби біліктілік жүйесі туралы және өзге де жаңа заңдарды қабылдау міндеті тұр. Заң қоғамдық қатынастарды толықтай реттеу мәселесін кешенді шешуі керек. Қазақстан заңдары адамдар өміріне қолайлы болуы керек, заң талаптарын сақтайтын әр азаматқа түсінікті болуы тиіс. Бізге қоғамдық тәртіпті, қоғамдық орындардағы адамдардың мінез-құлқын реттейтін қарапайым және түсінікті заңдар қажет. Парламент депутаттары, парламенттегі партиялар нағыз осындай заңдардың қабылдануы жөнінде бастама көтерулері қажет, - деді Қазақстан Президенті.

	Мемлекет басшысы сөз соңында XXI ғасырда мемлекеттің дамуы мен өркендеуіне әр қазақстандықтың құқықтық мәдениетінің деңгейі жоғары болғанда ғана қол жеткізілетінін атап көрсетті.       

	 

	Қазақстан Президенті Н.Ә.Назарбаевтың сөйлеген сөзінің толық мәтіні.

	 

///Қасым-Жомарт Тоқаевқа министрліктің былтырғы жұмысының қорытындылары мен биылғы атқаратын негізгі міндеттері жайында баяндалды.
Қайырбек Өскенбаев Президентке отандық өңдеу өнеркәсібін дамыта отырып, жаңа жұмыс орындарын ашу жөніндегі тапсырмаларының орындалу барысы туралы айтты. Мемлекет басшысы халықты жұмыспен қамтитын жаңа өндіріс орындарын ашудың маңызды екенін атап өтті.
Қасым-Жомарт Тоқаевқа мемлекеттің инфрақұрылымдарын теңдей қолжетімді қылу және отандық өндірушілерді шикізатпен қамтамасыз ету үшін министрліктің атқарып жатқан жұмыстары туралы мәлімет берілді.
Кездесу қорытындысы бойынша Президент құрылыс саласын дамыту және оны монополиядан тазарту, инвестиция тарту, жаңа өнеркәсіптік кәсіпорындар ашу, көлік әлеуетін күшейту, Қазақстан аумағы арқылы өтетін транзиттік тасымал көлемін арттыру, сондай-ақ өнеркәсіп, көлік және құрылыс салаларын цифрландыру жөнінде бірқатар тапсырма берді.
 
///Қазақстан Президентіне рәсім барысында Корея Республикасының Төтенше және өкілетті елшісі Ким Дэ-Сик, Сербия Республикасының Төтенше және өкілетті елшісі Владан Матич, Индонезия Республикасының Төтенше және өкілетті елшісі Рахмат Прамоно, сондай-ақ Румынияның Төтенше және өкілетті елшісі Чезар-Маноле Армяну сенім грамотасын тапсырды.
Мемлекет басшысы елшілерді Қазақстандағы дипломатиялық қызметінің басталуымен құттықтап, олардың жұмысы мемлекетаралық ынтымақтастықты нығайтуға бағытталатынына сенім білдірді.
Нұрсұлтан Назарбаев елшілердің Қазақстандағы дипломатиялық миссиясы мемлекетіміз үшін жаңа тарихи кезеңде басталғалы тұрғанын айтты.
– Тәуелсіздігінің 25 жылдығын атап өткен Қазақстан өз өркендеуінің үшінші кезеңіне қадам басты. Сонымен қатар, елімізде индустрияландыру бағдарламасы қарқынды жүзеге асырылуда. Біз бәсекеге қабілетті жастар тәрбиелеу мақсатымен рухани жаңғыруды қолға алдық. Осы аталған бастамаларымыздың түпкі мақсаты – әлемдегі ең дамыған 30 елдің қатарына қосылу, – деді Мемлекет басшысы.
Қазақстан Президенті еліміздің өңірдегі тұрақтылық пен қауіпсіздікті сақтауға қатысты бастамаларына, сондай-ақ одан әрі даму мен өзара ынтымақтастықты қамтамасыз ету бағытында жүзеге асырған шараларына тоқталып, Қазақстанның сыртқы саясаттағы қызметінің нәтижелеріне назар аударды.
– Қазақстан БҰҰ Қауіпсіздік Кеңесінің тұрақты емес мүшесі ретінде өз міндеттерін толық орындауда. Еліміз дүние жүзіндегі түйткілдер мен шиеленістерді шешуге белсене атсалысып келеді. Солардың бірі – Сириядағы қақтығыс. Астанада Сирия үкіметі мен қарулы оппозиция өкілдері алғаш рет бір үстел басында кездесті. Санаулы күндерден соң Астанада «ЭКСПО-2017» халықаралық көрмесінің ашылу рәсімі өтеді. Оған әлемнің 100-ден астам өкілі қатысады. Сіздер «ЭКСПО-2017» көрмесін өткізуге белсене атсалысады деп сенемін, – деді Нұрсұлтан Назарбаев.
Сонымен қатар, Мемлекет басшысы қолайлы инвестициялық ахуалды қамтамасыз ету, еліміздің транзиттік-көліктік әлеуетін тиімді пайдалану жұмысының нәтижесіне тоқталып, шетелдік бизнес өкілдерінің Қазақстандағы жобаларды іске асыруға қатысуының маңыздылығын атап өтті.
Қазақстан Президенті еліміз өз егемендігінің алғашқы кезеңінен бастап мемлекетаралық деңгейде сындарлы диалог пен ынтымақтастыққа негізделген саясат жүргізіп келе жатқанын айтты.
– Корея Республикасы – Қазақстанның Азиядағы негізгі серіктесінің бірі. Мен Сеулге былтырғы қарашадағы мемлекеттік сапарымның нәтижесін жоғары бағалаймын. Қазақстан экономикасы үшін Оңтүстік Корея өңірдегі ірі инвестордың бірі болып саналады. Қазақстан дипломатиясының күш-жігері Солтүстік Кореяға қатысты мәселені тек бейбіт келіссөздер арқылы шешуге бағытталған. Мен осы өңірде бейбітшілік орнайтынына сенемін. Екіжақты ынтымақтастықты барлық салада одан әрі дамыту жолдарын талқылау үшін Президент Мун Чже Иннің Қазақстанға сапармен келуін күтеміз, – деді Нұрсұлтан Назарбаев.
Мемлекет басшысы Қазақстан мен Индонезия арасындағы қарым-қатынастың дамуында ілгерілеушілік бар екенін атап өтіп, саяси және халықаралық мәселелерге қатысты Астана мен Жакартаның көзқарастары ұқсас екеніне назар аударды.
Қазақстан Президенті елдеріміз арасындағы сауда-экономикалық байланыстарды дамытудың әлеуеті жоғары екеніне тоқталып, бұл бағыттағы үкіметаралық жұмысты жолға қою қажеттігін айтты.
Нұрсұлтан Назарбаев Сербия Республикасымен қарым-қатынасымыз жүйелі әрі дәйекті түрде дамып келе жатқанын атап өтті. 
– Елдеріміздің байланысын нығайтуға соңғы екі жылдағы жоғары деңгейде өткен сапарлар тың серпін берді. Екіжақты саяси диалог пен сауда-экономикалық ынтымақтастықты дамытудың әлеуеті зор. Сондай-ақ, «Астана-ЭКСПО-2017» көрмесінің ашылу салтанатына Сербияның жаңа Президенті А.Вучичтің қатысатынын атап өткім келеді, – деді Нұрсұлтан Назарбаев.
Мемлекет басшысы Қазақстанның Румыниямен өзара тиімді ынтымақтастықты одан әрі дамытуға баса мән беретінін айтты.
Қазақстан Президенті Румын экономикасының энергетика саласына еліміз салған инвестиция мемлекеттеріміз арасындағы кооперацияның айшықты айғағы екенін атап өтті. Нұрсұлтан Назарбаев Астана мен Бухарест арасындағы ынтымақтастықты серіктестіктің жоғары деңгейіне көтеруге мүдделі екенімізді жеткізді.
Соңында Мемлекет басшысы дипломаттарды Қазақстандағы миссиясының басталуымен тағы да құттықтап, ынтымақтастықты нығайту жолындағы істеріне сәттілік,  жұмыстарына табыс тіледі. 




///Қасым-Жомарт Тоқаев халқымызды Тәуелсіздік күнімен құттықтап, Елбасының мықты мемлекет қалыптастырудағы және ел экономикасын нығайтудағы рөлін атап өтті.
–  Тұңғыш Президентіміз Нұрсұлтан Әбішұлы Назарбаев айтқандай, Тәуелсіздікті жариялау бір басқа да, оны ұстап тұру одан да қиын әрі маңызды. Елбасының басшылығымен өткен 28 жыл ішінде Қазақстан орасан зор табысқа қол жеткізді. Индустрияландыру елдің экономикалық дамуының берік негізін қалыптастырды. Бүкіл еліміз бойынша 1300-ге жуық жаңа өндіріс орындары іске қосылды. Соның нәтижесінде соңғы он жылда өндеу секторындағы өндіріс көлемі 3 еседен астам ұлғайды, – деді Мемлекет басшысы.
Президент өңдеу өнеркәсібіне 34 миллиард доллардан астам тікелей шет ел инвестициясы тартылғанын атап өтті. Бүгінде бұл сектордағы экспорт көлемі отыз пайыздан астам артып, 165 миллиард долларға жетті. Қазақстанда шығарылған өнім әлемнің 120-дан астам еліне жеткізіледі.
– Индустрияландыру әлемдік дағдарыс кезінде экономикамыздың дамуына тың серпін берді. Экономиканың көптеген саласы мен секторының түрі, құрылымы біртіндеп өзгеріп келеді. Металлургия саласында рельс, сым-темірлер, радиаторлар және басқа да болаттан жасалған көптеген дайын өнімдер шығарыла бастады. Елімізде алюминийдің бастапқы түрін қайта өңдеу ісі артты. Бүгінде Қазақстан әлемдегі титан өндіретін елдердің қатарына қосылды. Бұрын шығарылмаған титан құймалары мен қорытпалары секілді өнім түрлерін өндіру игерілді, – деді Қасым-Жомарт Тоқаев.
Мемлекет басшысының айтуынша, машина жасау саласын дамытуға жағдай жасалған. Бұл өндіріс көлемін 8 есе арттыруға мүмкіндік берді. Биылғы 10 ай ішінде 38 мыңнан астам автомобиль шығарылды.
Президент өз сөзінде 4.0 индустриясын дамыту отандық өнеркәсіпті жаңғыртудың өзекті әрі маңызды бағыттарының бірі екенін айтты.
– Үкіметтің алдында 2025 жылға қарай цифрлық технологияны енгізген өңдеу өнеркәсібіндегі ірі және орта кәсіпорындардың санын 200-ге дейін жеткізу мақсаты тұр. Нәтижесінде технологиялық дамудың қазіргі деңгейінен «ақылды өндіріс» деңгейіне көшу қамтамасыз етілуі тиіс, яғни, өндіріс толық автоматтандырылуы және роботтандырылуы қажет, – деді Қазақстан Президенті.
Қасым-Жомарт Тоқаев кәсіпкерлер мен мемлекеттік құрылымдардың өкілдерін жаңа сын-қатерлерді ескеруге шақырды. Сауда соғысы мен санкциялық шектеулер жағдайында Қазақстанның экономикалық әлеуетін жүзеге асыру үшін ұлттық бизнестің халықаралық бәсекеге қабілеттілігін арттыру маңызды саналады.
– Индустрияландырудың үшінші бағдарламасын іске асыру 2020 жылдан басталады. Біз жеке сектордың әлеуетін барынша пайдалана отырып, экспортқа негізделген өңдеу өнеркәсібінің даму бағытын айқындадық. Индустрияландырудың үшінші бесжылдығын жүзеге асыру кезінде өткен бесжылдықтардағы кемшіліктерді ескеріп, өңделген өнімдердің экспортын ұлғайту, шығарылатын өнімдерді технологиялық тұрғыдан «күрделендіру», сапалы жұмыс орындарын ашу секілді міндеттерді орындау керек, – деді Мемлекет басшысы.
Президенттің пікірінше, Индустрияландыру мемлекеттік бағдарламасы экономикадағы құрылымдық трансформацияның негізгі факторы болуы тиіс. Нәтижесінде экономиканың теңгерімді өсімі мен азаматтардың әл-ауқаты артады.
Шара соңында Қасым-Жомарт Тоқаев Бизнестің әлеуметтік жауапкершілігі жөніндегі «Парыз» республикалық конкурсының жеңімпаздарын және «Алтын сапа» сыйлығының лауреаттарын марапаттады.
«Парыз» конкурсының гран-при жүлдесін «Еуразиялық топ», «Үздік әлеуметтік жауапты кәсіпорын» аталымы бойынша алтын жүлде «Абзал және К» компаниясына (Қызылорда облысы) берілді. «Бёмер Арматура» ЖШС (Қарағанды облысы) «Үздік индустриялық жоба» аталымы бойынша, «СКЗ-U» ЖШС (Қызылорда облысы) «Үздік инновациялық жоба» аталымы бойынша «Алтын сапа» Президент сыйлығының лауреаттары атанды.







///Ақорда резиденциясында 7 мемлекеттің төтенше және өкілетті елшілерінің Қазақстан Президентіне сенім грамоталарын тапсыру рәсімі өтті. Сенім грамоталарын Моңғолия елшісі Дорж Баярхуу, Грекия елшісі Эфталия Какиопулу, Индонезия елшісі Мохамад Фаджрул Рахман, Марокко елшісі Мухаммед Рашид Маанину, Канада елшісі Алан Уилфред Хэмсон, Израиль елшісі Эдвин Натан Ябо Глусман, Мажарстан елшісі Отто Иван Рона тапсырды.
Қасым-Жомарт Тоқаев елшілерді Қазақстандағы дипломатиялық миссияларының ресми басталуымен құттықтап, еліміздегі игі міндеттерін орындау барысында оларға Президент Әкімшілігі мен Қазақстан Үкіметі тарапы жан-жақты қолдау көрсететінін және көмектесетінін айтты.

Мемлекет басшысы 2022 жылдың тарихи дата, яғни Қазақстан мен олардың елдері арасындағы дипломатиялық қатынастардың 30 жылдығы екенін атап өтті.
– Осы жылдар ішінде біз барлық сала бойынша жан-жақты серіктестік пен өзара тиімді ынтымақтастықты жолға қойдық. Бұл бағыт тұрақты саяси диалогты, қарқынды экономикалық ықпалдастықты және белсенді гуманитарлық байланыстарды қамтиды. Ең бастысы, біздің қарым-қатынасымыз мызғымас достыққа, ортақ құндылықтарға және өзара қолдау көрсетуге негізделген, – деді Президент.

Мемлекет басшысының пікірінше, бұл биылғы жылдың алғашқы күндері ішкі және сыртқы деструктивті күштер Қазақстанға ауыр әрі қатыгездікпен шабуыл жасағанда анық көрінді. Қасым-Жомарт Тоқаев қазақстандықтардың табандылығы мен ұжымдық парасаттылығының арқасында мемлекеттік төңкеріс жасаушыларға тойтарыс берілгенін, ал бүлікшілер мен бұзақылардың жауапқа тартылғанын жеткізді.
– «Қаңтар оқиғасынан» кейін мен кек алуға немесе жікшілдік жасауға ұмтылмаймын. Ел Президенті ретінде Қазақстан азаматтарының жікке бөлінуін емес, бірігуін аса маңызды басымдық санаймын. Сондықтан Жаңа Қазақстан тұжырымдамасын ұсындым. Бұл құжат этносаралық келісім мен көпвекторлы сыртқы саясат сияқты айқын жетістіктерімізден бас тартпай, өткен кезеңде жіберілген әділетсіздіктерден құтылуға негізделген. Менің жасампаз жұртым бұл сынақтан бұрынғыдан да күшті, берекелі, болашағынан үміт күтетін және өз мемлекеттілігін, егемендігін және аумақтық тұтастығын сақтауға белін бекем буған халық болып шығады, – деді Қасым-Жомарт Тоқаев.  

Қазақстан Президенті халықаралық серіктестерін еліміз бастан өткеріп отырған осындай сын сағатта Қазақстанға деген берік ынтымақтастығын танытуға шақырды.
– Менің Әкімшілігім өз тарапынан ауқымды саяси және экономикалық реформаларды жүзеге асырады, инвестициялық келісім-шарттарға қол сұғылмауын қамтамасыз етеді және сыбайлас жемқорлықпен тоқтаусыз күреседі.  Сіздерді пандемиядан кейінгі кезеңде өздеріңіздің дипломатиялық және саяси мол тәжірибелеріңізді екіжақты қатынастарымызды жаңа биікке көтеру үшін пайдалануға шақырамын. Қазақстан сіздердің мемлекеттеріңізбен арадағы екіжақты және көпжақты байланыстарды одан әрі жан-жақты нығайтуға дайын, – деді Мемлекет басшысы.

Президент Моңғолия елшісіне екі мемлекеттің тарихи жақындығы жөнінде айтып, Монғолия мен Қазақстанның Шығыс Азиядағы маңызды серіктесінің бірі екеніне назар аударды.

– Жақын көрші болғандықтан және ортақ құндылықтарымызға мән бере отырып, өзара ықпалдастықты, әсіресе сауда-экономикалық салада кеңейтуге зор мүмкіндік бар екенін айтқым келеді. Бұдан бөлек азаматтарымыздың арасындағы қатынастар да маңызды рөл атқарады. Моңғолияда тұратын жүз мыңнан астам этникалық қазақ –халықтарымыз арасындағы достықтың алтын көпірі, – деді Қасым-Жомарт Тоқаев.

Мемлекет басшысы Грекиямен арадағы ынтымақтастықтың ұдайы кеңейіп келе жатқанын атап өтіп, бұл ел Қазақстанның Еуропа Одағындағы және Жерорта теңізі аумағындағы маңызды серіктесі екеніне тоқталды.

– Қазақстандағы он мыңдаған грек диаспорасы біздің халықтарымыз арасындағы мәңгілік достық пен өзара тиімді іс-қимылдың символы саналады. Біз, әсіресе ауыл шаруашылығы, туризм және құрылыс салаларындағы жаңа мүмкіндіктерді пайдаланамыз деп үміттенемін, – деді Президент.

Мемлекет басшысы Индонезиямен тығыз қарым-қатынасты дамыту Қазақстанның Онтүстік-Шығыс Азиядағы сыртқы саясатының ажырамас бөлігі екенін айтты.

– Біз екіжақты және көпжақты негізде ортақ мүдделері бар серіктеспіз. Еуразиялық экономикалық одаққа мүше болуымен қатар «Бір белдеу, бір жол» бастамасындағы Қазақстанның негізгі рөлі АСЕАН елдерімен, соның ішінде Индонезиямен ынтымақтастықты нығайту үшін жаңа мүмкіндіктерге жол ашады, – деді Президент.

Мемлекет басшысы Мароккомен қарым-қатынастар туралы айта келе, бұл елмен арадағы ынтымақтастықты дамыту Қазақстанның Батыс Африкадағы стартегиялық басым бағыттарының бірі екенін атап өтті.

– Біз инвестициялық бастамаларды жүзеге асыру және екіжақты сауда-саттықты кеңейту үшін Мароккомен өзара күш біріктіруге дайынбыз, – деді Президент.

Қасым-Жомарт Тоқаев Канаданың Батыс жарты шардағы Қазақстанның сенімді әрі жақын серіктесі екеніне ерекше тоқталып, сауда-экономикалық, инвестициялық салалардағы, өңірлік және халықаралық қауіпсіздікті, заң үстемдігі мен адам құқықтарын қамтамасыз ету ісіндегі табысты ынтымақтастықты атап өтті.

– Қазақстан мен Канада – халқы аз болғанымен, ірі мемлекеттер. Біздің ұлттық байланыстарды дамыту және өңірлік теңгерімділікті қамтамасыз ету жөніндегі міндеттеріміз ортақ. Мен тау-кен өндіру және ауыр өнеркәсіп,  ауыл шаруашылығы мен жаңартылатын энергия көздері, инфрақұрылым және ақылды қалалар, ақпараттық технологиялар мен аэроғарыш салаларында көптеген мүмкіндіктер бар екенін білемін, – деді Президент.

Қазақстан Президенті Израиль елшісіне екі елдің берік адами байланыстарға, жан-жақты ынтымақтастыққа, ортақ құныдылықтар мен өзара мүдделерге негізделген жақсы қарым-қатынастарды тұрақты сақтап келе жатқанын атап өтті.

– Барлық деңгейдегі қарқынды іс-қимылдар, соның ішінде  Сауда-экономикалық ынтымақтастық жөніндегі үкіметаралық комиссиядағы ықпалдастық, серіктестігімізге жаңа мүмкіндіктер ашып, өзара игілімізге қызмет етеді. Қазақстан сіздің елмен арадағы жан-жақты қарым-қатынастарды одан әрі кеңейтуге, әсіресе білім беру, өнеркәсіптік өндіріс, жоғары технологиялар және басқа да салалардағы байланыстарды нығайтуға ниетті, – деді Мемлекет басшысы.

Қасым-Жомарт Тоқаев Мажарстанмен арада берік тарихи-мәдени байланыстарға, сондай-ақ ортақ құндылықтар мен мүдделерге негізделген шынайы стратегиялық серіктестіктің орнағанын ризашылықпен атап өтті. 

– Біздің елдеріміз қарқынды дамып келе жатқан екі нарықтың ортасында өте тиімді орналасқан. Атап айтқанда, аумағымыз бір жағынан, Еуразия аймағын, екінші жағынан Еуропа одағын қамтиды. Мұның бізге пайдасы зор. Осының арқасында біздің кәсіпорындарымызға әртүрлі сала бойынша ынтымақтастық орнату үшін мол мүмкіндіктерге жол ашылады. Бүгінде энергетика, көлік және логистика, фармацевтика және тамақ өнеркәсібі салаларында жемісті қарым-қатынас жасап келеміз. Біз ауыл шаруашылығы, «жасыл» экономика, атом энергетикасы, орнықты өнеркәсіп, цифрландыру және қаржы салаларындағы байланыстарымызды кеңейтуге ниеттіміз, – деді Мемлекет басшысы.
Жиын соңында Қазақстан Президенті  дипломаттарға табыс тілеп, олардың мемлекеттерінің басшыларына жүрекжарды сәлемін жолдады.



///Мемлекет басшысы Қасым-Жомарт Тоқаев елімізге ресми сапармен келген Польша Республикасы Сенатының Маршалы (Спикері) Томаш Гродзкиймен кездесу өткізді.
Әңгімелесу барысында екіжақты ынтымықтастықты дамыту перспективасы талқыланды.
– Парламенттің бұрынғы спикері ретінде парламентаралық дипломатияны дамытуға баса мән беремін. Елдерімізді бұрыннан бері келе жатқан достық және көптеген бағыттағы ынтымақтастық байланыстыратынын атап өткім келеді. Польшаны Қазақстанның Орталық Еуропадағы маңызды әрі сенімді серіктесі деп білеміз. Польшада болып жатқан жағдайды жіті бақылап отырамыз. Сіздің еліңізге және халқыңызға зор құрметпен қараймыз, – деді Қасым-Жомарт Тоқаев.

Қазақстан Президенті мемлекет басшылары арасында сенімді диалог орнағанын және осындай қарым-қатынастар екі елдің заң шығарушы органдары деңгейінде де жалғасатынын атап өтті.
– Ынтымақтастығымыздың келешегі зор деп ойлаймын. Сіздің сапарыңыз – осы өзара ауқымды ықпалдастықтың айқын дәлелі, – деді Қазақстан Президенті.

Өз кезегінде Томаш Гродзский Қасым-Жомарт Тоқаевқа қонақжайлық көрсеткені үшін алғыс білдіріп, Қазақстан Парламенті қос палатасының төрағаларымен табысты кездесулер өткізгені туралы айтты.  
– Қазақстанға сапарымыз екі ел арасындағы өзара байланысты дамытуға тың серпін береді деп ойлаймын. Тәуелсіздіктің 30 жылы ішінде Сіздердің елдеріңіздің даму қарқыны таңғалдырғанын шынайы түрде мойындаймыз. Бұл Қазақстанның Тұңғыш Президентінің көрегенділігінің арқасында жүзеге асырылды. Халықтарымыз экономикалық дағдарыстың күрделі кезеңінде дами бастады. Қазақстанды дамыту, Нұр-Сұлтан қаласын өркендету және еліңізде демократияны қалыптастыру жолындағы жеткен жетістіктеріңіз бізге ерекше әсер етті, – деді Польша Сенатының спикері.

Кездесу барысында екі ел арасындағы сауда-экономикалық, инвестициялық, инфрақұрылымдық және білім беру салалары бойынша байланыстарды дамыту әлеуеті атап өтілді.
Томаш Гродзкий Ақмола облысына сапармен барып, ондағы поляк диаспорасы өкілдерімен өткізген кездесуіне қатысты ой-пікірін ортаға салды. Польша Парламенті жоғарғы палатасының басшысы депортация жылдарында қазақ халқының достық ниеті мен қонақжайлылығының арқасында Қазақстан поляктардың екінші Отанына айналғанын атап өтті.  
 
///Туризмді дамытудың жаңа тәсілдері мен үрдістеріне арналған форумға екі елдің өңірлері мен облыстарының басшылары, салалық мемлекеттік органдар мен іскер топтар өкілдері қатысты.
Қазақстан Президенті іс-шараға қатысушылар алдында сөйлеген сөзінде бұл форум тиімді мемлекетаралық алаң ретінде танылғанын атап өтті.
– Форум осы уақыт ішінде елдеріміздің саяси-экономикалық өзара ықпалдастығының маңызды институтына айналды. Бұл басқосу посткеңестік кеңістікте үлгі боларлық формат ретінде танылды. Өткен форумдар аясында біз 200-ден астам шарттар мен келісімдер жасастық. Бұл құжаттардың жүзеге асырылуы Қазақстан мен Ресей өңірлерінің ғана емес, сондай-ақ экономиканың тұтас салаларын дамытуға тың серпін береді, – деді Нұрсұлтан Назарбаев.
Мемлекет басшысы Ресей Федерациясының Қазақстан үшін стратегиялық одақтас әрі сауда-экономика саласындағы маңызды серіктес екенін атап өтті.
– Биылғы 8 айдың ішінде елдеріміз арасындағы сауда айналымы 11 миллиард доллардан асты және бұл көрсеткіш жыл соңына дейін 18 миллиард долларға жетуі мүмкін. Өзара сауда саласындағы өңделген өнімдердің үлесі артып, 82 пайызға жеткені қуантарлық жайт. Ресей Қазақстан үшін өңделген өнім экспорттайтын ірі нарық болып саналады, – деді Нұрсұлтан Назарбаев.
Сондай-ақ, Қазақстан Президенті мұнай-газ, тау-кен металлургиясы және агроөнеркәсіп кешені, химия өнеркәсібі және экономиканың басқа да салаларындағы инвестициялық ынтымақтастықты нығайту барысындағы екі жақты қарым-қатынастарды ілгерілетудің нәтижелеріне тоқталды.
Нұрсұлтан Назарбаев туризм саласының жаһандық экономикадағы маңыздылығын айтып, екі елдің туристік әлеуетін тиімді пайдаланып, оны одан әрі дамыту үшін жүйелі шаралар қабылдау қажет екенін атап өтті.
– Бүгінгі форум өте маңызды әрі өзекті мәселе – елдеріміздің туризм саласын дамытудың жаңа тәсілдері мен үрдістеріне арналған. Туризм жаһандық экономикалық дағдарыстар кезінде де экономика өсімінің тетігі болып саналады. Қазақстан мен Ресей бұл үдерістерден тыс қалып қоймауы керек. Бізге жаңа мүмкіндіктерді тиімді пайдалану қажет, – деді Мемлекет басшысы.
Сонымен қатар, Нұрсұлтан Назарбаев Қазақстанда туристердің легін арттыруға және 60 мыңнан астам жаңа жұмыс орындарын ашуға бағытталған туризмді дамытудың бес жылдық мемлекеттік бағдарламасы әзірленіп жатқанын айтты.
– Ынтымақтастықтың екі жақты туризмді дамыту сияқты маңызды бағытына арнайы тоқталғым келеді. Ресейдегідей Қазақстанда да туристер үшін демалысты жақсы өткізіп, тамашалауға болатын көптеген көрікті жерлер бар. Мысалы, ресейліктер, әсіресе, елдің батыс Сібір бөлігіндегі тұрғындар демалу үшін жазда біздің елдегі Бурабайға, Балқаш пен Алакөлге, қыста Алматыдағы Шымбұлақ тау шаңғысы курортына және басқа да жерлерге келеді.
Мемлекет басшысы өкілетті органдар тарапынан шешуді талап ететін екі жақты туризмді дамыту саласына қатысты бірқатар жәйттерді, соның ішінде туристердің  өтуіне қолайлы болу үшін шекарадан өткізу тәртібін жаңғырту, туристік және көлік-логистикалық инфрақұрылымдарды жетілдіру, Каспий теңізіндегі туризмді бірлесе дамыту, ғарыштық туризмді қалыптастыруға ықпал ету және басқа да мәселелерді атап өтті.
Қазақстан Президенті форумның екі жақты өңіраралық іскерлік қатынастарға зор серпін беретініне, Қазақстан мен Ресейді дамытудың жаңа белесіне жол ашатынына сенім білдірді.
Нұрсұлтан Назарбаев форумға қатысушылардың баяндамалары мен ой-пікірлерін қорытындылай келе, Ресей Федерациясының Президентіне екі елдің Үкіметтеріне туристер легін көбейту үшін елдеріміздің аймақтарын бір-бірімен байланыстыратын автомобиль, теміржол және әуе қатынастарын дамыту жөнінде бірлескен іс-қимыл жоспарын әзірлеуді тапсыру керектігін айтты.
– Шекараларымыздағы бақылау бекетінен туристердің өтуіне барынша қолайлы жағдай жасау керек. Қазақстан мен Ресей шекараларындағы өткізу бекеттерінің инфрақұрылымы және техникалық тұрғыдан жабдықталуы адамдар мен көліктерді молынан жіберуге сай келмейді. Осыған байланысты, елдеріміздің Үкіметтері бұл мәселелерді бірлесе отырып шешуге тиіс, – деді Мемлекет басшысы.
Қазақстан Президенті көршілес елдермен визалық және көші-қон режімін жеңілдете отырып, Каспий теңізінде туризм жөніндегі ынтымақтастықтың жүйесін құруды, сондай-ақ, медицина және білім саласындағы туризмді дамыту жөнінде шаралар қабылдауды ұсынды.
– Күш біріктіре отырып, әлем тарихындағы бірегей Байқоңыр ғарыш алаңына қатысты туризмді дамыту керек. Бұл мәселелердің кейбірі туризмді дамытуға жауапты министрлердің келесі жылға арналған бірлескен жоспарларына енді, – деді Нұрсұлтан Назарбаев.
Мемлекет басшысы сөзінің соңында «Астана» халықаралық қаржы орталығын іске қосу жөніндегі атқарылған жұмыстардың нәтижелерін атап өтіп, бизнес өкілдерін осы орталықтың және соның базасында құрылған қаржы институттарының жұмысына белсенді атсалысуға шақырды.
 
Форум қорытындысы бойынша мынадай құжаттарға қол қойылды:
– Қазақстан мен Ресейдің 2019-2021 жылдарға арналған бірлескен іс-қимыл жоспары;
– Қазақстан Республикасының Үкіметі мен Ресей Федерациясының Үкіметі арасындағы Өңіраралық және шекара маңы ынтымақтастығының бағдарламасын іске асыру жөніндегі іс-шаралар жоспары мен перспективті өңірлік бастамалар тізбесі;
– Қазақстан Республикасының Ұлттық экономика министрлігі мен Ресей Федерациясының Экономикалық даму министрлігі арасындағы «Қазақстан-Ресей» шекара маңы ынтымақтастығы бағдарламасын дайындау және іске асыру ниеті туралы меморандум;
– Қазақстан Республикасының Мәдениет және спорт министрлігі мен Ресей Федерациясының Экономикалық даму министрлігі арасындағы Туризм саласындағы өзара түсіністік пен ынтымақтастық туралы меморандум;
– Қазақстан Республикасының Үкіметі мен Ресей Федерациясының Үкіметі арасындағы 1994 жылғы 10 желтоқсандағы «Байқоңыр» кешенін жалға беру шартына өзгерістер енгізу туралы хаттама;
–Қазақстан Республикасының Үкіметі мен Ресей Федерациясының Үкіметі арасындағы 2006 жылғы 3 қазандағы Қазақстан Республикасының және Ресей Федерациясының шекара маңындағы аумақтары тұрғындарының Қазақстан-Ресей мемлекеттік шекарасын кесіп өту тәртібі туралы келісімге өзгерістер мен толықтырулар енгізу туралы хаттама.


/// 
Отырысқа сондай-ақ Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин және Тәжікстан Республикасының Президенті Э.Рахмон қатысты.
Кездесу барысында тараптар ҰҚШҰ-ның жауапкершілігі аймағындағы қазіргі ахуал мен әлемнің бірқатар өңірлеріндегі шиеленістің ушығуына байланысты Ұйымның бұдан арғы іс-қимылы жөнінде пікір алмасты. Сонымен қатар ҰҚШҰ тұрақты органдарының лауазымды тұлғаларының ротациясы мәселелері қаралды.
Мемлекеттер басшылары БҰҰ Жарғысына, халықаралық құқық нормалары мен қағидаттарына сәйкес кең ауқымды антитеррорлық коалиция қалыптастыру қажеттігіне тоқталды. Отырысқа қатысушылар терроризмге қарсы күрес оны қаржыландыру көздерін шектемейінше нәтижелі болмайтынын атап өтті.
Іс-шарада Сириядағы антитеррорлық іс-қимылға қатысқан Ресейдің Су-24 әскери ұшағын атып түсіруге байланысты оқиға да талқыланды.
Тараптар ҰҚШҰ-ның күш-қуат әлеуетін нығайтуға, контртеррорлық бағыттағы жұмыстарын жандандыруға, жаңа қауіптер мен сын-қатерлерге қарсы тиімді іс-қимыл жасау мақсатында жедел әрекет ететін ұжымдық күштердің дайындығын арттыруға ниетті екенін қуаттады.
Сонымен қатар мемлекеттер басшылары бірауыздан ҰҚШҰ Бас хатшысы Н.Бордюжаның өкілеттік мерзімін 2017 жылғы 1 қаңтарға дейін ұзарту туралы шешім қабылдады.
Кездесу қорытындысы бойынша мынадай құжаттар қабылданды:
- ҰҚШҰ мемлекеттері басшыларының мәлімдемесі;
- ҰҚШҰ Ұжымдық қауіпсіздік кеңесінің «ҰҚШҰ тұрақты қызмет ететін жұмыс органдарының лауазымды тұлғаларының ротациясы туралы» шешім;
- ҰҚШҰ Ұжымдық қауіпсіздік кеңесінің «ҰҚШҰ Бас хатшысы туралы» шешімі. 



///Қасым-Жомарт Тоқаевқа Әділет министрлігінің өткен жылы атқарған жұмыстарының негізгі қорытындылары жайында баяндалды.
Әділет министрі Президентке заң жобаларының әзірлену барысы, оларға құқықтық сараптама беру жайында айтты. Сонымен қатар бизнес өкілдері мен азаматтарға құқықтық көмек көрсету мәселесі бойынша қолға алынған жұмыстар жөнінде ақпарат берді.
Марат Бекетаевтың айтуынша, бүгінде адвокаттардың және заң жөніндегі кеңесшілердің қызметін реттеу, олардың жұмысын цифрландыру, аталған сала мамандарының кәсіби біліктілігін арттыру, тәртіптік функцияларды дамыту мақсатында бірқатар бастамалар іске асырылып жатыр. 
Кездесу соңында Қасым-Жомарт Тоқаев Марат Бекетаевқа заң жобаларын дайындау жұмыстарын сапалы жалғастыруды, азаматтар мен кәсіпкерлерге құқықтық көмек беру тұрғысындағы бастамаларды жоғары деңгейінде атқаруды тапсырды. 

///Кездесу барысында тараптар ынтымақтастықтың маңызды мәселелері мен туризм саласындағы қатынастарды одан әрі дамыту перспективаларын талқылады.
Мемлекет басшысы Ресей Федерациясының Президентімен жүздескенде Ұжымдық қауіпсіздік шарт ұйымы Ұжымдық қауіпсіздік кеңесінің сессиясы табысты өткенін айтты.
Қазақстан Президенті бүгінгі өңіраралық ынтымақтастық форумы тақырыбының өзектілігін атап өтіп, мәдени және экономикалық ықпалдастық аясында туризм саласындағы ынтымақтастықты өркендетудің маңыздылығына арнайы тоқталды.
В.Путин Қазақстанның сауда-экономика саласындағы негізгі серіктестердің бірі екенін атап өтіп, екі жақты қарым-қатынастардың жоғары даму қарқынына назар аударды.
Сонымен қатар, Ресей Федерациясының Президенті туризм саласындағы екі елдің ынтымақтастығын одан әрі нығайтудың әлеуеті зор екенін айтты.
Келіссөздер соңында мемлекеттер басшыларына «Байқоңыр» ғарыш кешенін дамытуға арналған жоба таныстырылды. Сонымен қатар, Президенттерге әлеуметтік нысандардың салыну барысы, инфрақұрылым желілерінің жөнделу нәтижелері және Байқоңыр қаласындағы тұрғын үй алаптарының газбен қамтамасыз етілуі жөнінде мәлімет берілді.



///Мемлекет басшысы Павлодар облысына жұмыс сапары барысында Президенттік жастар кадр резервінің осы өңірдегі өкілдерімен кездесті.
Президенттік жастар кадр резервінің бірқатар өкілі, атап айтқанда, Ертіс ауданының әкімі Аян Бейсекин, «Nur Otan» партиясы облыстық филиалы төрағасының бірінші орынбасары Илья Теренченко және «Екібастұз МАЭС – 2» АҚ директорлар кеңесінің мүшесі Дамир Сүйентаев Мемлекет басшысының алдында сөз сөйлеп, беріліп отырған мүмкіндік үшін алғыс айтты. Олардың айтуынша, Президенттік жастар кадр резервін құру, ауыл әкімдерін сайлау сияқты бастамалар жастарға жол ашып отыр.

Қасым-Жомарт Тоқаев жастардан өңірдегі өзекті мәселелер туралы сұрап, кадр резервінде болудың жауапкершілігін атап өтті.
– Жастар кадр резерві дегеніміз – мемлекеттің резерві. Мәселе үлкен бастық болуда емес, резерв өкілі болудың мәні – ел үшін аянбай еңбек етуде. Мемлекеттің дамуы жолында өздеріңіздей мамандар қажет. Біз бүгін осы өңірдегі және еліміздегі түйткілді мәселелерді ашық талқыладық. Соны жүзеге асыруға сіздердің көмектеріңіз қажет болады. Барлық бастамаларыңызға табыс тілеймін, – деді Қазақстан Президенті.
 
///Президентке министрліктің былтырғы атқарған жұмыстарының нәтижелері мен 2022 жылы мән берілетін басым бағыттар жөнінде баяндалды. Биыл 26 заң жобасы әзірленіп, Парламент қарауына енгізіледі деп жоспарлануда.
Қасым-Жомарт Тоқаевқа мемлекет мүддесінің қазақстандық және халықаралық соттарда қорғалуын қамтамасыз ету жөнінде мәлімет берілді. Қазіргі уақытта министрлік 25 іс бойынша мемлекет мүддесін қорғау жұмыстарын жалғастыруда. Атап айтқанда, олардың 14-і халықаралық арбитраждардың, 5-уі шетелдік соттардың қарауында жатыр, 6 іс сотқа дейінгі өндірісте.
Сонымен қатар Қанат Мусин сот актілерінің орындалуына қатысты жағдай мен халыққа заңгер көмегінің берілуі жөнінде есеп берді. Әділет министрінің айтуынша, 122 мыңнан астам азамат кепілдендірілген заң көмегін алған, осы мақсатта 1,8 миллиард теңге бөлінген. Әлеуметтік жағдайы төмен 11 мыңнан астам адам заңгер көмегін тегін алған.
Президент Әділет министрлігінің 2022 жылға арналған жоспарымен танысқаннан кейін әзірленіп жатқан нормативтік-құқықтық актілердің сапалы орындалуын қамтамасыз етуге, сондай-ақ азаматтардың құқығы мен бостандығын қорғауға бағытталған заңгерлік қызмет көрсету ісіне ерекше назар аударуды тапсырды.
///Президент Қасым-Жомарт Тоқаев Ұлттық қоғамдық сенім кеңесінің мүшесі, саясаттанушы Марат Шибұтов пен «Қазақ әдебиеті» газетінің бас редакторы, жазушы Дәурен Қуатты қабылдап, олардың қоғамдағы өзекті мәселелер төңірегіндегі ой-пікірін тыңдады.
Мемлекет басшысымен кездесуде Марат Шибұтов еліміздің аумақтық даму мәселелері жөніндегі көзқарасымен бөлісті. Сонымен қатар ақпараттық-сараптамалық орталықтардың, қоғамдық кеңестердің жұмысын жандандыру туралы ұсыныстарын айтты. Саясаттанушы мемлекет пен қоғамның ұлтаралық татулық пен қоғамдық келісімді нығайту бағытында бірлесіп атқаратын жұмыстары туралы ойын жеткізді.
Дәурен Қуат Қазақстандағы бұқаралық ақпарат құралдарының ахуалы, оның ішінде, «Қазақ әдебиеті» газетінің бүгінгі жағдайы жайында айтты. Сондай-ақ қазақ тіліндегі әдебиетті және баспа ісін қолдау жөніндегі ойымен бөлісті. Оның ішінде балалар әдебиетін дамыту туралы айтылды. Бұдан бөлек кездесуде отандық және шетелдік тарихшылар арасында тұрақты байланысты қамтамасыз ету мәселесі көтерілді.

///Қорғаныс министрлігінде Қазақстан Президенті – Қарулы Күштердің Жоғарғы Бас қолбасшының төрағалығымен кезекті Стратегиялық командалық-штабтық әскери оқу-жаттығу жиыны өтті. 
Мемлекеттік орган басшылары Президентке гибридті қауіп-қатерлерге қарсы іс-қимыл шаралары мен мемлекеттің қорғаныс қабілетін арттыру жөнінде баяндады.
Оқу-жаттығу жиынының қорытындысы бойынша Мемлекет басшысы Қазақстан Республикасының Қарулы Күштерін одан әрі дамыту жөнінде бірқатар нақты тапсырма берді.
 


///
	 

	Хат иелері Елбасының «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» атты мақаласы ауыл тұрғындарының, әсіресе жастардың көңіліне зор сенім ұялатқанын атап өтеді.

	«Сіздің ұстанып отырған салиқалы саясаттың бірі – білім алу, еңбек ету екенін ұғынып отырмыз. Білімді және еңбекқор адамның жауапкершілігі арта түсетіні, патриоттық сүйіспеншілігі оянатыны шүбәсіз. Сіз айтқан бастамаларды қолдай отырып, ұлттық рух, отаншылдық, елжандылық қасиеттерді санамызға сіңіру аса қажет екенін түсіндік» деп жазады авторлар.

	Хат иелері жергілікті өзін-өзі басқаруды жетілдіріп, барша жергілікті даму мәселелерін шешуге азаматтардың қатысуын кеңейтудің маңызды екеніне тоқталады. Әр ауылдың өзекті мәселелерін заңға сүйене отырып шешу, ұйымдастыру жұмыстарын өз деңгейінде жүргізу қажеттілігіне де қосылады.  Сондай-ақ ауыл, ел мәртебесін көтеріп, оның дамуына атсалысуға әр азамат дайын екенін мақтаныш сезіммен жеткізеді.

	«Елімізде тек еңбекпен ғана өркендеуге, жетістіктерге жетуге болатынын біз терең түсінеміз. Тәуелсіз Қазақстанның өркендеуіне өз үлесімізді қосқымыз келеді» деп түйіндейді хат иелері.   
///Мемлекет басшысы Ұлттық банк төрағасының биылғы 10 айдағы ақша-кредит саясатын іске асырудың алдын ала қорытындысы және әлемдегі инфляциялық қысымның күшейіп, азық-түлік бағасының қымбаттай түскені туралы есебін тыңдады. Сонымен қатар Қасым-Жомарт Тоқаевқа Халықаралық валюта қорының инфляцияны тұрақтандыру жөніндегі болжамдары, сондай-ақ дамыған елдердің ынталандыру саясатынан бейтарап саясатқа көшуіне байланысты дамушы нарықтардан капиталдың жылыстау қаупі бар екені айтылды.
Кездесу барысында Үкіметпен бірлесіп, инфляцияға төтеп беру жөніндегі шаралар кешенін жүзеге асыруға қатысты Президент тапсырмаларының орындалу барысы, сондай-ақ азық-түлік бағасының өсуі болар-болмас баяулағанына байланысты қазан айындағы жылдық инфляцияның деңгейі 8,9 пайыз болғаны туралы ақпарат берілді.
Ерболат Досаев Қасым-Жомарт Тоқаевқа биылғы 9 айда қалыптасқан төлем балансының алдын ала бағалау көрсеткіші туралы мәлімет ұсынды. Бағалауға сәйкес сауда балансының жақсаруына байланысты  төлем балансының тапшылығы 3 миллиард АҚШ долларына дейін төмендеген. Тұтынушылық импорттың өсуі төлем балансының одан әрі жақсаруын тежейді.
Президентке алтын бағасының қымбаттауы есебінен алтынвалюта қоры активтерінің өсуі жөнінде және жыл басынан бері Ұлттық қордағы инвестициялық кірістің 2 миллиард АҚШ долларына (3,44%) дейін қайта қалпына келгені туралы ақпарат берілді.
Ұлттық банктің деректеріне сәйкес БЖЗҚ портфелін әртараптандыру нәтижесінде зейнетақы активтері мен инвестициялық кіріс көлемі өскен.
Сонымен қатар Ерболат Досаев Мемлекет басшысының тапсырмасын орындау мақсатында Ұлттық төлем жүйесін пилоттық режимде іске қосуға дайын екенін жеткізді.
Кездесу соңында Қасым-Жомарт Тоқаев Ұлттық банк төрағасына бірқатар нақты тапсырма берді.   
///Мемлекет басшысы Қасым-Жомарт Тоқаев елімізге ресми сапармен келген Польша Республикасы Сенатының Маршалы (Спикері) Томаш Гродзкиймен кездесу өткізді.
Әңгімелесу барысында екіжақты ынтымықтастықты дамыту перспективасы талқыланды.
– Парламенттің бұрынғы спикері ретінде парламентаралық дипломатияны дамытуға баса мән беремін. Елдерімізді бұрыннан бері келе жатқан достық және көптеген бағыттағы ынтымақтастық байланыстыратынын атап өткім келеді. Польшаны Қазақстанның Орталық Еуропадағы маңызды әрі сенімді серіктесі деп білеміз. Польшада болып жатқан жағдайды жіті бақылап отырамыз. Сіздің еліңізге және халқыңызға зор құрметпен қараймыз, – деді Қасым-Жомарт Тоқаев.

Қазақстан Президенті мемлекет басшылары арасында сенімді диалог орнағанын және осындай қарым-қатынастар екі елдің заң шығарушы органдары деңгейінде де жалғасатынын атап өтті.
– Ынтымақтастығымыздың келешегі зор деп ойлаймын. Сіздің сапарыңыз – осы өзара ауқымды ықпалдастықтың айқын дәлелі, – деді Қазақстан Президенті.

Өз кезегінде Томаш Гродзский Қасым-Жомарт Тоқаевқа қонақжайлық көрсеткені үшін алғыс білдіріп, Қазақстан Парламенті қос палатасының төрағаларымен табысты кездесулер өткізгені туралы айтты.  
– Қазақстанға сапарымыз екі ел арасындағы өзара байланысты дамытуға тың серпін береді деп ойлаймын. Тәуелсіздіктің 30 жылы ішінде Сіздердің елдеріңіздің даму қарқыны таңғалдырғанын шынайы түрде мойындаймыз. Бұл Қазақстанның Тұңғыш Президентінің көрегенділігінің арқасында жүзеге асырылды. Халықтарымыз экономикалық дағдарыстың күрделі кезеңінде дами бастады. Қазақстанды дамыту, Нұр-Сұлтан қаласын өркендету және еліңізде демократияны қалыптастыру жолындағы жеткен жетістіктеріңіз бізге ерекше әсер етті, – деді Польша Сенатының спикері.

Кездесу барысында екі ел арасындағы сауда-экономикалық, инвестициялық, инфрақұрылымдық және білім беру салалары бойынша байланыстарды дамыту әлеуеті атап өтілді.
Томаш Гродзкий Ақмола облысына сапармен барып, ондағы поляк диаспорасы өкілдерімен өткізген кездесуіне қатысты ой-пікірін ортаға салды. Польша Парламенті жоғарғы палатасының басшысы депортация жылдарында қазақ халқының достық ниеті мен қонақжайлылығының арқасында Қазақстан поляктардың екінші Отанына айналғанын атап өтті.  
 
///Қасым-Жомарт Тоқаевқа Ұлттық қауіпсіздік комитетінің қызметін реформалау барысы, ұлттық қауіпсіздік органдары жұмысының негізгі жетістіктері мен алдағы міндеттері туралы баяндалды.   
Ермек Сағымбаев қазіргі уақытта ҰҚК-нің құзыреті аясында билікті күшпен басып алу, террорлық актілер, жаппай тәртіпсіздік пен басқа да қылмыстарға қатысты 27 қылмыстық іс бойынша тергеу жұмыстары жүргізіліп жатқанын мәлімдеді. Осы қылмыстық істер бойынша 24 адам қамауда отыр. Оның 14-і – деструктивті діни ағым өкілдері. 
Халықаралық есірткі бизнесіне қарсы күрес аясында Алматы қаласында ТМД елдеріне есірткі тасымалдайтын өз «майнинг-фермасы» бар ірі есірткі лабораториясы жойылды. Құны 3,7 миллиард теңге болатын 188 келі мефедрон және 57 миллион теңге тәркіленді.
ҰҚК шекара қызметі мемлекеттік шекараны күзету жұмыстарын күшейтіп жатыр. Қаңтар-ақпан айларында 2133 құқықбұзушы мен 22 су көлігі ұсталған.
Кездесу қорытындысы бойынша Мемлекет басшысы ҰҚК органдарының жұмысын жетілдіру жөнінде бірқатар нақты тапсырма берді.
/// 
Отырысқа Мемлекеттік комиссияның мүшелері, Парламент депутаттары,  мемлекеттік органдардың өкілдері, ҚХА сараптамалық кеңесінің мүшелері, бұқаралық ақпарат құралдарының өкілдері қатысты. 
Қазақстан Республикасы Конституциялық Кеңесінің төрағасы И.Рогов, Мәдениет және спорт министрі А.Мұхамедиұлы, Алматы облысының әкімі А.Баталов, Қазақстан халқы Ассамблеясы Төрағасының орынбасары – Ассамблея хатшылығының меңгерушісі, Комиссия төрағасының орынбасары Е.Тоғжанов, Сыртқы істер министрінің орынбасары Е.Ашықбаев Қазақстан халқы Ассамблеясы жылын және Қазақстан Республикасы Конституциясының 20 жылдығын ұйымдастыру мен өткізу жөніндегі іс-шаралардың Ұлттық жоспарының іске асыру қорытындысы туралы баяндама жасады. 
 Мемлекеттік хатшы өз сөзінде ҚХА жылын өткізу жөнінде Мемлекет басшысы алға қойған мақсаттарға, тұтастай алғанда, қол жеткізілгенін атап көрсетті. Елде шамамен 30 мыңдай іс-шара өткізілді, халықаралық басқосулар форматында шетелдік азаматтық қоғам институттарымен, шетелдегі қазақ диаспораларымен  кездесулер  ұйымдастырылды.
Бұл ретте мынадай нәтижелерге қол жеткізілді: Нұрсұлтан Назарбаевтың қоғамдық келісім және жалпыұлттық бірліктің қазақстандық моделі әлемдік қауымдастықта халықаралық үлгі ретінде кеңінен танылды; қазақстандық біртектілік пен бірліктің одан әрі нығаюы мен дамуы қамтамасыз етілді; қоғамдық санада «Мәңгілік Ел» жалпыұлттық патриоттық идеясының құндылықтары беки түсті; Ассамблея жылы  Бес институционалдық реформаны іске асыруды бастау үшін қолайлы әлеуметтік-психологиялық ахуал қалыптастыруға ықпал етті.
Гүлшара Әбдіқалықова Мемлекет басшысының бұл жұмысқа лайықты баға бергенін ерекше атап көрсетті: 3 мыңнан астам адам Ассамблеяның 20 жылдығы мерейтойлық медалімен, 10 мыңға жуық адам Конституцияның 20 жылдығы медалімен марапатталды. 
Отырыс соңында Г.Әбдіқалықова Мемлекеттік комиссия мүшелеріне және мүдделі мемлекеттік органдардың басшыларына атқарған жұмыстары үшін ризашылығын білдіріп, алдағы кезеңге қатысты бірқатар нақты тапсырмалар  берді.  
/// 
Елбасының атына шетел мемлекеттерінің және халықаралық ұйымдардың басшыларынан, сондай-ақ азаматтардан, еңбек ұжымдарынан, зиялы қауым өкілдерінен, еліміздің түрлі өңіріндегі оқушылардан көптеген хаттар келіп түсті. Авторлар өз хаттарында мемлекеттегі ауқымды өзгерістерге, оның халықаралық аренадағы беделінің өсуіне және қазақстандықтардың әл-ауқатының артуына негіз болған, 1991 жылы қолымыз жеткен Тәуелсіздіктің маңыздылығын айтқан.
Бұдан бұрын Нұрсұлтан Назарбаевтың атына Ресей Федерациясының Президенті В.Путиннен, АҚШ Президенті Б.Обамадан,  Француз Республикасының Президенті Ф.Олландтан, Германия Федеративтік Республикасының Президенті Й.Гауктан, Италия Республикасының Президенті С.Маттарелладан, Австрия Республикасының Президенті Х.Фишерден, Чех Республикасының Президенті М.Земаннан, Венгрия Президенті Я.Адерден, Үндістан Республикасының Президенті П.Мукерджиден, Корея Республикасының Президенті Пак Кын Хеден, Сингапур Республикасының Президенті Тони Тан Кенг Ямадан, Беларусь Республикасының Президенті А.Лукашенкодан, Қырғыз Республикасының Президенті А.Атамбаевтан, Өзбекстан Президенті И.Кәрімовтен, Украина Президенті П.Порошенкодан, Әзербайжан Республикасының Президенті И.Әлиевтен, Түрікменстан Президенті Г.Бердімұхамедовтен, Тәжікстан Республикасының Президенті Э.Рахмоннан, Грек Республикасының Президенті П.Павлопулостан, Словак Республикасының Президенті А.Кискиден, Оңтүстік Африка Республикасының Президенті Д.Зумадан, Ирак Республикасының Президенті Ф.Масумнан, Эфиопия Федеративтік Демократиялық Республикасының Президенті М.Тешомеден, сондай-ақ Куба Республикасы Мемлекеттік Кеңесінің және Министрлер кеңесінің төрағасы Р.Кастродан, Ливан Республикасының премьер-министрі Т.Салямнан құттықтаулар келген болатын. Сонымен қатар Мемлекет басшысы мен барша Қазақстан халқын Рим Папасы Франциск, Ұлыбритания Патшайымы II Елизавета, Жапония императоры Акихито, Сауд Арабиясы королі Салман бен Әбдел Әзиз Әл Сауд, Нидерланд королі Виллем-Александр, Швеция королі Карл XVI Густав және Бельгия королі Филипп ұлттық мерекемен құттықтады.
Португалия Республикасының Президенті А.Силва Нұрсұлтан Назарбаевты ұлттық мерекемен құттықтап, Қазақстан халқының ілгерілеуі мен өсіп-өркендеуіне ниеттестік білдіреді.
Сауд Арабиясы Корольдігінің мұрагер ханзадасы, Министрлер кеңесі  төрағасының орынбасары, ішкі істер министрі Мұхаммад бен Наиф бен Әбдел Әзиз Әл Сауд және мұрагер ханзаданың орынбасары, Министрлер кеңесі төрағасының екінші орынбасары, қорғаныс министрі Мұхаммад бен Салман бен Абдул Әзиз Әл Сауд еліміздің Тәуелсіздік күніне орай шынайы құттықтауларын жолдап, Нұрсұлтан Назарбаевқа мықты денсаулық пен бақыт тіледі, ал Қазақстан халқына елдің одан әрі де дами беруіне тілектестік білдірді.
Ислам ынтымақтастығы ұйымының бас хатшысы Ияд бен Амин Мадани ИЫҰ Қазақстанмен ынтымақтастықты жоғары бағалайтынын айта отырып, біздің елдің Ұйымға көрсеткен қолдауы мен ислам қоғамының мүддесін ілгерілетудегі белсенді қызметін айрықша атап өтті.
ТМД Атқару комитетінің төрағасы – атқарушы хатшы С.Лебедев өз хатында Қазақстан Нұрсұлтан Назарбаевтың басшылығымен әлемдік қоғамдастықтың толыққанды мүшесіне айналған, халықаралық қатынастар жүйесінде лайықты орны бар және елдегі саяси, әлеуметтік-экономикалық тұрақтылықты нығайтуға бағытталған кешенді мемлекеттік өзгерістер жасау бағытында сенімді қадам басып бара жатқан ел екенін атап өткен.
«Қазақстанның Тәуелсіз Мемлекеттер Достастығына төрағалық ететін жылы  біздің ортақ күш-жігеріміз ТМД кеңістігіндегі интеграциялық өзара іс-қимылдың одан әрі нығаюына және нәтижелілігінің артуына септігін тигізетініне сенімдімін», – делінген хатта.
ТМД Парламентаралық ассамблея кеңесінің Бас хатшысы А.Сергеев және ТМД ПА кеңесі Бас хатшысының орынбасары – ҚР Парламентінің ТМД Парламенттік ассамблеясы мен ҰҚШҰ Парламенттік ассамблеясындағы өкілі Х.Бакенов Қазақстанның саяси, әлеуметтік-экономикалық және мәдени дамудағы табыстарына, оның өңірлік және жалпы әлемдік күн тәртібіндегі мәселелерді шешудегі рөлінің артып келе жатқанына назар аударған.
Ұжымдық қауіпсіздік шарты ұйымының Бас хатшысы Н.Бордюжа қуатты әрі қарқынды дамып келе жатқан Қазақстан өңірлік саясатта көрнекті орын алатынын және халықаралық аренада лайықты биік беделге ие екенін атап өткен.
«Сіздің басшылығыңызбен жүргізіліп отырған заманауи демократиялық мемлекет құруға бағытталған саясат көпэтносты Қазақстан халқының сенімі мен қолдауына негізделеді. Республиканың құрылғаннан қазірге дейінгі табыстары мен жетістіктері Сіздің қажырлы қызметіңізбен тікелей байланысты», – деп жазады автор.
Еліміздің Тәуелсіздік күні мерекесіне орай құттықтауларын Мемлекетаралық авиация комитетінің төрағасы Т.Анодина, «Мир» МТРК төрағасы Р.Батыршин, Халықаралық Түркі академиясының президенті Д.Қыдырәлі, Еуропалық геронтология және гериатрия қауымдастығының вице-президенті В.Хавинсон, Түрік Республикасының Үкіметі жанындағы Ынтымақтастық және үйлестіру агенттігінің өкілі М.Бодур, Ресей Федерациясының субьектілері – Ингушетия Республикасының басшысы Ю.Евкуров, Астрахань облысының басшысы А.Жилкин, Омбы облысының басшысы В.Назаров, Пенза облысының басшысы И.Белозерцев, сондай-ақ Қырғызстанның Төтенше және өкілетті елшісі Э.Өміралиев, Тәжікстанның елшісі Н.Ализода және Болгария елшісі В.Петков жолдаған.
***
«Қазмырыш» компаниялар тобы ұжымы Қазақстан түрлі экономикалық қатерлерге қарамастан, жүйелі дамуын жалғастырып келе жатқанын айтқан.
«Жалпыға ортақ Еңбек қоғамында Қазақстанның әлеуметтік жаңғыруы әлеуметтік қорғау ісінен әлеуметтік прогреске өту үшін жағдай туғызады. Сол себепті де «қазмырыштықтар» Президенттің өз отандастарына қамқорлығын көрсететін осы бірегей бағдарламаны жүректеріне жақын қабылдады. Бұл – тарихтың күрделі кезеңінде, әлемдік экономикалық дағдарыс табалдырығында тұрып, қазақстандықтармен ашық және жауапты әңгіме барысында айтылған дана  әрі көреген шешім», – делінген хатта.
Еуразиялық топ ұжымы Қазақстанда тәуелсіздік жылдары барлық салада ауқымды реформалар жүргізіліп, экономиканың орнықты өсімі сақталып отырғанын атап өткен.
«АрселорМиттал Теміртау» АҚ жұмысшылары тәуелсіздік Қазақстанның өміріндегі бетбұрысты сәт болғанына және рухани даму, экономикалық ілгерілеу, әрбір азаматтың әл-ауқатын арттыру үшін кең мүмкіндіктерге жол ашқанына назар аударған.  
Игі тілекті құттықтаулар «Теңізшевройл» ЖШС бас директоры Т.Этчисоннан және бас директордың орынбасары А.Жәкиевтен, «Шеврон» корпорациясының еуразиялық бөлімшесінің атқарушы директоры  Т.Миллерден келіп түсті.
Тәуелсіздік күніне байланысты өз құттықтауларын білім саласының өкілдері де жолдады.  Қарағанды мемлекеттік техникалық университетінің Қазақ гуманитарлық заң университетінің, Қазақ өнер университетінің ұжымдары мен студенттері, ҚР Ұлттық ғылым академиясының президенті, академик М.Жұрынов, М.Айтқожин атындағы молекулярлық биология институтының директоры Н.Айтқожина, ҚР ҰҒА академигі Б.Жұмағұлов 1991 жылы егемендік алу бабаларымыздың аңсарын ақиқатқа айналдырғанын атап өткен.
Х.Досмұхамедов атындағы Атырау мемлекеттік университетінің оқытушылары мен студенттері бүгінде біздің республикамыз әлемдік қоғамдастыққа қарқынды дамудың үлгісін көрсетіп отырғанына тоқталған.
«Біз «Қазақстан-2030» Стратегиясын мерзімінен бұрын орындадық. Қазақстан әлемдегі бәсекеге қабілетті елу елдің қатарына кірді. Сонымен қатар «Қазақстан-2050» Стратегиясы мен «Мәңгілік ел» идеясын жүзеге асыруға бағыталған «100 нақты қадам – Ұлт жоспары» қабылданды», – деп жазады авторлар.
Әл-Фараби атындағы Қазақ ұлттық университетінің ұжымы еліміз бүгінде бейбітшіліктің бесігі болып, достық пен келісім идеясын ілгерілетіп отырғанын айрықша атап өткен.
Астана және Қазақстан митрополиті Александр да құттықтауын жолдады. Оның пікірінше, еліміздің тарихи жолы болашақ ұрпақтың тағдырының экономикалық, саяси және әлеуметтік салаларда ғана емес, ең бастысы рухани салада да стратегияны дұрыс таңдай білуге байланысты екенін айғақтап отыр.
«Біздің халық Сіздің басшылығыңызбен түрлі этностар мен әртүрлі діни нанымдағы адамдар өзін сенімді әрі жайлы сезінетін, өркендеп келе жатқан еркін қоғам құрып жатыр», – делінген хатта.
Құттықтау хаттар мен жеделхаттар зиялы қауымнан, мәдениет пен руханият өкілдерінен – жазушы, ҚР Мемлекеттік сыйлығының иегері С.Досановтан, жазушы, кинодраматург С.Елубаевтан, композитор Е.Хасанғалиевтен, Орал және Ақтөбе архиепископы Антонийден және басқалардан келді.
Еңбек ардагері, премьер-министрдің бұрынғы бірінші орынбасары Н.Есенғарин өз хатында Нұрсұлтан Назарбаевтың басшылығымен жаңа тарихи кезең басталғанына, бұл кезеңде Қазақстан халқы егемен мемлекет болу мүмкіндігіне ие болып, заманауи экономика және мәдениет қалыптастырғанына, әлемдік қоғамдастықтың толық құқылы және құрметті мүшесіне айналғанына назар аударған.
Мемлекет және қоғам қайраткерлері О.Әбдікәрімов, А.Ибраев және Ә.Жолшыбеков, ҚР Кәсіподақтары федерациясының төрағасы Ә.Құсайынов та мерекелік құттықтауларын жолдады.
Жылы лебізді тілектерге толы хаттар мен жеделхаттар еліміздің барлық өңіріндегі азаматтардан келіп түсті. Солардың арасында Астанадан Рогалевтар отбасы, Алматы қаласынан Е.Тегісбаев, Л.Дәуталиева, Қостанай қаласынан Ысмағұлов, Шымкент қаласындағы «Сайрам» тұрғын үй алабының бір топ тұрғыны, Қарағанды облысы Теміртау қаласынан А.Абленов және жас жеткіншектер – 1 сынып оқушылары ақтаулық М.Минсин мен тараздық Д.Бағжан, Павлодар облысынан 11 сынып оқушысы Т.Солтанғазы бар.
Сондай-ақ Оңтүстік Қазақстан облысынан Т.Дауылбаевтың, Орал қаласынан З.Қабеновтің, Алматы облысы Талдықорған қаласынан Г.Бейсенбаеваның, Тараз қаласынан А.Дүйсенбекованың, Қарағанды облысы Теміртау қаласынан А.Кәрібаеваның, Шығыс Қазақстан облысы Аягөз қаласынан З.Сүлейменқызының, Қызылордадан С.Шымырқұловтың, 4 сынып оқушысы А.Беріктің жылы лебіздері өлеңмен өрнектелгенін атап өткен жөн.
Барлық құттықтауларды зейін қоя оқып шыққан Мемлекет басшысы авторлардың баршасына ізгі тілектері үшін алғыс айтты.
///Мемлекет басшысы Қасым-Жомарт Тоқаев Біріккен Араб Әмірліктерінің Қазақстандағы елшісі Мұхаммед Саид Мұхаммед Әл-Арикиді қабылдады.
Кездесу барысында Қазақстан мен Әмірліктер арасындағы стратегиялық серіктестіктің даму перспективалары талқыланды. Маңызды салалардағы сауда-экономикалық және инвестициялық ынтымақтастықты жандандыруға баса мән берілді. 
Мемлекет басшысы екі ел арасындағы достық пен өзара тиімді қарым-қатынастарды дәстүрлі түрде одан әрі нығайтуға ниетті екенін атап өтті.
Біріккен Араб Әмірліктерінің елшісі кездесуге мүмкіндік бергені үшін Қазақстан Президентіне ризашылығын білдіріп, өз елінің екіжақты ынтымақтастықты кеңейтуге және бірлескен инвестициялық жобаларды жүзеге асыруға дайын екенін жеткізді. 
///Кездесу барысында Нұрсұлтан Назарбаев Жозе Мануэль Баррозуға Астана клубының отырысына келгені үшін ризашылық білдірді.
Мемлекет басшысы Еуропалық комиссияның бұрынғы төрағасының Қазақстан мен Еуропа одағы арасындағы қарым-қатынастарды нығайту ісіне қосқан үлесін атап өтті.
– Мен Сізбен тағы да жүздесіп отырғаныма қуаныштымын. Сіз әрдайым Қазақстанға қолдау көрсеттіңіз. Соның арқасында еліміздің Еуропа одағымен серіктестігі жөніндегі келісімге қол қойылды. Қазіргі таңда бұл құжат ратификациялану үдерісінен өтіп жатыр, – деді Қазақстан Президенті.
Жозе Мануэль Баррозу кездескені және Астана клубының жұмысына қатысуға шақырғаны үшін Нұрсұлтан Назарбаевқа алғыс айтты.
– Сізбен қайта кездесу – мен үшін зор мәртебе. Брюссельге тарихи сапармен келгеніңіз есімде. Сол кезде Қазақстан мен Еуропа одағы арасында ынтымақтастық орнату жөнінде тарихи шешім қабылданған болатын. Бүгінде Қазақстанның тұрақтылықты сақтап, өңірде маңызды рөл атқарып отырғанын көргеніме қуаныштымын, – деді Еуропалық комиссияның бұрынғы төрағасы.

///Онлайн форматта өткен кеңесте Қасым-Жомарт Тоқаев Тәуелсіз Қазақстанның экономикасын дамытуда Атырау облысының орны ерекше екенін, мемлекетіміздің алғашқы ірі инвестициялық жобалары осында жүзеге асырылғанын, ол жобалар еліміздің экономикалық және энергетикалық қауіпсіздігі үшін берік негіз қалағанын айтты. Мұнайлы өңірдің тыныс-тіршілігін, тұрғындардың әл-ауқатын әрдайым жіті назарда ұстайтынын атап өтті.

– Жалпы өңір қарқынды дамып келеді. Қазіргі таңда мемлекетіміздің ішкі жалпы өніміндегі облыс экономикасының үлесі 10 пайыздан асты. Елімізге тартылған инвестицияның 30 пайызға жуығы осы аймаққа тиесілі. Қазақстанның өнеркәсіп өнімінің жалпы көлеміндегі Атыраудың үлесі 20 пайызға жетті, – деді Президент.
Мемлекет басшысы облыста түйіні шешілмеген мәселелердің де бар екенін еске салды. Мысалы былтыр аймақта өнеркәсіп өндірісі мен тұрғын үй құрылысының көлемі, шағын және орта бизнес өндіретін өнім мөлшері азайып кеткен.
Мемлекет басшысы Атырау облысының жағдайы туралы барлық баяндамаларды тыңдап шыққаннан кейін, аймақты дамытуға қатысты нақты мақсат-міндеттерді атады. Ең алдымен мұнай-газ өнеркәсібін дамыту қажет.
– Үкімет өңір әкімдігімен бірлесіп, ірі мұнай-газ жобаларын уақтылы жүзеге асыруды бақылауға алуға тиіс. Болашақта кеңею жобасын уақтылы аяқтау маңызды.  Сондай-ақ Қашаған кен орнын толық игеру керек. Сол арқылы бір жылда өндірілетін мұнай көлемін 15 миллион тоннаға арттыруға болады. Нәтижесінде жұмыс орындары ашылып, отандық қызмет көрсету компаниялары мен шағын және орта бизнес өкілдері үшін мол мүмкіндіктер туады, – деді Қасым-Жомарт Тоқаев.
Мемлекет басшысы аймақтағы «Ұлттық индустриалды мұнай-химия технопаркі» арнайы экономикалық аймағының жұмысына қатысты біраз мәселе бар екенін айтты. Арнайы экономикалық аймақтың инфрақұрылымдық құрылысы аяқталмаған. 2015 жылы аталған нысанды дамытуға 162 миллиард теңге бөлінген. Бірақ осыған дейін бір ғана жоба іске асқан. Полипропилен және полиэтилен өндірісі бойынша ірі жобалар әлі жүзеге аспаған. Өйткені қажетті инвестор мен өнімді сататын нарық табылмаған. Президент осы олқылықтарды тез реттеп, Үкімет пен «Самұрық-Қазына» қорына жұмысты жеделдетуді тапсырды.

Мемлекет басшысы басымдық берген тағы бір мәселе – автожолдарды дамыту. Қасым-Жомарт Тоқаев облыста жол апатының жиілеп кетуі елді алаңдатып отырғанын айтты. Былтыр өңірде 232 жол-көлік оқиғасы тіркеліп, соның салдарынан 69 адам қайтыс болған. Әсіресе «Орал-Атырау» тас жолына баса назар аударған жөн.   
– Үкімет пен облыс әкімдіктері 2025 жылға дейін жергілікті жерлердегі жолдардың 95 пайызын жөндеп, ретке келтіруге тиіс. 2019 жылдан бастап бүкіл еліміз бойынша осы мақсатқа жыл сайын республикалық бюджеттен 50 миллиард теңге бөлінуде. Жол құрылысына және оны жөндеуге жергілікті бюджеттен де қаржы жұмсалады. Нәтиже жоқ деп айтуға болады. Жөнделген жолдың көбі бір жыл өтпей жарамсыз болып қалады. Мұны ашық айту керек, – деді Президент.
Орайы келгенде Қасым-Жомарт Тоқаев «Нұр-Сұлтан – Алматы» автожолын жөндеу жұмыстарының да әлі күнге аяқталмағанын айтты. Президент бұл жолды 2023 жылы пайдалануға беруді тапсырды. Бұл жұмыс Үкімет пен әкімдердің ұдайы назарында болуы қажет екенін ескертті.
Президент Үкіметке еліміздің көлік және транзиттік әлеуетін барынша пайдалану жөнінде ұсыныс енгізуді тапсырды. Бұдан бөлек қала ішіндегі жолдарды тиімді пайдалану, көлік қозғалысын басқарудың бірыңғай орталығын құру туралы да сөз болды.
Президент көтерген мәселенің бірі – жұмыспен қамту. Бүгінде Атырау облысындағы тұрмыс деңгейі еліміздің өзге өңірлеріне қарағанда жоғары. Орташа жалақы 358 мың теңге, бұл – жалпы республикалық көрсеткіштен 1,6 есе жоғары. Дегенмен өңірде жүзеге асырылып жатқан Болашақта кеңею жобасы жақында аяқталады. Алдағы үш жылда 55 мың адам жұмыстан босайды. Облыс әкімі оның 31 мыңын еңбекпен қамтуды жоспарлап отыр. Қасым-Жомарт Тоқаев бұл Атырау облысының ғана міндеті емес екенін атап өтіп, Үкіметке тиісті шара қабылдау керектігін айтты. 
Сонымен қатар Мемлекет басшысы облыс әкіміне ірі өндірістік кәсіпорын басшыларымен бірлесіп,  індеттің алдын алуды және онымен күрес шараларын уақтылы қабылдауды тапсырды.
– Індеттің жаңа толқыны келгеннен бері жағдайы ауыр және өте ауыр науқастар көбеюде. Олардың саны соңғы бір айда екі есеге артты.  Ал емдеу мекемелерінде қажетті дәрі-дәрмек пен құрал жабдықтар әлі де жеткіліксіз екені анықталып отыр. Бұл ахуал адам өлімінің күрт өсуіне әкеп соқтыруы мүмкін. Білікті мамандардың тапшылығы да  жағдайды ушықтырып отыр.  Облыста 207 дәрігер жетіспейді. Соның ішінде ауылдық жерлерге 52 дәрігер қажет, – деді Қасым-Жомарт Тоқаев.
Президент облыс басшылығына емдеу мекемелерін дәрі-дәрмекпен және медициналық құралмен қамтамасыз ету, анестезиология және жан сақтау бөлімдерін толық жабдықтау, дәрігерлер тапшылығы мәселесін шешу міндетін жүктеді.

Өңірдің табысты дамуы үшін аймақты энергиямен тұрақты түрде қамтамасыз ету керек. Дегенмен бұл бағытта да әлі пысықтайтын жұмыстар бар. Сондықтан Үкімет бұл тарапта кешенді шаралар қабылдауы қажет.
Өзекті дүниенің бірі –  өңірді сумен қамтамасыз ету. Жайық өзені қатты тартылып, оның экологиялық ахуалы күннен күнге нашарлап барады. Бұл мәселе онсыз да ауыз суға мұқтаж болып отырған жергілікті тұрғындарды толғандырып отыр. Ауыл шаруашылығы өнімін өндірушілер де үлкен қиындықтарға тап болды. 
– Біз Жайық өзені аңғарының экожүйесін сақтау жөнінде 2024 жылға дейінгі Қазақстан-Ресей ынтымақтастығы туралы бағдарлама қабылдадық. Үкімет осы бағдарламада көзделген іс-шараларды уақтылы қаржыландыруы керек. Сонымен бірге Ресей жағымен бірлесіп, жедел шаралар қабылдауы қажет, – деді Мемлекет басшысы.   
Өңір халқының бір бөлігі мен мұнай өндіретін компаниялар «Астрахань–Маңғышлақ» су құбырынан ауызсу алып отыр. Бүгінде бұл су құбырының тозығы жеткен. Президент Үкімет пен «Самұрық-Қазына» қорына «Астрахань-Маңғышлақ» су құбырын қайта жаңғыртуға қатысты тапсырма берді. Әлі күнге дейін ауылдарды таза ауызсумен қамту толық аяқталмаған. Облыс бойынша 30 ауылға ауызсу жетпеген. Президент Үкімет пен әкімдікке бұл мәселені алдағы екі жылда толық аяқтауды міндеттеді.
Азаматтардың өмір сүру сапасы мен денсаулығы экологиялық ахуалға тікелей байланысты екені белгілі. Бұл тарапта Атырау облысы мақтанарлық жағдайда емес. Былтырдың өзінде өңірде ауаны ластаған 160 жағдай тіркеліпті.
– Біз озық халықаралық стандарттарға сай келетін жаңа Экологиялық кодекс қабылдадық. Экологиялық тиімділікті арттыратын бағдарламаларды қолға алған кәсіпорындар қалдық шығарғаны үшін төленетін ақыдан босатылады. Бұл саладағы қолжетімді технологияның ең таңдаулысы мұнай-газ кәсіпорындарына енгізілуі керек. Үкімет өңірдегі қоғамдық ұйымдармен бірлесіп, бұл мәселені мұқият бақылауға алсын, – деді Президент.
Қасым-Жомарт Тоқаев Атырау облысындағы қастерлі әрі тарихи  орындардың бірі ежелгі Сарайшық қаласы жайында айта келіп, оның маңыздылығы мен танымалдығын арттыру үшін заманауи туризм инфрақұрылымы қажет екенін айтты. Әкімдік Үкіметтен визит-орталық құрылысына қаражат сұраған екен. Бірақ әлі келісім алмапты. Президент Үкіметке бұл мәселені дереу шешуді тапсырды.
Мемлекет басшысының тапсырмасы бойынша Атырау облысының 2025 жылға дейінгі әлеуметтік-экономикалық дамуы туралы кешенді жоспардың жобасы дайындалды. Соған сәйкес 23 мың оқушыға арналған 37 жаңа мектеп салынады. Бұл үш ауысымда оқыту және мектептердегі орын тапшылығы мәселесін толық шешеді.
Бұдан бөлек 3,5 миллион шаршы метр тұрғын үй пайдалануға беріледі. Соның нәтижесінде 25 мың атыраулық отбасы баспаналы болады.
Жалпы Кешенді жоспардың жүзеге асырылуы өнеркәсіпті, агроөнеркәсіп кешенін, туризм саласын дамытуға, энергетика және экология саласындағы аймақта қордаланған мәселелерді шешуге мүмкіндік береді.  

– Оны іске асыру үшін 9 триллион теңгеге жуық инвестиция тартылмақ, көбі – жеке инвестиция. Сонымен қатар жоспарға сәйкес бюджеттен 800 миллиард теңгеден астам қаражат бөлу көзделіп отыр. Соның 700 миллиардқа жуығы республикалық бюджеттен қарастырылады. Мәселе – бөлінген қаражатты тиімді жұмсауда. Бұл – Үкіметтің және әкімдіктің басты жұмыстарының бірі, – деді Президент.
Үкіметке бүгінгі жиынның қорытындысы бойынша жоспарды толықтырып, бір айдың ішінде бекіту тапсырылды.
Кеңесте Атырау облысының әкімі Махамбет Досмұхамбетов, Премьер-Министрдің орынбасары Роман Скляр, «Самұрық-Қазына» ҰӘҚ» АҚ басқарма төрағасы Алмасадам Сәтқалиев, Энергетика министрі Нұрлан Ноғаев, Экология, геология және табиғи ресурстар министрі Мағзұм Мырзағалиев баяндама жасады.
Мемлекет басшысының сөйлеген сөзінің толық мәтінімен мына сілтеме арқылы таныса аласыздар.

 
///Президент Қасым-Жомарт Тоқаевқа «Qazaq Republic» брендінің дамуы, жаңа әзірлемелер мен жобалардың іске асырылуы жайында баяндалды.
Сәкен Жолдас Қасым-Жомарт Тоқаевқа отандық кәсіпкерлердің пандемия жағдайындағы жұмысы, бизнестің түйткілді мәселелерінің шешімі және мемлекеттік құрылымдар тарапынан көрсетіліп жатқан қолдау туралы айтты.
Сондай-ақ әңгімелесу барысында қазақстандық заманауи бірегейлікті қалыптастыру жөнінде ұсыныстар айтылды.
Президент еліміздегі креативті индустрияны дамытуға мемлекет ерекше көңіл бөліп отырғанын атап өтті.
///Қазақстан Президенті Петропавл қаласына келген соң, темір жол автоматикасы, телемеханика, байланыс, қауіпсіздік жүйесі құрылғыларын және мұнай-газ кешені кәсіпорындарына арналған құрал-жабдықтар шығаруға маманданған зауытты аралап көрді.
Мемлекет басшысы Солтүстік Қазақстан облысының әкімі Қ.Ақсақаловтың өңірдегі әлеуметтік-экономикалық ахуалдың дамуы, индустриялық жобалардың іске асырылуы және «Қазақстандықтардың әл-ауқатының өсуі: табыс пен тұрмыс сапасын арттыру» атты жолдау аясындағы тапсырмалардың орындалуы жөніндегі есебін тыңдады.
Нұрсұлтан Назарбаев облыс әкімінің баяндамасынан кейін Қазақстан Республикасы мен Ресей Федерациясының өңіраралық ынтымақтастығының форумына әзірлік аясында аймақты дамыту бағдарламасының тиімді іске асырылып жатқанын атап өтті.
– Петропавл қаласын көркейту мақсатымен көп жұмыс атқарылды. Облыстың экономикалық көрсеткіштері қалыпты. Өсім қарқыны республика бойынша орташа көрсеткіштен жоғары, – деді Елбасы.
Сонымен қатар, Мемлекет басшысы облыстың аграрлық әлеуетіне тоқталып, бұл өңірде ауыл шаруашылығы саласын дамыту қажеттігін айтты.
– Еліміздегі ауыл шаруашылығы өнімдерін өңдеу ісі көңіл көншітерліктей емес. Мен ауыл шаруашылығындағы еңбек өнімділігін екі есе көтеру жөнінде міндет қойдым. Бұл сіздердің облыстарыңызға тікелей қатысты. Қайта өңдеу мен экспортты ілгерілету арқылы ғана өнімділікті арттыруға болады. Сіздер үшін жаңа тұтыну нарықтары ашылды, – деді Қазақстан Президенті.
Елбасы тұрғын үй және инфрақұрылым нысандарын салу, әлеуметтік бағдарламаларды іске асыру жұмыстарының нәтижелеріне де тоқталды. Атап айтқанда, 2018 жылы өңірдің 6 мыңнан астам тұрғыны баспанамен қамтамасыз етіліп, 150 мыңнан астам жұмысшының жалақысы көтеріледі, сондай-ақ өңірлік маңызы бар жолдар жөндеуден өткізілді.
Соңында Нұрсұлтан Назарбаев өңір жұршылығымен кездесті. Облыс тұрғындары әлеуметтік салаға қатысты бағдарламалар қабылдап,  халыққа ұдайы қамқорлық көрсетіп келе жатқаны үшін Мемлекет басшысына алғыс білдірді.






///Президентке еліміздегі құқықтық тәртіпті қалпына келтіру жұмыстары туралы мәлімет берілді.
Қазіргі уақытта Ішкі істер министрлігінде 2739 қылмыстық іс бойынша тергеп-тексеру жүріп жатыр. Атап айтқанда, ұрлық, заңсыз қару сату, өзгенің мүлкін қасақана бүлдіру және басқа да деректер бойынша іс қозғалған. Қазіргі уақытта 271 адам қамауда отыр. Олардың 196-сы бұрын қылмыстық жауапкершілікке тартылған азаматтар.
Ерлан Тұрғымбаевтың айтуынша, тергеу барысында азаматтардың құқықтары сақталады. Қылмыс құрамына байланысты, қоғамнан оқшаулауға жатпайтын 103 азамат тергеу изоляторларынан босатылды. Тағы 200-ден астам күдіктіге қатысты ешқайда кетпеу туралы қолхат алу немесе кепілдік қою бойынша шаралар қабылданып, тергеу изоляторларына қамамауға шешім шығарылған.
Министр Парламент Мәжілісінің депутаттарына, қоғамдық-бақылау комиссиялары мен үкіметтік емес ұйымдардың өкілдеріне тергеу изоляторларына кіруге мүмкіндік берілгенін жеткізді.
Қасым-Жомарт Тоқаевқа ішкі істер органдарының дағдарыс жағдайларына дайындығын арттыруға, күштік органдардың өзара іс-қимыл алгоритмін қайта қарауға бағытталған шаралар туралы мәлімет берілді.
Президент Ішкі істер министрлігіне елдегі құқықтық тәртіпті қамтамасыз ету, ұсталған адамдардың конституциялық құқықтарын қорғау және қаңтардағы қайғылы жағдайлардың себептеріне объективті тергеу жүргізу жөніндегі жұмыстарды жалғастыруды тапсырды.
///Жиынға Парламент депутаттары, орталық және жергілікті атқарушы органдардың жетекшілері, белгілі қоғам қайраткерлері, ғалымдар қатысты.
Отырысты ашқан Гүлшара Әбдіқалықова азаматтардың мемлекеттік рәміздерге деген құрмет сезімін қалыптастыру бағытында ақпараттық-түсіндіру жұмыстарын жүйелі түрде ілгерілету, патриоттық тәрбиенің рөлін, әсіресе жастар арасында одан әрі жалғастыру қажеттігін атап өтті.
Мемлекеттік хатшы Қазақстан Президенті Нұрсұлтан Назарбаевтың «Әрбір қазақстандық жүргізіліп жатқан реформалардың мәнін және олардың Отанымызды өркендету жолындағы маңызын жете түсінуге тиіс. Оларды табысты жүзеге асыру үшін қоғамымыздың ортақ мақсатқа жұмылуы аса маңызды» деген сөзіне тоқталды.
Отырыста Жоғарғы соттың, Алматы, Жамбыл және Павлодар облыстары әкімдіктерінің мемлекеттік рәміздерді пайдалану, қолдану және насихаттау жөніндегі есептері тыңдалды.
Комиссияның биылғы қызметі сараланып, 2019 жылға арналған жұмыс жоспары бекітілді.
Басқосу қорытындысы бойынша Гүлшара Әбдіқалықова мемлекеттік органдар басшыларына мемлекеттік рәміздерді пайдалану, қолдану және насихаттау саласындағы мемлекеттік саясатты жүзеге асыру бойынша нақты тапсырмалар берді.
///Туризмді дамытудың жаңа тәсілдері мен үрдістеріне арналған форумға екі елдің өңірлері мен облыстарының басшылары, салалық мемлекеттік органдар мен іскер топтар өкілдері қатысты.
Қазақстан Президенті іс-шараға қатысушылар алдында сөйлеген сөзінде бұл форум тиімді мемлекетаралық алаң ретінде танылғанын атап өтті.
– Форум осы уақыт ішінде елдеріміздің саяси-экономикалық өзара ықпалдастығының маңызды институтына айналды. Бұл басқосу посткеңестік кеңістікте үлгі боларлық формат ретінде танылды. Өткен форумдар аясында біз 200-ден астам шарттар мен келісімдер жасастық. Бұл құжаттардың жүзеге асырылуы Қазақстан мен Ресей өңірлерінің ғана емес, сондай-ақ экономиканың тұтас салаларын дамытуға тың серпін береді, – деді Нұрсұлтан Назарбаев.
Мемлекет басшысы Ресей Федерациясының Қазақстан үшін стратегиялық одақтас әрі сауда-экономика саласындағы маңызды серіктес екенін атап өтті.
– Биылғы 8 айдың ішінде елдеріміз арасындағы сауда айналымы 11 миллиард доллардан асты және бұл көрсеткіш жыл соңына дейін 18 миллиард долларға жетуі мүмкін. Өзара сауда саласындағы өңделген өнімдердің үлесі артып, 82 пайызға жеткені қуантарлық жайт. Ресей Қазақстан үшін өңделген өнім экспорттайтын ірі нарық болып саналады, – деді Нұрсұлтан Назарбаев.
Сондай-ақ, Қазақстан Президенті мұнай-газ, тау-кен металлургиясы және агроөнеркәсіп кешені, химия өнеркәсібі және экономиканың басқа да салаларындағы инвестициялық ынтымақтастықты нығайту барысындағы екі жақты қарым-қатынастарды ілгерілетудің нәтижелеріне тоқталды.
Нұрсұлтан Назарбаев туризм саласының жаһандық экономикадағы маңыздылығын айтып, екі елдің туристік әлеуетін тиімді пайдаланып, оны одан әрі дамыту үшін жүйелі шаралар қабылдау қажет екенін атап өтті.
– Бүгінгі форум өте маңызды әрі өзекті мәселе – елдеріміздің туризм саласын дамытудың жаңа тәсілдері мен үрдістеріне арналған. Туризм жаһандық экономикалық дағдарыстар кезінде де экономика өсімінің тетігі болып саналады. Қазақстан мен Ресей бұл үдерістерден тыс қалып қоймауы керек. Бізге жаңа мүмкіндіктерді тиімді пайдалану қажет, – деді Мемлекет басшысы.
Сонымен қатар, Нұрсұлтан Назарбаев Қазақстанда туристердің легін арттыруға және 60 мыңнан астам жаңа жұмыс орындарын ашуға бағытталған туризмді дамытудың бес жылдық мемлекеттік бағдарламасы әзірленіп жатқанын айтты.
– Ынтымақтастықтың екі жақты туризмді дамыту сияқты маңызды бағытына арнайы тоқталғым келеді. Ресейдегідей Қазақстанда да туристер үшін демалысты жақсы өткізіп, тамашалауға болатын көптеген көрікті жерлер бар. Мысалы, ресейліктер, әсіресе, елдің батыс Сібір бөлігіндегі тұрғындар демалу үшін жазда біздің елдегі Бурабайға, Балқаш пен Алакөлге, қыста Алматыдағы Шымбұлақ тау шаңғысы курортына және басқа да жерлерге келеді.
Мемлекет басшысы өкілетті органдар тарапынан шешуді талап ететін екі жақты туризмді дамыту саласына қатысты бірқатар жәйттерді, соның ішінде туристердің  өтуіне қолайлы болу үшін шекарадан өткізу тәртібін жаңғырту, туристік және көлік-логистикалық инфрақұрылымдарды жетілдіру, Каспий теңізіндегі туризмді бірлесе дамыту, ғарыштық туризмді қалыптастыруға ықпал ету және басқа да мәселелерді атап өтті.
Қазақстан Президенті форумның екі жақты өңіраралық іскерлік қатынастарға зор серпін беретініне, Қазақстан мен Ресейді дамытудың жаңа белесіне жол ашатынына сенім білдірді.
Нұрсұлтан Назарбаев форумға қатысушылардың баяндамалары мен ой-пікірлерін қорытындылай келе, Ресей Федерациясының Президентіне екі елдің Үкіметтеріне туристер легін көбейту үшін елдеріміздің аймақтарын бір-бірімен байланыстыратын автомобиль, теміржол және әуе қатынастарын дамыту жөнінде бірлескен іс-қимыл жоспарын әзірлеуді тапсыру керектігін айтты.
– Шекараларымыздағы бақылау бекетінен туристердің өтуіне барынша қолайлы жағдай жасау керек. Қазақстан мен Ресей шекараларындағы өткізу бекеттерінің инфрақұрылымы және техникалық тұрғыдан жабдықталуы адамдар мен көліктерді молынан жіберуге сай келмейді. Осыған байланысты, елдеріміздің Үкіметтері бұл мәселелерді бірлесе отырып шешуге тиіс, – деді Мемлекет басшысы.
Қазақстан Президенті көршілес елдермен визалық және көші-қон режімін жеңілдете отырып, Каспий теңізінде туризм жөніндегі ынтымақтастықтың жүйесін құруды, сондай-ақ, медицина және білім саласындағы туризмді дамыту жөнінде шаралар қабылдауды ұсынды.
– Күш біріктіре отырып, әлем тарихындағы бірегей Байқоңыр ғарыш алаңына қатысты туризмді дамыту керек. Бұл мәселелердің кейбірі туризмді дамытуға жауапты министрлердің келесі жылға арналған бірлескен жоспарларына енді, – деді Нұрсұлтан Назарбаев.
Мемлекет басшысы сөзінің соңында «Астана» халықаралық қаржы орталығын іске қосу жөніндегі атқарылған жұмыстардың нәтижелерін атап өтіп, бизнес өкілдерін осы орталықтың және соның базасында құрылған қаржы институттарының жұмысына белсенді атсалысуға шақырды.
 
Форум қорытындысы бойынша мынадай құжаттарға қол қойылды:
– Қазақстан мен Ресейдің 2019-2021 жылдарға арналған бірлескен іс-қимыл жоспары;
– Қазақстан Республикасының Үкіметі мен Ресей Федерациясының Үкіметі арасындағы Өңіраралық және шекара маңы ынтымақтастығының бағдарламасын іске асыру жөніндегі іс-шаралар жоспары мен перспективті өңірлік бастамалар тізбесі;
– Қазақстан Республикасының Ұлттық экономика министрлігі мен Ресей Федерациясының Экономикалық даму министрлігі арасындағы «Қазақстан-Ресей» шекара маңы ынтымақтастығы бағдарламасын дайындау және іске асыру ниеті туралы меморандум;
– Қазақстан Республикасының Мәдениет және спорт министрлігі мен Ресей Федерациясының Экономикалық даму министрлігі арасындағы Туризм саласындағы өзара түсіністік пен ынтымақтастық туралы меморандум;
– Қазақстан Республикасының Үкіметі мен Ресей Федерациясының Үкіметі арасындағы 1994 жылғы 10 желтоқсандағы «Байқоңыр» кешенін жалға беру шартына өзгерістер енгізу туралы хаттама;
–Қазақстан Республикасының Үкіметі мен Ресей Федерациясының Үкіметі арасындағы 2006 жылғы 3 қазандағы Қазақстан Республикасының және Ресей Федерациясының шекара маңындағы аумақтары тұрғындарының Қазақстан-Ресей мемлекеттік шекарасын кесіп өту тәртібі туралы келісімге өзгерістер мен толықтырулар енгізу туралы хаттама.


///
	 

	Қазақстан Президенті әлемнің үздік кәсіпқой велошабандоздарының бәсекесіне қазақстандықтар бір ай бойы куә болғанын айтты.
	
	«Сіздің еңбегіңіз бен жеңіске деген жігеріңіз барлық кезеңде біздің велокомандаға Қазақстанның спорттық жетістіктерін тағы да танытуға мүмкіндік берді», – делінген жеделхатта.
	
	Мемлекет басшысы спортшыға және бүкіл «Астана» командасына велоспорттың басты жарыстарында топ жару жолындағы жемісті еңбек пен жанкешті күрес үшін ризашылық білдірді.
	
	Нұрсұлтан Назарбаев Винченцо Нибалиге мықты денсаулық, бақ-береке, жаңа жеңістер мен спорттық жетістіктер тіледі.
///Мемлекет басшысы жиында сөйлеген сөзінде жаһандық сын-қатерлерді еңсеруге мүмкіндік беретін шешімдер қалыптастыру және іздестіру үдерісінде Астана клубының мәні мен өзектілігінің зор екенін айтты. Қазақстан Президенті халықаралық қатынастардағы жаңа ахуалдың басты сипаттары мен түйткілді тұстарына тоқталды.
– Ірі державалар арасындағы қарама-қайшылықтың өршуі қазіргі әлемнің тұрақсыздығын күшейтіп, оқиғаларды болжап-білу мүмкіндігін азайтуда. «Постбиполярлық» деп аталатын әлемдік тәртіп келмеске кетіп барады. Үлкен Еуразия пішіні көз алдымызда қалыптасып келе жатыр, – деді Нұрсұлтан Назарбаев.
Елбасы геосаяси бақталастықтың өршуі жергілікті дағдарыстардың ауқымы мен оларды уысында ұстау деңгейіне кері әсер еткенін атап өтті. Мемлекет басшысының айтуынша, соның нәтижесінде, ауқымды қақтығыстарға ұласып кетуі мүмкін жағдайлардың болу қаупі бірнеше есе өсті.
– Текетірестің күшеюі жалпы даму мен қауіпсіздікке қатысты жаһандық институттардың тиімділігіне күмән келтіруде. Бүгінгінің басты тренді – стратегиялық тұрақтылықтың негізін «шайқалту». Орта және жақын қашықтықтағы ракеталарды жою жөніндегі уағдаластықтарға қатысты жағдай шарықтау шегіне жетті, – деді Қазақстан Президенті.
Нұрсұлтан Назарбаев сауда саласындағы текетірестің нәтижесінде әлем экономикасы өсімінің төмендеу қаупі туралы айтып, бір жақты енгізіліп жатқан экономикалық санкциялар мәселесіне тоқталды.
Сонымен қатар, Елбасы Таяу Шығыс елдеріндегі проблемалардың шешілмеуіне, халықаралық террористік және экстремистік топтардың әрекетіне байланысты қауіп-қатерлер туралы айтты.
– 2018 жыл киберқауіпсіздік жаһандық тұрақтылықтың мүлде жаңа өлшеміне айналғанын айқын көрсетті. Негізгі державалар арасындағы текетірес осы кеңістікке ауып барады. Алдағы жылдары кибертехнологиялар көмегімен істен шығарылған ядролық және басқа да стратегиялық нысандардың қауіпсіздік проблемаларының өзектілігі арта түсетін болады, – деді Мемлекет басшысы.
Сонымен бірге, Қазақстан Президенті сауда саласындағы текетірес және санкциялық соғыстар жағдайында әлем елдері қолданатын коммуникациялық құралдардың қауіпсіздік мәселелеріне тоқталды.
Нұрсұлтан Назарбаев жаһандық сын-қатерлерді еңсеру жолында тың шешімдер іздестіру мақсатымен 1975 жылғы Хельсинки қорытынды актісін жаңартып, 2020 жылы қауіпсіздік пен ынтымақтастыққа арналған конференция өткізуді ұсынды.
– Жаңа келісім жасау үдерісі оңай болмайтынын түсінеміз. Сондықтан қорытынды келіссөздерге әзірлікті 2019 жылдың өзінде бастаған жөн. Әрине, бұл мәселеде көп нәрсе әлемдік державалардың ұстанымдарына байланысты болады. Осыған орай, ірі мемлекеттерді жаңа келісім жасау жөніндегі бірлескен жұмыстарға шақырғым келеді, – деді Елбасы.
Сондай-ақ, Мемлекет басшысы ядролық қару-жарақты одан әрі қысқарту және ядролық қарудан азат аймақтар құру туралы келіссөздерді жандандыру арқылы ядролық державалар арасында сенімге негізделген диалог орнатудың маңыздылығын айтты. Қазақстан Президенті тағы да халықаралық қоғамдастықты ядролық қарудан ада әлем құруға шақырды.
Нұрсұлтан Назарбаев әлемдік сауда саласындағы даулы мәселелерді шешу үшін мүдделі тараптарға Дүниежүзілік сауда ұйымы аясында көп жақты форматта келіссөз үстеліне отыруды ұсынды.
– 2020 жылы Астанада осы ұйымның министрлер деңгейіндегі кездесуі өтеді. Біз сауда-инвестициялық ынтымақтастықтың бірыңғай әділетті ережесін әзірлеу жағдайдан шығудың жолы деп білеміз. Сонымен қатар, сауда саласындағы текетірес проблемасының шешімін Дүниежүзілік сауда ұйымын реформалаудан іздеу қажет, – деді Елбасы.
Мемлекет басшысы Азиядағы ұжымдық қауіпсіздік ұйымын құру қажет екенін айтты.
– Азиядағы өзара іс-қимыл және сенім шаралары кеңесі жөніндегі Қазақстанның бастамасы Азиядағы қауіпсіздік және ынтымақтастық жөніндегі келешек ұйымның негізі бола алады. Осы идеяны жүзеге асыруға бағытталған алғашқы қадам ретінде Еуропадағы қауіпсіздік және ынтымақтастық ұйымы мен Азиядағы өзара іс-қимыл және сенім шаралары кеңесінің консультативтік отырысын және Оңтүстік-Шығыс Азия мемлекеттері қауымдастығының қауіпсіздік жөніндегі аймақтық форумын өткізуді ұсынамын, – деді Қазақстан Президенті.
Сонымен қатар, Нұрсұлтан Назарбаев қауіпсіздік жөніндегі Мюнхен халықаралық конференциясы сияқты беделді басқосуларды ұйымдастыру кезіндегі тәжірибені ескере отырып, Астана клубының базасында Еуразиядағы қауіпсіздік жөніндегі конференция өткізуді ұсынды.
Елбасы Ақпараттық кеңістікті дамыту саласындағы өзара іс-қимылдың жаһандық стратегиясын әзірлеу қажеттігін атап өтті.
Соңында Мемлекет басшысы болашақ ұрпақ үшін ғаламшарды сақтау жолында барлық күш-жігерді біріктірудің маңыздылығын айтты.





///
	 

	Балабақша ғимаратының жалпы аумағы 4 мың шаршы метр. Астана қаласының сол жағалауына орналасқан балабақша 160 орынға арналған. Мектепке дейінгі  мекеменің екі қабатты ғимаратына дайындық-мектепалды топты қосқанда, құрамында түрлі жастағы балалар бар 8 топ үшін бөлмелер орналасқан.

	Бұл әлеуметтік нысан ENRC кәсіпорындар тобы бекітуімен, «ENRC Көмек» корпоративтік қоры қаражаты есебінен салынған және Астана қаласының басқаруына берілетін болады.   
///Қазақстан Президентіне рәсім барысында Корея Республикасының Төтенше және өкілетті елшісі Ким Дэ-Сик, Сербия Республикасының Төтенше және өкілетті елшісі Владан Матич, Индонезия Республикасының Төтенше және өкілетті елшісі Рахмат Прамоно, сондай-ақ Румынияның Төтенше және өкілетті елшісі Чезар-Маноле Армяну сенім грамотасын тапсырды.
Мемлекет басшысы елшілерді Қазақстандағы дипломатиялық қызметінің басталуымен құттықтап, олардың жұмысы мемлекетаралық ынтымақтастықты нығайтуға бағытталатынына сенім білдірді.
Нұрсұлтан Назарбаев елшілердің Қазақстандағы дипломатиялық миссиясы мемлекетіміз үшін жаңа тарихи кезеңде басталғалы тұрғанын айтты.
– Тәуелсіздігінің 25 жылдығын атап өткен Қазақстан өз өркендеуінің үшінші кезеңіне қадам басты. Сонымен қатар, елімізде индустрияландыру бағдарламасы қарқынды жүзеге асырылуда. Біз бәсекеге қабілетті жастар тәрбиелеу мақсатымен рухани жаңғыруды қолға алдық. Осы аталған бастамаларымыздың түпкі мақсаты – әлемдегі ең дамыған 30 елдің қатарына қосылу, – деді Мемлекет басшысы.
Қазақстан Президенті еліміздің өңірдегі тұрақтылық пен қауіпсіздікті сақтауға қатысты бастамаларына, сондай-ақ одан әрі даму мен өзара ынтымақтастықты қамтамасыз ету бағытында жүзеге асырған шараларына тоқталып, Қазақстанның сыртқы саясаттағы қызметінің нәтижелеріне назар аударды.
– Қазақстан БҰҰ Қауіпсіздік Кеңесінің тұрақты емес мүшесі ретінде өз міндеттерін толық орындауда. Еліміз дүние жүзіндегі түйткілдер мен шиеленістерді шешуге белсене атсалысып келеді. Солардың бірі – Сириядағы қақтығыс. Астанада Сирия үкіметі мен қарулы оппозиция өкілдері алғаш рет бір үстел басында кездесті. Санаулы күндерден соң Астанада «ЭКСПО-2017» халықаралық көрмесінің ашылу рәсімі өтеді. Оған әлемнің 100-ден астам өкілі қатысады. Сіздер «ЭКСПО-2017» көрмесін өткізуге белсене атсалысады деп сенемін, – деді Нұрсұлтан Назарбаев.
Сонымен қатар, Мемлекет басшысы қолайлы инвестициялық ахуалды қамтамасыз ету, еліміздің транзиттік-көліктік әлеуетін тиімді пайдалану жұмысының нәтижесіне тоқталып, шетелдік бизнес өкілдерінің Қазақстандағы жобаларды іске асыруға қатысуының маңыздылығын атап өтті.
Қазақстан Президенті еліміз өз егемендігінің алғашқы кезеңінен бастап мемлекетаралық деңгейде сындарлы диалог пен ынтымақтастыққа негізделген саясат жүргізіп келе жатқанын айтты.
– Корея Республикасы – Қазақстанның Азиядағы негізгі серіктесінің бірі. Мен Сеулге былтырғы қарашадағы мемлекеттік сапарымның нәтижесін жоғары бағалаймын. Қазақстан экономикасы үшін Оңтүстік Корея өңірдегі ірі инвестордың бірі болып саналады. Қазақстан дипломатиясының күш-жігері Солтүстік Кореяға қатысты мәселені тек бейбіт келіссөздер арқылы шешуге бағытталған. Мен осы өңірде бейбітшілік орнайтынына сенемін. Екіжақты ынтымақтастықты барлық салада одан әрі дамыту жолдарын талқылау үшін Президент Мун Чже Иннің Қазақстанға сапармен келуін күтеміз, – деді Нұрсұлтан Назарбаев.
Мемлекет басшысы Қазақстан мен Индонезия арасындағы қарым-қатынастың дамуында ілгерілеушілік бар екенін атап өтіп, саяси және халықаралық мәселелерге қатысты Астана мен Жакартаның көзқарастары ұқсас екеніне назар аударды.
Қазақстан Президенті елдеріміз арасындағы сауда-экономикалық байланыстарды дамытудың әлеуеті жоғары екеніне тоқталып, бұл бағыттағы үкіметаралық жұмысты жолға қою қажеттігін айтты.
Нұрсұлтан Назарбаев Сербия Республикасымен қарым-қатынасымыз жүйелі әрі дәйекті түрде дамып келе жатқанын атап өтті. 
– Елдеріміздің байланысын нығайтуға соңғы екі жылдағы жоғары деңгейде өткен сапарлар тың серпін берді. Екіжақты саяси диалог пен сауда-экономикалық ынтымақтастықты дамытудың әлеуеті зор. Сондай-ақ, «Астана-ЭКСПО-2017» көрмесінің ашылу салтанатына Сербияның жаңа Президенті А.Вучичтің қатысатынын атап өткім келеді, – деді Нұрсұлтан Назарбаев.
Мемлекет басшысы Қазақстанның Румыниямен өзара тиімді ынтымақтастықты одан әрі дамытуға баса мән беретінін айтты.
Қазақстан Президенті Румын экономикасының энергетика саласына еліміз салған инвестиция мемлекеттеріміз арасындағы кооперацияның айшықты айғағы екенін атап өтті. Нұрсұлтан Назарбаев Астана мен Бухарест арасындағы ынтымақтастықты серіктестіктің жоғары деңгейіне көтеруге мүдделі екенімізді жеткізді.
Соңында Мемлекет басшысы дипломаттарды Қазақстандағы миссиясының басталуымен тағы да құттықтап, ынтымақтастықты нығайту жолындағы істеріне сәттілік,  жұмыстарына табыс тіледі. 




///Президентке еліміздегі құқықтық тәртіпті қалпына келтіру жұмыстары туралы мәлімет берілді.
Қазіргі уақытта Ішкі істер министрлігінде 2739 қылмыстық іс бойынша тергеп-тексеру жүріп жатыр. Атап айтқанда, ұрлық, заңсыз қару сату, өзгенің мүлкін қасақана бүлдіру және басқа да деректер бойынша іс қозғалған. Қазіргі уақытта 271 адам қамауда отыр. Олардың 196-сы бұрын қылмыстық жауапкершілікке тартылған азаматтар.
Ерлан Тұрғымбаевтың айтуынша, тергеу барысында азаматтардың құқықтары сақталады. Қылмыс құрамына байланысты, қоғамнан оқшаулауға жатпайтын 103 азамат тергеу изоляторларынан босатылды. Тағы 200-ден астам күдіктіге қатысты ешқайда кетпеу туралы қолхат алу немесе кепілдік қою бойынша шаралар қабылданып, тергеу изоляторларына қамамауға шешім шығарылған.
Министр Парламент Мәжілісінің депутаттарына, қоғамдық-бақылау комиссиялары мен үкіметтік емес ұйымдардың өкілдеріне тергеу изоляторларына кіруге мүмкіндік берілгенін жеткізді.
Қасым-Жомарт Тоқаевқа ішкі істер органдарының дағдарыс жағдайларына дайындығын арттыруға, күштік органдардың өзара іс-қимыл алгоритмін қайта қарауға бағытталған шаралар туралы мәлімет берілді.
Президент Ішкі істер министрлігіне елдегі құқықтық тәртіпті қамтамасыз ету, ұсталған адамдардың конституциялық құқықтарын қорғау және қаңтардағы қайғылы жағдайлардың себептеріне объективті тергеу жүргізу жөніндегі жұмыстарды жалғастыруды тапсырды.
///
	 

	Италия тарапының бастамасымен болған телефон арқылы әңгімелесуде екіжақты ынтымақтастықты одан әрі нығайтудың негізгі аспектілері, сондай-ақ халықаралық күн тәртібінің өзекті мәселелері талқыланды. 
/// 
Іс-шараға Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон және Еуразиялық экономикалық комиссия алқасының төрағасы В.Христенко қатысты.
Кездесу барысында ЕАЭО-ға мүше мемлекеттер басшылары одақ қызметінің түрлі аспектілері мен қазіргі жұмысының, соның ішінде ұйымдастырушылық-кадрлық мәселелерді талқылады.
Нұрсұлтан Назарбаев Беларусь тарапына және жеке А.Лукашенкоға ЕАЭО төрағасы ретінде жыл бойы атқарған жұмысы үшін алғыс айтты.
Қазақстан Президенті біздің ел Еуразиялық экономикалық одақтың қызметіне айрықша маңыз беретінін, бұл одақ оған мүше мемлекеттердің дамуы үшін зор әлеуетке ие екенін атап өтті.
Әлемдік экономикалық конъюнктураның тұрақсыздығына байланысты 2016 жылдың күрделі болатынын және бізге айрықша жағдайда жұмыс істеуге тура келетінін түсінеміз. Қазақстан интеграциялық бірлестігіміздің одан әрі дамуы үшін бар күш-жігерін салады және төрағалық еткен кезінде Шанхай ынтымақтастығы ұйымымен байланысты тереңдету бағытында белсене жұмыс істейтін болады. Бұл біздің мүмкіндіктерімізді кеңейтіп, ЕАЭО-ны күшейтеді, – деді Мемлекет басшысы.
Сонымен қатар іс-шара барысында тараптар Украина мен ЕО арасында 2016 жылғы 1 қаңтардан бастап еркін сауда аймағы іске қосылатындығына байланысты бірлескен іс-қимыл стратегиясын талқылады. Келесі жылы ЕАЭО аясындағы алыс-беріс тауарларын электронды декларациялауға көшуге шешім қабылданды.
Мемлекеттер басшылары Еуразиялық экономикалық одақтың 2016 жылға арналған бюджетін, сондай-ақ ЕЭК алқасының жаңа құрамы мен алқа мүшелері арасындағы міндеттер бөлінісін бекітті.
Халықаралық ынтымақтастықты дамыту мақсатында ЕАЭО мен «Жібек жолының экономикалық белдеуін» түйістіру жөніндегі баяндама тыңдалды.
Отырыс барысында одақ аясындағы автомобиль тасымалы саласын кезең-кезеңімен ырықтандыру бағдарламасына өзгерістер енгізу туралы шешім қабылданды.
Сонымен қатар 2016 жылы одақтың Комиссия алқасынан басқа барлық органдарына Қазақстанның төрағалық етуі жөнінде шешім қабылданды. 





///Қазақстан Президенті Қасым-Жомарт Тоқаев пен Елбасы Нұрсұлтан Назарбаев Тәуелсіздіктің  28 жылдығына орай өткізілген салтанатты концертті тамашалады.
Мерекелік іс-шара «Астана Опера» опера және балет театрында өтті.
Салтанатты концертте еліміздің танымал әртістері, опера әншілері, хореографиялық топтар, сондай-ақ, симфониялық оркестр өнер көрсетті. 






///Ақордада Мемлекет басшысының төрағалығымен Реформалар жөніндегі жоғары кеңестің үшінші отырысы өтті.
Жиында Қазақстан Республикасының 2025 жылға дейінгі ұлттық даму жоспарын әзірлеу, Мемлекеттік жоспарлаудың жаңа жүйесі, Мемлекеттік басқаруды дамытудың 2030 жылға дейінгі тұжырымдамасы, 2021-2025 жылдарға арналған жекешелендіру жоспарының жобасы, сондай-ақ, Жедел реформалар пакеті және ұлттық халық санағын өткізу мәселелері қарастырылды.
Кеңесте Премьер-Министр Асқар Мамин, Президент Әкімшілігі Басшысының орынбасары Тимур Сүлейменов, Стратегиялық жоспарлау және реформалар агенттігінің төрағасы Қайрат Келімбетов, Мемлекеттік қызмет істері агенттігінің төрағасы Анар Жайылғанова баяндама жасады.
Күн тәртібіндегі мәселелер бойынша кеңес мүшелерінің баяндамалары мен пікірлерін тыңдаған Президент көтерілген мәселелерге егжей-тегжейлі тоқталып, оларды іске асырудың нақты тетіктері туралы өз ойымен бөлісті.
Мемлекеттік жоспарлаудың жаңартылған жүйесінің бағдарламалық құжаттары мейілінше икемді болуға, стратегиялық және бюджеттік жоспарлаудың өзара байланысын арттыруға, мемлекеттік органдар мен ұйымдар басшыларына қойылған міндеттерді орындау үшін тікелей жауапкершілігін айқын бекітуге тиіс.
Әлемнің көшбасшы мемлекеттерінің қатарына кіру мақсатында елімізді одан әрі дамытудың негізгі үш бағыты, атап айтқанда,  институттардың сапасын жетілдіру, азаматтардың әл-ауқатын арттыру, мықты экономика құру ұсынылды.
Ортамерзімді перспективаға арналған міндеттерді айқындайтын негізгі құжат ретінде еліміздің 2025 жылға дейінгі ұлттық даму жоспары белгіленді. Құжатта аса маңызды салаларды дамыту бойынша пайымдар, негізгі саясатты жетілдіру жөніндегі басты бағдарлар көрініс табады.
Ұлттық жобалар қызмет түрлері мен салалардың түйткілді мәселелерін шешуге бағытталады. Жобалар белгілі бір кезеңде нақты нәтижеге қол жеткізуі және ол толықтай қаржыландырылуы керек.
Қазіргі уақытта цифрландыру, агроөнеркәсіптік кешенді дамыту, кәсіпкерлік, бәсекелестік, қоршаған ортаны қорғау және басқа да бірқатар жобаларды әзірлеу жұмыстары жүргізілуде. Олар биылғы 1 шілдеге дейін дайындалып, бекітілуі тиіс.
Қасым-Жомарт Тоқаев нақты салаға қатысты мәселелерді талқылауға маманданған сарапшыларды тарту, ал қоғамда қызу талқыланған тақырыптар бойынша белсенді азаматтарды кең ауқымда жұмылдыру мүмкіндігін қарастыруды тапсырды.
Үкімет ұсынған Қазақстан Республикасының 2025 жылға дейінгі ұлттық даму жоспарының жобасы 12 стратегиялық бағыттан тұрады. Олар институционалдық, экономикалық және әлеуметтік болып үш салаға бөлінген.
Даму жоспары бойынша 2025 жылға қарай өсім деңгейі 5 пайызға артып, жалпы ішкі өнімдегі шағын және орта бизнестің үлесі 35 пайызға дейін, негізгі капиталға тартылған инвестициялар көлемі ЖІӨ-нің 30 пайызына дейін, шикізаттық емес экспортты 2 есеге, яғни, 41 миллиард теңгеге дейін, еңбек өнімділігін 45 пайызға ұлғайту негізгі көрсеткіш болмақ.
Қазақстандықтардың тұрмыс деңгейі мен сапасын арттыру жөніндегі шаралардың нәтижесінде азаматтардың өмір сүру ұзақтығы 75 жасқа дейін ұлғаюы тиіс.
Қазақстанның халықаралық рейтингтердегі деңгейін, атап айтқанда, оқушылардың білім көрсеткіштері, цифрлық бәсекеге қабілеттілік, заң үстемдігі индекстері бойынша жақсарту жоспарлануда.
Аталған құжатқа қатысты пікір білдірген Президент Ұлттық жоспар бүгінгі жаһандық үрдістерді ескере отырып, ел дамуының негізгі бағдарлары мен цифрлық параметрлерін қалыптастыратынын атап өтті. Қасым-Жомарт Тоқаевтың пікірінше, еліміздің ортамерзімді перспективадағы дамуы аталған реформалардың сапалы іске асырылуына тікелей байланысты болмақ.
Стратегиялық көрсеткіштердің егжей-тегжейлі картасы – Ұлттық жоспардың ажырамас бөлігі. Соған сәйкес әрбір мемлекеттік органға және ірі квазимемлекеттік ұйымға белгіленген кезеңде қол жеткізуге тиіс нақты көрсеткіштердің тізбесі бекітіледі. Көрсеткіштердің нәтижесі ақиқаттан алыс болмауы керек. Дегенмен оңай қол жететін және ынталандырмайтын индикаторларды мақсат етуге болмайды.
– Біздің басты мақсатымыз – бәсекеге қабілеттілік деңгейін арттыру және әлемнің дамыған мемлекеттерінің қатарына кіру, – деді Қасым-Жомарт Тоқаев.
Ұлттық даму жоспарының аясында ұсынылған реформалардың көбісі Кәсіпкерлік, Бюджеттік және Салық кодексі сияқты заңнамалық актілерге өзгерістер енгізуді қажет ететінін ескере отырып, Мемлекет басшысы Үкіметтің Парламентпен конструктивті жұмыс істеуі қажет екенін атап өтті.
– Депутаттық корпус Ұлттық жоспардың табысты жүзеге асуы үшін барлық қажетті заңнамалық базаны қамтамасыз етуге тиіс, – деді Президент.
Бұдан кейін жиында Мемлекеттік басқаруды дамытудың 2030 жылға дейінгі тұжырымдамасының жобасы қарастырылды.
Тұжырымдаманың жүзеге асырылуы әкімшілік-бақылауға бағытталған әдістен адам мен оның игілігі басты құндылықтар саналатын мемлекет пен халықтың өзара ықпалдастық моделіне көшуді қамтамасыз етеді.
Осы құжаттың аясында мемлекеттік аппараттың кәсібилігін жетілдіруге, оның қоғам алдындағы есептілігіне, реттеушілік саясатты ілгерілету мәселелеріне, мемлекеттік қызмет көрсетудің тиімділігін арттыруға, квазимемлекеттік секторды оңтайландыруға, жергілікті басқару ісін дамытуға және т.б жол ашылады.
Жалпы, Тұжырымдамада қамтылған шаралар мемлекеттік аппараттың тиімділігін арттыруға және оның ашықтығына ықпал етеді. Бұл мемлекеттік басқару институтына деген сенім деңгейін көтереді.
Тұжырымдаманың негізгі ережелері 2025 жылға дейін іске асырылуы тиіс. Ал оның негізгі қағидалары биыл орындалады.
Қасым-Жомарт Тоқаев аталған құжат қоғам талабына сай келеді және халықтың тұрмыс сапасын жақсартуға бағытталған ауқымды әрі маңызды өзгерістерді қамтиды деп санайды. Осыған орай Президент Үкіметке тиісті ресурстарды бөле отырып, егжей-тегжейлі сараланған Іс-қимылдар жоспарын қабылдауды тапсырды.
Сонымен қатар 2021-2025 жылдарға арналған жекешелендіру жоспарының жобасы ұсынылды.
Мемлекет басшысының бұған дейін берген тапсырмасына сәйкес, толықтай немесе жартылай жеке бәсекелестік секторға өтетін ұйымдардың саны 176-дан 736-ға дейін ұлғайды.
Бәсекелестік ортаға 5 триллион теңге көлеміндегі активтердің берілуі мемлекеттің экономикаға араласуын 14 пайызға дейін қысқартуға мүмкіндік береді. Осыған орай стратегиялық инвесторлар тартылып, шағын және орта бизнестің жекешелендірілетін компаниялардың қызметіне қолжетімділігі сақталады және кеңейеді.
Мемлекеттің экономикадағы үлесін азайту жұмыстары аясында Қасым-Жомарт Тоқаев аталған мәселеге егжей-тегжейлі тоқталды.
Президент алдыңғы жекешелендіру кезіндегі нысандардың басым бөлігі біршама кейінге шегерілген немесе мүлде алынып тасталған тәжірибені еске салды.
– Жұмыстың жоспар бойынша жүруі аса маңызды. Бұл тұрғыда Үкіметтің ұстанымы қатаң болуы қажет. Жекешелендірудің соңы жеке монополиялардың пайда болуына әкеп соқтырмауы керек. Ондай жағдай қоғамның наразылығын тудырады. Жекешелендіру үдерісі кезінде ашықтық пен әділдікті қамтамасыз ету қажет, – деді Мемлекет басшысы.
Осы ретте Президент Үкіметке нысандарды сатуға қоғамдық мониторинг жүргізудің тетіктерін әзірлеуді тапсырды.
Сонымен қатар Мемлекет басшысы IPO құралдарын мейілінше кең пайдаланудың қажеттігін айта келіп, жекешелендіру мәселесінде бұл тетікке басымдық беруді атап өтті.
– «Халықтық IPO» бағдарламасын қайта жаңғыртып, акцияларды, ең алдымен, жеке тұлғаларға, яғни, Қазақстан азаматтарына сату керек. Еліміздің әрбір азаматында ұлттық байлықтың бір бөлігін иелену мүмкіндігі болуы қажет, – деді Қасым-Жомарт Тоқаев.
Жиында Президенттің тапсырмасына сәйкес әзірленген жедел шаралар топтамасы талқыланды.
Аталған шаралар шағын және орта бизнес субъектілері үшін төлем тетігін жеңілдетуге және еңбекақы қорына салық жүктемесін азайтуға, жаңа өндіріс компаниялары үшін ҚҚС бойынша мөлшерлемелерді 70 пайызға төмендетуге, «Бизнестің жол картасы» субсидиялау бағдарламасына микроқаржы ұйымдарын қосуға және басқа да жолдар арқылы экономиканың сапалы әрі тұрақты дамуын қамтамасыз етуге бағытталған.
Заңмен бекіткеннен кейін бұл нормалар осы жылдың 1 шілдесінен бастап жүзеге асырылуы тиіс.
Қасым-Жомарт Тоқаев ұлттық санақты ұйымдастыру мәселесін айта келе, халық санағы тұрғындардың нақты санын, оның жас және гендерлік құрамын, урбанизация деңгейін, табыс көлемі мен басқа да маңызды талдау деректерін анықтап, тексерілген әрі дәйекті басқарушылық шешімдер қабылдауға мүмкіндік беретінін атап өтті. 
Президент аталған шарадан мейілінше мол мағлұмат алу үшін сауалнаманың мазмұнына көңіл бөлу қажет екенін айтты. Бұл ретте Мемлекет басшысы азаматтарға аса көп сауал қоймауды және санақты өткізудің оңтайлы жолдарын пайдалануды, оның ішінде, пандемияның таралуына жол бермеуге байланысты шектеулерді ескере отырып, цифрлық технологияларды кең қолданған жөн деп санайды.
Қасым-Жомарт Тоқаев Үкіметке Премьер-Министрдің бірінші орынбасарының төрағалығымен арнайы жұмыс тобын құруды тапсырды. Аталған топ ұйымдастырумен және негізгі мәселелерді шешумен, сондай-ақ, дайындық жұмыстарын үйлестіріп, оны іске асырумен айналысады.
Ұлттық санақ осы жылдың қазан айында өткізіліп, ал 2022 жылдың ортасына қарай Үкімет нақты мәліметтерді жариялауы тиіс.













///Президент Қасым-Жомарт Тоқаев дағдарыстан кейінгі кезеңде Қазақстанның Қытай Халық Республикасымен көпжақты стратегиялық серіктестігін одан әрі дамытуға қатысты нақты ұстанымын жеткізді.
«Қазақстан мен ҚХР арасындағы өзара ынтымақтастық пен стратегиялық серіктестік әртүрлі саяси тенденцияларға емес, берік негізге құрылған. Қазақстан мен Қытай – жақын көрші, сенімді дос және стратегиялық әріптес. Бұл ынтымақтастық Қазақстанның ұлттық мүддесіне сай келеді. Елдеріміздің арасындағы барлық мәселе сындарлы әрі сенімді диалог арқылы шешіледі», – деді Мемлекет басшысы.
ҚХР Төрағасы Си Цзиньпинге ыстық сәлемін жолдаған Қазақстан Президенті қытай басшысын өзіне ыңғайлы уақытта елімізге мемлекеттік сапармен келуге шақырды. Қасым-Жомарт Тоқаев Қазақстан мен Қытайдың COVID-19 пандемиясы басталғаннан бергі бір-біріне көрсеткен өзара көмегін жоғары бағалады. Кездесуде Қазақстанның қытайдан вакцина алуды жоспарлап отырғаны, ресейлік «Спутник V» екпесімен және отандық «QazVac» вакцинасын қолдану арқылы Үкіметтің халыққа жаппай екпе салу жұмысы екпінді түрде іске асатыны айтылды.
Биыл Қазақстанның Тәуелсіздік алғанына және Қазақстан мен Қытай арасындағы дипломатиялық қатынастардың орнағанына 30 жыл толып отыр. Мемлекет басшысының пікірінше, алда келе жатқан осынау мерейтойлық мезет бұған дейін жүріп өткен жолдың салмағын ұғынуға, стратегиялық серіктестіктің жаңа мақсаттарын анықтауға жақсы мүмкіндік береді. Қасым-Жомарт Тоқаев осы уақыт аралығында екі ел өзінің даму жолында, сондай-ақ, жан-жақты ынтымақтастықты нығайтуда айтарлықтай нәтижелерге қол жеткізді деп санайды.
Мемлекет басшысы қытай халқын елдегі кедейлікті түп тамырымен жою жөніндегі тарихи міндетті орындауымен, коронавирус індетімен күрестегі жеңісімен және экономиканы қайта қалпына келтірудегі үлкен жетістігімен құттықтады.
Президент Қазақстанның жоғары деңгейдегі саяси байланыстарды нығайтуға, экономикалық қарым-қатынастарды кеңейтуге әзір екенін растады. ҚХР – Қазақстанның ең ірі сыртқы сауда серіктесі. 2020 жылы екі ел арасындағы тауар айналымы 15 миллиард долларды құрады.
Екіжақты сауда және инвестициялық байланыстарды орнықты және теңгерімді даму деңгейіне шығару үшін Мемлекет басшысы Қазақстан-Қытай шекарасындағы автомобиль және теміржол өткізу пункттерінің жұмысын қалыпты режимге қайтаруға, пандемиядан кейінгі кезеңде олардың өткізу қабілетін арттыруға қатысты ұсыныстар айтты. Президент азаматтар мен жүк тасымалдайтын тұрақты әуе рейстерін қайта қалпына келтіруге мүмкіндік бар деп санайды. Цифрландыру, жасыл экономика, инновация секілді салалар бойынша айтарлықтай жетістікке жеткен Қытай тарапымен ынтымақтастықты дамыту үшін екіжақты күш-жігерді жұмылдыру аса маңызды.
Қасым-Жомарт Тоқаев Қазақстанның «Нұрлы жол» стратегиясын Қытайдың «Бір белдеу және бір жол» бастамасымен ұштастыру жөніндегі жұмысты жандандыру қажеттігін атап өтті. Сондай-ақ Қазақстанның 2025 жылға дейінгі дамуының ұлттық жоспарынан және қытайдың «Қос айналым» тұжырымдамасынан туындайтын өзара тиімді кооперацияны тереңдету мүмкіндіктерін толыққанды пайдалануға шақырды.
Мемлекет басшысы халықаралық деңгейдегі басты мәселелер бойынша Қазақстан мен Қытайдың ұстанымдары сәйкес келетінін айтты. Президент Азиядағы өзара іс-қимыл және сенім шаралары кеңесін қолдағаны үшін қытай тарапына ризашылығын білдіріп, Біріккен Ұлттар Ұйымы, Шанхай ынтымақтастық ұйымы шеңберінде және «Орталық Азия + Қытай» ынтымақтастық форматында да одан әрі бірлесіп жұмыс істеуге Қазақстанның дайын екенін жеткізді.
 
 
///Қорғаныс министрлігінде Қазақстан Президенті – Қарулы Күштердің Жоғарғы Бас қолбасшының төрағалығымен кезекті Стратегиялық командалық-штабтық әскери оқу-жаттығу жиыны өтті. 
Мемлекеттік орган басшылары Президентке гибридті қауіп-қатерлерге қарсы іс-қимыл шаралары мен мемлекеттің қорғаныс қабілетін арттыру жөнінде баяндады.
Оқу-жаттығу жиынының қорытындысы бойынша Мемлекет басшысы Қазақстан Республикасының Қарулы Күштерін одан әрі дамыту жөнінде бірқатар нақты тапсырма берді.
 


///Шекара маңы ынтымақтастығы форумы аяқталған соң Қазақстан және Ресей Президенттері оқу үдерісінде инновациялық және озық технологиялар қолданылатын оқу кабинеттері мен зертханаларды аралап көрді.
Екі ел басшылары оқушылармен әңгімелесіп, олардың жұмыстарымен танысты.






///Қасым-Жомарт Тоқаевқа Экология, геология және табиғи ресурстар министрлігінің өткен жылғы жұмысының негізгі нәтижелері, сондай-ақ, алдағы уақыттағы жоспарлары туралы баяндалды.
Мағзұм Мырзағалиев Мемлекет басшысына биылғы өсімдік өсетін кезеңді сумен қамтамасыз ету мәселелері жайында айтты. Министрдің айтуынша, биыл қардың аз түсуіне байланысты елімізде су тапшылығы болуы мүмкін. Бұл ретте Президент су арналарын цифрландыру жөніндегі жұмыстың маңыздылығын атап өтті. Алдағы 5 жыл ішінде бүкіл республика бойынша 119 арнаны цифрландыру қажет.
Қасым-Жомарт Тоқаевқа балық шаруашылығын дамытудың 2030 жылға дейінгі бағдарламасы жүзеге асырыла бастағаны жайында айтылды. Мағзұм Мырзағалиевтің пікірінше, 10 жыл ішінде балық өндірісін 9 мыңнан 270 мың тоннаға дейін арттыруға мүмкіндік бар.
Сонымен қатар Президентке геологиялық барлау, экологиялық туризм және ұлттық парктердің жай-күйі туралы ақпарат берілді.
Кездесу соңында Мемлекет басшысы Экология, геология және табиғи ресурстар министріне бірқатар нақты тапсырма берді.
 

///Қасым-Жомарт Тоқаевқа еліміздегі эпидемиологиялық ахуал туралы баяндалды. Министрдің айтуынша, қаңтардың ортасында коронавирус инфекциясын жұқтырғандар саны тәулігіне 16 500 адам болса, бүгінде шамамен 1 500 адам тіркелген. Жалпы еліміздегі  эпидемиологиялық ахуал тұрақты. Қазіргі уақытта стационарлардың 20 пайызында ғана науқастар ем алып жатыр. Сондай-ақ Ажар Ғиният көптеген шектеу шараларының алынғанын, оқушылардың дәстүрлі оқыту жүйесіне, кәсіпорындардағы жұмысшылардың оффлайн жұмыс істеуіне рұқсат берілгенін атап өтті. Ведомство басшысы ревакциналау жұмыстарына ерекше көңіл бөлініп отырғанын жеткізді.
Министр Президентке денсаулық сақтау саласын жетілдіру жөніндегі жоспарын таныстырды. Оның айтуынша, министрліктің жұмыс жоспары ең алдымен алғашқы медициналық көмекті жетілдіруге, ауыл-аймақтардағы денсаулық сақтау жүйесінің сапасын арттыруға бағытталған. Сонымен қатар биыл Балалар жылы болып жарияланғандықтан, балалардың денсаулығына көп көңіл бөлінеді. Атап айтқанда мектептегі медицинаның жаңа тәртібі мен стандарты қабылданады.
Мемлекет басшысы министрліктің жұмыс бағытын қолдайтынын айтып, денсаулық сақтау саласын одан әрі дамыту жөніндегі жұмыстарды жалғастыруды тапсырды.
///Алдымен «Проммашкомплект» теміржол дөңгелектерін шығаратын зауыттың жұмысымен танысты.
Мемлекет басшысына өндіріс барысы көрсетіліп, жұмысшыларды әлеуметтік қолдау шаралары, кәсіпорынның экспорттық әлеуеті мен одан әрі жаңғырту жоспары туралы мәлімет берілді.
2012 жылы салынған зауыт 700-ден 1250 мм-ге дейінгі әртүрлі диаметрлі және дискілі конструкциядағы теміржол дөңгелектерін шығарады. Зауыт жылына 300 мың дана өнім шығарады. Компанияда 750-ге жуық адам жұмыс істейді.

Бұдан кейін Президент серпінді клеммалар мен бұрандалар шығаратын «Ферротранстрейд» зауытын іске қосты.
– Бүгінде Екібастұз еліміздің теміржол машина жасау орталығына айналды. Қала кәсіпорындары өнеркәсіп өнімінің 73 пайызын құрайды. Олар жыл сайын теміржол саласына қажетті 85 миллиард теңгенің өнімін шығарады. Оның 70 пайызы экспортталады. Бүгін ТМД елдерінде баламасы жоқ «Ферротранстрейд» зауыты іске қосылды. Бұл жерден халықаралық сапа стандарттарына сәйкес келетін компоненттерді шығарады. Жаңа өндіріс толық күшіне енгеннен кейін «Қазақстан темір жолы» ұлттық компаниясы терминалдар мен бұрандаларды импорттамайтын болады. Кәсіпорын отандық машина жасау саласының бәсекеге қабілеттілігін арттыратынына сенімдімін, – деді Қасым-Жомарт Тоқаев.

Мемлекет басшысы кәсіпорынның өнімдерінен жасалған көрмені аралап, зауыттың еңбек ұжымымен кездесті. Бұл жерде 160 адам жұмыс істейді. Зауыт жылына рельс бекітетін 3 миллион жинақ және 4,5 миллион дана полимерлі төсеу құралын шығарады.
Президентке теміржол саласындағы өнеркәсіптің жетістіктері мен перспективалары туралы ақпарат беріліп, бейнеролик көрсетілді.
Бұл кәсіпорындар теміржол саласындағы еліміздің шикізаттық емес экспортының үлесін айтарлықтай арттыруға мүмкіндік береді.









///Қырғыз тарапының бастамасымен Қасым-Жомарт Тоқаев Қырғызстан Президенті Садыр Жапаровпен телефон арқылы сөйлесті.
Мемлекет басшысы ұлықтау рәсімінің сәтті өткенін атап өтіп, Садыр Жапаровты Қырғыз Республикасының Президенті болып сайлануымен тағы бір мәрте құттықтап, бауырлас қырғыз халқының өркендеуі мен игілігі жолындағы жауапты қызметіне сәттілік тіледі.
Тараптар достыққа, тату көршілікке және стратегиялық әріптестікке құрылған қазақ-қырғыз қатынастарының беріктігін нақтылап, екіжақты ықпалдастықты жаңа деңгейге көтеру мақсатында бірлесіп белсенді жұмыс істеуге дайын екендерін растады.
Садыр Жапаров Қазақстан Президентінің ізгі тілегіне алғыс айтып, қызметке кірісуіне орай Елбасы Нұрсұлтан Назарбаевтың құттықтау хат жібергені үшін ризашылығын білдірді.
Әңгімелесу барысында алдағы уақыттағы жоғары деңгейдегі кездесулердің кестесі, оның ішінде, қырғыз көшбасшысының Қазақстанға сапары талқыланды. 
 

///Қасым-Жомарт Тоқаевқа Агенттіктің өткен жылы атқарған жұмысының негізгі нәтижелері жайында баяндалды.
Алик Шпекбаев Мемлекет басшысына Сыбайлас жемқорлыққа қарсы бастамалардың іске асырылуы және еліміздің Transparency International сыбайлас жемқорлықты қабылдау индексі бойынша ілгерілегені туралы айтты. Агенттік төрағасының айтуынша, жүйелі жүргізіліп жатқан саяси жаңғыру мен сыбайлас жемқорлыққа қарсы реформалардың арқасында Қазақстан аталған рейтингте алғаш рет 38 балл жинаған. Бұл еліміздің 19 сатыға жоғары көтеріліп, 94-ші орынға табан тіреуіне мүмкіндік берген.
Қасым-Жомарт Тоқаев Агенттіктің шығындарды өтеу және тиімсіз жұмсалған қаржының алдын алу бойынша атқарған жұмысының нәтижесінде 95,6 миллиард теңгенің кері қайтарылғанын, оның экономикалық тиімділігін оң бағалады. Сондай-ақ сыбайлас жемқорлық қылмыстарының 5 пайызға төмендегенін атап өтті.
Мемлекет басшысы сыбайлас жемқорлыққа қарсы жаңа заңнамалық бастамаларды сапалы түрде жүзеге асыруға және ЭЫДҰ мен ГРЕКО стандарттарына сәйкес салалық заңнаманы жаңғыртуды жалғастыруға, оның ішінде, шенеуніктердің шығыстары мен кірістері бір-біріне сәйкес келмегені үшін жауапкершілік енгізу мәселесіне назар аударды.
Кездесу соңында Президент Агенттік төрағасына жазаны бұлтартпай орындау қағидатын қатаң сақтаудың маңызды екенін айтып, қылмыстың алдын алу ісінде азаматтық қоғаммен байыпты жұмыс жүргізуді тапсырды.

///
	 

	Кеңеске Премьер-Министр К.Мәсімов, Президент Әкімшілігінің Басшысы Н.Нығматулин және Президенттің көмекшісі Е.Орынбаев қатысты.

	Кеңеске қатысушылар биылғы 7 айдағы елдің әлеуметтік-экономикалық даму қорытындыларын, Қазақстанның әлемдегі дамыған 30 мемлекеттің қатарына кіруін қамтамасыз ету жөніндегі шаралардың жүзеге асырылу барысын, сондай-ақ алдағы кезеңге арналған басымдығы бар міндеттерді қарады.  

	Нұрсұлтан Назарбаев экономика мен әлеуметтік саланың негізгі мәселелеріне арналған кеңейтілген Үкімет отырысын өткізу қажеттігін атап өтті.

	Сонымен қатар, Украинадағы ішкі саяси ахуалдың және сонымен байланысты халықаралық оқиғалардың отандық экономиканың дамуына  ықпал ету ықтималдығының түрлі аспектілері талқыланды.

	Кеңес қорытындысы бойынша Мемлекет басшысы бірқатар нақты тапсырмалар берді. 


///Қазақстан мен Ресей Президенттері екі мемлекеттің туризм саласын дамытудың жаңа жоспарлары мен перспективаларына арналған көрмеге барды.
Көрмеге қазақстандық және ресейлік компаниялардың екі ел тұрғындарына арналған ауқымды туристік өнімдері қойылған.




///Қазақстан Президентіне сот жүйесін жаңғырту жұмыстары жөнінде мәлімет берілді.
Жоғарғы сот төрағасы Мемлекет басшысына Әкімшілік рәсімдік-процестік кодекс күшіне енгеннен кейінгі 4 ай ішіндегі нәтижелер туралы айтты. Оның айтуынша, жаңа кодекстің енгізілуі шенеуніктердің ойлау жүйесін өзгертуге және тәртібін күшейтуге бағытталған.
Сонымен қатар Жақып Асанов Президентке дау-жанжалдарды шешудің баламалы тәсілдерін енгізу, сыбайлас жемқорлыққа қарсы жаңа жобаларды ілгерілету, біркелкі сот тәжірибесін және қылмыстық процесте тараптардың шынайы жарысын қамтамасыз ету жөнінде баяндады.
Қасым-Жомарт Тоқаев жүргізіліп жатқан реформалардың заң үстемдігін толық қамтамасыз етуі, азаматтардың құқықтарының қорғалу деңгейінің артуына септігін тигізуі және биліктің сот тармағына деген қоғамның сенімін күшейтуі қажет екенін атап өтті.
///
	 

	Қымбатты отандастар!

	Сіздерді Ораза айт мерекесінің басталуымен шын жүректен құттықтаймын!

	Бұл мейрам әлемнің барша мұсылмандары рухани тазаруға ұмтылатын Рамазан айының аяқталғанын білдіреді. Осы кезеңде қайырымды істер атқарып, біздің көмегіміз бен жанашырлығымызға зәру жандарға қамқорлық көрсетуге деген ізгі ниет пен ықылас арта түседі.

	Ислам адамзат баласын татулыққа, тыныштық пен тұрақтылыққа үндейді. Осынау биік құндылықтар тек мұсылман қауымын ғана емес, бүкіл Қазақстан халқын да ұйыстыра түседі. Сондықтан Ораза айт барлық отандастарымыздың бірлігін арттыратын мереке болып саналады.

	Қазақстан қоғамы өзінің бай рухани мұрасын, өзара сыйластық пен келісімге негізделген іргесі берік қарым-қатынастарын орынды мақтан тұтады.

	Барша қазақстандықтарды осы дәстүрлерді барынша нығайтып, жасампаз құндылықтарымызды әрдайым қастерлеуге шақырамын.

	Қасиетті Ораза айт халқымызға рухани серпіліс, шаңырақтарыңызға бақ-береке әкелсін!
///
	 

	Облыс әкімі Мемлекет басшысына Шымкент қаласындағы жаңа әкімшілік-іскерлік орталықтың құрылысы туралы және қала тұрғындарының санын 1 миллион адамға дейін жеткізу жөніндегі оның тапсырмаларын іске асыру барысы жөнінде баяндады. А.Мырзахметов сондай-ақ өңірдің әлеуметтік-экономикалық негізгі көрсеткіштері жайлы және мемлекеттік бағдарламаларды іске асыру барысы туралы мәлімдеді.

	Сонымен қатар, Үдемелі индустриялық-инновациялық даму бағдарламасы іске қосыла бастағаннан бері облыста 31 жоба жүзеге асырылды. Биыл Индустрияландыру картасына 29 жоба енгізілді, оның ішінде 7 жоба биылғы бірінші жартыжылдықта іске қосылды, қалғаны жылдың соңына дейін пайдалануға берілетін болады. Сондай-ақ «Бизнестің жол картасы» бағдарламасын іске асыру аясында 150-ден астам жобаға қолдау көрсетілуде.

	Мемлекет басшысы кездесудің қорытындысы бойынша мемлекеттік бағдарламаларды одан әрі тиімді іске асыру және облыс тұрғындарының әл-ауқатын арттыру жөнінде бірқатар нақты тапсырма берді.      
///
	 

	Жеделхатта қайғылы жағдай туралы суық хабарды Қазақстан халқы зор  күйзеліспен қабылдағаны атап өтілген.

	Мемлекет басшысы барша қазақстандықтардың және жеке өз атынан С.Цзиньпинге, сондай-ақ қаза болғандардың туған-туыстары мен жақындарына көңіл айтып, орны толмас ауыр қайғыларына ортақтастығын білдірді.

	«Қытай халқына басына түскен қасіретті көтеретін күш-қуат тілеймін. Қабылданып жатқан шаралар табиғи апаттың салдарын еңсеруге мүмкіндік береді деп сенемін», – делінген жеделхатта.   
///
	 

	Әңгімелесу барысында екі елдің көшбасшылары екіжақты ынтымақтастық және Еуразиялық экономикалық одақты дамыту мәселелерін, сондай-ақ қыркүйекте болатын жоғары деңгейдегі кездесуге дайындық барысын талқылады.

	Мемлекеттер басшылары Украинадағы ахуал және қалыптасып отырған дағдарыстан шығу жолдары жөнінде пікір алмасты.

	Қазақстан Президенті бейбіт тұрғындардың, ең алдымен, әйелдер мен балалардың қаза болуына байланысты алаңдаушылық білдірді және қақтығысушы жақтар оқ атуды доғарып, Украинада бейбіт келіссөздерді бастау үшін барлық шараларды қабылдайды деп үміттенетінін айтты. 
///Польша тарапының бастамасымен болған әңгімелесу барысында Қасым-Жомарт Тоқаев пен Анджей Дуда екіжақты қарым-қатынастардың және халықаралық күн тәртібінің өзекті проблемаларын, соның ішінде Польшаның 2022 жылы ЕҚЫҰ-ға төрағалығына қатысты мәселелерді талқылады.  
Қазақстан Президенті польшалық әріптесін Варшаваның алдағы жылғы Еуропадағы қауіпсіздік және ынтымақтастық ұйымына төрағалығымен құттықтап, іс жүзінде тығыз ықпалдастық орнатуға, соның ішінде ЕҚЫҰ-ның 2010 жылғы Астана саммитінде қабылданған мәлімдемелерді жүзеге асыруға дайын екенін нақтылады.  
Анджей Дуда Қасым-Жомарт Тоқаевқа Польша төрағалығының негізгі басымдықтары, соның ішінде шиеленісіп кеткен қақтығыстарды Ұйым аясында реттеуге септігін тигізу жөнінде мәлімет берді.
Тараптар Қазақстан мен Польша арасындағы көпжақты ынтымақтастықтың қарқынды дамып келе жатқанын атап өтті. Экономиканың негізгі секторларындағы инвестициялық ынтымақтастықты кеңейтуге екі жақ та мүдделі екенін білдірді.
Қазақстан мен Польша президенттері Ауғанстандағы қазіргі ахуалға қатысты пікір алмасты. Қасым-Жомарт Тоқаев пен Анджей Дуда ауған дағдарысы гуманитарлық проблемаларды, терроризм мен экстремизмге, заңсыз миграция мен есірткі тасымалына қарсы күрес мәселелерін шешу үшін барлық мүдделі тараптың белсенді әрі конструктивті түрде атсалысуын қажет етеді деген ортақ пікірге келді.
Әңгімелесу соңында президенттер алдағы кезеңге арналған екіжақты іс-шаралар кестесін талқылады.
 
///Қасым-Жомарт Тоқаевқа Қазақстандағы блокчейн-технологиялардың дамуы жайында баяндалды.
Исламбек Салжанов іске асырылып жатқан нақты жобалар жайында, сондай-ақ, Үкіметпен бірлесе отырып аталған салаға халықаралық компаниялар мен инвесторларды тарту үшін қолайлы жағдай жасау мақсатында орындалған жұмыстар туралы мәлімет берді. Ассоциация басшысының сөзінше, бұл елімізде көптеген жұмыс орнын ашуға мүмкіндік береді, ал, салық саясатына енгізілетін кей өзгерістер ел бюджетіне қосымша түсім әкеледі.
Қасым-Жомарт Тоқаев мемлекет жаңа технологияларды экономиканы дамытудың басым бағыттарының бірі ретінде қарастыратынын атап өтті.
///Ақордада бірқатар мемлекеттің жаңадан тағайындалған төтенше және өкілетті елшілерінің Қазақстан Президентіне сенім грамоталарын табыстау рәсімі өтті.
Қасым-Жомарт Тоқаевқа Уганда Республикасының елшісі Джонсон Агара Олва, Замбия Республикасының елшісі Шедрек Чингембу Лувита, Мальдивтер Республикасының елшісі Омар Абдул Раззак, Корей Халық Демократиялық Республикасының елшісі Хон Чхоль Син, Люксембург Ұлы Герцогтігінің елшісі Жорж Камиль Адольф Фабер, Исландия Республикасының елшісі Аурни Тор Сигурдссон, Черногорияның елшісі Милорад Шчепанович сенім грамотасын табыстады.
Қазақстан Президенті елшілерді дипломатиялық миссияларының ресми түрде басталуымен құттықтап, екіжақты байланыстарды одан әрі нығайтуға бағытталған жұмыстарына табыс тіледі.
– Қазақстан халықаралық ынтымақтастықты дамытуды қолдайды. Біз халықаралық аренада «үлкен ойын» ойнауды емес, қайта сіздердің елдеріңізбен бірлесе отырып «үлкен нәтижеге» қол жеткізуді ойлаймыз. Болашақта әртүрлі салалар бойынша ықпалдастықты арттырамыз деп сенемін. Қазақстан сіздердің мемлекеттеріңізбен екіжақты форматта да, халықаралық ұйымдар шеңберінде де тығыз қарым-қатынас орнатуға бейілді екенін жеткізерсіздер, – деді Мемлекет басшысы.
Салтанатты рәсім соңында Қазақстан Президенті Уганда, Замбия, Мальдивтер, ҚХДР, Люксембург, Исландия және Черногория көшбасшыларына өзінің сәлемін жолдап, тілектестігін білдірді.
 
 

///Әңгімелесу барысында Қазақстан Президенті биылғы 18 қаңтарда Ақтөбе облысында жолаушылар автобусының өртенуі салдарынан Өзбекстан азаматтарының қайғылы қазаға ұшырауына байланысты Шавкат Мирзиёевке көңіл айтты.
Мемлекеттер басшылары екіжақты ынтымақтастықтың жағдайы мен перспективасын талқылап, күн тәртібіндегі өңірлік және халықаралық өзекті мәселелер жөнінде пікір алмасты.
Соңында тараптар алдағы кездесулер кестесін қарастырды.
///Мемлекет басшысына еліміздің энергетика саласының дамуы жөнінде баяндалды.
Мағзұм Мырзағалиев Теңіз, Қашаған, Қарашығанақ, «Қаламқас-теңіз» және «Хазар» кен орындарындағы жобаларды іске асыру арқылы 2030 жылға қарай мұнай өндіру көлемін 104,2 миллион тоннаға дейін ұлғайту жоспарланып отырғанын айтты.
Президентке мұнай өнімдері нарығындағы жағдай туралы және алдағы уақытта жанар-жағармай тапшылығын болдырмау шаралары жөнінде мәлімет берілді. Министрдің айтуынша, мұнай өңдеу зауыттарындағы жөндеу жұмыстарының мерзімін қысқарту және 200 мың тонна көлемінде мұнай өнімдерінің резервтік қорын қалыптастыру көзделіп отыр.
Сонымен қатар Мемлекет басшысына елімізді газбен қамту жобалары жөнінде баяндалды. Министрдің ақпаратына сәйкес қазіргі таңда газбен қамтылған халықтың саны 10,3 миллионнан асты, ал газбен қамтамасыз ету деңгейі 55 пайызды құрады. Солтүстік және шығыс өңірлерге газ жеткізу арқылы 2030 жылға қарай бұл көрсеткішті 65 пайызға дейін жеткізу жоспарланып отыр. Бұл ретте «Бейнеу – Бозой – Шымкент», «Бейнеу – Жаңаөзен» және «Бұхара – Орал» газ құбырларының қосымша желілерінің салынуы табиғи газға деген жоғары сұранысты өтей алады.
Энергетика министрі Президентке энергия жүйесіндегі қазіргі ахуал және электр энергиясының тапшылығын болдырмау үшін қабылданған жедел шаралар, сондай-ақ 2030 жылға дейін газ, мұнай, мұнай-газ-химия өнеркәсібі, мұнай өңдеу, электр энергетикасы мен жаңартылатын қуат көздері салалары бойынша жалпы құны 30 триллион теңге болатын 157 инвестициялық жобаны жүзеге асыру жоспары жөнінде айтты.
Кездесу қорытындысы бойынша Қасым-Жомарт Тоқаев мұнай-газ-химия саласын дамытудың аса маңызды екеніне назар аударып, Мағзұм Мырзағалиевке бірқатар тапсырма берді.
///Қасым-Жомарт Тоқаевқа Агенттіктің өткен жылы атқарған жұмысының негізгі нәтижелері жайында баяндалды.
Алик Шпекбаев Мемлекет басшысына Сыбайлас жемқорлыққа қарсы бастамалардың іске асырылуы және еліміздің Transparency International сыбайлас жемқорлықты қабылдау индексі бойынша ілгерілегені туралы айтты. Агенттік төрағасының айтуынша, жүйелі жүргізіліп жатқан саяси жаңғыру мен сыбайлас жемқорлыққа қарсы реформалардың арқасында Қазақстан аталған рейтингте алғаш рет 38 балл жинаған. Бұл еліміздің 19 сатыға жоғары көтеріліп, 94-ші орынға табан тіреуіне мүмкіндік берген.
Қасым-Жомарт Тоқаев Агенттіктің шығындарды өтеу және тиімсіз жұмсалған қаржының алдын алу бойынша атқарған жұмысының нәтижесінде 95,6 миллиард теңгенің кері қайтарылғанын, оның экономикалық тиімділігін оң бағалады. Сондай-ақ сыбайлас жемқорлық қылмыстарының 5 пайызға төмендегенін атап өтті.
Мемлекет басшысы сыбайлас жемқорлыққа қарсы жаңа заңнамалық бастамаларды сапалы түрде жүзеге асыруға және ЭЫДҰ мен ГРЕКО стандарттарына сәйкес салалық заңнаманы жаңғыртуды жалғастыруға, оның ішінде, шенеуніктердің шығыстары мен кірістері бір-біріне сәйкес келмегені үшін жауапкершілік енгізу мәселесіне назар аударды.
Кездесу соңында Президент Агенттік төрағасына жазаны бұлтартпай орындау қағидатын қатаң сақтаудың маңызды екенін айтып, қылмыстың алдын алу ісінде азаматтық қоғаммен байыпты жұмыс жүргізуді тапсырды.

///Елбасы Ұлттық қауіпсіздік комитетінде оның төрағасы Н.Әбіқаевты зейнет жасына жетуіне және басқа жұмысқа ауысуына байланысты лауазымынан босату туралы шешім қабылдағанын айтты.
– Ол менің қасымда ұзақ уақыттан бері жұмыс істеп,  қойылған міндеттерді тиянақты орындап келеді. Сондықтан Мемлекет басшысы ретінде оған алғыс білдіремін, – деді Нұрсұлтан Назарбаев.
Сондай-ақ Қазақстан Президенті басшылық құрамға комитеттің жаңа төрағасы В.Жұмақановтың кандидатурасын таныстырды.
– Ол – кадрлық қызметкер, сіздермен бірге көп жылдан бері жұмыс істеп келеді. Істің жайымен, комитеттің қызметімен жақсы таныс. Мен оған сенемін, сондықтан да оны таңдадым. Алдына қойылған міндеттерді орындайды деп үміттенемін, – деді Мемлекет басшысы.
В.Жұмақанов жаңа лауазымына кандидатурасы Парламент Сенатымен келісілгеннен кейін тағайындалады.
Нұрсұлтан Назарбаев комитет конституциялық құрылымды қорғап, елдің қауіпсіздігін қамтамасыз ететіндіктен, оған зор жауапкершілік жүктелгенін атап айтты.
Кездесу қорытындысы бойына Мемлекет басшысы бірқатар нақты тапсырма берді. 

///Кездесу барысында Нұрсұлтан Назарбаев Жозе Мануэль Баррозуға Астана клубының отырысына келгені үшін ризашылық білдірді.
Мемлекет басшысы Еуропалық комиссияның бұрынғы төрағасының Қазақстан мен Еуропа одағы арасындағы қарым-қатынастарды нығайту ісіне қосқан үлесін атап өтті.
– Мен Сізбен тағы да жүздесіп отырғаныма қуаныштымын. Сіз әрдайым Қазақстанға қолдау көрсеттіңіз. Соның арқасында еліміздің Еуропа одағымен серіктестігі жөніндегі келісімге қол қойылды. Қазіргі таңда бұл құжат ратификациялану үдерісінен өтіп жатыр, – деді Қазақстан Президенті.
Жозе Мануэль Баррозу кездескені және Астана клубының жұмысына қатысуға шақырғаны үшін Нұрсұлтан Назарбаевқа алғыс айтты.
– Сізбен қайта кездесу – мен үшін зор мәртебе. Брюссельге тарихи сапармен келгеніңіз есімде. Сол кезде Қазақстан мен Еуропа одағы арасында ынтымақтастық орнату жөнінде тарихи шешім қабылданған болатын. Бүгінде Қазақстанның тұрақтылықты сақтап, өңірде маңызды рөл атқарып отырғанын көргеніме қуаныштымын, – деді Еуропалық комиссияның бұрынғы төрағасы.

///Қазақстан Президентіне әуежайдың қызмет көрсету жүйесіне енгізілген жаңалықтар, соның ішінде өнімдігі сағатына 1200 сөмкені қамтитын жартылай автоматтандырылған жүк өңдеу жүйесі жөнінде баяндалды. 
Сондай-ақ, Нұрсұлтан Назарбаев «Эйр Астана» акционерлік қоғамының президенті Питер Фостермен әңгімелесіп, компанияның қазіргі жағдайы мен даму перспективаларын талқылады. Атап айтқанда, Мемлекет басшысы өз еліміздің ішінде және шет елдерге ұшу бағдарларын көбейту жоспарлары туралы сұрады. 
***
Жаңа терминал төрт деңгейден тұрады. Оның үшеуі халықаралық рейстерге арналса, төртіншісі халықаралық демалу аймағына және ішкі рейстер жолаушыларының аймағына бөлінген.  

///Мемлекет басшысы – Қарулы Күштердің Жоғарғы Бас қолбасшысына Қазақстан армиясын реформалау үшін жүргізіліп жатқан жұмыстар туралы есеп берілді.
Руслан Жақсылықов Президентке «Қауіпсіз ел» ұлттық жобасының жүзеге асырылу барысы туралы, сондай-ақ Мемлекет басшысының Қарулы Күштер құрылымы мен құрамын жаңғырту және әскери дайындықты жетілдіру, цифрландыру ісін одан әрі жалғастыру, әскери инфрақұрылымды дамыту, әскери қызметтің беделі мен тартымдылығын арттыру жөнінде берген тапсырмаларының орындалуы жөнінде баяндады. 
Қасым-Жомарт Тоқаевқа мемлекеттің әскери қауіпсіздігін қамтамасыз ету жөніндегі, оның ішінде Арнайы операциялар күштерін қалыптастыру аясындағы міндеттерді шешудің тиімділігін арттыруға бағытталған іс-шаралар жөнінде ақпарат берілді.
Бұдан бөлек Жоғарғы Бас қолбасшыға жеке құрамның жабдықталуына қатысты қазіргі ахуал, қару-жарақ пен әскери техниканың жағдайы, материалдық-техникалық құралдардың қолда бар қоры жөнінде баяндалды. Мемлекет басшысының тапсырмасын іске асыру аясында әскери ведомство отандық қорғаныс-өнеркәсіп кешенімен өзара ықпалдаса отырып, әскерді техникалық тұрғыдан қайта жарақтау шараларын қабылдап жатыр.
Кездесу соңында Президент Қарулы Күштердің кешенді әрі жүйелі дамуын қамтамасыз етуге және олардың қажетті деңгейдегі әскери дайындығына қолдау көрсетуге, сондай-ақ еліміздің қорғаныс қабілетін одан әрі арттыруға бағытталған бірқатар тапсырма берді.
///Қазақстан Президентіне сот жүйесін жаңғырту жұмыстары жөнінде мәлімет берілді.
Жоғарғы сот төрағасы Мемлекет басшысына Әкімшілік рәсімдік-процестік кодекс күшіне енгеннен кейінгі 4 ай ішіндегі нәтижелер туралы айтты. Оның айтуынша, жаңа кодекстің енгізілуі шенеуніктердің ойлау жүйесін өзгертуге және тәртібін күшейтуге бағытталған.
Сонымен қатар Жақып Асанов Президентке дау-жанжалдарды шешудің баламалы тәсілдерін енгізу, сыбайлас жемқорлыққа қарсы жаңа жобаларды ілгерілету, біркелкі сот тәжірибесін және қылмыстық процесте тараптардың шынайы жарысын қамтамасыз ету жөнінде баяндады.
Қасым-Жомарт Тоқаев жүргізіліп жатқан реформалардың заң үстемдігін толық қамтамасыз етуі, азаматтардың құқықтарының қорғалу деңгейінің артуына септігін тигізуі және биліктің сот тармағына деген қоғамның сенімін күшейтуі қажет екенін атап өтті.
///Мемлекет басшысы кездесу барысында Қ.Сәтбаев атындағы Қазақ ұлттық техникалық зерттеу университеті мен Қазақ-Британ техникалық университетін біріктірудің қажеттілігін атап өтті. Сондай-ақ Қазақстан Президенті Е.Бейсембетовті Қ.Сәтбаев атындағы Қазақ ұлттық техникалық зерттеу университетінің ректоры қызметіне тағайындағанын айтты.
Сонымен қатар Нұрсұлтан Назарбаев университет базасында ірі ғылыми-зерттеу орталығын құру міндетін қойды және ел экономикасы қазіргі жағдайда жоғары білікті кадрларға, әсіресе инженерлік-техникалық бейіндегі кадрларға зәру екенін атап өтті. 

///Мемлекет басшысы Қасым-Жомарт Тоқаев Алматы қаласына жұмыс сапары аясында жаңадан ашылған Әлеуметтік қызмет көрсету үйіне барды.
Президент қызмет көрсету залын аралап көріп, орталықтың күнделікті атқарып жатқан жұмыстарымен танысты. Мемлекет басшысына мекеменің республика бойынша әзірге жалғыз әлеуметтік орын екені және осы тәжірибені ел көлемінде қолданысқа енгізу қарастырылып жатқаны жөнінде мәлімет берілді.
Бұл мекеме халықтың әлеуметтік жағдайы төмен топтарына, тұрмыстық мәселелерімен жүгінген азаматтарға «бір терезе» қағидаты бойынша түрлі салада қызмет көрсетеді. Аталған орталыққа тіршілік тауқыметін тартқан, отбасылық келіспеушілік пен қиындықтар көрген азаматтар жүгінетіні ескеріліп, онда адвокат, психолог бөлмелері ашылған. Сондай-ақ мұнда балаларымен келген қонақтарға ыңғайлы болу үшін ойын алаңы да қарастырылған.




///Қазақстан Президенті Қасым-Жомарт Тоқаевтың атына құттықтау хаттар мен жеделхаттар келіп түсуде.
Эстония Республикасының Президенті Керсти Кальюлайд Қасым-Жомарт Тоқаевты Қазақстан Президенті болып сайлауына орай құттықтап, екіжақты қарым-қатынастардың одан әрі дами беретініне сенім білдірген.
«Елдеріміз арасындағы сындарлы және достық қатынастарды алдағы уақытта одан әрі нығайтамыз деп үміттенемін», – делінген жеделхатта.
Бразилия Федеративтік Республикасының Президенті Жаир Болсонару Қазақстан Президенті Қасым-Жомарт Тоқаевқа жолдаған құттықтауында: «Бразилия мен Қазақстан халықтарын берік достық қатынастар мен ынтымақтастық байланыстырады. Біздің соңғы 25 жыл ішінде қалыптастырған серіктестігіміз ортақ құндылықтар мен мақсаттарға негізделген. Халқымыздың игілігіне арналған бірлескен жобаларды жүзеге асыру үшін Өзіңізбен бірге жұмыс істеуге дайынмын», – деп атап өткен.
Еуропадағы қауіпсіздік және ынтымақтастық ұйымының Бас хатшысы Томас Гремингер          Қазақстан Президенті Қасым-Жомарт Тоқаевты құттықтай отырып, өзара тиімді ықпалдастықтың одан әрі кеңейе түсетініне сенім білдірген.
«Мен ЕҚЫҰ кеңістігіндегі кешенді қауіпсіздікті ілгерілету барысында Сіздің қолдауыңызға сенемін. Сондай-ақ, біздің әріптестігіміз Орталық Азиядағы бейбітшілік пен тұрақтылықтың одан әрі нығая түсуіне септігін тигізетініне үміттенемін», – деп атап өткен Томас Гремингер.
Еуропалық Парламенттің мүшесі Андрей Мамыкин Қасым-Жомарт Тоқаевқа жолдаған құттықтау хатында Мемлекет басшысының Қазақстанды дамытып, алға қойған ауқымды мақсаттарын іске асыратынына сенімділік танытқан.
«Еуропалық Парламенттің мүшесі ретінде мен Қазақстанның саяси, экономикалық және мәдени мәселелерімен айналысу мәртебесіне ие болдым. Сіздің еліңіздің халықаралық аренадағы даму қарқыны мен белсенділігі жөнінде Еуропаның кең ауқымды аудиториясына үнемі айтып келемін», – деп жазған А.Мамыкин.
Сондай-ақ, құттықтау хаттарын Дүниежүзілік денсаулық сақтау ұйымының Бас директоры Тедрос Адханом Гебрейесус, Дүниежүзілік сауда ұйымының Бас директоры Роберто Азеведо, Давостағы Дүниежүзілік экономикалық форумның Президенті Клаус Шваб, БҰҰ Бас хатшысының орынбасары және БҰҰ-ның Еуропалық экономикалық комиссиясының Атқарушы хатшысы Ольга Алгаерова, Қызыл крест халықаралық комитетінің Президенті Петер Маурер, Халықаралық электр байланысы одағының Бас хатшысы Хоулинь Чжао, БҰҰ-ның Женевадағы бөлімінің Бас директоры Михаэль Меллер, БҰҰ Бас хатшысының Таяу Шығыс пен Орталық Азиядағы гуманитарлық әріптестік жөніндегі көмекшісі Рашид Халиков, БҰҰ ЭСКАТО-ның атқарушы хатшысы, БҰҰ Бас хатшысының орынбасары Армида Салсиах Алисджабана, БҰҰ Өнеркәсіптік даму ұйымының Бас директоры Ли Юн, БҰҰ сауда және даму жөніндегі конференциясының Бас хатшысы Мухиса Китуйи, БҰҰ Бас хатшысының Орталық Азия жөніндегі өкілі, аймақтық орталықтың Басшысы Наталья Герман, БҰҰ-ның Венадағы бөлімінің Бас директоры Юрий Федотов, Бас директордың орынбасары, Еуропа мен Орталық Азиядағы аймақтық өкілі Владимир Рахманин, Дүниежүзілік туристік ұйымының Бас хатшысы Зураб Пололикашвили жолдады
///Жиынды ашқан Г.Әбдіқалықова Нұрсұлтан Назарбаевтың «Мемлекеттің барлық бастамалары халқымыздың тұрмыс деңгейін жақсартуға бағытталған. Жұрттың сапалы білім алып, сұранысқа ие мамандығы мен лайықты жұмысы болғанда ғана әл-ауқатымыз артады» деген сөзіне тоқталды.
– «Болашақ» стипендиясы – Мемлекет басшысы ауқымды жаңа жобаларды іске асырудың бірегей тетігі ретінде айқындап берген басым бағыттардың бірі, – деді Мемлекеттік хатшы.
Комиссия отырысында Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы Білім және ғылым министрлігінің есебі тыңдалды, сондай-ақ «Болашақ» стипендиясының жүзеге асырылуына қатысты бірқатар мәселелер қарастырылды.
Комиссияның шешімімен 2019 жылға арналған басым мамандықтардың тізбесі бекітілді. Құжатта 155 мамандық қамтылған. «Болашақ» халықаралық стипендиясы бойынша тағылымдамадан өтетіндердің санаты анықталды. 2019 жылға 555 стипендия бекітілді.
Стипендия магистратура мен докторантурада оқуға, сондай-ақ әлемнің жетекші ғылыми және өндірістік орталықтарында тағылымдамадан өтуге жолданатын 71 үміткерге тағайындалды.
Жиын қорытындысы бойынша Қазақстан Республикасының Мемлекеттік хатшысы Гүлшара Әбдіқалықова «Болашақ» халықаралық стипендиясын жүзеге асыруды одан әрі жалғастыру жөнінде бірқатар тапсырма берді.
///Қасым-Жомарт Тоқаев Алматы қаласындағы жаңадан ашылған Қарағайлы саябағын аралап көрді. 
​Президентке Алматы қаласын көркейтуге бағытталған алдағы жұмыс жоспары мен көгалдандыру ісінің ауқымы туралы есеп берілді. Мемлекет басшысына «Жасыл Алматы» бағдарламасы аясында қала бойынша 3 жылда 1 миллион түп көшет отырғызу жоспарланғаны жөнінде баяндалды. Биыл 350 мың көшет егу жоспарланып отыр. Алдағы уақытта саябақтың аумағын  63 гектарға дейін кеңейту көзделіп отыр.

​Қасым-Жомарт Тоқаевқа Іле Алатауы табиғи паркі мен Алматы қорығы аумағында саяхатшылар мен альпинистердің қауіпсіздігі мен жайлы демалысы үшін салынған шағын үйлер көрсетілді. Олар жылыту пештерімен және төтенше жағдайда қажетті құтқару құралдарымен жабдықталған. 

​Мемлекет басшысы саябаққа тал егіп, қала тұрғындары мен қонақтардың жайлы демалуына, қауіпсіздігіне және қоршаған ортаның тазалағына баса мән берілген жұмыстардың жалғаса беретініне сенім білдірді. 
– Мен Қазақстан бойынша 2 миллиард түп көшет отырғызу бастамасын ұсындым. Өйткені біз, шын мәнінде, көгалдандыруға зәруміз. Алматы бұрын жасыл қала еді. Өкінішке қарай, қазіргі кезде бұл мәртебесін жоғалтып алды. Айырылып қалған мәртебемізді қайтаруымыз керек. Ағаш егу – биік мәдениеттіліктің белгісі, – деді Қасым-Жомарт Тоқаев.


 
///
	 

	Әңгімелесу барысында екі елдің көшбасшылары екіжақты ынтымақтастық және Еуразиялық экономикалық одақты дамыту мәселелерін, сондай-ақ қыркүйекте болатын жоғары деңгейдегі кездесуге дайындық барысын талқылады.

	Мемлекеттер басшылары Украинадағы ахуал және қалыптасып отырған дағдарыстан шығу жолдары жөнінде пікір алмасты.

	Қазақстан Президенті бейбіт тұрғындардың, ең алдымен, әйелдер мен балалардың қаза болуына байланысты алаңдаушылық білдірді және қақтығысушы жақтар оқ атуды доғарып, Украинада бейбіт келіссөздерді бастау үшін барлық шараларды қабылдайды деп үміттенетінін айтты. 
///Мемлекет басшысы австралиялық маманды Ядролық сынақтарға толық тыйым салу туралы шарт ұйымының Дайындық комиссиясының атқарушы хатшысы болып сайлануымен құттықтап, аталған ұйымның жұмысы Қазақстан үшін аса маңызды екенін атап өтті. 

– Сіз осы саладағы тәжірибелі, ядролық қарусыздану мәселелері бойынша танымал сарапшысыз. Біз сіздермен тығыз жұмыс істеуге бейілдіміз. Қазақстан бұл ұйымның жақын әрі сенімді серіктесі болып қала береді. Менің Әкімшілігім мен Үкімет Ұйымның жұмысын күшейту мақсатымен тығыз әрі тұрақты байланысып тұрады, – деді Президент.

Қасым-Жомарт Тоқаев Роберт Флойдтың Қазақстанға сапары Халықаралық ядролық сынақтарға қарсы іс-қимыл күні қарсаңында өтіп жатқанын атап өтті. Осыдан 30 жыл бұрын Семей полигоны жабылған болатын. БҰҰ Бас хатшысының орынбасары ретінде Женевадағы жұмысының тәжірибесімен бөліскен Мемлекет басшысы әлемдік қауымдастыққа ядролық қаруды таратпау және қарусыздану туралы кең ауқымды түсіндіру жұмыстарын жүргізу маңызды деді.
Роберт Флойд Мемлекет басшысының көрсеткен құрметіне ризашылығын білдірді.

– Ұйымның дайындық комиссиясының хатшысы болып сайланғаннан кейін мен кездескен алғашқы Мемлекет басшысы – Қазақстанның Президенті болуының символдық мәні бар. Сондықтан бұл – мен үшін ерекше күн, – деді дипломат. 

Роберт Флойд Семей полигонының аумағы мен Курчатовтағы ҚР Ұлттық ядролық орталығынан алған әсерімен бөлісті. Сондай-ақ жұмысының басым бағыттары, соның ішінде жастар мен ұйымның көрнекті қайраткерлерінің жұмыстарын ілгерілету туралы айтты.
Кездесу соңында тараптардың Қазақстанның ядролық қаруға қарсы бастамаларын ілгерілету мен Ядролық сынақтарға жаппай тыйым салу туралы шарт бойынша тығыз ынтымақтастыққа дайын екендері айтылды.
/// 
Елбасы Мәжіліс депутаттарының кезектен тыс Парламент сайлауын өткізу туралы бастамасы түрлі пікірталас алаңдарында, сарапшылар арасында және бұқаралық ақпарат құралдарында кеңінен талқыланып жатқанын айтты.
Нұрсұлтан Назарбаев қоғамдық пікірді анықтауға арналған сауалнама да бұл ұсыныстың кеңінен қолдау тапқанын көрсетіп отырғанына назар аударды. 
Қ.Жақыпов партиялардың сайлаушылардан жаңа сенім мандатын алу, кең қоғамдық ұйысу, сондай-ақ жүргізілетін реформаларды барлық деңгейде жүзеге асыру үшін Мәжіліс пен мәслихаттар іс-қимылын сәйкестендіру қажеттігі мұндай шешімнің қабылдануына басты себеп болғанын атап өтті. 

///Кездесу барысында тараптар еліміздің мұнай-газ секторындағы қазіргі ахуал мен ынтымақтастық перспективаларын, соның ішінде Қарашығанақ пен Қашаған жобаларын одан әрі дамыту мәселелерін талқылады.
Мемлекет басшысы «Royal Dutch Shell» концерні халықаралық «ЭКСПО-2017» мамандандырылған көрмесін ұйымдастыруға белсенді атсалысқанын айтып, компания басшылығына ризашылық білдірді.
Бен ван Берден Нұрсұлтан Назарбаевқа кездесуге мүмкіндік туғызғаны үшін алғыс айтып, Қазақстан жұртшылығын халықаралық көрменің табысты өтуімен құттықтады.
– Сізді «ЭКСПО» көрмесінің табысты өтуімен құттықтаймын. Мен көрмедегі ең тартымды павильон – «Нұр Әлем» сферасында болдым. Одан алған әсерім де керемет, – деді концерннің бас атқарушы директоры.
Бен ван Берден биылғы 18 қарашада аталған кен орындарына қатысты өнімді бөлу туралы келісімге қол қойылғанына 20 жыл толатынын айтып, оларды іске асыруда Қазақстан Президентінің ерекше рөл атқарғанын атап өтті.
– Бұл жобалар өте жақсы және тиімді болып шықты. Барлық шығындар дер кезінде өтелді, енді табыс табу үшін жұмыс атқарылуда, – деді Мемлекет басшысы.

///Нұрсұлтан Назарбаев халқымыздың бірлігін нығайту және елімізді орнықты дамыту жолында мемлекет пен қоғам арасында ашық диалог орнатудың маңыздылығын атап өтті.
– Осы форум үкіметтік емес секторға тың серпін беріп, азаматтық қоғамның одан әрі дамуына жол ашуға тиіс. Бүгінгі кездесу барысында күн тәртібінің өзекті мәселелері бойынша нақты ұсыныстар айтылатынына сенімдімін, – деді Елбасы.
Қазақстан Президенті балалар үйлері мен «Ана үйі» дағдарыс орталықтарына қолдау көрсететін ұйымдардың жұмысына арнайы тоқталды. Соған байланысты, Мемлекет басшысы бизнес өкілдерін осы жұмысқа атсалысатын үкіметтік емес ұйымдарға көмек көрсетуге шақырды.
Сонымен қатар, Нұрсұлтан Назарбаев жекелеген санаттағы азаматтардың оңалуына жәрдем беру, әлеуметтік кәсіпкерлікті дамыту және әлеуметтік маңызы бар басқа да жобаларды іске асыру ісімен айналысып жатқан үкіметтік емес ұйымдарға ризашылық білдірді.
Қазақстан Президенті еліміздің үкіметтік емес секторын дамытудың бірқатар нәтижелерін атап өтті.
– Үкіметтік емес ұйымдар саны 2003 жылы 5 мың болса, 2018 жылы 22 мыңға дейін жетіп, төрт еседен астам өскен. Мемлекеттік әлеуметтік тапсырысты қаржыландыру көлемі 65 есе өсіп, қазіргі кезде 20 миллиард теңгеден асып отыр. Нәтижесінде, бүгінде үкіметтік емес ұйымдардың қызметі, іс жүзінде, қоғамымыздың маңызы бар барлық саласын қамтиды, – деді Елбасы.
Мемлекет басшысы үкіметтік емес секторды әлеуметтік саясаттың басты бағыттарына тартудың маңыздылығын айтып, үкіметтік емес ұйымдар жобаларын қаржыландыру ісінің ашық жүргізілуін қамтамасыз ету жөнінде шаралар қабылдауды тапсырды.
– Осы бағытта Үкіметке цифрландыру үдерісінің аясында Үкіметтік емес ұйымдарды тексерудің бірыңғай электронды реестрін жасауды тапсырамын. Мұнда үкіметтік емес ұйымдар өз еркімен тіркеліп, тиісті материалдарын орналастыра алады. Бұл осы ұйымдардың рейтингін қалыптастырып, олардың қаржыландыру көзіне қол жеткізуіне мүмкіндік береді, – Нұрсұлтан Назарбаев.
Сондай-ақ, Елбасы азаматтық бақылау жүргізудің тиімді тетігін құру қажет екенін айтып, бұл ретте Қазақстанның Азаматтық альянсы басты рөл атқаратынын атап өтті.
– Үкіметтік емес ұйымдарға мемлекеттік қызметтерді беру жөніндегі жұмыстарды жалғастырған жөн. Осы бағыттың аясында экология, әлеуметтік жұмыс, балалардың құқығын қорғау және басқа да салалар бойынша жобалар жүзеге асырылуы мүмкін. Үкімет пен Қоғамдық даму министрлігіне барлық айтылған ұсыныстарды мұқият зерттеп, оның іс жүзінде жүзеге асырылуын қарастыруды ұсынамын, – деді Мемлекет басшысы.
Іс-шара барысында мемлекеттік бағдарламалардың іске асырылуын бағалау үдерісіне және қоғамдық бақылауды қамтамасыз етуге үкіметтік емес ұйымдардың белсенді атсалысуы керек екені айтылды. Осыған байланысты, Елбасы Үкіметке Азаматтық қоғамды дамытудың 2025 жылға дейінгі тұжырымдамасын әзірлеуді тапсырды.
– Жастар саясатын іске асыру ісінде үкіметтік емес сектордың рөлін күшейту қажет. 2019 жылдың Жастар жылы деп жарияланғанын ескеретін болсақ, бұл мәселе өте маңызды, – деді Қазақстан Президенті.
Сонымен қатар, Нұрсұлтан Назарбаев еріктілер қозғалысына қолдау көрсету бағдарламасын кеңейту үшін шаралар қабылдауды тапсырды. Мемлекет басшысы осы қызмет түрінің сұранысқа ие екені «ЭКСПО-2017» көрмесі мен XXVIII қысқы универсиаданың өткізілуі барысында анық көрінгенін атап өтті.
– Үкіметтік емес ұйымдардың мүмкіндігі шектеулі адамдар, ерекше мұқтаж балалар мен жастар үшін аса белсенді ортаны қалыптастыруға атсалысуы жақсы үрдіс саналады. Инклюзивті қоғамды дамыту ісі – бұл әлемдік тәжірибе әрі барлық дамыған елдердің азаматтық қоғамы жүзеге асыратын маңызды әлеуметтік міндеттердің бірі, – деді Қазақстан Президенті.
Мемлекет басшысы «Рухани жаңғыру» бағдарламасын одан әрі жүзеге асырып, «Ұлы даланың жеті қыры» атты жаңа мақалада белгіленген басымдықтар аясында атқарылатын жұмыстардың маңыздылығын атап өтті. Елбасы мұнда көрсетілген бағыттар мен жобаларды іске асыру үдерісіне үкіметтік емес ұйымдарды тарту қажеттігін айтты.
– Қалалардың, аудандардың әкімдері цифрлық технологияны қолдана отырып, бір терезе қағидаты бойынша халыққа кедергісіз ашық кеңістік қызметін ұсыну жүйесін енгізуі керек, – деді Нұрсұлтан Назарбаев.
Соңында Қазақстан Президенті Үкіметке Азаматтық форум барысында айтылған ұсыныстар негізінде нақты іс-қимыл жоспарын әзірлеуді және онда барлық мүдделі мемлекеттік органдарды қамту керектігін тапсырды.





///Қасым-Жомарт Тоқаев әскери-патриоттық жиынға қатысушыларды құттықтап, өткізіліп отырған іс-шараның ерекше маңызын атап өтті. Сондай-ақ, бұл жиынның еліміздің ең сенімді, жауапты, отаншыл әрі батыл жастарының басын қосып отырғанын айтты.
– Біз Тәуелсіз еліміздің айбынды жастарына әрқашан зор үміт артамыз, сенеміз. Жақсы дәстүрге айналған «Айбын» әскери-патриоттық жиыны – отаншыл жастарды адал қызмет етуге, ел қорғаны болуға тәрбиелейтін бірегей алаң, – деді Мемлекет басшысы.
Қазақстан Президенті жастарды қолдауға және олардың мүмкіндіктерін жүзеге асыруына мемлекет тарапынан ерекше көңіл бөлінетінін атап өтіп, жастар дамудың символы және жарқын болашаққа деген үміттің көрінісі екеніне назар аударды. Сондықтан, Елбасының 2019 жылды «Жастар жылы» деп атағаны кездейсоқ еместігін айтты.
– Жастар ел өміріне белсенді араласып, азаматтық қоғамның дамуына және елімізді табысты жаңғыртуға септігін тигізуде. Елімізде Қазақстан жастарының бойында отаншылдық рухты қалыптастырып, тәрбиелеуге айрықша көңіл бөлінеді. Осыған орай, «Жас сарбаз» республикалық балалар мен жасөспірімдердің әскери-патриоттық қозғалысы құрылды. Барлық өңірде бұл ұйымның бөлімшелері жасақталып, жұмыс істеп жатыр. «Жас сарбаз» әскери-патриоттық клубтары мен сыныптарының саны 6 мыңға жетіп, 174 мыңнан астам баланы қамтыды, – деді ҚР Қарулы Күштерінің Жоғарғы Бас қолбасшысы.
Мемлекет басшысы жасампаздық, бейбітшілік пен келісім, халықтың бірлігі, Отанға деген сүйіспеншілік және бәрімізге ортақ тағдыр жолы сынды біздің халқымызды біріктіретін құндылықтар жастардың басты бағдарына айналуы тиіс деді.
– Мен жүрегінде отаншылдық рухы жалындаған жастардың жаңа буыны өсіп келе жатқанын көріп отырмын. Бүгінгі ұрпақтың ойы – ұшқыр, білімі – озық. Отанымыз Мәңгілік елдің беделін арттыра беру – Сендерге артылған зор үміт. Сондықтан, жастарымыз ұлттық құндылықтарымызға адал болып, Қазақстанның жетістіктерін еселей береді деп мен кәміл сенемін! – деді Қазақстан Президенті.
Қасым-Жомарт Тоқаев жастарға арнаған сөзінде әр адамның өміріне қажетті қасиеттер туралы айтты. Мемлекет басшысының пікірінше, ең алдымен, парасаттылық, білім, кәсібилік пен Отанға деген адалдық қажет.
– Сіздердің ерік-жігерлеріңіз, күш-қуаттарыңыз бен шығармашылық әлеуеттеріңіз мол. Осының барлығын өмірдегі басты мақсаттарыңызды жүзеге асыру үшін пайдаланыңыздар. Еліміз әрқайсыңыздың табысты болғандарыңызды қалайды. Осыны естен шығармаңыздар. Себебі, сіздердің жетістіктеріңізден тұтас елдің жетістігі қалыптасады. Сіздердің ой-мақсаттарыңыздың орындалуына шын жүректен тілектеспін, – деді Мемлекет басшысы.
ҚР Қарулы Күштерінің Жоғарғы Бас қолбасшысы сөзінің соңында «Айбын» республикалық әскери-патриоттық жастар жиынын ашық деп жариялап, қатысушылардың оқуына сәттілік, мықты денсаулық пен табыс тіледі.
Қазақстан Президентіне қару-жарақ түрлері, құрлық әскерлері мен әуе қорғаныс күштері техникаларының мүмкіндіктері таныстырылды. Сондай-ақ, Мемлекет басшысы далалық лагерьмен танысып, қатысушылардың жатын орнын көрді, әскери-патриоттық клубтардың тәрбиеленушілерімен әңгімелесті. 













/// 
Қазақстан Президенті жарылыс туралы хабарды зор күйзеліспен қабылдағанын атап өткен.
«Бүгінде терроризм бүкіл адамзатқа үлкен қатер төндіріп отыр. Бұл зұлымдықты тек күш-жігер жұмылдыру арқылы ғана жеңуге болады. Қазақстан бейбіт өмір мен елдеріміздің қауіпсіздігін қамтамасыз ету үшін заманауи сын-қатерлерге қарсы күрес жолында Түркиямен тығыз ынтымақтастықты жалғастыруға дайын», – делінген жеделхатта.
Нұрсұлтан Назарбаев қаза болғандардың туыстарына Қазақстан халқының және жеке өзінің атынан көңіл айтты, сондай-ақ зардап шеккендердің тезірек сауығып кетуіне тілектестігін білдірді. 
///Мемлекеттер басшылары әңгіме барысында екіжақты ынтымақтастықтың және өңірлік күн тәртібінің өзекті мәселелерін талқылады. Атап айтқанда, тараптар Түркияның бастамасымен биылғы 13 желтоқсанда Ыстанбұлда өткізу жоспарланып отырған Ислам ынтымақтастығы ұйымының кезектен тыс саммиті жөнінде пікір алмасты.
Бұдан бөлек, Президенттер алдағы кездесулер кестесін, екі мемлекет арасындағы қарым-қатынастарды одан әрі нығайту мәселелерін қарастырды.
Телефон арқылы сөйлесуге Түркия жағы бастамашы болды.
///Кездесу барысында Ж.Түймебаев Мемлекет басшысына облыстың биылғы перспективалары, сондай-ақ өңірдің 2021 жылға дейінгі әлеуметтік-экономикалық даму жоспары туралы баяндады.
Елбасы аймақтың салық түсімдері көрсеткішінің төмен екенін, өңірдің республика бойынша мейлінше дотациялы болып отырғанын атап өтті.
Сондай-ақ, Нұрсұлтан Назарбаев еңбек нарығын реттеу саласындағы жұмыссыздық мәселелеріне назар аударды.
– Өзін-өзі жұмыспен қамтыған азаматтардың үлесі жоғары. Оңтүстік Қазақстан үшін жұмыссыздық пен халықтың көші-қон мәселесі әрқашан өзекті болып қала бермек. Бұл мәселелерді шешу үшін шағын және орта бизнесті одан әрі дамыту қажет, – деді Қазақстан Президенті.
Бұдан бөлек, Мемлекет басшысы Шымкенттің таяу келешекте тұрғындарының саны 1 миллион адамнан асатын қалаға айналатынын атап өтті.
Облыс әкімі Елбасыға «Қазақстанның үшінші жаңғыруы: жаһандық бәсекеге қабілеттілік» атты жолдауда белгіленген мақсаттар мен міндеттерді аймақ тұрғындары жан-жақты қолдап отырғаны туралы мәлімдеді.
Соңында Нұрсұлтан Назарбаев облыс өнеркәсібін, ауыл шаруашылығы мен мал шаруашылығы салаларын дамыту, инвестициялық тартымдылығын арттыру жөнінде міндеттерді орындауға бағытталған бірқатар нақты тапсырма берді. 

///Мемлекет басшысы заманауи дыбыс күшейткіш және жарық техникасымен, сондай-ақ LED экранмен жабдықталған, бір мезгілде 1000 әртіс өнер көрсететін, көпфункциялы сахнасының ені 70 метр болатын ашық аспан астындағы амфитеатрді көрді.
Нұрсұлтан Назарбаев өнер адамдарымен әңгімелесу барысында Ақтау қаласының және Маңғыстау өңірінің қарқынды дамып келе жатқанын ерекше атап өтті.
– Құрметті маңғыстаулықтар, сіздер әлемдік тарихқа енетін айтулы оқиғаға куә болғалы тұрсыздар. Ертең алғаш рет бес мемлекеттің басшылары Каспий теңізінің құқықтық мәртебесін айқындайтын құжатқа қол қояды. Облыста туризм дамып келеді, теңіз порттары мен әлеуметтік нысандар салынуда. Осының бәрі сіздер үшін, балаларыңыз бен сіздердің болашақтарыңыз үшін жасалуда, – деді Қазақстан Президенті.
***
Ақтау қаласындағы теңіз жағалауында ротондалар, теңіз көрінісін тамашалауға, балаларға арналған және спортпен шұғылданатын алаңдар, демалушылар үшін шатырлар мен орындықтар орнатылған. Бүкіл жағалау бойына шағын 16 сәулет нысаны қойылған.





///Алматы  қ.
Мемлекет басшысы мәдениет майталманын мерейтойымен құттықтап, өнерге сіңірген еңбегін жоғары бағалады. Әлібек Дінішевтің жарты ғасырға жуық атқарған қызметіне ризашылығын білдірді.

– Қазақтың маңдайына біткен ең дарынды тұлғаларымыздың бірісіз. Бәріміз сізді мақтан тұтамыз. Қазақстанда да, шет мемлекеттерде де өзіңізді білмейтін адам жоқ. Әлемдік деңгейде сіздің өнеріңізді бәрі жоғары бағалайды. Педагог ретінде де, қоғамдық жұмыстарда да белсендісіз. Тәуелсіз еліміздің дамуына сіңірген еңбегіңіз орасан. Осы қызметіңізді ескере отырып, Отандық мәдениетті дамыту мен музыка өнерін дәріптеудегі айрықша еңбегіңіз үшін жоғары дәрежелі ерекшелік белгісі – «Қазақстанның Еңбек Ері» атағын беру туралы шешім қабылданды. Мен оны лайықты шешім деп есептеймін, – деді Қазақстан Президенті.

Әлібек Дінішев Мемлекет басшысына еңбегін бағалап, құрмет көрсеткені үшін алғысын білдірді.
– Менің шығармашылығымды бағалап, көрсетіп жатқан құрметіңіз үшін алғыс айтамын. Өзіңіз айтқандай еліміздің де, шет мемлекеттердің де сахнасында өнер көрсетіп келе жатқаныма 45 жыл болған екен. 70 жас мерейтойыма жоғары дәрежелі «Қазақстанның Еңбек Ері» атағын беріп жатырсыздар. Шексіз ризашылығымды білдіремін, – деді Әлібек Дінішев.
Қасым-Жомарт Тоқаев қабылдау соңында Әлібек Дінішевке денсаулық, кәсіби және қоғамдық жұмысына табыс тіледі.

///
	 

	Ержан Нығматоллаұлы Ашықбаев Қазақстан Республикасы Президенті  Әкімшілігінің Сыртқы саясат орталығының меңгерушісі қызметіне;

	Айдарбек Мұстажапұлы Абдулов Қазақстан Республикасы Республикалық ұланы қолбасшысының орынбасары қызметіне;

	Оқас Базарғалиұлы Сапаров Қазақстан Республикасы Қорғаныс министрінің орынбасары қызметіне;

	Нұрлан Секенұлы Орманбетов Қазақстан Республикасының Қарулы Күштері Әуе қорғанысы күштерінің бас қолбасшысы қызметіне;

	Сұлтан Бүркітбайұлы Камалетдинов «Астана» өңірлік қолбасшылығы әскерлерінің қолбасшысы қызметіне тағайындалды.
///Қасым-Жомарт Тоқаевтың атына Тәуелсіздік күніне орай шет мемлекеттер мен халықаралық ұйым басшыларынан құттықтаулар толассыз келіп жатыр.
Франция Президенті Эмманюэль Макрон елімізді Тәуелсіздік күнімен құттықтап, Қазақстанның өсіп-өркендей беруін тілеген.
– Биылғы жыл біздің елдеріміздің бір-біріне жақындай түсуімен ерекшеленді. Мен бұған өте ризамын. Еуропа Одағы мен Қазақстан арасындағы Кеңейтілген ынтымақтастық және серіктестік туралы келісім 2020 жылдың 1 наурызынан бастап өз күшіне енді, – деп жазады Франция Президенті. Сондай-ақ ол Қазақстанның биыл өлім жазасын жоюды көздейтін Азаматтық және саяси құқықтар туралы халықаралық Пактінің екінші факультативті хаттамасына қол қойғанын, экономика саласындағы ынтымақтастық жөніндегі жол картасы бойынша жаңа жобалар пандемияның кесірінен кейінге шегерілгенімен, оның іске асырылуына қатысты жұмыстар жалғасып жатқанын атап өткен. Сонымен қатар Эмманюэль Макрон өз құттықтау хатында Нұр-Сұлтан қаласында француз білім беру мекемесін ашуға байланысты жобада ілгерілеу бар екенін жазған. 
Әзербайжан Президенті Ильхам Әлиев те Тәуелсіздік күнімен құттықтап, жүрекжарды тілегін жолдады.
– Қазақстан Республикасының мемлекеттілігін нығайтып және халқының әл-ауқатын жақсартып, әлеуметтік-экономикалық, мәдениет салалары бойынша дамуы, сондай-ақ, еліңіздің халықаралық аренада абыройының артуы бізді қуантады. Біздің бірлескен күш-жігеріміздің арқасында Әзербайжан мен Қазақстан арасындағы достық пен ынтымақтастық өрістеп, біздің стратегиялық әріптестігіміз моральдік құндылықтары мен дәстүрі ортақ халқымыздың еркіне сәйкес одан әрі дами береді деп сенемін, – делінген құттықтау хатта.
Беларусь Республикасының Президенті Александр Лукашенко өзінің құттықтау хатында егемендік жылдары Қазақстанның әлеуметтік-экономикалық және гуманитарлық салалар бойынша  айтарлықтай дамығанын, халықаралық қоғамдастық тарапынан мойындалғанын  атап өткен.
– Беларусь Қазақстанмен арадағы жылдан-жылға нығайып, жетілдіріліп, жаңа мазмұнға ие болып келе жатқан берік серіктестік байланыстарды шын мәнінде жоғары бағалайды. Мемлекеттеріміз арасында қалыптасқан өзара сенім, қолдау мен ашықтық қазіргі заманғы күрделі сын-қатерлерге бірге қарсы тұруға, беларусь-қазақ халықтарының игілігі жолындағы көпжақты және тиімді ынтымақтастықты кеңейтуге мүмкіндік беретініне сенімдімін,  – делінген Александр Лукашенконың хатында.
Армения Президенті Армен Саркисян Қасым-Жомарт Тоқаевтың атына жолдаған құттықтау хатында Мемлекет басшысының қызметіне табыс, Қазақстан халқына бейбітшілік, бақ-береке тілей отырып: "Армения Республикасы мен Қазақстан Республикасының арасындағы өзара сенім мен қолдауға негізделген ынтымақтастықтың екі халықтың игілігі үшін одан әрі дами беретініне нық сенімдімін", – деп жазған.
Армения Премьер-Министрі Никол Пашинян Қазақстан тәуелсіздігін жариялаған кезден бері халықаралық аренадағы орнын табысты нығайтып, саяси және әлеуметтік-экономикалық салаларда айтарлықтай жетістікке жеткенін айтқан.
– Армения мен Қазақстанның достық қатынастары екі халықтың мүддесі үшін екіжақты форматта да, халықаралық ұйымдар мен интеграциялық бірлестіктер аясында да одан әрі дами береді деп сенемін, – делінген жеделхатта.
Сонымен қатар Қазақстанның Тәуелсіздік күніне орай Мемлекет басшысы мен Қазақстан халқын ТМД Атқару комитетінің төрағасы – Атқарушы хатшысы Сергей Лебедев, Ресей Федерациясы Сыртқы барлау қызметінің директоры Сергей Нарышкин құттықтап, бақ-береке тілеген.
///Конференцияға Парламент депутаттары, мемлекеттік органдардың басшылары, шет мемлекеттердің елшілері, халықаралық ұйымдардың, отандық академиялық қоғамдастықтың, азаматтық сектордың өкілдері, сондай-ақ Германия, Ұлыбритания, Австрия және Бельгия елдерінен келген жетекші сарапшылар қатысты.
Гүлшара Әбдіқалықова құттықтау сөзінде Мемлекет басшысының саяси ерік-жігері Қазақстанның сыбайлас жемқорлыққа қарсы саясатының негізі болып саналатынын атап өтті. Елдегі Үшінші жаңғырудың басты басымдығының бірі сыбайлас жемқорлықпен күрес болып отыр.
Мемлекеттік хатшы Ұлт жоспары және Сыбайлас жемқорлыққа қарсы іс-қимылдың 2025 жылға дейінгі стратегиясы сыбайлас жемқорлықпен жүйелі түрде күресуге бағытталғанын айтты.
Г.Әбдіқалықова бүгінде көрсетілетін қызметтердің 60 пайызы электронды түрде жүзеге асырылатынын атап өтті. Соның нәтижесінде Қазақстан әлемнің 174 мемлекеті арасында БҰҰ-ның Электрондық үкіметті дамыту индексі бойынша 33-орынға ие болып отыр. Елімізде 1995 жылдан бастап сыбайлас жемқорлықпен күрес жөніндегі 7 мемлекеттік бағдарлама іске асырылды. Биыл 8 заң жобасы, заңға тәуелді 30 акт және көрсетілетін мемлекеттік қызметтердің 8 стандарты әзірленді.
– Бүгінде Қазақстанды цифрландыру ісін ілгерілету аясындағы басты міндеттің бірі – бүкіл жұртшылықты сыбайлас жемқорлықпен күреске тарту үшін заманауи ақпараттық әдістер арсеналын кеңінен қолдану, сыбайлас жемқорлыққа төтеп беретін берік иммунитет пен бұл келеңсіз құбылысқа қарсы мығым мәдениет қалыптастыру, – деді Мемлекеттік хатшы.
Конференцияға қатысушылар сыбайлас жемқорлыққа қарсы іс-қимылдың өзекті мәселелеріне, осы саладағы озық тәжірибелер мен жетістіктерге жан-жақты тоқталды.
Соңында Мемлекеттік хатшы Гүлшара Әбдіқалықова қатысушыларды алда келе жатқан мереке – Қазақстанның Тәуелсіздік күнімен құттықтады.
///Қасым-Жомарт Тоқаевқа «Самұрық-Қазына» акционерлік қоғамының биылғы атқарған қызметінің негізгі өндірістік көрсеткіштері мен қаржылық қорытындылары туралы есеп берілді.
Алмасадам Сәтқалиевтің айтуынша, Қордың биылғы табысы 10,5 триллион теңге болады деп болжанып отыр. Бұл жоспарлы көрсеткіштен 22 пайыз жоғары. Бұған мұнай бағасының көтерілуі, жүк тасымалы мен транзит көлемінің ұлғаюы, сондай-ақ электр қуатын өндіру және тарату көрсеткіштерінің артуы негізгі фактор болды. 
Сонымен қатар Мемлекет басшысына әлеуметтік және инфрақұрылымдық нысандарды қаржыландыруға қатысты тапсырмаларының орындалуы жөнінде мәлімет берілді. Атап айтқанда, газбен және сумен қамту, көлік және энергетика салаларындағы 11 басым жобаның іске асырылу барысы туралы баяндалды. Қорды басқару кеңесі жобаларды мақұлдап, Мемлекет басшысының Жолдауын жүзеге асыру жөніндегі Жалпыұлттық іс-шаралар жоспарына енгізді. 
///Қазақстан Президенті Петропавл қаласына келген соң, темір жол автоматикасы, телемеханика, байланыс, қауіпсіздік жүйесі құрылғыларын және мұнай-газ кешені кәсіпорындарына арналған құрал-жабдықтар шығаруға маманданған зауытты аралап көрді.
Мемлекет басшысы Солтүстік Қазақстан облысының әкімі Қ.Ақсақаловтың өңірдегі әлеуметтік-экономикалық ахуалдың дамуы, индустриялық жобалардың іске асырылуы және «Қазақстандықтардың әл-ауқатының өсуі: табыс пен тұрмыс сапасын арттыру» атты жолдау аясындағы тапсырмалардың орындалуы жөніндегі есебін тыңдады.
Нұрсұлтан Назарбаев облыс әкімінің баяндамасынан кейін Қазақстан Республикасы мен Ресей Федерациясының өңіраралық ынтымақтастығының форумына әзірлік аясында аймақты дамыту бағдарламасының тиімді іске асырылып жатқанын атап өтті.
– Петропавл қаласын көркейту мақсатымен көп жұмыс атқарылды. Облыстың экономикалық көрсеткіштері қалыпты. Өсім қарқыны республика бойынша орташа көрсеткіштен жоғары, – деді Елбасы.
Сонымен қатар, Мемлекет басшысы облыстың аграрлық әлеуетіне тоқталып, бұл өңірде ауыл шаруашылығы саласын дамыту қажеттігін айтты.
– Еліміздегі ауыл шаруашылығы өнімдерін өңдеу ісі көңіл көншітерліктей емес. Мен ауыл шаруашылығындағы еңбек өнімділігін екі есе көтеру жөнінде міндет қойдым. Бұл сіздердің облыстарыңызға тікелей қатысты. Қайта өңдеу мен экспортты ілгерілету арқылы ғана өнімділікті арттыруға болады. Сіздер үшін жаңа тұтыну нарықтары ашылды, – деді Қазақстан Президенті.
Елбасы тұрғын үй және инфрақұрылым нысандарын салу, әлеуметтік бағдарламаларды іске асыру жұмыстарының нәтижелеріне де тоқталды. Атап айтқанда, 2018 жылы өңірдің 6 мыңнан астам тұрғыны баспанамен қамтамасыз етіліп, 150 мыңнан астам жұмысшының жалақысы көтеріледі, сондай-ақ өңірлік маңызы бар жолдар жөндеуден өткізілді.
Соңында Нұрсұлтан Назарбаев өңір жұршылығымен кездесті. Облыс тұрғындары әлеуметтік салаға қатысты бағдарламалар қабылдап,  халыққа ұдайы қамқорлық көрсетіп келе жатқаны үшін Мемлекет басшысына алғыс білдірді.






///Қасым-Жомарт Тоқаевқа еліміздегі агроөнеркәсіп кешенінің қазіргі жағдайы мен саланы тұрақты дамытуға бағытталған жүйелі жұмыстар туралы баяндалды.
Ербол Қарашөкеев Президентті өсімдік шаруашылығын, соның ішінде сұранысқа ие дақылдарды өндіруді, саланы цифрландыру мен жерді игерудің нақты технологиясын енгізуді және тұқым шаруашылығының заманауи жүйесін құру жайында хабардар етті.
Сонымен қатар, ведомство басшысы мал шаруашылығын дамыту, егістік пен жайылымдық даладағы өсімдіктер құрамының түрін анықтау үшін ғарыштық бақылау мен қашықтан зондтауды қолдану жоспарымен таныстырды.
Қасым-Жомарт Тоқаевқа мемлекеттік қолдау шаралары мен субсидиялау тетіктерін жетілдіру, сондай-ақ ветеринарлық қызмет, аграрлық ғылым мен кадрларды даярлау жүйесін жаңғырту жұмыстары туралы айтылды.
Саланы реформалаудың негізгі бағыттары 2021-2025 жылдарға арналған агроөнеркәсіптік кешенді дамытудың ұлттық жобасы аясында жүзеге асырылады.
Мемлекет басшысы кездесу соңында дайын өнім шығаруды дамытуға, егін жинау жұмыстарын уақытылы әрі сапалы ұйымдастыруға, алдағы қыста мал шаруашылығын азықпен қамтамасыз етуге бағытталған бірқатар тапсырмалар берді.
///
	

	Қазақстан Президенті жиналғандар алдында сөйлеген сөзінде бүгін ашылып отырған мектеп – Астанадағы жаңа оқу жылында пайдалануға берілген төрт мектептің бірі екенін атап өтті.

	- Заманауи жабдықтармен жабдықталған бұл мектепте 1200 бала білім алады. Бүгінде Астанада 270-ке жуық білім беру мекемесі жұмыс істейді. Егер өткен жылы Астана мектептерінде бірінші сыныптарға 10 мыңға жуық бала қабылданса, олардың қатары биыл 12 мыңнан асты. Бұл - елордамызда халық санының қарқынды өскенінің көрсеткіші. Бұл мектепте спортпен шұғылдану, рухани және мәдени даму үшін барлық жағдай жасалған. Өткен жылы астаналық оқушылар халықаралық олимпиадалар мен ғылыми конкурстардан 23 алтын медаль жеңіп алды. Енді осы жоғары деңгейді астаналық оқушылар да, ұстаздар да өз биігінде ұстап тұруға тиіс, - деді Нұрсұлтан Назарбаев.

	Қазақстан Президенті тек биылдың өзінде Қазақстанда 146 жаңа мектеп өз есігін ашқанын, ал 2015 жылға дейін 522 мектеп салынатынын айтты.

	- Мемлекет сапалы білім алу үшін жағдай жасауға ерекше назар аударып келеді. Тәуелсіздігіміздің 20 жылы ішінде біз жүзеге асырған істер дамуымыздың іргетасына айналды. Ағынға қарсы жүзіп үйреніңдер, сәл аялдадың ба – толқын сені кері ала жөнеледі. Үнемі ақылыңды серік етіп, біліміңді жетілдіріп, спортпен шұғылданыңдар. Білім мен спорт даму үшін сендердің алдарыңда жаңа мүмкіндіктер ашады, - деді Нұрсұлтан Назарбаев.

	Оқу орны жаратылыстану-математикалық бағытта білім береді. Жаңа мектеп-лицейдің жалпы аумағы 10 мың шаршы метр. Онда 44 оқу бөлмесі (соның ішінде 2 мультимедиалық), мәжіліс залы, кітапхана, шеберхана, жаттығу және спорт залдары бар. Бірінші сынып оқушылары үшін логика, шахмат және тоғызқұмалақтан қосымша үйірмелер өткізу үшін ұзартылған күн тобын ұйымдастыру жоспарланған. Сондай-ақ көп тілді оқыту жүйесін енгізу көзделінген.           

	

	             

///Мемлекет басшысына Қордың жыл басынан бері атқарған қызметінің негізгі өндірістік көрсеткіштері мен қаржылық нәтижелері туралы баяндалды.
Алмасадам Сәтқалиев биылғы 10 айдың қорытындысы бойынша «Самұрық-Қазына» компаниялар тобына 8 981 миллиард теңге кіріс кіргенін және оның жоспарланған мөлшерден 20 пайызға артық екенін айтты. Компаниялар тобының операциялық табысы – 1 256 миллиард теңге. Бұл – былтырғы көрсеткіштерге қарағанда 2 еседен көп. Оған мұнай бағасының қымбаттауы, жүк тасымалынан түсетін кірістің артуы, транзиттің өсуі және басқа да өндірістік көрсеткіштер ықпал еткен.
Қасым-Жомарт Тоқаев кездесу соңында «Самұрық-Қазына» акционерлік қоғамының жобалары бойынша бірқатар нақты тапсырма берді.
///Іс-шараға Бас прокурор Ж.Асанов, Адам құқығы жөніндегі комиссия төрағасы Қ.Сұлтанов, БҰҰ Даму Бағдарламасының Қазақстандағы Тұрақты өкілі Н. Шимомура, Еуропалық Одақтың Қазақстандағы өкілдігінің басшысы Т.Христеа, ЕҚЫҰ Бағдарламаларының Астанадағы Офисінің басшысы Д.Сабо, Орталық Азия жөніндегі үйлестіруші, Қазақстан, Қырғызстан, Түрікменстан және Өзбекстандағы Көші-қон жөніндегі халықаралық ұйым миссиясының басшысы Д.Кесерович және тағы басқа азаматтар қатысты.
Мемлекеттік хатшы құттықтау сөзінде Қазақстан Президенті заң үстемдігіне және Қазақстан қоғамында құқықтық мәдениеттің орнығуына, халықаралық міндеттер аясында азаматтардың конституциялық құқықтарының сақталуына зор мән беретінін атап өтті.
Бүгінде Қазақстан жүйелі институционалдық өзгерістер кезеңін бастан өткеруде. Биыл Мемлекет басшысының бастамасымен елді Үшінші жаңғырту үдерісі басталды, оның басты мақсаты – әлемдегі озық 30 мемлекеттің қатарына қосылу.
Гүлшара Әбдіқалықова Қазақстан Республикасының БҰҰ Қауіпсіздік Кеңесіндегі 2018 жылғы төрағалығы қарсаңында адам құқығы саласындағы мәселелерді талқылаудың айрықша өзекті екеніне тоқталды.
Алқалы жиын барысында Қазақстан Республикасының Конституциясы мен қолданыстағы заңнамасы арқылы кепілдік берілген адам құқығы мен бостандығын жүзеге асыру, адам құқығын қорғаудың ұлттық тетіктерін жетілдіру мәселелері талқыланды. Бес институционалдық реформаның, Мемлекет басшысының «Болашаққа бағдар: рухани жаңғыру» атты бағдарламалық мақаласының, сондай-ақ Қазақстан Республикасы тарапынан ратификацияланған, адам құқығына қатысты халықаралық келісімшарттардың маңызы ерекше атап өтілді.
Г.Әбдіқалықова халықаралық институттарға – Қазақстандағы БҰҰ Даму Бағдарламасына, Еуропалық Одақ өкілдігіне және ЕҚЫҰ Бағдарламаларының Астанадағы Офисіне, Көші-қон жөніндегі халықаралық ұйымға, сонымен қатар құқық қорғаушы үкіметтік емес ұйымдарға сындарлы ынтымақтастық үшін алғыс білдірді.
Соңында Мемлекеттік хатшы Гүлшара Әбдіқалықова қатысушыларды алда келе жатқан мереке – Қазақстан Республикасының Тәуелсіздік күнімен құттықтады.
///Әңгімелесу алдында Нұрсұлтан Назарбаев Біріккен Ұлттар Ұйымының Құрметті қонақтар кітабына қолтаңба қалдырды.
Кездесу барысында тараптар Қазақстанның БҰҰ Қауіпсіздік Кеңесіндегі төрағалығына байланысты өзекті мәселелерді талқылады.

///Мемлекеттер басшыларын қарсы алу рәсімінен соң, Нұрсұлтан Назарбаев және Әзербайжан Республикасының Президенті Ильхам Әлиев, Иран Ислам Республикасының Президенті Хасан Рухани, Ресей Федерациясының Президенті Владимир Путин, Түрікменстан Президенті Гурбангулы Бердімұхамедов  Бесінші Каспий саммитінің пленарлық отырысына қатысты.
Негізгі баяндама жасаған Қазақстан Президенті бұған дейін өткен Каспий саммиттерінің рөліне ерекше тоқталып, олардың келіссөз үдерісіне қажетті саяси серпіліс әкелгенін және қайшы ұстанымдар бойынша келісімге қол жеткізілгенін айтты.
Нұрсұлтан Назарбаев Каспий өңірі тарихының бірегейлігін әрі мәдениетінің алуан түрлілігін, мұнда адам ресурстарының жеткілікті екенін және табиғи қордың молдығын, сонымен қатар, теңіздің географиялық тұрғыдан тиімді орналасуының арқасында зор геосаяси маңызға ие болып отырғанын атап өтті.
– Бүгінде Каспий маңы елдерінің әлеуеті зор және қарқынды дамып келе жатыр. Біздің елдеріміздегі тұрғындардың жалпы саны – 240 миллион. Осының бәрі Каспийге қатысты мәселелер кешенін бірлесіп шешу қажеттігін туғызды, – деді Мемлекет басшысы.
Қазақстан Президенті Конвенцияның Каспий теңізінің суын, түбін, қазба байлықтарын, табиғи ресурстары мен әуе кеңістігін қоса алғанда, Каспийге қатысты тараптардың құқықтары мен міндеттерін реттейтін негізгі жан-жақты құжат болып саналатынын айтты. Сонымен қатар Мемлекет басшысы Каспий маңы елдерінің қауіпсіздігін қамтамасыз ету, төтенше жағдайлардың алдын алу және оларды болдырмау, әскери қызметтер мәселелеріне айрықша назар аударды.
Нұрсұлтан Назарбаев Конвенцияға қатысушы елдер қызметтерінің негізін қалайтын қағидаттарға ерекше тоқталып, соның ішінде Каспий теңізі аймағын бейбітшілік, тату көршілік және достық өңіріне айналдыру қажеттігін, оны бейбіт мақсатта пайдаланып, елдердің егемендігі мен аумақтық тұтастығын құрметтеу керектігін, сондай-ақ, Каспий теңізінде тараптарға қатысы жоқ қарулы күштер болмауға тиіс екенін айтты.
Мемлекет басшысы Конвенцияның Каспий маңы елдері арасындағы ынтымақтастықты нығайтуға зор мүмкіндік беретініне тоқталып, осы бағыттағы бірқатар қосымша шараларды атап өтті.
– Каспий теңізінің саяси тұрғыдан тұрақсыз аймаққа жақындығы қауіпсіздікті қамтамасыз ету мақсатында Каспий маңы мемлекеттерінің өзара тиімді әрі нақты іс-қимылдарды пысықтауды талап етеді. Осыған орай, әскери қызмет саласындағы сенім шаралары үшін бес жақты келісім жасауды ұсынамын, – деді Қазақстан Президенті.
Нұрсұлтан Назарбаев инвестициялық ықпалдастықты одан әрі дамытып, энергетикалық және геологиялық барлау саласындағы жобаларды жүзеге асыру үшін Конвенция мен қол қойылатын құжаттардың мүмкіндіктерін толық көлемде пайдалану қажеттігін атап өтті.
Мемлекет басшысы көлік-транзит қуатын арттыру үшін тариф саясатын жетілдіріп, Конвенцияға қатысушы елдердегі тасымалдау жағдайын жақсартуды ұсынды.
– Каспий теңізінің керемет экологиялық жүйесін сақтау үшін биологиялық ресурстарды заңсыз кәсіпке айналдырғандарға қарсы күрес жүргізу жөнінде арнайы құжат қабылдау қажет, – деді Қазақстан Президенті.
Соңында Нұрсұлтан Назарбаев Конвенцияға және бірқатар екі жақты құжаттарға қол қою Каспий маңы мемлекеттерінің достық қарым-қатынастарын көрсететінін, сондай-ақ бірлесіп тығыз ынтымақтастық орнатып, Каспий теңізіне ұқыптылықпен қарау керектігін айтты.
– Мен әріптестеріме – барлық елдің басшыларына, сондай-ақ  Конвенцияны әзірлеген арнайы жұмыс тобына өте маңызды жұмыс атқарғаны үшін ризашылығымды білдіремін. Сіздер болмасаңыздар бүгінгі жетістікке жетпес едік. Ақтау саммитінің қорытындылары арқылы Каспий теңізіндегі жан-жақты іс-қимылдарымызды ілгерілетуге үлес қосылатын болады, – деді Нұрсұлтан Назарбаев.








/// 
Елбасы кешенді аралап, көкөніс өсіру технологиясымен танысты. Сондай-ақ Нұрсұлтан Назарбаевқа ауыл шаруашылығын дамытудың өңірдегі негізгі бағыттары, соның ішінде азық-түлік қауіпсіздігін қамтамасыз ету жөніндегі кешенді шаралар туралы баяндалды. Бұдан бөлек, Қазақстан Президенті облыстағы ауыл шаруашылығы өнімдерін өндірушілермен әңгімелесті.
Нұрсұлтан Назарбаев ғылыми тәсілдерді қолданудың маңыздылығына айрықша назар аудара отырып, ауыл шаруашылығы саласының өнімділігін арттыру қажеттігін айтты.
Мемлекет басшысы планета халқының көбейіп келе жатқанына байланысты аграрлық сала өнімдеріне ұдайы сұраныс болатынына тоқталды. Сондықтан ауыл шаруашылығы тауарын өндірушілерді Қазақстан Президенті мемлекет ұсынған мүмкіндіктерді толық пайдалануға, өндіріске жаңа технологиялар енгізуге және озық халықаралық тәжірибелерді игеруге шақырды.  
Жабық жерде көкөніс өндіретін жылыжай кешені жалпы ауданы 3 гектар аумақта орналасқан. Жобалық қуаты жылына 1500 тонна көкөніс өндіруге лайықталған. 


///Мемлекеттер басшылары әңгіме барысында екіжақты ынтымақтастықтың және өңірлік күн тәртібінің мейлінше өзекті мәселелерін талқылады.
Президенттер биылғы 2 желтоқсанда Астанада екі ел үкіметтері қол қойған Жол картасын дәйекті түрде іске асырудың маңыздылығын атап өтті.
Бұл тұрғыда Қырғызстан Президенті күшейтілген шекаралық бақылаудың алынып, Қазақстан-Қырғызстан шекарасын күзету күнделікті режімге көшірілгені үшін Қазақстан Президентіне алғыс айтты.
Сондай-ақ, Нұрсұлтан Назарбаев пен Сооронбай Жээнбеков алдағы кездесулер кестесін, соның ішінде Қырғызстан Президентінің Қазақстанға сапармен келу мәселесін қарастырды.
Телефон арқылы сөйлесуге Қырғызстан жағы бастамашы болды.
///Кездесу кезінде Мемлекет басшысына өңірдің экономикалық дамуының негізгі көрсеткіштері, сондай-ақ облыстағы мемлекеттік және салалық бағдарламалардың іске асырылу барысы туралы есеп берілді.
Ералы Тоғжанов Қазақстан Президентіне өнімділікті арттыру және өңдеу өнеркәсібін дамыту мақсатымен қабылданып жатқан шаралар жөнінде мәлімдеді.
Маңғыстау облысының әкімі Нұрсұлтан Назарбаевқа тұрғын үйлер мен студенттік жатақханалар салу, шағын және орта бизнеске қолдау көрсету, жаңа жұмыс орындарын ашу жөніндегі бағдарламаларды іске асыру нәтижелері, сондай-ақ өңірдің туристік әлеуетін дамыту барысы мен коммуналдық қызметтерге қатысты тарифтерді реттеу саласында қабылданып жатқан шаралар туралы баяндады.
Кездесу қорытындысы бойынша Елбасы бірқатар нақты тапсырма берді.

/// 
Іс-шараға ҚР Парламентінің депутаттары, Қазақстан халқы   Ассамблеясының, ҚХА Ғылыми-сараптамалық кеңесінің мүшелері, мемлекеттік органдардың, этномәдени бірлестіктердің өкілдері, ғылым және өнер қайраткерлері, Астана қаласындағы жоғары оқу орындарының  студенттері қатысты.
Мемлекеттік хатшы 2015 жылы еліміз Қазақстан халқы Ассамблеясы жылын, Конституцияның 20 жылдығын, Қазақ хандығының 550 жылдығын және Ұлы Жеңістің 70 жылдығын атап өткеніне тоқталды.   
Г.Әбдіқалықова тыңдаушылар назарын мемлекет қайраткері ретіндегі Нұрсұлтан Назарбаевтың  тұлғасы әсіресе «қазақстандық экономикалық және әлеуметтік ғажайып құбылыс» деп аталатын оның «Қазақстан Жолын» әлемге танытқан бейбітшілік пен келісім саясатында айқын әрі ерекше көрініс табатынына  аударды.   
Мемлекеттік хатшы саяси тұрақтылық, қоғамдық келісім мен жалпыұлттық бірлік бүгінгі таңда қазақстандық өмір салтына, ал этностық, мәдени және діни әралуандық жасампаздық пен даму ресурсына айналғанына сенімін білдірді.   
Г.Әбдіқалықова Ассамблеяның 20 жылдық дамуының қорытындысын шығара отырып, Қазақстанда бейбітшілік пен келісімнің, қоғамдық ықпалдасудың конституциялық қағидаттары орныққанын атап көрсетті. Сондықтан мемлекет пен азаматтық қоғамның ортақ міндеті – «Баршаға арналған қазіргі заманғы мемлекет»: 100 нақты қадам» Ұлт жоспарын, Мемлекет басшысының «Қазақстан жаңа жаһандық ахуалда: өсім, реформалар, даму» атты Жолдауын іске асыруға этномәдени бірлестіктердің, жұртшылықтың, барша халықтың белсене қатысуын қамтамасыз ету болып табылады. 
Лекция соңында Мемлекеттік хатшы Ассамблеяның басты миссиясы мен міндетінің – Қазақстан халқын біртұтас етіп біріктіру ісінің табысты орындалғанын атап көрсетті. Бүгінде Ассамблея тұрақтылықтың сенімді факторы, қоғамдық келісімнің берік іргетасы, орнықты дамудың кепілі болып отыр.   
///Қасым-Жомарт Тоқаевқа министрліктің биылғы атқарған жұмыстарының негізгі қорытындылары мен даму перспективалары, сондай-ақ Мемлекет басшысының Жолдауы аясында берілген тапсырмалардың іске асырылу барысы туралы есеп берілді.
Серікқали Брекешев Мемлекет басшысына еліміздегі экологиялық ахуалды жақсарту үшін қабылданып жатқан шаралар мен су саласын дамыту жоспары туралы баяндады. 2025 жылға дейінгі «Жасыл Қазақстан» ұлттық жобасы аясында еліміздің 6 облысында жалпы көлемі 1,7 миллиард текше метр болатын 9 су қоймасы салынады. Сондай-ақ Су шаруашылығы комитетінің, аумақтық бассейндік инспекциялардың қызметін күшейту көзделеді.
Кездесу барысында геология саласын дамыту мәселелеріне ерекше назар аударылды. Министрдің айтуынша, жер қойнауына жүргізілетін мемлекеттік геологиялық зерттеу жұмыстары жандандырылып жатыр. Шамамен 684 мың шаршы шақырым жер қойнауын зерттеу жоспарланып отыр. Сонымен қатар Ұлттық геологиялық қызмет құрылады.
Президентке ауқымды көгалдандыру жұмыстары жөніндегі тапсырманың орындалу барысы туралы есеп берілді. Серікқали Брекешев биыл 62 мың гектар жерге 130 миллион көшет егілгенін айтты. Бұл бағыттағы жұмыстар жалғаса береді.
///Мемлекет басшысы кездесу барысында Үкіметтің жыл басынан бері атқарып жатқан жұмыстарының нәтижелеріне тоқталып, экономиканың түрлі секторындағы мемлекеттік және салалық бағдарламаларды одан әрі сапалы іске асырудың маңыздылығына назар аударды.
– Жыл аяқталып келеді. Осы уақыт ішінде көп жұмыс атқарылды. Біз ЭКСПО көрмесін, Ислам ынтымақтастығы ұйымының ғылым және технологиялар жөніндегі саммитін өткіздік. Басқа да салалардағы жобаларды жүзеге асырып жатырмыз. Жалпы, экономикамыз тұрақты дамып келеді, – деді Елбасы.
Бақытжан Сағынтаев Қазақстан Президентіне биылғы 10 айдағы әлеуметтік-экономикалық дамудың қорытындылары жөнінде баяндап, бірнеше көрсеткіштер мен индикаторлар бойынша оң өзгеріс бар екенін атап өтті.
– Биылғы 10 айдың қорытындысы бойынша ішкі жалпы өнім 4 пайызға өсті. Барлық негізгі салалар бойынша қысқа мерзімді экономикалық индикаторлардың оң өсімі байқалуда. Сондай-ақ, жыл соңына дейін еліміздің көлік-транзиттік әлеуетін арттыруға бағытталған жобаларды іске асыру арқылы жақсы нәтижеге қол жеткіземіз деген ойдамыз, – деді Премьер-Министр.
Бұдан бөлек, Бақытжан Сағынтаев Нұрсұлтан Назарбаевты жалпы капиталға салынған инвестиция көлемі 6,5 пайызға өскені жөнінде хабардар етті. Премьер-Министр бұл индикатор бойынша негізгі өсім ел экономикасына тартылған жеке инвестициялар көлемінің артуы есебінен болып отырғанын айтты.
Соңында Мемлекет басшысы бірқатар нақты тапсырма берді.

///Ақорда резиденциясында бірқатар мемлекеттің жаңадан тағайындалған төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.
Сенім грамоталарын Франция Республикасының елшісі Дидье Канесс, Украинаның елшісі Петр Врублевский, БҰҰ-ның Қазақстан Республикасындағы тұрақты үйлестірушісі Микаелла Фриберг-Стори, Солтүстік Македония Республикасының елшісі Сали Лимани, Пәкістан Ислам Республикасының елшісі Саджад Ахмед Сихар табыстады.
Қасым-Жомарт Тоқаев барлық елшілерді Қазақстандағы дипломатиялық миссияларының ресми түрде басталуымен құттықтап, оларға екіжақты қатынастарды одан әрі нығайтуда сәттілік тіледі.
Мемлекет басшысы шетелдік елшілердің алдында сөйлеген сөзінде бүгінгі салтанатты рәсім бүкіл әлем қауымдастығы үшін бұрын-соңды болмаған қиындықтар кезінде өтіп жатқанын атап өтті. Оның айтуынша, ынтымақтастық пен тиімді халықаралық ықпалдастық біздің халықтарымызды кез-келген қауіп-қатерге қарсы тұра алатындай қауқарлы етудің кілті. Президенттің пікірінше, біздің еліміз аталған мемлекеттермен және БҰҰ жүйесімен серіктестікті Қазақстанның сыртқы саясатының ажырамас бөлігі ретінде қарастырады.
Қасым-Жомарт Тоқаев Қазақстанның Еуропалық Одақтағы басты серіктесі және еліміздің бесінші инвесторы Франциямен стратегиялық қатынастарды дамытуға ерекше мән беретінін айтты. Тау-кен, мұнай-газ, көлік техникасы, құрылыс материалдары өндірісі, химия және тамақ өнеркәсібі сияқты салалар бойынша ынтымақтастық табысты дамып келеді.  Сонымен қатар ауыл шаруашылығы, жаңартылған энергия және цифрлық технологиялар, мәдениет, білім, туризм салаларындағы өзара тиімді ынтымақтастықтың зор әлеуетін пайдалануға болады.
– Қазақстан тарапы француз кәсіпкерлеріне еліміздегі пайдалы жобаларға инвестиция салу үшін жекелеген тәсілдер ұсынуға дайын, – деді Қасым-Жомарт Тоқаев.
Петр Врублевскийді қабылдаған Президент екі ел арасындағы дәстүрлі достық байланыстарды одан әрі нығайту және Украинамен көпжақты ынтымақтастықты арттыру Қазақстан үшін өте маңызды екенін айтты.
– Біздің екіжақты қатынастарымыз терең тарихи байланыстарға негізделген. Ал Қазақстандағы украин диаспорасы біздің халықтарымыздың арасын «алтын көпір» ретінде байланыстырады. Бүгінде біздің кәсіпорындар әртүрлі салада ынтымақтаса жұмыс істеуде. Екі елде де жүргізіліп жатқан маңызды трансформациялық реформалар саяси, сауда-инвестициялық, мәдени және халықтар арасындағы байланыстардың одан әрі нығая түсуіне септігін тигізеді деп сенемін, – деді Мемлекет басшысы.
Микаелла Фриберг-Сторимен әңгімелесу барысында Қасым-Жомарт Тоқаев Қазақстанның БҰҰ Жарғысына негізделген инклюзивті көпжақты саясатқа берік болып қала беретінін жеткізді.
– БҰҰ жүйесімен және оның шеңберіндегі серіктестігіміз айтарлықтай нәтижелі болды. Соңғы отыз жылда Қазақстан БҰҰ-ның барлық негізгі органдарына, оның ішінде Қауіпсіздік Кеңесіне қатысып, бірқатар басым міндеттерді орындады. Орталық Азия мен Ауғанстандағы тұрақты дамудың 2030 жылға дейінгі күн тәртібін тиімді үйлестіру үшін біз Алматыда БҰҰ-ның аймақтық орталығын құруға ниеттіміз, – деді Қазақстан Президенті.
Мемлекет басшысы Солтүстік Македония Республикасын Шығыс Еуропа мен Балкандағы Қазақстанның маңызды серіктесі ретінде қарастыратынын атап өтті.
– Біздің елімізде әртүрлі этникалық және діни топтар өмір сүреді.  Бұл біздің мемлекеттеріміздің арасындағы ортақ ұқсастық. Осындай ерекшеліктер елдерімізді нығайтады. Сіздің еліңізбен саяси және сауда-экономикалық ынтымақтастықты кеңейтуге бас мән береміз, – деді Қасым-Жомарт Тоқаев.
Саджад Ахмeд Сихарды қабылдаған Мемлекет басшысы Пакістанның Азиядағы негізгі серіктестеріміздің бірі екенін айтты. Екі ел арасында саяси және экономикалық тұрғыдан мазмұнды диалогқа бағытталған берік серіктестік орнаған.
– COVID-19 індетінің кері әсеріне қарамастан, екіжақты сауда-саттық артып келеді. Дегенмен, елдеріміз арасындағы көлік қатынасының нашарлығынан біз өз мүмкіндігімізді толық пайдалана алмай отырмыз. Осыған байланысты Сауда-экономикалық, ғылыми-техникалық және мәдени ынтымақтастық жөніндегі үкіметаралық комиссия серіктестіктің көкжиегін кеңейтеді деп үміттенеміз. БҰҰ, Ислам ынтымақтастығы ұйымы және Шанхай ынтымақтастық ұйымы аясындағы оң ықпалдастық ортақ мүдделерімізге қызмет етеді, – деді Президент.
Кездесу соңында Қасым-Жомарт Тоқаев елшілерді келе жатқан Жаңа жылмен құттықтап, олардың мемлекет басшыларына жүрекжарды сәлемін жолдады.











///Мемлекет басшысы көрнекті археолог-ғалым, академик Карл Байпақовтың өмірден өтуіне байланысты оның туған-туысқандары мен жақындарына қайғыларына ортақтасып, көңіл айтты.
«Карл Молдахметұлы көп жылдар бойы Ұлы Жібек жолының бойындағы көне қалашықтардың орнын зерттеп, тарихи маңызы зор әрі құнды ғылыми еңбектер жазды. Сондай-ақ, ол Ұлттық ғылым академиясының Археология институтына басшылық жасап, елімізде археологиялық зерттеулерді ұйымдастыру жолында ауқымды жұмыс атқарды. Ғалымның жемісті еңбегі әр жылдары Ш.Уәлиханов және Әл-Фараби атындағы мемлекеттік сыйлықтармен, сондай-ақ өзге де жоғары дәрежелі марапаттармен атап өтілді.
Қазақстандықтар туған елі мен халқының игілігі жолында аянбай қызмет етіп, өзіндік өшпес із қалдырған ғалымның есімі мен сіңірген еңбегін ешқашан ұмытпайды деп сенемін», – делінген жеделхатта.
///
	 

	М.Әуезов атындағы Әдебиет және өнер институты, Ә.Х.Марғұлан атындағы Археология институты, А.Байтұрсынов атындағы Тіл білімі институты және бірқатар өзге мекемелердің басшылары жолдаған хатта мемлекеттің экономика, әлеуметтік және мәдени-гуманитарлық салалардағы табыстары атап өтілген. Мемлекет басшысы айқындаған стратегиялық даму бағытының арқасында Қазақстан әлемнің дамыған елдерінің қатарына қосылды.

	Авторлар әлеуметтік жаңғырту, қалыптастыру және Жалпыға Ортақ Еңбек Қоғамын нығайту саласындағы мемлекеттік саясатқа қолдау білдірген. 
///Кездесу барысында Нұрсұлтан Назарбаевқа КИМЭП университетінің қазіргі жұмысы және осы оқу орнын дамыту жоспарының іске асырылуы жөнінде мәлімет берілді.
Қазақстан Президенті қазіргі заман экономикасының талаптарына сай білікті мамандар дайындау ісіндегі университет жұмысының тиімділігін атап өтті.
– Университет 1992 жылы құрылған. Осы жылдар ішінде 12 мыңға жуық студент оқуын бітіріп шықты. Бүгінде мұнда әлемнің әртүрлі елдерінен келген оқытушы-профессорлар құрамы еңбек етеді. 29 білім бағдарламасы бойынша 2109 студент ақылы негізде оқып жатыр, – деді Елбасы.
Ч.Бэнг университет түлектерінің 93 пайызы оқу бітірген соң 6 айдың ішінде жұмысқа орналасатынын айтты.
Сонымен қатар, «КИМЭП университеті» акционерлік қоғамының президенті биыл оқу орны Білім беру сапасын қамтамасыз ету жөніндегі тәуелсіз агенттіктің тұжырымы бойынша ғылым және білім саласын дамыту ісінде үздік деп танылғанын атап өтті.

///Кездесу барысында Мемлекет басшысы «DP World» компаниясының жүк тасымалы мен логистика саласындағы жетістіктерін атап өтті.
– Сіздер әлемдегі 78 терминалды басқарып, 6 құрлықтағы 42 елмен жұмыс істейсіздер. Біз үшін сіздердің мол тәжірибелеріңіз аса маңызды, бірлесіп жұмыс істеуге дайынбыз, – деді Нұрсұлтан Назарбаев.
Қазақстан Президенті инвестиция тарту үшін жасалып жатқан еліміздегі жағдайға ерекше тоқталып, Құрық порты еркін экономикалық аймағының басымдықтары жөнінде айтты.
– Біз жаңа жол салдық, Алашанькоу мен Қорғас арқылы өтетін екі жол тартылды. Осылайша, біз Шығыс Қытай провинциясынан Қазақстан, Орталық Азия, Ресей, Парсы шығанағы, Қара теңіз және Жерорта теңізі арқылы Еуропаға жүк тасымалдау көлемін толық қамтамасыз етіп отырмыз, – деді Нұрсұлтан Назарбаев.
Компания жетекшісі Мемлекет басшысын Құрық порты мультимодальды терминалының іске қосылуымен құттықтап, Қазақстанда трансұлттық тасымалдаушылардың жұмыс істеуіне қолайлы жағдай жасалғаны үшін алғыс білдірді.
– Мен Сіздің сіңірген еңбегіңізді жоғары бағалайтынымды тағы да атап өткім келеді. Бұл жобаның жүзеге асырылуы, шындығында, ғажайып іс болып саналады. Себебі инфрақұрылымға қаржы салмай, Қазақстанда ғана емес, сондай-ақ осы өңірде экономикалық тұрғыдан жетістікке жету мүмкін емес. Біз өз тұтынушыларымыздың мақсаттары мен қажеттіліктері үшін Ақтау портының жұмысына мүдделі болып отырмыз, – деді Сұлтан Ахмед бин Сулайем.
Соңында Қазақстан Президенті «DP World» компаниясының басшысына өзара тиімді ынтымақтастық жолында зор табыс тіледі.


///
	 

	Жеделхатта шейх Хамад бен Халифаның 1999 жылы Қазақстанға жасаған тұңғыш ресми сапары екі ел халықтары арасындағы мызғымас достық байланыстарды қалыптастыру үшін негіз қалағаны атап өтіледі.

	Сонымен қатар, Нұрсұлтан Назарбаев шейх Хамад бен Халифаның тікелей қолдауымен жас елордамызда бой көтерген «Нұр-Астана» Ислам мәдени орталығы қаламыздың көз тартар көркіне айналғанын атап өткен.

	«Бұл рухани орталық Қазақстан мен Катар арасындағы шынайы достықтың рәмізіне айналғанын ризашылықпен атап өтемін және әмір шейх Тамимнің басқаруы кезінде екіжақты қарым-қатынастардың қарқынын жоғалтпай, ынтымақтастығымыз тек тереңдей түсетініне кәміл сенемін», – делінген жеделхатта.

	Соңында Мемлекет басшысы достас Катар халқына бақ-береке және мол игілік тілеген.     
/// 
Қазақстан Президентіне зауыттың жаңа өнім үлгілері көрсетіліп, мұнай жабдықтарын шығарудың технологиялық үдерісі таныстырылды.
Сондай-ақ Нұрсұлтан Назарбаевқа өңірдің әлеуметтік-экономикалық дамуы мен мемлекеттік индустриялық-инновациялық даму бағдарламасының жүзеге асырылу барысы туралы баяндалды.
Мемлекет басшысы кәсіпорын жұмысшыларымен, облыстың шағын және орта бизнес өкілдерімен әңгімелесті.
Әңгіме барысында Қазақстан Президенті елді индустрияландыруға байланысты жұмысшы мамандықтарының маңызы артатынын, соған орай мемлекет бұл бағытта мақсатты түрде жұмыс жүргізіп жатқанын айтты.
Нұрсұлтан Назарбаев өңір кәсіпорындарында жұмыс орындарын сақтаудың,  өндірістік үдеріске инновациялар енгізудің маңыздылығын да атап өтті.
Ақтөбе мұнай жабдықтары зауыты – елдегі мұнай кәсіпшілігіне арналған кешенді жабдықтар шығаратын мамандандырылған машина жасау кәсіпорнының бірі.
Қазақстанда насос штангаларын шығаратын бірден-бір зауыт саналатын кәсіпорын ел нарығының 80 пайыздан астамын қамтамасыз етеді және Өзбекстан мұнай компанияларына жабдықтар жеткізеді.
 


///Қасым-Жомарт Тоқаевтың атына Қазақстан Президенті болып сайлануына орай құттықтау хаттары мен жеделхаттар келіп жатыр.
Франция Президенті Эммануэль Макрон Қасым-Жомарт Тоқаевты Қазақстан Республикасының Президенті болып сайлануымен құттықтап, табыс тіледі. Сондай-ақ ол алдағы уақытта кездесуге, екі ел арасындағы қарым-қатынастардың перспективалары мен одан әрі дамыту мәселелерін талқылауға әзір екенін жеткізді.
«Франция арадағы қарым-қатынастардың ілгері дамуына ерекше мүдделі. Біз Тұңғыш Президент Нұрсұлтан Назарбаев мырзамен Брюссельдегі кездесуімізде ынтымақтастықтың экономика саласындағы үш басым бағытына тоқталдық. Олар: ауыл шаруашылығы және агроөнеркәсіптік кешен, жаңартылатын энергия көздері және цифрлық сала. Мәдениет, білім, лингвистикалық және мәдени-гуманитарлық салалар бойынша қарқынды дамып келеді. Осы бірлескен жұмысымыз Қазақстанның гүлденуіне өз үлесін қосады», – делінген жеделхатта.
Жапонияның Премьер-Министрі Синдзо Абэ құттықтау жеделхатында екі ел арасындағы жоғары байланыстарды атап өткен.
«Алдағы уақытта Сізбен саяси, экономикалық, мәдени және басқа да салалардағы ынтымақтастығымыз бен өзара достық қатынасымызды жалғастыра беруді қалаймын», – деп жазды Синдзо Абэ.  
Испанияның Королі Фелипе өзінің құттықтауында Қазақстан Президентімен жақын арада кездесетініне сенім білдірді.
«Біздің мемлекеттерімізді біріктіретін барлық сала бойынша ынтымақтастығымыздың алдағы уақытта да нығая беретініне сенімді болыңыз. Бұл терең байланыстарымыз халықтарымыздың бейбітшілік пен тұрақтылық қағидаттарына деген адалдығына негізделген», – делінген жеделхатта.
Польша Республикасының Президенті Анджей Дуда өзінің құттықтауында Қазақстанды Орталық Азиядағы ең маңызды әріптес ретінде атап өтті.
«Польша-Қазақстан арасындағы байланыстар алдағы жылдары да саяси әрі экономикалық салаларда қарқынды дамуын жалғастыра беретініне үміт артамын. Біздің қарым-қатынастарымыздың әлеуеті жоғары екеніне сенімдімін», – деп атап өтті Анджей Дуда.
Финляндия Республикасының Президенті Саули Ниинистё де Қасым-Жомарт Тоқаевты құттықтап, тығыз ынтымақтастыққа дайын екенін білдірген.
«Қазақстан мен Финляндияның қарым-қатынасы өте жақсы, әсіресе, сауда саласындағы байланыстарға ерекше мән берілген. Біз бұдан әрі қарай да екіжақты және халықаралық күн тәртібінде өзара іс-қимылдарымызды арттыра беруге дайынбыз», – делінген жеделхатта.
Еуропалық комиссия Президенті Жан-Клод Юнкер құттықтау жеделхатында Еурокомиссияның Қазақстанмен ынтымақтастықты нығайта түсуге бейілді екенін атап өткен.
«Ауқымды әріптестік пен ынтымақтастықты қамтамасыз ету біздің көпқырлы қарым-қатынастарымызды, соның ішінде экономикалық байланыстарымызды одан әрі дамыту үшін платформа болады», – делінген жеделхатта.
Сондай-ақ, құттықтау хаттарын ЕҚЫҰ аз ұлттар ісі бойынша Жоғары комиссары Ламберто Заньер, Малайзия Королі Сұлтан Абдулла Риятуддин Әл-Мұстафа Биллах, Вьетнам Социалистік Республикасының Президенті Нгуен Фу Чонг, Тайланд Премьер-Министрі, генерал Прают Чан-Оча, Кипр Президенті Никос Анастасиадис, Түрік Республикасының Ұлы Ұлттық Мәжілісінің төрағасы Мұстафа Шентоп, Кавказ мұсылмандары басқармасының төрағасы, ТМД Дінаралық кеңесінің теңтөрағасы Шейх-уль-ислам Аллахшүкір Паша-заде, Армения Жоғары патриархы және барша армяндардың Каталикосы Гарегин ІІ жолдады.
///Мемлекет басшысына Нұр-Сұлтан қаласының негізгі әлеуметтік-экономикалық көрсеткіштері мен бұрын берілген тапсырмалардың орындалуы туралы мәлімделді.
Қасым-Жомарт Тоқаев астананы абаттандыру жұмыстарына тың серпін беруді тапсырды. Сонымен қатар, LRT құрылысындағы жағдайды мұқият зерттеу қажеттігін айтты.
Кездесу барысында Қазақстан Президенті қаланың инфрақұрылымын одан әрі дамыту жөнінде бірқатар тапсырма берді.


///Президент Қасым-Жомарт Тоқаев Никол Пашинянды Армения Республикасының Премьер-Министрі лауазымына тағайындалуымен құттықтады.
– Сізге артылған сенім – қоғамдағы тұрақтылықты, бірлік пен келісімді қамтамасыз етуге, азаматтардың әл-ауқатын арттыруға, Арменияның халықаралық аренадағы беделін нығайтуға бағытталған саясатыңыздың кең қолдау тапқанының айқын көрінісі, – делінген жеделхатта.
Қасым-Жомарт Тоқаев Никол Пашинянның аса жауапты мемлекеттік лауазымдағы қызметі Арменияның тұрақты дамуы мен ілгерілеуіне, сондай-ақ, Қазақстанмен арадағы екіжақты және көпжақты қатынастарды кеңейтіп, тереңдетуге ықпал ететініне сенім білдірді.
Мемлекет басшысы Арменияның Премьер-Министріне зор денсаулық, мол табыс және достас армян халқына игілік пен бақ-береке тіледі.
///Қасым-Жомарт Тоқаевқа жаңадан құрылған Қазақстан Республикасының Қаржылық мониторинг агенттігінің алдағы жоспарлары, жақында таратылған Қаржы мониторингі комитетінің 2020 жылы атқарған жұмыстарының қорытындылары туралы баяндалды.
Президентке Қылмыстық жолмен алынған кірістерді заңдастыруға және терроризмді қаржыландыруға қарсы іс-қимыл жөніндегі Еуразиялық топ шеңберінде Ақшаны жылыстатуға қарсы күрестің қаржылық шараларын әзірлеу тобының (FATF) нормаларын іске асыруды өзара бағалаудың екінші кезеңін өткізуге дайындық барысы туралы ақпарат берілді.
Қасым-Жомарт Тоқаев Жанат Элимановқа көлеңкелі экономикаға қарсы іс-қимыл жөніндегі жұмысты күшейтуді, бұл ретте бизнесін адал істеп отырған кәсіпкерлердің мүддесін қорғауды және олардың жұмысына жөнсіз араласуға жол бермеуді тапсырды.

///Мемлекет басшысына өңірлерде атқарылып жатқан жұмыстар туралы, Президенттің бастамалары мен саяси реформаларын халықтың кеңінен талқылап жатқаны туралы мәлімет берілді.
Бердібек Сапарбаев өзі қызмет атқарған Жамбыл облысында орындалып жатқан Президент тапсырмаларының нәтижелерін кеңінен баяндады. Атап айтқанда, азаматтардың тұрмыс сапасын арттыруға, қоғамның ынтымағы мен бірлігін нығайтуға бағытталған «Асар», «Туған жерге тағзым», «Жомарт түлек» және «Бейбітшілік пен келісім» атты жобалар жайлы айтылды. Сонымен қатар Жамбыл өңірінде жүзеге асырылған пилоттық жоба туралы мәлімет берілді. Бұл бастамалар әрбір отбасының өзін-өзі асырауына жағдай жасауға негізделген.
Бердібек Сапарбаев Қасым-Жомарт Тоқаевқа қуаңшылық жағдайында ауыл шаруашылығын әлсіретіп алмай, одан әрі дамыту жөнінде, сондай-ақ жергілікті билік пен ата-аналардың бірлесе отырып, балаларды еңбекке баулу ісін қолға алу туралы ұсыныстарын айтты.
Кездесу барысында жастар арасындағы жұмыссыздықты шешу мәселесі де талқыланды.
///Мемлекет басшысы Конституцияның 61-бабының 1-тармағына сәйкес Парламент Мәжілісінің қарауына «Қазақстан Республикасының сот жүйесі және судьяларының мәртебесі туралы» Қазақстан Республикасы Конституциялық заңына өзгерістер мен толықтырулар енгізу туралы» Қазақстан Республикасы Конституциялық заңының және «Қазақстан Республикасының кейбір заңнамалық актілеріне сот жүйесін жаңғырту мәселелері бойынша өзгерістер мен толықтырулар енгізу туралы» Қазақстан Республикасы заңының жобаларын енгізді.
Заң жобалары Қазақстан Республикасы Президентінің 2018 жылғы 5 қазандағы Қазақстан халқына арналған Жолдауын іске асыруға, сот жүйесін жаңғыртуға, сот кадрларын жаңартуға және Жоғары Сот Кеңесін институционалдық тұрғыдан нығайтуға бағытталған түзетулерді қамтиды.
///Қасым-Жомарт Тоқаевқа білім және ғылым саласын дамыту жөніндегі тапсырмалардың орындалуы және жаңа оқу жылына дайындық барысы туралы есеп берілді.
Президентке дәстүрлі оқу форматына оралу үшін жүргізіліп жатқан ұйымдастыру шаралары туралы баяндалды.
Мемлекет басшысына «Білімді Ұлт» ұлттық жобасының дайындалуы, Жолдауда және Ұлттық қоғамдық сенім кеңесінің отырыстарында берілген Президент тапсырмаларының орындалуы жайында мәлімет берілді. Ұлттық қоғамдық сенім кеңесінің отырыстарында берілген тапсырмалардың 43 пайызы білім және ғылым саласына қатысты. «Оқуға құштар мектеп» жобасының аясында мектеп кітапханаларының қызметін қайта қалыптастыру және көркем әдебиет пен балалар әдебиетін сатып алу жұмыстары атқарылуда. Сондай-ақ ерекше қамқорлықты қажет ететін балаларды қолдау жұмыстары жүргізіліп жатыр.
Асхат Аймағамбетов Мемлекет басшысына ведомствоны кәсіби кадрлармен, соның ішінде, әлемнің жетекші университеттерінің түлектерімен және жастар кадрлық резервінің мүшелерімен күшейту үшін жүргізіліп жатқан жұмыстар туралы айтты. Сондай-ақ сапасыз жоғары оқу орындарын жабуға қатысты Президент тапсырмаларының орындалуы жөнінде мәлімет берілді.
Мемлекет басшысы министрге бұл бағыттағы жұмыстарды күшейтуді, сондай-ақ, сапасыз университеттердің лицензиясын қайтарып алу және олардың жұмыс істеуіне мерзім белгілеу рәсімдерін жеңілдету үшін заңнамалық тұрғыдан түзетулер енгізу мәселесін қарастыруды тапсырды.
Қасым-Жомарт Тоқаев мемлекеттік жоғары оқу орындары қызметкерлерінің еңбекақысын биылғы 1 қыркүйектен бастап арттыру маңызды екенін атап өтті.
Сонымен қатар Президент оқушылар арасында өтетін Халықаралық олимпиадалардың жеңімпаздарын қолдау шараларын әзірлеуді тапсырды.
///Құрметті отандастар!
 
Халықаралық балаларды қорғау күні – ерекше қуаныш пен мейірімге толы шуақты мейрам.  
Баланың күлкісі мен бақытынан артық ештеңе жоқ екенін осы мерекеде бәріміз айқын сезінеміз.  
Өскелең ұрпақтың жан-жақты дамуына қолайлы жағдай жасау – мемлекетіміздің басты міндетінің бірі.
Біз заманауи мектептер мен жайлы балабақшалар салып, инновациялық орталықтар, оқушылар сарайларын және спорт кешендерін ашып жатырмыз. Үйірмелер мен секциялар да  ұйымдастырылған.    
«Балалар жылы» аясында көптеген жаңа жобалар қолға алынды. Әрбір баланың талабын ұштап, дарынын ашуды көздейтін түрлі іс-шаралар жүзеге асырылуда.
Мемлекет жылдан жылға бұл бағыттағы жұмысты күшейте түседі. Өйткені, жас ұрпақтың мықты азамат болып өсуі  еліміздің тұрақты дамуына және баянды болашағына жол ашады.  
Жас қазақстандықтарды және барша жұртты осы жарқын мерекемен құттықтаймын!
Сіздерге зор денсаулық, бақ-береке тілеймін!      
///Мемлекет басшысы Қасым-Жомарт Тоқаевтың атына Қазақстан Республикасының Тәуелсіздік күніне байланысты құттықтау жеделхаттары келіп түсуде.
Қытай Халық Республикасының Төрағасы Си Цзиньпин жеке өзінің және ҚХР Үкіметі мен халқының атынан Қасым-Жомарт Тоқаевты Қазақстан Тәуелсіздігінің 29 жылдығымен құттықтады.
– Өткен жылдың қыркүйек айындағы Сіздің Қытайға жасаған мемлекеттік сапарыңыз барысында қытай-қазақ қатынастарына мәңгілік, жан-жақты стратегиялық серіктестік мәртебесін беруге екіжақты келісім жасадық. Бұл екіжақты ынтымақтастықтың көкжиегін кеңейтеді. Мен Қытай-Қазақстан қатынастарын дамытуға баса мән беремін. Сонымен қатар екі елдің игілігі үшін бірлесіп жүзеге асырып жатқан «Бір белдеу – бір жол» бағдарламасы аясында жаңа жетістіктерге қол жеткізуге, өзара қолдауды нығайтуға және стратегияларды тереңдете отырып ұштастыруға Өзіңізбен бірлесіп күш салуға дайынмын, – делінген ҚХР Төрағасының жеделхатында. Сөз соңында Си Цзиньпин достас Қазақстанның қуаты артып, өсіп-өркендеуіне, ал, халқына бақ-береке тілеген.
Жапония императоры Нарухито өзінің құттықтау хатында Қасым-Жомарт Тоқаевқа құт-береке, Қазақстан халқының өсіп-өне беруіне тілектестік білдірген.
Сауд Арабия Королі Салман бен Абдельазиз Әл Сауд және Сауд Арабиясы Корольдігінің Тақ мұрагері Мұхаммед бен Салман Әл Сауд Қазақстанның одан әрі дамып, гүлденуін тілеген.
Ұлыбритания Патшайымы ІІ Елизавета Мемлекет басшысы Қасым-Жомарт Тоқаевты Тәуелсіздік күнімен құттықтады.
– Жоғары Мәртебелі Президент мырза, сіздердің ұлттық мерекелеріңізге орай жүрекжарды құттықтауымды қабыл алыңыз. Сондай-ақ осындай қиын-қыстау кезеңде Қазақстан халқына бар жақсылықты тілеймін, – делінген жеделхатта.
Мереке қарсаңында Қазақстан Президентінің атына Испания Королі Фелипе, Бельгия Королі Филипп, Марокко Королі VI Мұхаммед, Қатар Мемлекетінің Әмірі Тамим бен Хамад Әл Тәни, Оман Сұлтаны Хайсам Бен Тариқ, Камбоджа Королі Нородом Сиамони құттықтау хаттарын жолдады.
Өзбекстан Президенті Шавкат Мирзиёев жеке өзінің және өзбек халқының атынан Қасым-Жомарт Тоқаев пен қазақстандықтарды ұлттық мерекемен құттықтады.
– Қазақстан халқының әл-ауқатын арттыру және еліңіздің халықаралық аренадағы беделін одан әрі нығайту жолындағы жетістіктеріңізге тату көршілеріңіз ретінде ерекше қуанамыз. Әсіресе жаһандық пандемия жағдайында еліңіздің экономикалық дамуын қамтамасыз етуге және оның салдарын жоюға байланысты қабылдаған тиімді шараларыңызға тәнтіміз. Соңғы жылдары екі ел арасындағы өзара тиімді және ұзақ мерзімді қатынастарды нығайтуға бағытталған бірлескен іс-қимылдардың жанданғанын, сондай-ақ, оның жаңа деңгейге көтерілгенін ерекше атап өткім келеді, – делінген Өзбекстан Президентінің жеделхатында.
Тәжікстан Президенті Эмомали Рахмон Тәуелсіздік күніне орай өзінің жүрекжарды құттықтауын жіберді.
– Біз екі халық арасындағы берік, тарихи байланыстарды жоғары бағалаймыз. Өзара күш жұмылдыра отырып, тәжік-қазақ стратегиялық серіктестігін дәйекті, қарқынды дамыта аламыз деп сенемін, – делінген құттықтау хатта.
Түрікменстан Президенті Гурбангулы Бердімұхамедов жеке өзінің және түрікмен халқының атынан Тәуелсіздік күнімен құттықтап, Қазақстанның өсіп-өркендей беруіне тілектестік білдірді.
Түркия Президенті Режеп Тайип Ердоған Қасым-Жомарт Тоқаевты және Қазақстан халқын Тәуелсіздік күнімен құттықтап, табыс тілеген.
– Ортақ тарихи, мәдени және бауырластық тамырымыз байланыстыратын Қазақстанмен арадағы стратегиялық серіктестік деңгейіндегі қарым-қатынастардың жаңа салаларда да түрленіп, байи түскеніне қуаныштымыз. Қолайлы күні Қазақстанға сапармен барып, Өзіңізбен бірге Жоғары деңгейдегі стратегиялық ынтымақтастық кеңесінің отырысына қатысуға бейілді екенімді білдіремін, – делінген жеделхатта.
Иран Президенті Хасан Рухани өзінің құттықтауында екі ел арасындағы қарым-қатынастардың күшейгенін, сондай-ақ, өзара ынтымақтастықты одан әрі дамытуға әлеуетіміздің зор екенін жеткізген.
Қазақстанның Тәуелсіздік күніне орай құттықтау жеделхаттарын Моңғолия Президенті Халтмаагийн Баттулга, Индия Президенті Рам Нат Ковинд жолдады.
Корея Республикасының Президенті Мун Чжэ Ин мерекемен құттықтап: «Әртүрлі саладағы ынтымақтастықтың арқасында екі ел арасындағы достық байланыстар қарқынды дамып келеді. Қазақстанға былтыр жасаған сапарым екіжақты қатынастардың дамуына тың серпін берді. COVID-19 пандемиясына байланысты ахуал тұрақтанғаннан кейін Сіздің Корея Республикасына жасайтын сапарыңыз екі ел арасындағы стратегиялық серіктестікті одан әрі тереңдетіп, дамытуға мүмкіндік береді деп үміттенемін», – деген құттықтау хатын жолдаған.
Украина Президенті Владимир Зеленский Мемлекет басшысы Қасым-Жомарт Тоқаевты Тәуелсіздік күнімен құттықтады.
– Тәуелсіздік жылдарында Қазақстан Республикасы Украинаның Орталық Азиядағы сенімді серігіне айналды. Тәуелсіз мемлекеттеріміз арасындағы екіжақты ықпалдастық өзара сенімге және елдеріміздің егемендігі мен жеріміздің бүтіндігін сақтауға негізделіп, одан әрі дами береді деп санаймын, – делінген жеделхатта. 
Сонымен қатар Қазақстан Тәуелсіздігінің 29 жылдығына орай Қасым-Жомарт Тоқаевтың атына Грузия Президенті Саломе Зурабишвили, Мажарстан Президенті Янош Адер, Италия Президенті Серджо Маттарелла, Швейцария Президенті Симонетта Соммаруга, Польша Президенті Анджей Дуда, Финляндия Президенті Саули Ниинистё, Сербия Президенті Александр Вучич, Израиль Президенті Реувен Ривлин, Литва Президенті Гитанас Науседа, Хорватия Президенті Зоран Миланович, Болгария Президенті Румен Радев, Молдова Президенті Игорь Додон, Мальта Президенті Джордж Велла, Сан-Мариноның Капитан-регенттері Алессандро Карделли мен Мирко Долчини, Куба Президенті Мигель Диас-Канель Бермудес, Египет Президенті Абдель Фаттах Ас-Сиси, Палестина Президенті Махмуд Аббас, Оңтүстік Африка Республикасының Президенті Матамела Сирил Рамапоза, Тунис Президенті Каис Саид, Сьерра-Леоне Президенті Джулиус Маада Био, Еуразиялық экономикалық комиссия алқасының төрағасы Михаил Мясникович, Шанхай ынтымақтастық ұйымының Бас хатшысы Владимир Норов, Ұжымдық қауіпсіздік шарты туралы ұйымның Бас хатшысы Станислав Зась, Ислам ынтымақтастығы ұйымының Бас хатшысы Юсеф әл-Осеймин, Экономикалық ынтымақтастық ұйымының Бас хатшысы Хади Сулейманпур, БҰҰ Бас хатшысының Орталық Азия бойынша арнайы өкілі Наталья Герман, Еуразиялық даму банкінің Басқарма төрағасы Николай Подгузов, ExxonMobil Global Projects Company компаниясының Президенті Нил Даффин, Eni компаниясының Бас атқарушы директоры Клаудио Дескальци, Ресей Федерациясы Бірлескен ядролық зерттеулер институтының директоры Виктор Матвеев, Эстонияның Қазақстандағы елшісі Хейти Мяемеэс, Пенза облысының губернаторы Иван Белозерцев, Байқоңыр қаласы әкімшілігінің басшысы Константин Бусыгин өздерінің құттықтау хаттарын жолдады.  
///Президент Қасым-Жомарт Тоқаевқа сот жүйесіне әкімшілік әділет механизмін енгізуге дайындық жұмыстарының барысы жайында баяндалды.
Жоғарғы сот төрағасы 2021 жылдың 1 шілдесінен бастап Әкімшілік рәсімдік-процессуалдық кодекс қолданысқа енгеннен кейін соттар мемлекеттік құрылымдарға қойылатын талаптарды әлемдік әкімшілік әділет жүйесіне сәйкес «мемлекеттік органның кінәлілік презумпциясы» принципімен қарастыра бастайтынын жеткізді.
Жақып Асановтың айтуынша, шетелдік тәжірибе көрсеткендей, әкімшілік әділет жүйесін енгізу мемлекеттік аппараттағы тәртіпті күшейтуге, инвестициялық ахуалды жақсартуға және экономиканың өсуіне ықпал етеді.
Мемлекет басшысы аталған Кодекс күшіне енген күннен бастап соттар жаңартылған алгоритм негізінде, қазақстандық сот төрелігі үшін тың тәсіл бойынша жұмыс істеуге дайын болады деп сенетінін айтты.
Президент азаматтардың және кәсіпкерлердің құқықтары мен мүдделерін қорғау мемлекеттің басты міндеттерінің бірі екенін атап өтті.

/// 
Форумға қатысушыларға сөз арнаған Мемлекет басшысы шараның Ақмола облысында өтуінің символдық мәні бар екеніне тоқталды.
– Мұнда жүзден астам этностың өкілдері татулық пен келісімде өмір сүріп жатыр. Республикамыздағы қоғамдық келісім кеңестерінің ең көбі осы облыста жұмыс істейді, олардың  саны – 266. Биыл Қазақстан халқы Ассамблеясының жылы аясында Ақмола облысында 500-ге жуық іс-шара өткізіледі. Облыс Ассамблеясының активі бес мың адамды құрайды, – деді Қазақстан Президенті.
Нұрсұлтан Назарбаев облыстың әлеуметтік-экономикалық даму қарқынына да тоқталды.
– Өңірдегі ауыл шаруашылығы өнімдері өндірісінің көлемі үш жылда екі есе ұлғайды. Индустриялық-инновациялық даму бағдарламасы табысты жүзеге асуда. Тек былтырдың өзінде 10 жаңа жоба іске қосылды, 17 миллиард теңге игерілді. Индустрияландыру картасынан биыл тағы 25 жобаны іске қосу жоспарлануда. Оларда 2000 жаңа жұмыс орны құрылатын болады. Кәсіпкерлік дамып келеді, облыста сомасы 250 миллиард теңгеден астам өнім шығарған 53 мың шағын және орта бизнес кәсіпорындары жұмыс істейді. Мемлекет аграрлық секторға көрсетілген қолдаудың қайтарымы болады деп үміттенеді.  Облыстың балаларды мектепке дейінгі біліммен қамту деңгейінің көрсеткіші де жоғары – шамамен 90%. Биыл тағы 4 балабақша және 7 мектеп салынады. Денсаулық сақтау саласында 11 жаңа нысан салу жоспарлануда, – деді Мемлекет басшысы.
Қазақстан Президенті елімізде дағдарыс құбылыстарына қарсы тұруға қажетті барлық мүмкіндіктер бар екеніне назар аударды. Атап айтқанда, Мемлекет басшысы «Нұр Отан» партиясының таяуда өткен XVI съезінде жарияланған, республиканы дамытуға арналған халықтық бес реформа туралы атап өтті. Бұл реформалар – кәсіби және автономды мемлекеттік аппарат қалыптастыру, заң үстемдігін қамтамасыз ету, индустрияландыру және әртараптандыруға негізделген экономикалық өсім, болашағы біртұтас ұлт, транспарентті және есеп беруші мемлекет.
Нұрсұлтан Назарбаев атап өткендей, мемлекеттің басты міндеті – еңбек адамының жұмысы мен тұрақты табысы, баспанасы, болашаққа деген сенімінің болуын қамтамасыз ету.
– Бес реформа – бұл елге, қарапайым азаматтарға керек нәрсе. Біз  индустрияландыруды жалғастырамыз, еңбек өнімділігін арттырамыз. Мемлекет шағын және орта бизнеске, ауыл шаруашылығы өнімін өндірушілерге көмектесетін болады. Бүгінде пәрменді әлеуметтік саясат жүргізілуде. Біз жастарға, зейнеткерлерге, сондай-ақ мемлекет қолдауына мұқтаж жандардың бәріне қамқорлық жасап отырмыз. Бұдан әрі де мектептер мен ауруханалар, өзге де әлеуметтік нысандарды салатын боламыз, – деді Қазақстан Президенті.
Нұрсұлтан Назарбаев алға қойылған мақсаттарға жету үшін елге Қазақстан халқы Ассамблеясы идеяларына адалдықты, тұрақтылықты, достықты және бақ-берекені сақтау қажет екенін атап өтті. 
Іс-шараға жиналған жастар өкілдеріне сөз арнаған Мемлекет басшысы Қазақстанда жан-жақты жетілу және сапалы білім алу үшін барлық жағдай жасалғанын айтты. 
– Сіздерге қазір қалған бүкіл өмірлеріңізге қажетті білім жинауға мүмкіндік беріліп отыр. Бос өткен уақытты қайтарып алу мүмкін емес, оны дұрыс пайдалана білу маңызды. Сіздерді Отанымызды сүюге және оған қалтқысыз қызмет етуге шақырамын. Бұған сіздер жақсы оқу арқылы қол жеткізе аласыздар, ал ол сіздерге кәсіпқой маман болып, сый-құрметке бөленуге және өз отбасыларыңызды асырауға мүмкіндік береді, – деді Қазақстан Президенті. 
Форум барысында сондай-ақ облыстың этномәдени орталықтарының өкілдері де сөз сөйлеп, елімізде өмір сүріп жатқан барлық этнос өкілдерін біріктірген бірегей қоғамдық институт ретіндегі Қазақстан халқы Ассамблеясының маңызына тоқталды.



/// 
Іс-шараға Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон және Еуразиялық экономикалық комиссия алқасының төрағасы В.Христенко қатысты.
Кездесу барысында ЕАЭО-ға мүше мемлекеттер басшылары одақ қызметінің түрлі аспектілері мен қазіргі жұмысының, соның ішінде ұйымдастырушылық-кадрлық мәселелерді талқылады.
Нұрсұлтан Назарбаев Беларусь тарапына және жеке А.Лукашенкоға ЕАЭО төрағасы ретінде жыл бойы атқарған жұмысы үшін алғыс айтты.
Қазақстан Президенті біздің ел Еуразиялық экономикалық одақтың қызметіне айрықша маңыз беретінін, бұл одақ оған мүше мемлекеттердің дамуы үшін зор әлеуетке ие екенін атап өтті.
Әлемдік экономикалық конъюнктураның тұрақсыздығына байланысты 2016 жылдың күрделі болатынын және бізге айрықша жағдайда жұмыс істеуге тура келетінін түсінеміз. Қазақстан интеграциялық бірлестігіміздің одан әрі дамуы үшін бар күш-жігерін салады және төрағалық еткен кезінде Шанхай ынтымақтастығы ұйымымен байланысты тереңдету бағытында белсене жұмыс істейтін болады. Бұл біздің мүмкіндіктерімізді кеңейтіп, ЕАЭО-ны күшейтеді, – деді Мемлекет басшысы.
Сонымен қатар іс-шара барысында тараптар Украина мен ЕО арасында 2016 жылғы 1 қаңтардан бастап еркін сауда аймағы іске қосылатындығына байланысты бірлескен іс-қимыл стратегиясын талқылады. Келесі жылы ЕАЭО аясындағы алыс-беріс тауарларын электронды декларациялауға көшуге шешім қабылданды.
Мемлекеттер басшылары Еуразиялық экономикалық одақтың 2016 жылға арналған бюджетін, сондай-ақ ЕЭК алқасының жаңа құрамы мен алқа мүшелері арасындағы міндеттер бөлінісін бекітті.
Халықаралық ынтымақтастықты дамыту мақсатында ЕАЭО мен «Жібек жолының экономикалық белдеуін» түйістіру жөніндегі баяндама тыңдалды.
Отырыс барысында одақ аясындағы автомобиль тасымалы саласын кезең-кезеңімен ырықтандыру бағдарламасына өзгерістер енгізу туралы шешім қабылданды.
Сонымен қатар 2016 жылы одақтың Комиссия алқасынан басқа барлық органдарына Қазақстанның төрағалық етуі жөнінде шешім қабылданды. 





///Мемлекет басшысы МКҚ басшылық құрамына жиналыс өткізіп, Мемлекеттік күзет қызметінің жаңадан тағайындалған бастығы Ермек Сағымбаевты таныстырды. 
Президент Мемлекеттік күзет қызметінің үлкен жауапкершілігі мен маңыздылығына тоқталып, барлық қызметкерлерден, әсіресе басшылықтан ерекше білім мен біліктілік талап етілетінін айтты.

– Мемлекеттік күзет қызметінің мамандарынан кәсібилік талап етіледі. Біріншіден, жауынгерлік және физикалық дайындық. Бұл ретте Мемлекеттік күзет қызметінің, тиісті бөлімшелердің басшылары жан-жақты білімді, дүниетанымы кең, елдің ішкі саяси жағдайын да, халықаралық ахуалды да жақсы меңгерген болуы керек. Олардың халықаралық талаптардың қыр-сырын жетік білетін зерек, талдау жұмыстарына қабілетті болғаны жөн. Біз тек осындай жағдайда ғана жұмыстан тиімді нәтиже күтеміз, – деді Қасым -Жомарт Тоқаев.

Президент кадрлық әлеуетті арттыру туралы айта келіп, МКҚ офицерлері мемлекетке, өздеріне жүктелген қызметке адал және нағыз патриоттар болуы керек екенін атап өтті. Мемлекет басшысы кадрларды іріктеуде дәл осы ұстанымдарды басшылыққа алуды баса айтты.

Сондай-ақ Қасым-Жомарт Тоқаев Мемлекеттік күзет қызметі бастығының жаңа орынбасары Батырбек Байбосыновты да таныстырды.

Мемлекет басшысы жиын соңында жаңа бастық пен барлық офицерлерге қызметте табыс тіледі.
///Сапар аясында Г.Әбдіқалықова Жамбыл облысы Қазақстан халқы Ассамблеясы Қоғамдық келісім кеңесінің «Қазақстанның үшінші жаңғыруы – өсімнің жаңа моделі» деген тақырыппен өткізген, Мемлекет басшысының жолдауын талқылауға арналған кеңейтілген отырысына қатысты.
Сондай-ақ, іс-шараға Жамбыл облысының әкімі, өңірлік Ассамблея төрағасы К.Көкірекбаев, Қазақстан халқы Ассамблеясы төрағасының орынбасары –хатшылық меңгерушісі Е.Тоғжанов, Қазақстан халқы Ассамблеясы мен өңірлік Ассамблея мүшелері, Алматы қаласы, сондай-ақ Алматы, Оңтүстік Қазақстан және Жамбыл облыстары қоғамдық келісім кеңестерінің мүшелері, этномәдени бірлестіктердің жетекшілері мен мүшелері, мемлекеттік органдар мен БАҚ өкілдері қатысты.
Мемлекеттік хатшы Елбасының жолдауда Қазақстанның үшінші жаңғыруын іске асыру жөніндегі басымдығы бар бес бағытты айқындап бергенін атап өтті. Алға қойған міндеттерді іске асыру үшін барлық алғышарттар мен мүмкіндіктер бар. Соның қатарында Тәуелсіздіктің 25 жылында қоғам мен мемлекеттің жинақталған бүкіл жасампаз әлеуеті, жаһандық трансформациялану кезеңінде жұмыстың негізгі бағыттарын айқындайтын «100 нақты қадам» Ұлт жоспары бар. Жамбыл облысы Қазақстан халқы Ассамблеясының былтыр 250-ден астам іс-шара өткізіп, қоғамдық келісімнің нығаюына қосқан үлесін атап өтті. Қазақстан халқы Ассамблеясының 2200-ден астам Қоғамдық келісім кеңестері жұмысының ерекше маңыздылығы атап өтілді.
Сонымен бірге, сапар аясында Мемлекеттік хатшының төрағалығымен М.Х.Дулати атындағы Тараз мемлекеттік университеті Байқау кеңесінің отырысы өтіп, онда жоғары оқу орнын одан әрі дамытудың өзекті мәселелері талқыланды.
Гүлшара Әбдіқалықова жұмыс сапарының қорытындысы бойынша мемлекеттік органдарға нақты тапсырмалар берді.
///Қасым-Жомарт Тоқаев Назарбаев зияткерлік мектебінің оқушыларымен ауқымды домбыра сабағын өткізген Қазақстан Республикасының еңбек сіңірген мәдениет қайраткері Айтжан Тоқтағанға алғыс хат жолдады.
– Халық мұрасын насихаттау және үйрету ісіне бел шеше кірісіп, көпшілікке белгісіз туындыларды нотаға түсіріп, олардың авторларын анықтауға атсалысып келесіз. Сан жылғы зерттеу жұмыстарыңыздың нәтижесі іспетті еңбектеріңіз қазіргі таңда музыка мектептері мен оқу орындарында оқулық ретінде қолданылып жүр. Ал Назарбаев зияткерлік мектебінің мыңнан астам оқушысы қатысқан домбыра сабағыңыз өскелең ұрпақтың ұлттық күй өнеріне қызығушылығын арттырып, білімін тереңдеткен маңызды шаралардың бірі болды. Ұлттық өнерді ұлықтауға бағытталған бұл мәдени іс-шара Гиннес рекордтар кітабына енеді деп сенемін, – делінген алғыс хатта.
 
///
	 

	Екі елдің көшбасшылары Ұлыбритания Премьер-Министрінің алдағы сапарының бағдарламасын, сондай-ақ екіжақты қарым-қатынастардың шарттық-құқықтық базасын дайындау барысын талқылады.

	Әңгіме кезінде Қазақстан Президенті жоғары деңгейдегі кездесудің өзара іс-қимылдың барлық саласындағы ынтымақтастықты жандандыру мен тереңдетудегі маңызды фактор ретіндегі мәнін атап өтті.

	Өз кезегінде Ұлыбритания Премьер-Министрі Қазақстанға сапарды ерекше толғаныспен күтетінін мәлім етіп, оның тарихи мәніне тоқталды.

	Дэвид Кэмерон Нұрсұлтан Назарбаевқа Ауғанстандағы жағдайды реттеуге және тұрақтандыруға бағытталған Қазақстанның белсенді әрекеті үшін ризашылығын білдірді.

	Сонымен қатар, тараптар энергетика, көлік-логистика және инновация салаларындағы ынтымақтастықтың нақты бағыттарын талқылады. 
///
	 

	Жеделхатта «Алжир әуе жолдары» компаниясы ұшағының апатынан көптеген француз азаматтарының қаза тапқаны туралы қайғылы хабарды Қазақстан Президентінің зор күйзеліспен қабылдағаны айтылған
	
	«Осындай қайғылы жағдайда Қазақстан халқы және жеке өз атымнан қаза тапқандардың туған-туыстары мен жақындарына, сондай-ақ барша Франция халқына шын ниетпен көңіл айтамын», – делінген жеделхатта.  
///Қазақстан Президенті жеке өзінің және ел халқының атынан Г.Бердімұхамедовті Түрікменстандағы президент сайлауында жеткен жеңісімен құттықтады.
«Өткен сайлау нәтижесі – халықтың тұрмыс деңгейін арттырып, елдің халықаралық беделін нығайту жолындағы Сіздің жүзеге асырып отырған саясатыңызға Түрікменстан азаматтарының сенімінің және қолдауының көрсеткіші.
Дипломатиялық қарым-қатынас орнағаннан бастап Қазақстан мен Түрікменстанның стратегиялық әріптестігі жыл өткен сайын қарқын алып келеді.
Қазақстан түрікмен халқының бірлігін, елдің саяси және экономикалық дамуын нығайтудағы Сіздің еңбегіңізді жоғары бағалайды», – делінген жеделхатта.
Сондай-ақ, Мемлекет басшысы Түрікменстан Президентін жақын арада Қазақстанға сапармен келуге шақырды.
///
	 

	Осы Жарлықпен Қазақстан Республикасы Премьер-Министрі Кеңсесінің «Коммуникация орталығы» республикалық мемлекеттік мекемесі мүлкі жаңадан құрылған мекемеге тапсырыла отырып таратылады.    
///Еуропалық тараптың бастамасымен Қасым-Жомарт Тоқаев Еуропалық Кеңес Президенті Шарль Мишельмен телефон арқылы сөйлесті.
Президенттер Ауғанстандағы қазіргі жағдай бойынша жан-жақты пікір алмасты. Қасым-Жомарт Тоқаев Шарль Мишельдің сұрауы бойынша, Қазақстанның ауған мәселесіне қатысты ұстанымын білдірді. Мемлекет басшысы әлемдік ұйымға қолдау көрсету мақсатымен БҰҰ-ның Ауғанстандағы кеңсесін Алматыда уақытша орналастыру туралы шешім қабылданғанын хабарлады.
Қасым-Жомарт Тоқаев Қазақстандағы ауған студенттеріне де тиісті көмек көрсетіліп жатқанын айтты. Мемлекет басшысы ауған мәселесіне қатысты, соның ішінде Ауғанстанда да Қазақстан мен Еуропалық Кеңес тығыз қарым-қатынас орната алады деп есептейді. Қазақстан Еуропалық Одақ елдерінің азаматтарын эвакуациялаған ұшақтарға өз әуежайларында жанар-жағар май құюға мүмкіндік жасағаны туралы айтылды.
Тараптар заңсыз миграция, есірткі тасымалы, адам және қару-жарақ саудасының алдын алу бойынша ынтымақтастық орнатуға мүдделі екенін білдірді. Қазақстанның дипломатиялық және өзге де салалық ведомстволары аталған мәселелер бойынша Еуропалық Кеңеске консультативтік көмек бере алады.
Мемлекет басшысы Ауғанстанда барлық этностық топтардың қатысуымен инклюзивті үкімет құрылғаннан кейін жағдайдың тұрақталатынына үміттенеді. Бұған соғыстан зардап шегіп отырған барлық ауған халқы мүдделі.
Еуропалық Кеңестің Президенті мазмұнды сұхбатқа ризашылығын білдіріп, ауған тақырыбындағы көп мәселе бойынша көзқарастарының ортақ екенін атап өтті. Шарль Мишель Қасым-Жомарт Тоқаевтың жыл соңына дейін болатын Брюссельге сапары барысында жеке кездесетініне сенім білдірді. Сол сапарда Қазақстан мен Еуропалық Кеңестің ынтымақтастығы бойынша күн тәртібіндегі ауқымды мәселелер жөнінде жан-жақты пікір алмасатынын айтты.    
///Кездесуде Мемлекет басшысына «Самұрық-Қазына» акционерлік қоғамының биылғы 10 айда атқарған жұмысының нәтижелері жөнінде есеп беріліп, компанияның трансформациялану барысы туралы мәлімделді.
Өмірзақ Шөкеевтің ақпаратына сәйкес, кәсіпорынның шоғырланған кірісі былтырғы көрсеткішпен салыстырғанда 44 пайызға өсіп, 414 миллиард теңгені құраған.
Сонымен қатар, «Самұрық-Қазына» акционерлік қоғамы басқармасының төрағасы Қазақстан Президентіне холдинг құрамындағы компаниялар санының қысқарып, кәсіпорынды басқару деңгейі оңтайланғаны жөнінде баяндады. Өмірзақ Шөкеевтің мәліметі бойынша, осы жылдың соңына дейін холдинг құрамындағы компаниялар саны 315-ке дейін қысқарып, басқару деңгейі 4 сатыға дейін азаятын болады.
Нұрсұлтан Назарбаев кездесу соңында бірқатар нақты тапсырма берді.

///Мемлекет басшысына елорданың сәулет және қала құрылысы саласында атқарылып жатқан жұмыстардың негізгі нәтижелері туралы баяндалды.
Сонымен қатар, Елбасы жол-көлік және әлеуметтік-мәдени салалардағы бірқатар инфрақұрылым нысандарының, соның ішінде жолдардың және қала тұрғындарына арналған демалыс орындарының құрылыс жоспарларымен танысты.
Нұрсұлтан Назарбаев Астананың инфрақұрылымын одан әрі дамыту және жетілдіру жөнінде шаралар қабылдау қажеттігін атап өтті.
Соңында Қазақстан Президенті бірқатар нақты тапсырма берді.

///Қасым-Жомарт Тоқаев Айтқали Жақұтов атындағы екінші жылу электр станциясында болды.
Президент станция аумағында жаңадан салынатын қуаты 600 МВт болатын бу-газ қондырғысының құрылысына дайындық жұмыстарымен танысты.
«Самұрық-Қазына» ҰӘҚ» АҚ басқарма төрағасы Алмасадам Сәтқалиев Президентке қалалық энергетика кешенін жаңғырту нәтижесінде ауаға тарайтын зиянды қалдықтар 2026 жылға қарай жылына 50,4 мың тоннадан 6,7 мың тоннаға дейін азаятыны туралы мәлімет берді.

Содан кейін энергия кешеніне ауқымды жаңғырту жұмыстарының басталғанын білдіретін естелік капсуласын қоюдың салтанатты рәсімі өтті.
Президент шараға қатысушылардың алдында сөйлеген сөзінде жаңа қондырғының құрылысы бүкіл қалалық энергетика кешенін жаңғырту жұмыстарының басталғанын білдіретінін атап өтті.
– Алдағы бес жылда Алматы мен Алматы агломерациясы тұрақты энергиямен және жылумен қамтамасыз етіледі. Белгіленген жоспарды жүзеге асыру тұрғысынан алғанда, Мемлекет басшысының өзі осы капсуланы қалап, тиісті жұмыстарды бастап бергені үлкен жауапкершілік жүктейді, – деді Президент.

Осыған байланысты Мемлекет басшысы «Самұрық-Қазына» қорының төрағасы мен қала басшылығына, сондай-ақ ЖЭО қызметкерлеріне барлық жұмысты мерзімінде және сапалы орындауға шақырды. Сонымен қатар аталған өңір еліміздің негізгі экономикалық орталықтарының бірі болғандықтан, бұл жұмыстардың аса маңызды екенін атап өтті.
– Ең бастысы, біз экологияны жақсартып, тұрғындарды таза ауамен қамтамасыз етеміз. Мен үшін бұл аса маңызды. Менің тапсырмам бойынша Үкімет қаланың ауасын тазарту үшін қажетті шараларды қабылдайды деп алматылықтарға уәде бердім. Шын мәнінде, бірнеше жыл бойы қала тұрғындары экологияның ластануынан зардап шегіп келді. Біз бұл мәселені түбегейлі шешуіміз керек, – деді Қасым-Жомарт Тоқаев.

Мемлекет басшысы жобаның ел Тәуелсіздігінің 30 жылдығы қарсаңында жүзеге асырыла бастауының символдық мәні бар екенін айтты.
– Бұл бастама Алматының жасыл әрі таза қала деген бұрынғы мәртебесін қайтарып, тұрғындардың өмір сүру сапасын арттыратынына сенімдімін, – деді Президент.
Шара соңында Қасым-Жомарт Тоқаев ЖЭО-2 жұмысшыларымен әңгімелесіп, оларды бүгінгі айтулы оқиғамен құттықтады. 




///Рәсім барысында Қазақстан Президентіне БҰҰДБ  тұрақты өкілі Норимаса Шимомура және  Израиль Мемлекетінің Төтенше және өкілетті елшісі Михаил Бродский, Өзбекстан Республикасының Төтенше және өкілетті елшісі Икром Назаров, Әзербайжан Республикасының Төтенше және өкілетті елшісі Рашад Маммадов, Таиланд корольдігінің  Төтенше және өкілетті елшісі Нат Пиниоваттаначип сенім граматоларын тапсырды.
Мемлекет басшысы бұл рәсім олардың жеке дипломатиялық тарихтарындағы жаңа белеске айналатынына назар аударды.
Бәріңіз де дипломатиялық миссияға алғаш рет басшылық еткелі отырсыздар, қызметтеріңіздегі жаңа кезең Қазақстаннан басталғалы тұр. Сіздерді құттықтай отырып, Қазақстандағы жауапты да мәртебелі миссияларыңыз елдеріміз арасындағы ынтымақтастықты жан-жақты дамытуға септігін тигізеді деп үміттенемін, – деді Нұрсұлтан Назарбаев.
 
Қазақстан Президенті  дипломаттар өз  қызметтеріндегі жаңа кезеңді  Қазақстан Тәуелсіздігінің 25 жылдығы қарсаңында бастап отырғанын атап өтті.
Бұл тарихи тұрғыдан қысқа кезең біздің еліміз үшін ауқымды өзгерістердің дәуіріне айналды. Мемлекеттілікті нығайту, заманауи  нарықтық экономика құру, қоғамды жаңғырту жөнінде орасан зор жұмыс атқарылды. Бүгінде біздің елдің басты сипаттары – саяси тұрақтылық, этносаралық және конфессияаралық келісім,  халықаралық істердегі сенімділік пен жауаптылық, тиімді әлеуметтік-экономикалық өзгерістер, - деді Мемлекет басшысы.
 
Нұрсұлтан Назарбаев Қазақстан Үкіметі мен Біріккен Ұлттар Ұйымы арасындағы 2016-2020 жылдарға арналған негіздемелік серіктестік бағдарламасы ынтымақтастықтың жаңа сапалы деңгейіне шыққанын көрсететініне назар аударды.
 Біріккен Ұлттар Ұйымы Даму бағдарламасымен өзара іс-қимыл  негізгі үш векторды қамтиды. Біріккен Ұлттар Ұйымының Семей облысын аймақтық дамыту жөніндегі бірлескен бағдарламасын оң бағалаймыз, – деді Қазақстан Президенті.
 
Мемлекет басшысы Израильмен ынтымақтастықтың аясын кеңейте түсуге айрықша мән беретінін айтты.
Сауда-экономикалық ынтымақтастық біздің қарым-қатынасымыздың маңызды бөлігі болып саналады. Бүгінде Қазақстанда Израиль капиталының қатысуымен жұмыс жүргізетін 270-тен астам кәсіпорын тіркелген. Қазіргі дағдарыс жағдайында барлық бағыттар бойынша қауымдасуды кеңейте түсу үшін күш жұмылдырудың маңызы зор. Ақпараттық технологиялар, инновация, медицина және ауыл шаруашылығы перспективалы салаларға айналып отыр. Астанада «ЭКСПО-2017» халықаралық көрмесін өткізу тұрғысынан біз Израильдің озық технологияларына және баламалы энергетика саласындағы  жаңалықтарға мүдделіміз. Израильдің Еуразиялық экономикалық одақпен еркін сауда аймағы жөніндегі келісімге қол қоюға ұмтылысын біз қолдаймыз. Израильдің Премьер-Министрі Б.Нетаньяхудің Астанаға жоспарланып отырған ресми сапары екжақты байланыстарды тереңдетуге серпін береді деп сенемін, – деді Нұрсұлтан Назарбаев.
 
Қазақстан Президенті елімізді Өзбекстанмен және Әзербайжанмен туысқандық қатынастар мен ғасырлар тарихынан тамыр тартатын достыққа, өзара құрметке негізделген берік дәстүрлер байланыстыратынын атап өтті.
Елдеріміз арасындағы ортақ шекара екіжақты қарым-қатынастардың жан-жақты дамуын алдын ала айқындап тұрады, – деді Мемлекет басшысы.
Нұрсұлтан Назарбаев Қазақстан Өзбекстанды Орталық Азия өңіріндегі стратегиялық серіктес ретінде қарастыратынына назар аударды.
Өткен аптада екіжақты ынтымақтастық жөніндегі Бірлескен үкіметаралық комиссияның 15-ші отырысы өтті. Қол жеткен уағдаластықтарды жүзеге асыру Қазақстан-өзбек қатынастарын жаңа сапалы деңгейге шығарады деп сенемін. Сауда-экономикалық және мәдени-гуманитарлық ынтымақтастықтың барлық бағыттары бойынша біздің тиімді ықпалдасуға мүмкіндігіміз бар. Өзбекстан Президенті И.Кәрімовтің біздің елге сапары кезінде жасалған уағдаластыққа сәйкес, мен маусым айында Ташкентке барып, сонда өтетін Шанхай Ынтымақтастық ұйымының кезекті отырысына қатысуды жоспарлап отырмын, – деді Қазақстан Президенті.
 
Мемлекет басшысы Әзербайжан Қазақстан үшін Кавказ өңіріндегі стратегиялық серіктес екенін атап айтты. 
Біздің елдеріміз энергетика және транзит-көлік, ауыл шаруашылығы, туризм, білім беру салаларында және басқа да бағыттар бойынша белсене ынтымақтасып келеді. Жақында ғана маған Әзербайжан Президенті Ильхам Әлиевтен Әзербайжанға ресми сапармен бару жөнінде шақыру келді. Мен бұл шақыруды ықыласпен қабыл аламын. Дипломатиялық арналар арқылы нақты мерзімін келісерсіздер, – деді Нұрсұлтан Назарбаев.
 
Қазақстан Президенті Таиланд Қазақстанның Оңтүстік Шығыс Азиядағы маңызды серіктесі болып саналатынына тоқталды.
Астана мен Бангкок арасындағы өзара іс-қимыл өзара түсіністік және сенім ыңғайында дәстүрлі түрде дамып келеді. Таиланд басшылығына Азиядағы өзара іс-қимыл және сенім шаралары кеңесі үдерісін, Әлемдік және дәстүрлі діндер лидерлері съезі аясында дінаралық диалогты нығайтуға қосқан үлесі үшін зор ризашылығымызды білдіреміз. Біз Таиландпен туризм, ауыл шаруашылығы, энергетика және көлік логистикасы салалары бойынша жемісті ынтымақтастықты артыра түсуге әзірміз. Дүниежүзілік сауда ұйымы аясындағы тығыз қауымдасу сауда-экономикалық ынтымақтастықты дамыту үшін керемет мүмкіндікке жол ашады, – деді Мемлекет басшысы.
 
Соңында Нұрсұлтан Назарбаев рәсімге қатысушыларды Астанадағы дипломатиялық жұмыстарының басталуымен және алдағы Наурыз мерекесімен құттықтап, қонақжай Қазақстан жерінде өткізетін күндерінің жайлы болуына тілектестігін білдірді.
Сіздердің қызметтеріңіз сенім мен өзара түсіністікті нығайтуға, екіжақты ынтымақтастықтың әлеуетін барынша арттыра түсуге бағытталады деп сенемін, – деді Қазақстан Президенті.
 
Н.Шимомура орнықты даму мақсаттарына қол жеткізу үшін Қазақстан мен БҰҰ арасындағы сындарлы серіктестіктің жалғаса беретініне сенім білдірді.
М.Бродский Қазақстан мен Израиль халықтарын ортақ мүдде мен өзара ілтипатқа негізделген дәстүрлі достық қарым-қатынастар байланыстыратынын айтты.
 Таяуда Қазақстан алғаш рет Алғыс күнін атап өтті. Біз үшін бұл мереке Ұлы Отан соғысы жылдары Қазақстанға қоныс аударған еврейлерге көрсетілген қонақжайлылық үшін сіздің халқыңызға тағы да алғыс білдірудің бір мүмкіндігіне айналды. Біз оны ешқашан ұмытпаймыз, – деді Израиль елшісі.
И.Назаров Қазақстан және өзбек халықтарының руханияты, тарихы және мәдениетінің  ортақ сипатын атап өтіп, екіжақты ынтымақтастық аясын  өзара тиімді негізде одан әрі кеңейте түсуге септігін тигізуге ниеттестігін жеткізді.
Қазақстан – Өзбекстанның маңызды сауда серіктесінің бірі. 2015 жылдың қорытындысы бойынша екіжақты тауар айналымының көлемі 3 миллиард доллардан асты. Бұл салада зор әлеует бар, – деді Өзбекстан Республикасының елшісі. 
Р.Маммадов Қазақстан мен Әзербайжан арасындағы саяси, экономикалық байланыстарды нығайту, білім беру, ғылым және мәдениет саласындағы тығыз қарым-қатынастарды жолға қою үшін өзінің бар күш-жігерін жұмсайтынын айтты. Бұдан бөлек, елші барша Қазақстан халқын келе жатқан Наурыз мейрамымен құттықтады.
Н.Пиниоваттаначип Қазақстан мен Таиланд арасындағы серіктестік қарым-қатынас түрлі сала бойынша қарқынды өрістей береді деп үміттенетін айта келіп, еліміздің халқына игілік пен бақ-береке тіледі.
 
 

///Мемлекет басшысына Үкіметтің әлеуметтік мәселелерді шешу бойынша қабылдаған шаралары  және бұрынырақ берілген тапсырмалардың орындалу барысы баяндалды.
Қазақстан Президенті Премьер-Министрге шұғыл түрде Үкіметтің жаңарған әлеуметтік саясаты бойынша шаралар әзірлеуді тапсырды.
– Бұл саясат халықтың өмір сүру деңгейін арттыру тұрғысынан тиімді болуы керек. Сондықтан, ол нақты мұқтаж жандарға ғана бағытталуы шарт, – деді Қасым-Жомарт Тоқаев.
Кездесу соңында Мемлекет басшысы бірқатар нақты тапсырма берді.
 

/// 
Елбасының 18 наурызда Президенттің Іс басқармасының Медициналық орталығының Клиникалық-оңалту кешеніне баруы жоспарлануда. Президент мұнда заманауи технологияларды қолдану негізінде мамандандырылған жоғары медициналық көмек көрсететін мекеменің жұмысымен танысады.
Сол күні Қазақстан Президенті Ақордада бірқатар шетелдік мемлекеттердің елшілерінен сенім грамоталарын қабылдайды.
19 наурызда Қазақстан Республикасының Президенттігіне кандидат Нұрсұлтан Назарбаевты қолдайтын республикалық және өңірлік қоғамдық штабтардың ашылу рәсімі жоспарланған.  
20 наурызда Астанада Қазақстан Республикасы, Беларусь Республикасы және Ресей Федерациясы президенттерінің үшжақты кездесуін өткізу жоспарлануда.
Мемлекет басшылары үш елдің өзара сауда және экономикалық ықпалдастығын тереңдету мәселелерін қарастырады. Сонымен қатар президенттер әлемдік экономиканың даму үрдістерін және Украинадағы ахуалды талқылайды.
21 наурызда Мемлекет басшысының Наурыз мерекесіне арналған іс-шараларға қатысуы жоспарланған. 
///Мемлекет басшысы өз баяндамасында Тәжікстан Президенті Эмомали Рахмонға қонақжайлылығы, Саммитті жоғары деңгейде ұйымдастырғаны және Президент болып сайлануымен құттықтағаны үшін ризашылық білдірді. Сонымен қатар, Қасым-Жомарт Тоқаев Тәжікстанның Азиядағы өзара іс-қимыл және сенім шаралары жөніндегі кеңеске төрағалығы Кеңесті Азия аймағындағы өте маңызды мәселелерді шешу ісіне белсенді жұмылдыруға септігін тигізетінін айтты.
Қазақстан Президенті 1992 жылы Біріккен Ұлттар Ұйымында Тұңғыш Президент Нұрсұлтан Назарбаевтың Азиядағы өзара іс-қимыл және сенім шаралары жөнінде кеңес өткізу жөніндегі ұсынған идеясы Азия құрлығының тарихында жаңа кезеңге жол ашқанын айтты.
Бүгінде Азиядағы өзара іс-қимыл және сенім шаралары жөніндегі кеңес – Азия өңіріндегі 35 мемлекетті және жер шарындағы халықтың жартысына жуығын біріктіріп отырған тиімді көпқырлы құрылым, – деді Қасым-Жомарт Тоқаев.
Қазақстан Президенті қақтығыстардың өрши түскенін, қауіпсіздік механизмдерінің эрозиясын, сауда және санкциялық соғыстарды, сондай-ақ, халықаралық терроризмнің белең алғанын атап өтіп, өңірдегі қауіпсіздікке төнген қатердің, идеологиялық, этникалық және дінаралық қайшылықтардың өршіп келе жатқанына алаңдайтынын айтты. Осыған орай, ол Азиядағы қауіпсіздіктің түйткілді мәселелерін шешу үшін жүйелі әрі кешенді әдістердің қажет екеніне тоқталып, аталған проблемаға байланысты Қазақстанның ұстанымын жеткізді.
– Барша достарымыз бен серіктестерімізді Форумның тиімділігі мен халықаралық бәсекеге қабілеттілігін арттыру үшін күш-жігер жұмылдыруға шақырамыз. Толыққанды өңірлік ұйым болу үшін бізге кеңесті рет-ретімен, біртіндеп трансформациялау қажет. Азиядағы өзара іс-қимыл және сенім шаралары жөніндегі кеңесті институционалды түрде қалыптастыру үшін барлық жағдай жасалған, құқықтық базасы әзірленген, оның тұрақты құрылымдары жұмыс істеп жатыр, – деді Қазақстан Президенті.
Қасым-Жомарт Тоқаев Елбасы Нұрсұлтан Назарбаевтың инклюзивті дамудың жаһандық архитектурасын қалыптастыру жөніндегі «Үш диалог» туралы бастамасының өзектілігін атап өтті. Мемлекет басшысы бұл идеяның құрамдас бөлігі Еуразия ауқымындағы өзара іс-қимылдардың жоспарын жасау үшін Азиядағы өзара іс-қимыл және сенім шаралары жөніндегі кеңестің және Еуропадағы қауіпсіздік және ынтымақтастық ұйымының, содан кейін Азия мен Еуропадағы басқа да өңірлік әрі көпжақты институттардың әлеуеттерінің синергиясын қамтамасыз ету болып саналатынын айтты.
– Даулы проблемалар мен қарама-қайшылықтарды басталған сәтінде шешу үшін конструктивті келіссөздерді қамтамасыз ету – күн тәртібіндегі басты мәселелердің бірі. Сондықтан, жақын арада Азиядағы өзара іс-қимыл және сенім шаралары жөніндегі кеңес аясында халықаралық медиацияны жүзеге асыратын толыққанды ұжымдық қауіпсіздік жүйесі құрылуы әбден мүмкін, – деді Қазақстан Президенті.
Қасым-Жомарт Тоқаев халықаралық лаңкестікке қарсы іс-қимылдар үшін бірлескен жүйелі әдістер әзірлеу қажеттігіне арнайы тоқталды. Оның айтуынша, БҰҰ Бас Ассамблеясының 73 сессиясында қабылданған және 82 мемлекет қолдаған лаңкестіктен ада, бейбітшіліктің жетістігі жөніндегі мінез-құлық Кодексі Азиядағы өзара іс-қимыл және сенім шаралары жөніндегі кеңес кеңістігіндегі лаңкестіктен туатын қауіптің алдын алатын ұсыныстар әзірлеуге негіз бола алады.
Сонымен қатар, Мемлекет басшысы Кеңестің барлық маңызды бағыттары бойынша қатысушы елдердің нақты іс-қимылдарын кеңейтудің өзектілігін атап өтіп, жобалар мен Форумның басқа да жұмыстарын қаржыландыратын арнайы қор құруды ұсынды. Қазақстан Президентінің пікірінше, Қор Азиядағы өзара іс-қимыл және сенім шаралары жөніндегі кеңестің Іскерлік кеңесінің жұмысын қосымша ынталандыруға және Кеңеске қатысушы барлық мемлекеттің экономикалық игіліктеріне тың серпін береді.
Қасым-Жомарт Тоқаев іс-қимылдардың тағы бір өзекті саласы ретінде Кеңестің барлық өлшемдегі жұмыстарын сапалы сарапшылық сүйемелдеуді жолға қоюды атады.
– Тұрақты жұмыс істейтін диалогты платформаны қайта құру арқылы Азиядағы өзара іс-қимыл және сенім шаралары жөніндегі кеңестің талдау орталықтарының әлеуетін арттырған жөн. Кеңестің жұмыс органдарына арналған ұсыныстарды жандандыруға мүмкіндік беретін Ғұламалар кеңесін құру мәселесін уақтылы әрі жан-жақты зерттеу керек деп есептейміз, – деді Қазақстан Президенті.
Мемлекет басшысы жоғарыда ұсынылған бастамалардың жүзеге асырылуы Кеңеске мүше-мемлекеттердің ынтымақтастығын сапалы жаңа деңгейге көтеретінін және Қазақстанның қатысушы барлық мемлекеттің мүдделері үшін Азиядағы өзара іс-қимыл және сенім шаралары жөніндегі кеңес аясындағы толық қанды іс-қимылдарға дайын екенін атап өтті.
АӨСШК қатысушы мемлекеттер басшыларының V саммиті аясында Мемлекет басшысы Қасым-Жомарт Тоқаев Түркия Республикасының Президенті Режеп Тайып Ердоғанмен кездесті

Мемлекеттер басшылары екіжақты ынтымақтастықтың перспективаларын, аймақтық және халықаралық күн тәртібіндегі мәселелерді талқылады.

Кездесу соңында тараптар бір-бірін өз елдеріне мемлекеттік сапармен келуге шақырды.
Азиядағы өзара іс-қимыл және сенім шаралары жөніндегі кеңеске қатысушы мемлекеттер басшыларының Бесінші отырысының қорытындысы бойынша тиісті декларация қабылданды. 




/// 
Мемлекет басшысы ауыр қайғыға ортақтаса отырып, көңіл айтты.
Жеделхатта Б.Жылысбаевтың Ұлы Отан соғысынан оралғаннан кейін Алматы мемлекеттік консерваториясын бітіріп, бүкіл еңбек жолын осы өнер ордасымен байланыстырғаны атап өтілген.
«Ол өзінің жанға жағымды тенор дауысымен қазақ және шетел композиторларының шығармаларын шебер орындап, жұртшылықты ән өнерінің нәрімен сусындата білді», – делінген жеделхатта.
Сондай-ақ, Б.Жылысбаевтың консерватория профессоры және кафедра меңгерушісі ретінде көптеген лайықты ізбасарларын даярлағаны айтылған. Оның еңбегі жоғары мемлекеттік наградалармен атап өтіліп, Қазақ КСР Халық әртісі құрметті атағы берілген.
Нұрсұлтан Назарбаев әншінің шығармашылық мұрасы қазақстандықтардың әлі талай буынын шынайы өнердің шаттығына бөлей беретініне сенім білдірді. 
//////Қасым-Жомарт Тоқаевтың Алматы қаласына жұмыс сапары қаржы секторының өкілдерімен кездесуден басталды. Мемлекет басшысының Алматыдағы резиденциясында өткен жиынға Президент Әкімшілігінің басшылық құрамы, мемлекеттік органдардың, ірі қаржы құрылымдары мен банктердің басшылары қатысты.
Қасым-Жомарт Тоқаев мұндай құрамдағы кездесудің алғаш рет өткізіліп отырғанына назар аударды. Президенттің айтуынша, жиынды өткізуге еліміздің қаржы секторында шешілуге тиіс қордаланып қалған мәселелер түрткі болған.

– Кейінгі 1,5 жылдағы белгілі бір қиындықтар қаржы нарығына да оңай тиген жоқ. Мұндай жағдайда біздің басты міндетіміз экономикада да, қаржы жүйесінде де тұрақтылықты қамтамасыз ету үшін дағдарысқа қарсы кешенді шараларды іске асыру болды және солай бола береді. Негізі, біз өсім траекториясына шыға алдық, – деді Қасым-Жомарт Тоқаев.
Бұдан кейін кездесуге қатысқандардың сөздерін тыңдаған Президент осы бағыттағы бірқатар нақты міндетке назар аударды.
Мемлекет басшысы, ең алдымен, қаржы секторының тұрақтылығына тоқталды. Сондай-ақ бүгінде қаржы секторының дәрменсіз банктерден арылғанын, ал сауықтыру аясында 6,6 триллион теңгеге жуық нашар несиелер есептен шығарылғанын атап өтті. Қасым-Жомарт Тоқаевтың айтуынша, өтеу мерзімі 90 күннен асқан қарыздардың деңгейі банктердегі несие портфелінің 4,3 пайызын құрайды. Бұл – соңғы 13 жылдағы ең төменгі көрсеткіш. Президент осыдан қорытынды шығарып, жинаған тәжірибе негізінде жиі қайталанатын тәуекел-қатерлердің  алдын алу шараларын күшейту қажет екеніне тоқталды.
Президенттің айтуынша, банктер мемлекеттік қолдаудың арқасында бүгінде экономиканы несиелеу бойынша зор әлеуетке ие болып отыр. Банк жүйесіндегі өтімділігі жоғары активтердің көлемі – 12,2 триллион теңге.
– Биыл тұрғындар сұранысының белсенді түрде қалыпқа келе бастағанын байқап отырмыз. Тұтынушылық несие 32,8 пайызға артқан. Несие алушылар 6,1 миллион адамға жетті. Бәлкім, бұл қалыпты үдеріс. Алайда азаматтарымыздың қарыз жүктемесіне тиімді бақылау жасау маңызды. Қазіргі уақытта 545 мың адамның қарызын өтеу мерзімінің кешеуілдеуі 90 күннен асқан. Мәселе еліміздің қаржы тұрақтылығына төнген тәуекел-қатерде ғана емес. Бұл көптеген азаматтарымыздың қаржы тапшылығымен бетпе-бет келгенін білдіреді. Бұл әлеуметтік және саяси тұрақсыздыққа алып келуі мүмкін, – деді Президент.
Мемлекет басшысы борышкерлерге қатысты қаржы нарығындағы өкілдердің шектен шығу әрекеттеріне тоқталды.
– Несие мекемелерінің басшыларына ішкі рәсімдерді күшейту мәселесін пысықтауды, сондай-ақ жекелеген қызметкерлер мен сырттан тартылатын коллекторлардың қызметтерін асыра пайдалануға жол бермеу тетіктерін қарастыруды тапсырамын, – деді Қасым-Жомарт Тоқаев.

Президент шағын және орта бизнесті несиелеу, оның ішінде ауылдардағы кәсіпкерлік бастамаларды дамыту еліміздің қаржы секторының басты басымдығы болуы керек деп есептейді. Мемлекет басшысының айтуынша, тұрақты және арзан қор жасау көздерінің жоқтығы микроқаржыландыру нарығындағы негізгі мәселенің бірі.
– Мұндай ұйымдардың қызметі екінші деңгейлі банктерден алынатын қарыз бен жеке қаражат есебінен қаржыландырылады. Нәтижесінде тұтынушылар үшін несиелердің құны жоғары болады. Сондықтан Үкіметке Агенттікпен бірлесіп, микроқаржы ұйымдарының қолжетімді әрі ұзақ мерзімді қаржыландыру тетіктерін пысықтауды тапсырамын, – деді Қасым-Жомарт Тоқаев.
Мемлекет басшысы айтқан тағы бір өзекті міндет – ұлттық қор нарығын дамыту. Оның айтуынша, отандық қор нарығы тұрғындардың қаражатын жинайтын сенімді баламалы құралға айналуы қажет.
– Отандық қор нарығы үшін 2022 жылы жекелеген ұлттық компаниялардың Халық IPO бағдарламасына енуі маңызды оқиға болмақ.  Агенттік пен Ұлттық банк Самұрық-Қазына мен Үкімет жүргізіп жатқан жұмысқа белсенді түрде атсалысуы қажет, – деді Президент.

Қасым-Жомарт Тоқаев қаржы секторын цифрландыруды дамыту маңызды екеніне назар аударды. Мемлекет басшысы осы салада оң қарқын бар екенін атап өтіп, қаржы инновацияларын енгізуге қолайлы жағдай жасау жөніндегі кешенді жұмысты жалғастыру керек екенін айтты.
– Біздің қаржы институттарымыз осы сәтті пайдаланып, ауқымды міндеттерді шешуі керек. Біреудің тәжірибесін көшіріп алудың қажеті жоқ, керісінше Қазақстан аумағымен шектеліп қалмай, қызметтердің жаңа форматын дамытып, ілгерілету керек. Мемлекет бұл бастамаларға жан-жақты қолдау көрсетеді. Біз инновациялық экономика мен қаржылық экожүйені жаңадан қалыптастыру кезеңіндеміз. Алдымызда ауқымды жұмыстар тұр. Мемлекет басшысы ретінде мен үшін бүкіл экономикамызды жаңа инновациялық даму жолына салу – басты міндет, – деді Мемлекет басшысы.
Президент цифрлық валюталарды айналымға енгізу маңызды екенін тоқталды. Бұл ретте болашақ қаржы жүйесінің негізіне айналуы мүмкін цифрлық теңге енгізу мәселесін қарастырған жөн екенін айтты.
Сондай-ақ Қасым-Жомарт Тоқаев криптовалюта нарығын дамыту мәселесіне де тоқталды.
– Криптовалюталар – объективті фактор және оларға немқұрайлы қарауға болмайды. Олардың қолданыстағы қаржы жүйесіне әсер ететін тәуекел-қатерлері мен әлеуетін нақты бағалау қажет. Сондықтан елімізде криптобиржаларды құру үшін теңдестірілген реттеу шарттарын қалыптастыру жұмыстарын жандандыру қажет. Басқаша айтқанда, криптовалюталарды шығару бойынша әлемдегі екінші ел бола тұра,  қаржы қайтарымын көрмей отырмыз, – деді Мемлекет басшысы.
Мемлекет басшысы қаржы секторын климат жөніндегі күн тәртібінің талаптарына бейімдеуге қатысты мәселеге арнайы тоқталды.  
– Экологиялық, әлеуметтік және корпоративтік басқарудың тұрақты даму қағидаттарының әсер етуіне байланысты қаржы секторындағы трансформацияның қарқыны артқанын бәріміз көріп отырмыз. Бұл біздің елімізге де тікелей қатысты. Қарқынды даму ұлттық экономикамызға салмақ салғанымен, екінші жағынан оны тұрақты дамытуға және әртараптандыруға көшіру үшін қосымша мүмкіндіктер де беріп отыр. Осыны ескере отырып, отандық қаржы секторы Қазақстанның «жасыл экономикаға» өту жүйесіндегі маңызды бағытына айналуы керек, – деді Мемлекет басшысы.

Мемлекет басшысы атом энергетикасын дамытудың өзектілігіне, соның ішінде Атом электр станциясын салу мәселесіне де тоқталды.
– Түптеп келгенде, біз бұл мәселеге қатысты нақты шешімге келеміз деп ойлаймын. Қазақстанда электр энергиясының тапшылығының алғашқы белгілері қазірдің өзінде байқалады. Әрине, электр қуатының жаппай жетіспеушілігі туындаған жоқ. Әзірге тепе-теңдік бар. Алайда алғашқы белгілері білінуде. Сондықтан болашақты ойласақ, біз атом станциясының құрылысына қатысты нақты шешім қабылдауымыз керек. Басшының міндеті де тиімді шешім қабылдау, – деді Президент.
Қасым-Жомарт Тоқаев сөзін қорытындылай келе, Ұлттық банкке Қаржы нарығын реттеу және дамыту агенттігімен бірлесіп, бүгінгі айтылған мәселелер мен ұсыныстарды пысықтауды тапсырды. Осы ретте Президент нарыққа қатысушылардың іс-қимылдарын үйлестіру жұмыстарын өз Әкімшілігіне жүктеді.
– Бұл оңтайлы әрі қолайлы. Қажет болған жағдайда бүгінгі айтылған ұсыныстарды Қаржы секторын дамытудың жаңа тұжырымдамасын әзірлеу барысында ескерген жөн. Аталған құжаттың барлық басым бағыты негізгі мақсатқа, яғни отандық қаржы жүйесінің экономиканы дамытуға және  халықтың әл-ауқатын жақсартуға қосатын үлесін арттыруға негізделуі қажет, – деді Мемлекет басшысы.

///Мемлекет басшысына еліміздің энергетика саласының дамуы жөнінде баяндалды.
Мағзұм Мырзағалиев Теңіз, Қашаған, Қарашығанақ, «Қаламқас-теңіз» және «Хазар» кен орындарындағы жобаларды іске асыру арқылы 2030 жылға қарай мұнай өндіру көлемін 104,2 миллион тоннаға дейін ұлғайту жоспарланып отырғанын айтты.
Президентке мұнай өнімдері нарығындағы жағдай туралы және алдағы уақытта жанар-жағармай тапшылығын болдырмау шаралары жөнінде мәлімет берілді. Министрдің айтуынша, мұнай өңдеу зауыттарындағы жөндеу жұмыстарының мерзімін қысқарту және 200 мың тонна көлемінде мұнай өнімдерінің резервтік қорын қалыптастыру көзделіп отыр.
Сонымен қатар Мемлекет басшысына елімізді газбен қамту жобалары жөнінде баяндалды. Министрдің ақпаратына сәйкес қазіргі таңда газбен қамтылған халықтың саны 10,3 миллионнан асты, ал газбен қамтамасыз ету деңгейі 55 пайызды құрады. Солтүстік және шығыс өңірлерге газ жеткізу арқылы 2030 жылға қарай бұл көрсеткішті 65 пайызға дейін жеткізу жоспарланып отыр. Бұл ретте «Бейнеу – Бозой – Шымкент», «Бейнеу – Жаңаөзен» және «Бұхара – Орал» газ құбырларының қосымша желілерінің салынуы табиғи газға деген жоғары сұранысты өтей алады.
Энергетика министрі Президентке энергия жүйесіндегі қазіргі ахуал және электр энергиясының тапшылығын болдырмау үшін қабылданған жедел шаралар, сондай-ақ 2030 жылға дейін газ, мұнай, мұнай-газ-химия өнеркәсібі, мұнай өңдеу, электр энергетикасы мен жаңартылатын қуат көздері салалары бойынша жалпы құны 30 триллион теңге болатын 157 инвестициялық жобаны жүзеге асыру жоспары жөнінде айтты.
Кездесу қорытындысы бойынша Қасым-Жомарт Тоқаев мұнай-газ-химия саласын дамытудың аса маңызды екеніне назар аударып, Мағзұм Мырзағалиевке бірқатар тапсырма берді.
///Қасым-Жомарт Тоқаев Қазақстан халқының және жеке өз атынан Марселу Ребелу де Соузаны Португалия Республикасының Президенті лауазымына қайта сайлануымен құттықтап, жеделхат жолдады.
– Сайлаудағы жеңісіңіз – халқыңыздың Сізге және Португалияның саяси-экономикалық тұрақтылығы мен оның халықаралық беделін нығайтуға бағытталған сарабдал саясатыңызға деген сенімінің айқын дәлелі екені сөзсіз. Осы тұста Сіздің қажырлы еңбегіңіз еліңізді бүгінгіден де биік белестер мен тың табыстарға жетелей беруіне тілектестігімді білдіремін. Қазақстан мен Португалия арасындағы дәстүрлі достық пен мазмұнды саяси диалогты, әлеуеті жоғары сауда-экономикалық және мәдени-гуманитарлық ықпалдастықты одан әрі дамыту мақсатында Сізбен бірге күш-жігер жұмылдыратынымызға сенімім мол, – делінген жеделхатта.
Сонымен қатар Президент Португалия Республикасының Еуропалық Одақ Кеңесіндегі жақында басталған төрағалығына толағай табыс тілеп, Қазақстан мен ЕО арасындағы Кеңейтілген серіктестік пен ынтымақтастық туралы келісім негізіндегі жан-жақты байланыстардың өрістей түсетініне зор үміт артатынын атап өтті.
/// 
Украина Президенті Қазақстанға өзінің ресми сапары кезіндегі жылышырайлы қабылдау және келіссөздер үшін алғыс айтты.  
Мемлекеттер басшылары сауданың баламалы жолдарын пайдаланудың жаңа жағдайындағы екіжақты ынтымақтастықтың өзекті мәселелері мен перспективаларын талқылады.
Сондай-ақ Украинаның оңтүстік-шығысындағы ахуал жөнінде пікір алмасылды.
Қазақстан Президенті қақтығыс түйінін тарқату және Украина мен Ресей арасындағы шиеленісті шешу ісінде мәмілеге келуге шақырды.
Телефон арқылы сөйлесуге Украина жағы бастамашы болды.
///Видео конференция режимінде өткен іс-шараға Әзербайжан, Беларусь, Қырғызстан, Молдова, Ресей, Тәжікстан, Түрікменстан, Өзбекстан Президенттері қатысты.
Жиын барысында Мемлекеттер басшылары Тәуелсіз Мемлекеттер Достастығы аясындағы көпжақты ықпалдастық, ТМД-ны одан әрі дамыту тұжырымдамасы және оны іске асыру жөніндегі негізгі іс-шаралар жоспары жайында пікір алмасты. Сондай-ақ ТМД елдері Парламентаралық ынтымақтастықты арттыру және нығайту мәселесі талқыланды.
Қасым-Жомарт Тоқаев өз сөзінде бүгінгі отырыстың әлемдік экономика мен саясаттағы көптеген маңызды проблемалар төңірегінде өтіп отырғанын, дүниежүзіндегі қиын ахуалды коронавирус пандемиясы одан әрі шиеленістіріп жібергенін жеткізді. Қазақстан Президенті ортақ мүдделерді ескере отырып бірқатар ұсыныс жасады, оның ішінде, коронавирус індетіне бірлесе қарсы күресуге қатысты ойын ортаға салды.
– Бүгінгі күннің ең басты міндеті – азаматтарымыздың коронавирусқа қарсы вакцинаға кең көлемде қол жеткізуіне мүмкіндік жасау. Осы орайда COVID-19 індетіне қарсы жаһандық күресте әлемде бірінші болып вакцинасын тіркеген және халыққа екпе жасай бастаған Ресей Федерациясының жетекші рөлін атап өткім келеді. Қазақстан да өзінің вакцинасын әзірлеп жатыр. Оның сынамалары жақсы нәтиже беруде. Біз келесі аптада Ресеймен бірлесіп, вакцина өндірісін іске қосамыз. Ол ресейлік те, қазақстандық та өнім ретінде экспортқа шығарылады, – деді Мемлекет басшысы.
Президент әріптестерін өздерінің сыртқы саясат ведомство басшыларына БҰҰ аясында Ауруларды бақылау және биологиялық қауіпсіздік жөніндегі аймақтық орталықтар желісін, сондай-ақ, Биологиялық қауіпсіздік жөніндегі халықаралық агенттік құру жайындағы Қазақстанның БҰҰ-да жасаған ұсынысын қолдау үшін тапсырма беруге шақырды.
Қасым-Жомарт Тоқаев Достастық елдерінің арасындағы іскерлік белсенділік пен экономикалық байланыстарды жандандыру жұмысын ТМД-ның басты міндеттерінің бірі ретінде атады.
– Қазіргі жағдайда біздің негізгі басымдығымыз – әлеуметтік-экономикалық тұрақтылықты сақтау, халықтың табыс деңгейін және жұмыспен қамтылуын қамтамасыз ету. Бірақ бұған сауда-экономикалық қатынастардың барлық кешенін қайта жаңғыртпай, қол жеткізу мүмкін емес. Өзара сауда-саттықты одан әрі ырықтандыру, кедергілер мен шектеулерді реттеу жөніндегі жұмыстарды жандандыру қажет. Инвестиция тартуға, көлік-транзит әлеуетін тиімді пайдалануға, өнеркәсіптік кооперацияны тереңдетуге, өңірлер арасындағы тікелей байланыстарды дамытуға баса мән беру керек, – деді Президент.
Мемлекет басшысы Қызмет көрсетудің еркін саудасы туралы келісімді және оның әр мемлекетке нақты пайда әкелетін инвестициялар жөніндегі негізгі бөлімін келісуді аяқтаудың маңыздылығына назар аударды. 
Қасым-Жомарт Тоқаев қоршаған ортаны қорғау және «жасыл экономикаға» қатысты  шешімдерді енгізу, сондай-ақ, жаңа цифрлық технологияларды дамыту мәселелеріне арнайы тоқталды. Қазақстан ТМД Мемлекетаралық экологиялық кеңестің 2021 жылғы төрағасы ретінде аталған саладағы ұлттық заңнамалардың тәсілдері мен үйлестірілуін ұштастыру мүмкіндігін зерттеуді, сондай-ақ, Цифрландыру мәселелері бойынша арнайы жұмыс тобын құруды  ұсынды.
Қазақстан Президенті Мемлекеттер басшыларының назарын қауіпсіздік пен тұрақтылықты қамтамасыз етуге аударды. Оның пікірінше, мемлекетаралық қатынастардың шиеленісу және өзара сенімсіздік жағдайында орнықты даму мен ілгерілеу мүмкін емес.
– Әзербайжан Президенті Ильхам Гейдарұлы Әлиев пен Армения Премьер-министрі Никол Воваевич Пашинянның бірлесе күш салуымен, Владимир Владимирович Путиннің белсенді араағайындығымен Таулы Қарабақтағы әскери қимылдарды тоқтату туралы келісім жайында тағы бір рет атап өткім келеді. Бұл қалыптасқан күрделі жағдайдағы ең дұрыс шешім болды. Аталған тарихи келісім өңірде ұзақ мерзімді бейбітшілік орнатуға ықпал етеді деп үміттенемін. Шын мәнінде, Достастық ұйымы құрылғалы бері саяси атмосфераны улап келген посткеңестік кеңістіктегі қақтығыс ошағының оты сөндірілді, – деді Қасым-Жомарт Тоқаев.
Мемлекет басшысы осындай қиын-қыстау кезеңде елдеріміз арасындағы тығыз ықпалдастықтың маңызы арта түседі деп санайды.
– Иә, біз бір-бірімізден экономикалық әлеуетіміз тұрғысынан ерекшеленеміз. Біздің тарихи көзқарасымыз, Таулы Қарабақтағы қақтығыс көрсеткендей, тіпті, геосаяси көзқарасымыз да әртүрлі болуы ықтимал. Дегенмен, ең бастысы, біздің халықтарымыз бейбіт жағдайда өмір сүріп, бір-бірімен достық қарым-қатынаста болғысы келеді. Біздің міндетіміз – халықтарымыздың арасына сына қағылуына жол бермей, өзара тиімді ынтымақтастықты арттырудың жолын іздеу, қазіргідей стратегиялық құбылмалы жағдайда ТМД елдерін жақындастыру. Біз пандемиядан кейінгі кезеңде оның барлық сын-қатерлері мен ауыртпалықтарын еңсеруде көпжақты ықпалдастық мәселесін ойластыруымыз керек, – деді Президент.
Қасым-Жомарт Тоқаев ТМД-ны халықаралық қоғамдастықта зор беделге ие деп санайды.
– Біздің ұйымның негізін қалаушылар күш жұмылдыра отырып, посткеңестік кеңістікті тарихымыздағы қарама-қайшылық кезеңіндегі ауыр қантөгістен аман сақтап қала алды. Достастықтың әлеуетін жаңа геосаяси жағдайда одан әрі күшейту және оның халықаралық аренадағы орнын нығайту – баршамыздың ортақ міндетіміз. Тату көршілік рухындағы ынтымақтастық, өзара құрмет көрсетіп, мүдделерді ескеру арқылы қазіргі сынақтар мен алдағы сын-қатерлерге лайықты төтеп бере алатынымызға сенемін, – деді Қазақстан Президенті.
Мемлекет басшысы Қазақстан Азиядағы өзара іс-қимыл және сенім шаралары жөніндегі кеңестің 2020-2022 жылдардағы төрағасы кезінде аймақтың тұрақтылығын қамтамасыз етуге маңызды үлес қосуға ниетті екенін атап өтті. Ол үшін еліміз АӨІСШК-ні Азиядағы қауіпсіздік және даму ұйымы ретінде қайта құруды жоспарлап отырғанын және бұл бағытта бар күш-жігерін жұмсайтынын айтты.
Қасым-Жомарт Тоқаев сөзінің соңында Достастық оған мүше мемлекеттердің барлығына пайда әкеліп, негізгі мәселелер бойынша ұстанымдарды үйлестірудің маңызды тетігі ретінде қала беретінін атап өтті.
Жиын қорытындысы бойынша бірқатар құжатқа, оның ішінде, ТМД-ны одан әрі дамытудың тұжырымдамасына және осы Тұжырымдаманы іске асырудың негізгі іс-шаралар жоспарына, Біріккен Ұлттар Ұйымының құрылғанына 75 жыл толуына орай Тәуелсіз Мемлекеттер Достастығына мүше мемлекеттер басшыларының бірлескен мәлімдемесіне, Халықаралық ақпараттық қауіпсіздікті қамтамасыз ету саласындағы ынтымақтастық туралы Тәуелсіз Мемлекеттер Достастығына мүше мемлекеттер басшыларының бірлескен мәлімдемесіне қол қойылды.
Қазіргі жағдайды ескере отырып, ТМД-ны одан әрі дамыту тұжырымдамасы экономикалық, саяси, мәдени-гуманитарлық салалардағы ықпалдастық бағыттары бойынша кеңейтілді. Құжатта ауыл шаруашылығы, жеңіл өнеркәсіп, құрылыс материалдары өндірісі, зергерлік өнеркәсіп салаларындағы кооперациялық жобаларды әзірлеу және жүзеге асыру, сондай-ақ, өнімдердің жекелеген түрлеріне қатысты ортақ нарықты дамыту мәселелері қамтылды. ТМД елдері цифрлық технология, ғарышты пайдалану салалары бойынша да ынтымақтастықты нығайтуға уағдаласты. Ал мәдени-гуманитарлық бағытта денсаулық сақтау, халықтың санитарлық-эпидемиологиялық амандығын қамтамасыз ету, жастармен жұмысты ілгерілету жөніндегі ынтымақтастықты жандандыру мәселелері қарастырылды.








///Мемлекет басшысы Ақтау қаласына келген соң қала нысандарын аралап, өңірдің әлеуметтік-экономикалық даму мәселелері жөніндегі кеңеске қатысады.
Сонымен қатар, сапар барысында Нұрсұлтан Назарбаевтың мультимодальды Құрық портының таныстырылым рәсіміне және Бесінші Каспий саммитіне қатысуы, сондай-ақ жоғары деңгейде бірқатар екі жақты кездесулер өткізуі жоспарланып отыр.
///
	 

	Жеделхатта қайғылы жағдай туралы суық хабарды Қазақстан халқы зор  күйзеліспен қабылдағаны атап өтілген.

	Мемлекет басшысы барша қазақстандықтардың және жеке өз атынан С.Цзиньпинге, сондай-ақ қаза болғандардың туған-туыстары мен жақындарына көңіл айтып, орны толмас ауыр қайғыларына ортақтастығын білдірді.

	«Қытай халқына басына түскен қасіретті көтеретін күш-қуат тілеймін. Қабылданып жатқан шаралар табиғи апаттың салдарын еңсеруге мүмкіндік береді деп сенемін», – делінген жеделхатта.   
/// 
Жеделхатта қайғылы оқиға туралы хабарды Елбасының зор күйзеліспен қабылдағаны айтылған.
«Қазақстан жаһандық қауіпсіздікке қатер төндіретін терроризм мен экстремизмнің кез келген түрін айыптайды және бүкіл халықаралық қоғамдастықтың оған қарсы күресін қолдайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан А.Меркельге, қаза болғандардың туыстары мен жақындарына, сондай-ақ бүкіл Германия халқына шын ниетпен көңіл айтты. 
///
	 

	Тамара Босымбекқызы Дүйсенова Қазақстан Республикасының Еңбек және халықты әлеуметтік қорғау министрі болып тағайындалсын.

	 

	Қазақстан Республикасының 

	Президенті                                                                                                             Н.Назарбаев

	 

	Астана, Ақорда, 2013 жылғы 27 маусым

	                         № 591
///Мемлекет басшысы «Ротшильд» компаниясының қаржы секторындағы жұмыс тәжірибесі мол және халықаралық беделі биік екенін атап өтті.
– «Ротшильд» компаниясы – әлемдегі ертеден келе жатқан ірі қаржы институттарының бірі. Сіздердің жеке капитал салымшылармен жұмыс жөніндегі тәжірибелеріңіз мол. Бұл тәжірибе біздің еліміз үшін де маңызды. Сол себепті қазір Қазақстанның Ұлттық банкіне кеңес беріп отырсыздар, – деді Нұрсұлтан Назарбаев.
Эрик де Ротшильд Қазақстан Президентіне кездесуге мүмкіндік туғызғаны үшін алғыс айтып, еліміздің қарқынды дамып келе жатқанына қызыға қарайтынын жеткізді.
– Бұл – менің Қазақстанға алғашқы сапарым. Соңғы екі күндегі әсерлерім өте жақсы. Сіздің арқаңызда болашақта еліңіз жоғары қарқынмен дамитын болады. Қазақстан географиялық тұрғыдан ұтымды жерде орналасқан. Ол Азия мен Еуропа арасындағы көпір болып саналады. Сіздің экономиканы әртараптандыруға, өнеркәсіпті дамытуға және шикізаттық экономикадан бас тартуға жетелеген үрдістерді айқындай алған көреген қадамыңыз мені тәнті етті, – деді компанияның директорлар кеңесінің төрағасы Эрик де Ротшильд.

///Мемлекет басшысы John Deer маркалы ауыл шаруашылығы техникаларының барлық түріне қызмет көрсететін ТМД-дағы ең ірі сервис орталығының жұмысымен танысты.
Президент оқу бөлмелері мен агрегаттық шеберханасы бар ауыл шаруашылығы техникаларын күрделі жөндеуден өткізетін орталықты,  цифрландыру және автоматтандыру үдерістері, заманауи технологиялар, ирригация және көкөніс шаруашылығы жөніндегі оқу орталығын, өнім сақтайтын қоймаларды, сондай-ақ, көрме алаңдарын  аралап көрді.
Жаңа аутлет қазіргі заманның талаптары мен үрдістеріне жауап береді. Қазақстан бойынша қосалқы бөлшектердің үздіксіз жеткізілуін қамтамасыз етеді. Сонымен қатар техникаларды күрделі жөндеу және қайта қалпына келтіру мүмкіндіктерін кеңейтеді.
Қасым-Жомарт Тоқаев ауыл шаруашылығының еліміз үшін стратегиялық маңызы зор сала екенін атап өтті. Президенттің айтуынша, алдымызда еңбек өнімділігін арттыру міндеті тұр. Бірақ заманауи технологияларды енгізбей және менеджментті жақсартпай оған қол жеткізу мүмкін емес.
Мемлекет басшысы фермерлер мен заманауи технологияларды меңгерген жас мамандарды оқыту жөніндегі жүйелі жұмыстарды жолға қоюдың маңызды екенін айтты.  Бұл, өз кезегінде, аграрлық саладағы білікті кадрлардың тапшылығына қатысты мәселені шешуге септігін тигізеді.
 





///Қасым-Жомарт Тоқаевтың атына Қазақстан Республикасының Тәуелсіздік күні мерекесіне орай шет мемлекеттердің басшыларынан құттықтау жеделхаттары келіп түсуде.
Латвия Президенті Эгилс Левитс өз құттықтау хатында елдеріміз арасындағы екіжақты қарым-қатынастардың достық және сындарлы сипатын атап өткен.
– Ригада Қазақстан елшілігінің ашылуы екі ел арасындағы ынтымақтастықты одан әрі нығайту мақсатындағы маңызды қадам болды. Латвия мен Қазақстан арасындағы өзара іс-қимылды екіжақты ынтымақтастық шеңберінде, Еуропалық одақ пен Орталық Азиядағы келісім бойынша, сондай-ақ, БҰҰ мен басқа да көпжақты құрылымдар аясында кеңейте береміз деп сенемін, – делінген жеделхатта.
Эстония Президенті Керсти Кальюлайд қазақстандықтарды Тәуелсіздік күнімен құттықтап, екі ел ортасындағы ынтымақтастық өзара табысты салалар бойынша одан әрі дами береді деп үміттенетінін жеткізген.
Румыния Президенті Клаус Вернер Йоханнис өз құттықтау хатында Қасым-Жомарт Тоқаевқа және Қазақстан халқына денсаулық, бейбітшілік пен амандық тілеген.
– Мен Румынияның  2003 жылы Астанада қол қойылған Серіктестік және ынтымақтастық туралы декларация негізінде біздің елдеріміз арасындағы екіжақты қарым-қатынастарды одан әрі дамытуға ниетті екенін нақтылаймын, – делінген жеделхатта.
Кипр Республикасының Президенті Никос Анастасиадис Қасым-Жомарт Тоқаевты және Қазақстан халқын Тәуелсіздік күнімен құттықтады.
– Қазақстан COVID-19 пандемиясынан туындаған бұрын-соңды болмаған жаһандық қиындықтарға қарамастан, Өзіңіз бастамашы болған реформалар жолын одан әрі жалғастыра беретініне нық сенімдімін, – деп жазған.
///Мемлекет басшысы кездесу барысында Қ.Сәтбаев атындағы Қазақ ұлттық техникалық зерттеу университеті мен Қазақ-Британ техникалық университетін біріктірудің қажеттілігін атап өтті. Сондай-ақ Қазақстан Президенті Е.Бейсембетовті Қ.Сәтбаев атындағы Қазақ ұлттық техникалық зерттеу университетінің ректоры қызметіне тағайындағанын айтты.
Сонымен қатар Нұрсұлтан Назарбаев университет базасында ірі ғылыми-зерттеу орталығын құру міндетін қойды және ел экономикасы қазіргі жағдайда жоғары білікті кадрларға, әсіресе инженерлік-техникалық бейіндегі кадрларға зәру екенін атап өтті. 

///Қасым-Жомарт Тоқаевқа Экология, геология және табиғи ресурстар министрлігінің өткен жылғы жұмысының негізгі нәтижелері, сондай-ақ, алдағы уақыттағы жоспарлары туралы баяндалды.
Мағзұм Мырзағалиев Мемлекет басшысына биылғы өсімдік өсетін кезеңді сумен қамтамасыз ету мәселелері жайында айтты. Министрдің айтуынша, биыл қардың аз түсуіне байланысты елімізде су тапшылығы болуы мүмкін. Бұл ретте Президент су арналарын цифрландыру жөніндегі жұмыстың маңыздылығын атап өтті. Алдағы 5 жыл ішінде бүкіл республика бойынша 119 арнаны цифрландыру қажет.
Қасым-Жомарт Тоқаевқа балық шаруашылығын дамытудың 2030 жылға дейінгі бағдарламасы жүзеге асырыла бастағаны жайында айтылды. Мағзұм Мырзағалиевтің пікірінше, 10 жыл ішінде балық өндірісін 9 мыңнан 270 мың тоннаға дейін арттыруға мүмкіндік бар.
Сонымен қатар Президентке геологиялық барлау, экологиялық туризм және ұлттық парктердің жай-күйі туралы ақпарат берілді.
Кездесу соңында Мемлекет басшысы Экология, геология және табиғи ресурстар министріне бірқатар нақты тапсырма берді.
 

///Президент  Қасым-Жомарт Тоқаев Қарағанды облысындағы «Абай» шахтасында метан газының жарылуы салдарынан қаза тапқан шахтерлердің жақындары мен туыстарына көңіл айтты. Сондай-ақ зардап шеккен азаматтардың тезірек сауығып кетуіне тілектестік білдірді.
Мемлекет басшысы Үкіметке шахтерлердің отбасыларына көмек көрсету жөнінде тапсырма берді. Болған оқиғаның анық-қанығын анықтау мақсатында үкіметтік комиссия құрылды.
Министр Юрий Ильин бастаған Төтенше жағдайлар министрлігінің бөлімшелері апат болған жерде тиісті жұмыстарды жүргізуге кірісті.
/// 
Мемлекет басшысы көпсалалық жаңа кешенді аралап көрді және оның ұжым мүшелерімен әңгімелесті.
Нұрсұлтан Назарбаев тиісті кәсіби персоналы, жоғары сапалы жабдықтары, қажетті секциялары түгел функционалды ғимараты бар медициналық мекеме барлық заманауи талаптарға сай екенін атап өтті.
Қазақстан Президенті денсаулық сақтау саласының одан әрі дамуы маңызды екеніне, бұл ел тұрғындарының денсаулық сапасына оң әсерін тигізетініне тоқталды.
– Қазақстандықтар ем алу үшін шетелге барады. Осындай кешендердің пайда болуымен медициналық туристер легі біздің елге бағыт алатын болады. Мұнда толыққанды жұмысқа қажетті жағдайдың бәрі жасалған, енді сіздерге өз міндеттеріңізді сапалы орындап, халық денсаулығын жақсарту керек, – деді Мемлекет басшысы.
Мекеме қызметкерлері Нұрсұлтан Назарбаевқа денсаулық сақтау саласын дамыту мәселелеріне назар аударып отырғаны үшін алғыс айтып, осындай бірегей кешенде жұмыс істеу зор құрмет екенін әрі жауапкершілік жүктейтінін атап өтті. Олар халыққа білікті медициналық көмек көрсетуге дайын екендіктеріне Қазақстан Президентін сендірді.
***
13 ғимаратты қамтитын, бір ауысымда 1000 адам қабылдайтын 4 емханасы, 35 құрылымдық бөлімшесі, сондай-ақ 200 орындық стационары бар кешеннің жалпы аумағы  84 мың шаршы метр болады. Кешен бөлімшелері озық медициналық техникалармен жабдықталған.
Кешен құрамына бірегей диагностикалық блок және ядролық медицина бөлімшесі кіреді. Ғимарат пен оның инфрақұрылымының жұмысын қамтамасыз ететін негізгі жүйелердің мониторингі мен басқарылуы автоматтандырылған.
Мекемеде жоғары білікті мамандар, соның ішінде медицина ғылымдарының 11 докторы мен 24 кандидаты жұмыс істейді. Дәрігерлердің жартысынан астамы жоғары санатқа ие. 




///
	 

	Жеделхатта өз елі басшылығының жаңа буынының жарқын өкілі болып саналатын Тамим бен Хамад Әл Тәнидің білімі мен күш-жігерін елін жаңа жетістіктерге жеткізуге жұмсайтынына, сондай-ақ әкесінің сара жолын жалғастыратынына сенім білдірілген.

	«Қазақстан мен Катар арасындағы достық және әріптестік өзара қарым-қатынастар жоғары қарқынын жоғалтпай, болашақта да екі ел халықтарының игілігі жолында тереңдей түсетініне зор үмітпен қараймын», – делінген жеделхатта.

	Соңында Мемлекет басшысы Катар Әміріне денсаулық және мемлекеттік қызметте табыс, ал достас Катар халқына бейбітшілік пен бақ-береке тілеген. 
///Қазақстан Президенті Иордания Королі ІІ Абдалламен екіжақты кездесулер жоғары деңгейде өтіп жатқанын атап өтті.
– Сіз дипломатиялық қарым-қатынастарымыздың 25 жылдығы қарсаңында келіп отырсыз. Осы жылдар ішінде біз сенімді әрі достық ынтымақтастық орнаттық. Біз халықаралық ұйымдар аясында бір-бірімізге қолдау көрсетіп келеміз. Иордания Қазақстанның жаһандық аренадағы бастамаларын қолдап отыр, – деді Нұрсұлтан Назарбаев.
Мемлекет басшысы ауыл шаруашылығы, фармацевтика, қорғаныс салалары сияқты экономиканың түрлі секторындағы өзара іс-қимылдың нығайып келе жатқанын айтты.
Қазақстан Президенті Иорданияның және оның Королі ІІ Абдалланың Таяу Шығыста бейбітшілік пен қауіпсіздік орнатудағы рөлін ерекше атап өтті.
– Сіз әкеңіз Хусейннің рөлін жалғастырып, бейбітшілік елшісіне айналып отырсыз. Қазақстан да өз өңірінде осындай рөлді атқаруға тырысуда. Біз – ядролық қаруға қарсы қозғалыс көшбасшыларының біріміз, – деді Нұрсұлтан Назарбаев.
Мемлекет басшысы Иордания Королінің бітімгершілік қызметін жоғары бағалап, оған «Ядролық қарусыз әлем және жаһандық қауіпсіздік үшін» халықаралық сыйлығын табыс етті.
– Бұл – Сіздің еңбегіңізге берілген баға. Сонымен қатар, Сіз қақтығыстар жағдайында халықтарды жақындататын бітімгерлік рөлді жалғастырады деп сенеміз. Сіздің еліңіз Астана процесіне белсенді түрде қатысып келеді. Иордания бір миллионнан астам сириялық босқынды қабылдады, сіздер Сирияға қаржылық және гуманитарлық көмек көрсетіп отырсыздар. Бүкіл әлем осыны бағалауға тиіс деп есептеймін, – деді Қазақстан Президенті.
Иордания Королі ІІ Абдалла Нұрсұлтан Назарбаевқа Қазақстанға шақырғанына алғыс айтып, табысталған марапат үшін ризашылық білдірді.
ІІ Абдалла екі ел арасындағы қарым-қатынастың сенімге негізделгенін айрықша атап өтіп, Қазақстан Президентінің халықаралық қақтығыстарды бейбіт жолмен реттеудегі маңызды рөліне тоқталды.
– Біз Сіздің әлемді одан әрі жақсарту және қауіпсіз ету мақсатындағы рөліңізді өте жоғары бағалаймыз. Сіздің көшбасшылығыңыз баршамыз үшін аса маңызды, – деді Иордания Королі.
Соңында Иордания Королі ІІ Абдалла өз халқының атынан Нұрсұлтан Назарбаевқа бітімгершілік қызметі мен көрсетіп отырған қолдауы үшін ризашылық білдірді.






///Кездесудің басында Г.Әбдіқалықова Қазақстан Президентінің тапсырмасы бойынша Ресейдің мәдениет министрі В.Р.Мединскийге халықтар арасындағы татулықты, достық пен ынтымақтастықты нығайтуға қосқан үлесі үшін II дәрежелі «Достық» орденін табыс етті.
Гүлшара Әбдіқалықова біздің халықтарымыз сан ғасырлар бойы арқауы үзілмеген тарихи бауырластықты, достық пен тату көршілікті бекем ұстанып келе жатқанын атап өтті.
Мемлекеттік хатшы Ресейдің мәдениет министріне Кейкі батырдың сүйегін тарихи Отанына қайтару ісіне байланысты тығыз ынтымақтастық үшін алғыс білдірді.
Г.Әбдіқалықова Ресей тарапының шақыруы бойынша қазақстандықтардың түрлі іс-шараларға белсене қатысып жүргенін айтты. Мәселен, былтыр «Астана Балет» театры «Звезды белых ночей» халықаралық фестивалінде тамаша өнер көрсетті, ал «Астана Опера» театры Санкт-Петербургте Морис Жаррдың «Собор Парижской Богоматери» балетін қойды.
Тараптар Қазақстан мен Ресей арасындағы XXI ғасырдағы тату көршілік және одақтастық туралы шартқа ерекше назар аударды. Қалыптасқан тарихи байланыстар негізінде ортақ мәдени кеңістікті нығайтуға септігін тигізетін бұл маңызды құжат халықтарымыздың рухани және мәдени жақындығын сақтауға ықпал етеді.
Бұдан бөлек, Мемлекеттік хатшы екі елдің Мәдениет министрліктері арасындағы 2019 жылды Ресей мен Қазақстан арасындағы мәдени байланыстар жылы деп жариялау мүмкіндігі қарастырылып отырған Мәдениет саласындағы 2017 жылға арналған бірлескен іс-қимыл жоспарына қол қоюдың маңыздылығын атап көрсетті.
Г.Әбдіқалықова биыл Астанада «ЭКСПО-2017» халықаралық көрмесі өтетінін айтты. Оның аясында Нұрсұлтан Назарбаевтың тапсырмасы бойынша бүкіл қазақстандық мәдениеттің кең ауқымды таныстырылымы болмақ.
Сондай-ақ, Эрмитаж музейінің, А.С.Пушкиннің мемлекеттік музейі коллекцияларының көрмесі, Мария және өзге де опера және балет театрлары қойылымдарын ұйымдастыру жоспарланып отыр. Г.Әбдіқалықова «ЭКСПО-2017» көрмесіне Ресейдің белсене атсалысатынына сенім білдірді.
Кездесу соңында Мемлекеттік хатшы Г.Әбдіқалықова Ресей Федерациясының мәдениет министрі В.Мединскийге зор денсаулық пен бақ-береке, екі ел арасындағы мәдени-гуманитарлық байланыстарды дамыту жолындағы еңбегіне табыс тіледі.
///Ақордада Мемлекет басшысының төрағалығымен Реформалар жөніндегі жоғары кеңестің үшінші отырысы өтті.
Жиында Қазақстан Республикасының 2025 жылға дейінгі ұлттық даму жоспарын әзірлеу, Мемлекеттік жоспарлаудың жаңа жүйесі, Мемлекеттік басқаруды дамытудың 2030 жылға дейінгі тұжырымдамасы, 2021-2025 жылдарға арналған жекешелендіру жоспарының жобасы, сондай-ақ, Жедел реформалар пакеті және ұлттық халық санағын өткізу мәселелері қарастырылды.
Кеңесте Премьер-Министр Асқар Мамин, Президент Әкімшілігі Басшысының орынбасары Тимур Сүлейменов, Стратегиялық жоспарлау және реформалар агенттігінің төрағасы Қайрат Келімбетов, Мемлекеттік қызмет істері агенттігінің төрағасы Анар Жайылғанова баяндама жасады.
Күн тәртібіндегі мәселелер бойынша кеңес мүшелерінің баяндамалары мен пікірлерін тыңдаған Президент көтерілген мәселелерге егжей-тегжейлі тоқталып, оларды іске асырудың нақты тетіктері туралы өз ойымен бөлісті.
Мемлекеттік жоспарлаудың жаңартылған жүйесінің бағдарламалық құжаттары мейілінше икемді болуға, стратегиялық және бюджеттік жоспарлаудың өзара байланысын арттыруға, мемлекеттік органдар мен ұйымдар басшыларына қойылған міндеттерді орындау үшін тікелей жауапкершілігін айқын бекітуге тиіс.
Әлемнің көшбасшы мемлекеттерінің қатарына кіру мақсатында елімізді одан әрі дамытудың негізгі үш бағыты, атап айтқанда,  институттардың сапасын жетілдіру, азаматтардың әл-ауқатын арттыру, мықты экономика құру ұсынылды.
Ортамерзімді перспективаға арналған міндеттерді айқындайтын негізгі құжат ретінде еліміздің 2025 жылға дейінгі ұлттық даму жоспары белгіленді. Құжатта аса маңызды салаларды дамыту бойынша пайымдар, негізгі саясатты жетілдіру жөніндегі басты бағдарлар көрініс табады.
Ұлттық жобалар қызмет түрлері мен салалардың түйткілді мәселелерін шешуге бағытталады. Жобалар белгілі бір кезеңде нақты нәтижеге қол жеткізуі және ол толықтай қаржыландырылуы керек.
Қазіргі уақытта цифрландыру, агроөнеркәсіптік кешенді дамыту, кәсіпкерлік, бәсекелестік, қоршаған ортаны қорғау және басқа да бірқатар жобаларды әзірлеу жұмыстары жүргізілуде. Олар биылғы 1 шілдеге дейін дайындалып, бекітілуі тиіс.
Қасым-Жомарт Тоқаев нақты салаға қатысты мәселелерді талқылауға маманданған сарапшыларды тарту, ал қоғамда қызу талқыланған тақырыптар бойынша белсенді азаматтарды кең ауқымда жұмылдыру мүмкіндігін қарастыруды тапсырды.
Үкімет ұсынған Қазақстан Республикасының 2025 жылға дейінгі ұлттық даму жоспарының жобасы 12 стратегиялық бағыттан тұрады. Олар институционалдық, экономикалық және әлеуметтік болып үш салаға бөлінген.
Даму жоспары бойынша 2025 жылға қарай өсім деңгейі 5 пайызға артып, жалпы ішкі өнімдегі шағын және орта бизнестің үлесі 35 пайызға дейін, негізгі капиталға тартылған инвестициялар көлемі ЖІӨ-нің 30 пайызына дейін, шикізаттық емес экспортты 2 есеге, яғни, 41 миллиард теңгеге дейін, еңбек өнімділігін 45 пайызға ұлғайту негізгі көрсеткіш болмақ.
Қазақстандықтардың тұрмыс деңгейі мен сапасын арттыру жөніндегі шаралардың нәтижесінде азаматтардың өмір сүру ұзақтығы 75 жасқа дейін ұлғаюы тиіс.
Қазақстанның халықаралық рейтингтердегі деңгейін, атап айтқанда, оқушылардың білім көрсеткіштері, цифрлық бәсекеге қабілеттілік, заң үстемдігі индекстері бойынша жақсарту жоспарлануда.
Аталған құжатқа қатысты пікір білдірген Президент Ұлттық жоспар бүгінгі жаһандық үрдістерді ескере отырып, ел дамуының негізгі бағдарлары мен цифрлық параметрлерін қалыптастыратынын атап өтті. Қасым-Жомарт Тоқаевтың пікірінше, еліміздің ортамерзімді перспективадағы дамуы аталған реформалардың сапалы іске асырылуына тікелей байланысты болмақ.
Стратегиялық көрсеткіштердің егжей-тегжейлі картасы – Ұлттық жоспардың ажырамас бөлігі. Соған сәйкес әрбір мемлекеттік органға және ірі квазимемлекеттік ұйымға белгіленген кезеңде қол жеткізуге тиіс нақты көрсеткіштердің тізбесі бекітіледі. Көрсеткіштердің нәтижесі ақиқаттан алыс болмауы керек. Дегенмен оңай қол жететін және ынталандырмайтын индикаторларды мақсат етуге болмайды.
– Біздің басты мақсатымыз – бәсекеге қабілеттілік деңгейін арттыру және әлемнің дамыған мемлекеттерінің қатарына кіру, – деді Қасым-Жомарт Тоқаев.
Ұлттық даму жоспарының аясында ұсынылған реформалардың көбісі Кәсіпкерлік, Бюджеттік және Салық кодексі сияқты заңнамалық актілерге өзгерістер енгізуді қажет ететінін ескере отырып, Мемлекет басшысы Үкіметтің Парламентпен конструктивті жұмыс істеуі қажет екенін атап өтті.
– Депутаттық корпус Ұлттық жоспардың табысты жүзеге асуы үшін барлық қажетті заңнамалық базаны қамтамасыз етуге тиіс, – деді Президент.
Бұдан кейін жиында Мемлекеттік басқаруды дамытудың 2030 жылға дейінгі тұжырымдамасының жобасы қарастырылды.
Тұжырымдаманың жүзеге асырылуы әкімшілік-бақылауға бағытталған әдістен адам мен оның игілігі басты құндылықтар саналатын мемлекет пен халықтың өзара ықпалдастық моделіне көшуді қамтамасыз етеді.
Осы құжаттың аясында мемлекеттік аппараттың кәсібилігін жетілдіруге, оның қоғам алдындағы есептілігіне, реттеушілік саясатты ілгерілету мәселелеріне, мемлекеттік қызмет көрсетудің тиімділігін арттыруға, квазимемлекеттік секторды оңтайландыруға, жергілікті басқару ісін дамытуға және т.б жол ашылады.
Жалпы, Тұжырымдамада қамтылған шаралар мемлекеттік аппараттың тиімділігін арттыруға және оның ашықтығына ықпал етеді. Бұл мемлекеттік басқару институтына деген сенім деңгейін көтереді.
Тұжырымдаманың негізгі ережелері 2025 жылға дейін іске асырылуы тиіс. Ал оның негізгі қағидалары биыл орындалады.
Қасым-Жомарт Тоқаев аталған құжат қоғам талабына сай келеді және халықтың тұрмыс сапасын жақсартуға бағытталған ауқымды әрі маңызды өзгерістерді қамтиды деп санайды. Осыған орай Президент Үкіметке тиісті ресурстарды бөле отырып, егжей-тегжейлі сараланған Іс-қимылдар жоспарын қабылдауды тапсырды.
Сонымен қатар 2021-2025 жылдарға арналған жекешелендіру жоспарының жобасы ұсынылды.
Мемлекет басшысының бұған дейін берген тапсырмасына сәйкес, толықтай немесе жартылай жеке бәсекелестік секторға өтетін ұйымдардың саны 176-дан 736-ға дейін ұлғайды.
Бәсекелестік ортаға 5 триллион теңге көлеміндегі активтердің берілуі мемлекеттің экономикаға араласуын 14 пайызға дейін қысқартуға мүмкіндік береді. Осыған орай стратегиялық инвесторлар тартылып, шағын және орта бизнестің жекешелендірілетін компаниялардың қызметіне қолжетімділігі сақталады және кеңейеді.
Мемлекеттің экономикадағы үлесін азайту жұмыстары аясында Қасым-Жомарт Тоқаев аталған мәселеге егжей-тегжейлі тоқталды.
Президент алдыңғы жекешелендіру кезіндегі нысандардың басым бөлігі біршама кейінге шегерілген немесе мүлде алынып тасталған тәжірибені еске салды.
– Жұмыстың жоспар бойынша жүруі аса маңызды. Бұл тұрғыда Үкіметтің ұстанымы қатаң болуы қажет. Жекешелендірудің соңы жеке монополиялардың пайда болуына әкеп соқтырмауы керек. Ондай жағдай қоғамның наразылығын тудырады. Жекешелендіру үдерісі кезінде ашықтық пен әділдікті қамтамасыз ету қажет, – деді Мемлекет басшысы.
Осы ретте Президент Үкіметке нысандарды сатуға қоғамдық мониторинг жүргізудің тетіктерін әзірлеуді тапсырды.
Сонымен қатар Мемлекет басшысы IPO құралдарын мейілінше кең пайдаланудың қажеттігін айта келіп, жекешелендіру мәселесінде бұл тетікке басымдық беруді атап өтті.
– «Халықтық IPO» бағдарламасын қайта жаңғыртып, акцияларды, ең алдымен, жеке тұлғаларға, яғни, Қазақстан азаматтарына сату керек. Еліміздің әрбір азаматында ұлттық байлықтың бір бөлігін иелену мүмкіндігі болуы қажет, – деді Қасым-Жомарт Тоқаев.
Жиында Президенттің тапсырмасына сәйкес әзірленген жедел шаралар топтамасы талқыланды.
Аталған шаралар шағын және орта бизнес субъектілері үшін төлем тетігін жеңілдетуге және еңбекақы қорына салық жүктемесін азайтуға, жаңа өндіріс компаниялары үшін ҚҚС бойынша мөлшерлемелерді 70 пайызға төмендетуге, «Бизнестің жол картасы» субсидиялау бағдарламасына микроқаржы ұйымдарын қосуға және басқа да жолдар арқылы экономиканың сапалы әрі тұрақты дамуын қамтамасыз етуге бағытталған.
Заңмен бекіткеннен кейін бұл нормалар осы жылдың 1 шілдесінен бастап жүзеге асырылуы тиіс.
Қасым-Жомарт Тоқаев ұлттық санақты ұйымдастыру мәселесін айта келе, халық санағы тұрғындардың нақты санын, оның жас және гендерлік құрамын, урбанизация деңгейін, табыс көлемі мен басқа да маңызды талдау деректерін анықтап, тексерілген әрі дәйекті басқарушылық шешімдер қабылдауға мүмкіндік беретінін атап өтті. 
Президент аталған шарадан мейілінше мол мағлұмат алу үшін сауалнаманың мазмұнына көңіл бөлу қажет екенін айтты. Бұл ретте Мемлекет басшысы азаматтарға аса көп сауал қоймауды және санақты өткізудің оңтайлы жолдарын пайдалануды, оның ішінде, пандемияның таралуына жол бермеуге байланысты шектеулерді ескере отырып, цифрлық технологияларды кең қолданған жөн деп санайды.
Қасым-Жомарт Тоқаев Үкіметке Премьер-Министрдің бірінші орынбасарының төрағалығымен арнайы жұмыс тобын құруды тапсырды. Аталған топ ұйымдастырумен және негізгі мәселелерді шешумен, сондай-ақ, дайындық жұмыстарын үйлестіріп, оны іске асырумен айналысады.
Ұлттық санақ осы жылдың қазан айында өткізіліп, ал 2022 жылдың ортасына қарай Үкімет нақты мәліметтерді жариялауы тиіс.













///Мемлекет басшысы өз сөзінде жиынға қатысушыларды Тәуелсіздік күнімен құттықтап,  Тәуелсіздік – мемлекеттігіміздің алтын діңгегі, дербестігіміздің берік негізі екенін атап өтті.    
– Тарихы бай, тамыры терең Қазақ елі үшін бұдан асқан қастерлі құндылық жоқ. Оны ең қымбат қазынаға, ең асыл аманатқа балаймыз. Сондықтан, бабалар аңсаған Тәуелсіздіктің қадірін жан-жүрегімізбен сезінеміз. Егемендік – әр халыққа бұйыра бермейтін баға жетпес бақыт. Тәуелсіздік шежіресі Тұңғыш Президентіміз – Елбасының тарихи тұлғасымен тығыз байланысты, - деді Президент.
Қасым-Жомарт Тоқаев пандемия салдарынан еліміздің басты ұлттық мерекесін кең көлемде атап өту мүмкін болмағанын айтты. Азаматтарымыздың денсаулығы, өмірі және әл-ауқаты бәрінен жоғары тұрады. Сондықтан барлық іс-шара шектеулі форматта және онлайн режимде өтеді. Бірақ бұл жағдай Тәуелсіздік күнінің құны мен маңызын еш төмендетпейді.  Президент ұлық мерекенің салтанатты рухы әр шаңырақты шаттыққа бөлеп,  әр қазақстандықтың жүрегін қуанышқа толтыратынына сенім білдірді.  
– Президент лауазымындағы менің басты міндетім – әлеуметтік әділдік және халықтың әл-ауқатын арттыру. Сондықтан мемлекеттің күнделікті іс-әрекеті азаматтарымыздың тұрмыс сапасын жақсартуға бағытталады. Биыл 4 миллионға жуық азаматтың зейнетақысы мен әлеуметтік төлемақыларының көлемін өсірдік.  Әлеуметтік сақтандыру төлемақысын 5 пайызға көбейттік. Аз қамтылған отбасылардың 500 мыңнан астам балалары үшін кепілдендірілген әлеуметтік топтама енгіздік. Пандемия кезінде қиын жағдайға тап болған адамдарға қолдау көрсету үшін өңірімізде бұрын-соңды болмаған қадамға бардық. Азаматтарға 42500 теңге көлемінде тікелей төлемақы берілді. Мемлекеттен 4,5 миллионнан астам адам қаржылай көмек алды. Несиелердің шегерілуі 1 миллион 900 мыңға жуық қазақстандықтың дефолтқа түсуіне жол бермеді, – деді Қасым-Жомарт Тоқаев.
Президент геостратегиялық белгісіздік жағдайында мемлекеттердің халықаралық аренадағы саяси өзімшілдігі мен экономикалық ұлтшылдығы күшейетініне назар аударды. Бүгінде халықтардың жаһандық мәртебесі көбінесе технологиялық көшбасшылық үшін болатын қатаң бәсекеде анықталады.
- Ел дамуының сыртқы және ішкі міндеттерінің өзара үйлесімді ұштасуының маңызы артып келеді. Біз Қазақстанның шынайы бәсекеге қабілеттілігін арттыру үшін барлық күш-жігерімізді және ресурстарымызды жұмылдыруымыз қажет. Бүгінде ұлттың шоғырлануы және әрбір азаматтың Тәуелсіздік құндылықтарына шексіз қызмет етуі өте маңызды. Біз көпжақты құрылымдар мен БҰҰ рөлін күшейтуге ықпал ете отырып, халықаралық қауіпсіздік жүйесін нығайту жолындағы сыртқы бағдарымызды жалғастыра береміз. Ұлттық мүдделерімізді қатаң ұстанып, заманауи көпжақты әлемде тиімділігін дәлелдеген үйлесімді әрі сындарлы сыртқы саясатымызды дәйекті жүргіземіз, – деді Мемлекет басшысы.
Қасым-Жомарт Тоқаев  Тәуелсіздігіміздің 29-шы жылы күрделі, қиын әрі ерекше болғанын атап өтті. Мұндай тағдыршешті сынақтар әр ұрпақтың басына түсе бермейді. Жаһандық дағдырысты еңсерген мемлекетіміз бұдан да зор мақсаттар мен міндеттерді көздейді. 
– Алдағы жыл – межелі кезең. Бұл жыл ел Тәуелсіздігінің 30 жылдығы аясында өтеді. Бұл өткенге көз жүгіртіп, қорытынды жасайтын уақыт. Халқымыз үшін осы маңызды датаны нақты істермен және жаңа жобалармен қарсы аламыз. Даңғаза ақциялар мен даурықпа шаралардан бас тартып, бүкіл іс нақтылыққа құрылатын болады. Экономика, әлеуметтік сала, экологиядағы жүйелі шаралардың көлемді кешенін іске асыруды жалғастырамыз. Тұрғындардың барлық топтарының, әсіресе жастар, әйелдер, мүмкіндігі шектеулі жандардың қажеттіліктеріне баса мән береміз. Біз еліміздегі саяси жаңғырту үдерісін жалғастыра береміз, – деді Президент.
Мемлекет басшысы келесі жылдың басында жарияланатын жаңа реформалар топтамасы туралы айтты. Бұл «халық үніне құлақ асатын мемлекет» құруға, әділет және тең мүмкіндіктер қағидаттарын бекітуге бағытталған Қазақстандағы демократиялық түрленуге тың серпін береді. Мәжіліс және барлық деңгейдегі мәслихаттарға сайлау өткізу келесі жылдың тағы бір маңызды оқиғасы болмақ. Қасым-Жомарт Тоқаев алдағы сайлау жоғары азаматтық белсенділік танытып, қоғамның саяси сауатты екенін көрсететініне сенім білдірді. Сайлау науқаны қазақ мемлекеттігінің институционалдық тұрақтылығын дәлелдейді.
Президент өз сөзінде Мемлекет басшысының қолынан марапат алған қазақстандықтардың сіңірген еңбегіне жоғары баға берді.
Мемлекет басшысының салтанатты рәсімде сөйлеген сөзінің толық мәтінімен мына сілтеме арқылы танысуға болады







///Қазақстан Президенті Германия Федеративтік Республикасының сайланған Президентін құттықтап, оған зор денсаулық пен табыс, ал достас Германия халқына бейбітшілік тілеп, елдің одан әрі өсіп-өркендей беруіне ниеттестік білдірді.
«Сіздің мол саяси тәжірибеңіз бен дипломатиялық қабілет-қарымыңыз отан игілігіне қызмет ете беретініне сенімдімін.
Биыл 25 жылдығы атап өтіліп жатқан Қазақстан мен Германия арасындағы достық пен сенімге негізделген өзара қарым-қатынасты нығайтудағы Сіздің еңбегіңізді жоғары бағалаймыз. Астана мен Берлинде өткен мазмұнды кездесулерімізді мен әрдайым жылы сезіммен еске аламын.
Қазақстан биыл Астанада өтетін «ЭКСПО-2017» халықаралық көрмесіне Германияның қатысуын құптайды. Осыған орай, Сізді Қазақстанға ресми сапармен келіп, «ЭКСПО-2017» көрмесінің құрметті қонағы болуға шақырамын», – делінген жеделхатта.
///Жиынға Премьер-Министр, құқық қорғау, қорғаныс, қауіпсіздік және басқа да күштік құрылымдардың басшылары қатысты.
Қасым-Жомарт Тоқаев Жамбыл облысында болған төтенше оқиға салдарынан қаза тапқан азаматтардың отбасыларына көңіл айтып, зардап шеккен адамдардың тезірек сауығып кетуіне тілектестік білдірді.

– Кеше Жамбыл облысының Байзақ ауданында төтенше оқиға болды. Қарулы Күштеріміздің оқ-дәрісі сақталатын қойманың бірінен өрт шықты. Артынан бірнеше жарылыс болды. Жергілікті тұрғындар аман-есен. Өкінішке қарай, әскери қызметшілер мен құтқарушылар арасында адам шығыны бар. Олар қызметтік міндетін атқару барысында ерлікпен қаза тапты. Қайтыс болған азаматтардың отбасына қайғыларына ортақтасып, көңіл айтамын. Жарақат алған адамдардың тезірек сауығып кетуін тілеймін, – деді Мемлекет басшысы.  

Президент қаза тапқан азаматтардың отбасыларына көмек көрсету бойынша нақты тапсырмалар берді.
– Мемлекеттік уәкілетті органдар қаза тапқан азаматтардың отбасыларына көмек көрсетудің барлық шараларын қабылдауы қажет. Жұмылдырылған барлық сала мамандарының жанкештілігінің арқасында жағдай бақылауға алынып, одан да көп шығынға жол берілмеді. Құтқарушыларға, дәрігерлерге, полиция, прокуратура және әкімдік қызметкерлеріне алғыс айтамын. Дегенмен өрттің салдары қиынға соқты. Адамдар зардап шекті. Көптеген азамат баспанасын тастап кетуге мәжбүр болды. Елді мекендердің инфрақұрылымына зақым келіп, бірқатар ғимараттар қирап қалды. Осыған байланысты шұғыл шаралар қабылданды. Бірақ әлі де көп қалпына келтіру жұмыстарын жүргізу керек, – деді Қасым-Жомарт Тоқаев. 
Президент орталық және жергілікті органдардың жұмысын дұрыс үйлестіру керек екенін айтты. Қажетсіз кедергілерді жойып, уақыт ұттырмай жедел қимылауды, ең бірінші кезекте ауыл тұрғындарын өз үйлеріне қайтару шараларын қолға алуды тапсырды.

Тағы бір маңызды мәселе ретінде апаттың себептерін анықтау қажет екенін айтты. Бұндай жағдайлардың алдын алу бойынша нақты шаралар қабылдауды тапсырды.
Мемлекет басшысы екі жыл бұрын Арыста болған жарылысты еске алып, қару-жарақ қоймаларында әлі де шешілмеген түйінді мәселелердің бар екенін айтты. Президент Арыс оқиғасынан кейін арнайы тапсырма бергенін, енді осы бағыттағы жұмыстарды жеделдетіп аяқтауға тапсырма берді.
Қасым-Жомарт Тоқаев Жамбыл облысындағы төтенше оқиғаға байланысты бірқатар шараларды шұғыл қолға алуды тапсырды.
– Бірінші. Төтенше жағдайдың салдарын жою үшін ведомствоаралық мемлекеттік комиссия құрылсын. Оған Премьер-Министрдің орынбасары Роман Васильевич Скляр басшылық етсін. Роман Васильевич, сізге қазір жиналыс аяқталған соң Жамбыл өңіріне шұғыл баруды тапсырамын. Жұмыстың басы-қасында болып, барлық шараларды оқиға орнынан ұйымдастырыңыз. Екінші. Қаза болған азаматтардың отбасын әлеуметтік қорғау және зардап шеккен тұрғындарға көмек көрсету үшін барлық қажетті шаралар қабылдансын. Үшінші. Денсаулық сақтау министрлігі төтенше оқиға салдарынан жарақат алған азаматтарға жан-жақты медициналық көмек көрсетуді ұйымдастырсын, – деді Мемлекет басшысы.

Сондай-ақ Бас прокуратура мен Ішкі істер министрлігіне оқыс оқиғаның мән-жайын және кінәлілерді анықтау үшін сотқа дейінгі тергеу амалдарының мұқият жүргізуді қамтамасыз етуді, Ішкі істер министрлігі мүдделі мемлекеттік органдармен бірлесіп, қоғамдық тәртіпті, азаматтардың қауіпсіздігі мен дүние-мүлкінің сақталуын қамтамасыз ету үшін кешенді шаралар қабылдауды тапсырды.  
Ұлттық қауіпсіздік комитетіне, Бас прокуратураға және Ішкі істер министрлігі мен мүдделі мемлекеттік органдарға оқиға туралы жалған ақпараттың таралуына жол бермеу үшін шаралар қабылдау жөнінде тапсырмалар берілді.
Жиында, Қорғаныс министрі Нұрлан Ермекбаев, Төтенше жағдайлар министрі Юрий Ильин, Жамбыл облысының әкімі Бердібек Сапарбаев, Ішкі істер министрі Ерлан Тұрғымбаев және Бас прокурор Ғизат Нұрдәулетов баяндама жасады.  


///Кездесу барысында Нұрсұлтан Назарбаевқа еліміздегі құқық қорғау органдарының қызметі және бұған дейін жүктелген тапсырмалардың орындалуы жөнінде есеп берілді.
Елбасы прокуратура органдарына азаматтар құқықтарының, заңды мүдделерінің сақталуы және заңнамалардың орындалуы үшін жоғары қадағалауды жүзеге асыру міндеті қойылғанын айтты.
– Бүгінде еліміздегі заңдылықты қамтамасыз ету үшін қажетті шаралардың бәрі іске асырылды. Атап айтқанда, құқық қорғау органдары мен сот жүйесі реформаланды, тиісті заңдар қабылданды, соның ішінде бизнесті негізсіз тексерістерден қорғау туралы мәселе де қамтылды. Соларды тек сапалы орындау қажет, – деді Қазақстан Президенті.
Нұрсұлтан Назарбаев қылмыстық заңнаманы ізгілендіру жөніндегі жұмыстарды жалғастырудың маңыздылығын атап өтіп, Қазақстандағы сотталғандар саны 35 пайызға азайғанын айтты.
Бас прокурор Мемлекет басшысына қылмыстық процесті реформалау бағытында атқарылып жатқан жұмыстар жөнінде мәлімдеп, осы іс-қимылдардың нәтижесінде еліміздегі жалпы қылмыстық істер өткен жылмен салыстырғанда 10 пайызға кемігенін атап өтті.
– Прокуратура органдары тарапынан азаматтардың құқықтары мен заңды мүдделерін қорғау үшін жүйелі шаралар қабылдануда. Биылғы алты айдың ішінде еңбек құқықтарының сақталуы, жер қатынастары, тарифтік заңнама салаларына тексеру жүргізілді, нәтижесінде үш миллионнан аса азаматтың құқықтары қорғалып, қайта қалпына келтірілді, – деді Қайрат Қожамжаров.
Елбасы кездесу қорытындысы бойынша бірқатар нақты тапсырма берді.

///Мемлекет басшысына еліміздегі санитарлық-эпидемиологиялық ахуал, халыққа вакцина салу барысы, республиканың әлеуметтік-экономикалық дамуының өзекті мәселелері жайында баяндалды.
Қасым-Жомарт Тоқаевқа халыққа екпе егуге қатысты қабылданып жатқан шаралар жайында айтылды. Асқар Маминнің айтуынша, сәуірден бастап ай сайын 2 миллион адамға вакцина салу жоспарланып отыр.
Президентке отандық QAZVAC вакцинасының өңірлерге жеткізілуі жайында ақпарат берілді. Премьер-Министр Қазақстанның COVID-19 індетіне қарсы вакцина шығарған он мемлекеттің және өз әзірлемелерін тіркеген бес елдің қатарына кіргенін айтты. Сонымен қатар ол 26 сәуірден бастап «ASHYQ» қосымшасын барлық облыстар кең көлемде қолданыла бастайтынын атап өтті. Бұл «қызыл» және «сары» аймақ кезінде экономиканың әртүрлі секторының қауіпсіз жұмыс істеуіне мүмкіндік бермек.  
Мемлекет басшысына берілген ақпараттарға сәйкес, жұқпалы аурулар ауруханасындағы орындар 42 пайызға, жан сақтау бөлімдері 28 пайызға толық. Дәрі-дәрмектің, жеке қорғаныс құралдарының қажетті қоры жасақталған, ПТР-зертханалары күніне 123 мың адамға дейін қызмет көрсете алады. 25 мың төсек-орын қоры бар, барлық өңірде заманауи құралдармен жабдықталған жаңа жұқпалы аурулар ауруханалары жұмыс істеп жатыр. 
Асқар Мамин Қасым-Жомарт Тоқаевқа 29-30 сәуір күндері өтетін Еуразиялық парламентаралық кеңестің отырысына дайындық барысын баяндады. Сонымен қатар инвестиция тарту, халықты жұмыспен қамту мәселелері де қарастырылды.
Кездесу соңында Президент Үкіметке отандық вакцина өндірісін арттыруды және оның халыққа қол жетімді болуын ерекше бақылауда ұстауды тапсырды.
/// 
Мемлекеттік хатшы Нью-Йорк қаласында өтіп жатқан БҰҰ Әйелдер ахуалы жөніндегі комиссиясының  60-сессиясына қатысып,  жиында әйелдердің құқықтары мен мүмкіндіктерін кеңейту мәселесі бойынша баяндама  жасайды деп жоспарланған.
Сапар аясында Г.Әбдіқалықова 10-12 наурыз күндері Вашингтонда АҚШ-тың ресми тұлғаларымен, іскер және қоғамдық топтарының өкілдерімен кездесті.
Мемлекеттік хатшы мен В.Вильсон атындағы Халықаралық ғылыми орталықтың Кеннан институтының директоры М.Роджанскидің кездесуінде Қазақстандағы әлеуметтік-экономикалық дамудың, жаңғыртулар және реформалардың өзекті мәселелері талқыланды. Г.Әбдіқалықова біздің түпкілікті мақсатымыз бейбітшілік пен тұрақтылықты қамтамасыз етумен, мемлекеттің және қоғамның ұзақмерзімді дамуымен үндесіп жатқанын атап өтті.
Жаһандық әйелдер мәселелері жөніндегі АҚШ елшісі К.Расселмен кездесуде Мемлекеттік хатшы Қазақстан биыл Тәуелсіздіктің 25 жылдығы мерекеленетінін атап өтті. Ширек ғасыр ішінде еліміз табысты экономика, орнықты саяси және әлеуметтік жүйе қалыптастырды. Сонымен қатар осы жылы екі ел арасындағы дипломатиялық қарым-қатынастардың орнағанына да 25 жыл толып отыр. Г.Әбдіқалықова тараптардың қарусыздандыру және қару таратпаудағы, демократиялық тректегі, энергетикалық, сауда-экономикалық, гуманитарлық ынтымақтастықтағы және басқа да жетекші салалардағы стратегиялық серіктестіктің маңыздылығына тоқталды.
Мемлекеттік хатшы мен Әйелдердің жаһандық саммитінің президенті А.Нативидадтың кездесуінде елдердің әлеуметтік-экономикалық дамуындағы әйелдердің рөлін күшейту, мәртебесін көтеру және олардың шешім қабылдау үдерісіне қатысу белсенділігін арттыру мәселелері қарастырылды.
Г.Әбдіқалықова іскер топтармен бірге жұмыс барысындағы түскі ас кезінде Қазақстан мен АҚШ-тың сауда-экономикалық ынтымақтастығын, екі елдің іскерлік және инвестициялық ахуалын жақсарту мәселелерін талқылады.
АҚШ-қа ресми сапары аясында Вашингтонда өткен кездесулер соңында Мемлекеттік хатшы Ақ үйдің, Мемлекеттік департаменттің, Конгресс өкілдерінің, бизнес элитаның, дипломатиялық корпустың және АҚШ-тың қоғамдық топтарының қатысуымен өткен «Наурыз мейрамы» мерекелік кешіне қатысты.
 
///Кездесуде Абай Байгенжин Қазақстан Президентіне медициналық орталық қызметінің негізгі нәтижелері жөнінде баяндады.
– 2003 жылдан бері кардиологиялық аурулардан болатын адам өлімінің саны үш еседен артық қысқарды. Дей тұрғанмен, елімізде онкологиялық ауруларға қатысты ахуал күрделі болып тұр, – деді «Ұлттық ғылыми медициналық орталық» акционерлік қоғамы басқармасының төрағасы.
Сондай-ақ, Нұрсұлтан Назарбаевқа 2018 жылғы маусымда іске қосылуы жоспарланып отырған жаңа үлгідегі «Томотерапия» онкология орталығының құрылысы жөнінде мәлімделді.
Кездесу соңында Елбасы Қазақстандағы онкологиялық ауруларды емдеу ісін одан әрі жетілдіру мәселесі бойынша бірқатар нақты тапсырма берді.

///Қасым-Жомарт Тоқаевтың атына Қазақстан Республикасының Тәуелсіздік күніне орай шет мемлекеттердің басшылары мен халықаралық ұйымдардың жетекшілерінен құттықтау жеделхаттары келіп түсуде.
Германия Федеративтік Республикасының Президенті Франк-Вальтер Штайнмайер жеке өзінің және бүкіл елінің атынан Қазақстан халқын Тәуелсіздік күнімен шын жүректен құттықтады.
«Тәуелсіздік алған сәттен бастап екі елді достық әрі тығыз қатынастар біріктіреді. Қазақстандағы этникалық немістер өз мәдениетіне деген құрметке ие бола отырып, елдеріміз арасын байланыстырушы алтын көпір болып отыр. Сіздің Берлинге жасаған былтырғы сапарыңыз біздің ынтымақтастығымызға қосымша серпін берді. Германия болашақта Қазақстанның сенімді серіктесі болып қала береді», – делінген ГФР Президентінің жеделхатында.
Рим Папасы Франциск құттықтау хатында Қазақстан Президентін Тәуелсіздік күнімен құттықтап, барлық елдің бейбітшілік пен ынтымақтастықта болуына және құдайдың ризашылығына бөлене беруіне тілектестік білдірген жүрекжарды сөздерін жеткізген. 
Қазақстанның Тәуелсіздік алғанына 29 жыл толуына орай Қасым-Жомарт Тоқаевқа Қырғыз Республикасы Президентінің міндетін атқарушы Талант Мамытов та құттықтау хатын жолдады.
«Қазақстан Республикасы тәуелсіздік жылдары мемлекетті қалыптастыру, саяси және әлеуметтік-экономикалық даму ісінде үлкен табысқа қол жеткізді, халықаралық аренадағы еліңіздің беделі біртіндеп нығайып келеді. Қырғыз Республикасы мен Қазақстан Республикасы арасындағы тату көршілікке, стратегиялық серіктестікке және одақтастық байланыстарға негізделген екіжақты қатынастар екі елдің игілігі үшін одан әрі дамып, тереңдей беретініне сенімдімін», – делінген жеделхатта.
 Австрияның Федералдық Президенті Александр Ван дер Беллен өзінің құттықтауында барлық қазақстандықтарға бақ-береке тілеген.
«Елдеріміз арасында қалыптасқан жақсы достық қарым-қатынастар экономика және энергетика салаларындағы ынтымақтастықтың одан әрі дамып, кеңеюіне септігін тигізеді деп сенемін», – деп жазған Австрия Президенті. 
Сонымен қатар Қасым-Жомарт Тоқаевтың атына құттықтау жеделхаттарын Нидерланд Королі Виллем-Александр, Канаданың Генерал-губернаторы Жюли Пайетт, Малайзияның Премьер-Министрі Тан Сри Мухиддин Ясин, Тайланд Корольдігінің Премьер-Министрі Прают Чан-Оча, Австралия Генерал-губернаторы Дэвид Херли, Никарагуа Президенті Даниель Ортега Сааведра және Никарагуаның Премьер-Министрі Росарио Мурильо жолдады. 
///Жиынға Саяси кеңес мүшелері – Үкіметтің, Парламенттің, Президент Әкімшілігінің басшылығы, Мемлекеттік хатшы, «Нұр Отан» партиясының Мәжілістегі фракциясының депутаттары, орталық және жергілікті мемлекеттік органдардың басшылары қатысты.
Отырыста еліміздің саяси, экономикалық және рухани жаңғыру үдерістері аясында партияның атқарған жұмысы қорытындыланып, оның қызметін әрі қарай жетілдіру мәселелері қаралды.
– Бүгін біз «Нұр Отан» партиясын жаңғыртуға қатысты маңызды мәселені талқылаймыз. Өткен жылдар ішінде партия еліміздегі жағдайды тұрақтандыруға, Қазақстанды дамыту мен халқымыздың әл-ауқатын жақсарту жолындағы міндеттерді орындауға зор үлес қосты. Партия бірнеше парламенттік сайлаудан лайықты өтіп, еліміздің басты партиялық-саяси күшіне айналды, – деді Саяси кеңес отырысын ашқан Мемлекет басшысы.
Қазақстан Президенті партияның еліміздегі стратегиялық реформаларды іске асыру жолындағы жетістіктері мен атқарған жұмысына тоқталып, күрделі әрі жүйелі шешімдер қабылдау қажеттігі және оларды дәйекті іске асырудың маңыздылығы жөнінде айтты.
– Жаңғыру ешқашан оңай жүзеге аса қоймайды. Ол кедергіге де тап болуы мүмкін. Осы ретте, «Нұр Отан» партиясы, ең алдымен, жаңғыру бағытына саяси қолдау көрсету тетіктерін қалыптастыруға тиіс. Билік тармақтары арасындағы бірқатар өкілеттіктерді қайта бөлуге қатысты конституциялық реформа мәселелеріне келетін болсақ, бұл – еліміздің саяси жүйесін демократияландыру мақсатында жасалған маңызды қадам, – деді Нұрсұлтан Назарбаев.
Елбасы «Рухани жаңғыру» бағдарламасын «Нұр Отан» партиясының қазіргі идеологиялық жұмысының платформасы деп атады.
– Партия қызметін жаңғырту жөнінде айтқан кезде, біз жаңғырудың 2017 жылы жарияланған үш бағдарламасын іске асыру барысында «Нұр Отан» партиясының рөлін айқын әрі анық түсінуіміз керек. Осы бағдарламаларды жүзеге асыруға лайықты атсалысу үшін партия өз жұмысын өзгертудің нақты жолдарын табуға тиіс, – деді Мемлекет басшысы.
Қазақстан Президенті партия қызметін одан әрі жетілдіру жөнінде нақты ұсыныстар әзірлеудің маңыздылығына назар аударып, Партия Төрағасының бірінші орынбасары Мұхтар Құл-Мұхаммедтің есебін тыңдады.




/// 
Жеделхатта қайғылы оқиға туралы хабарды Елбасының зор күйзеліспен қабылдағаны айтылған.
«Қазақстан жаһандық қауіпсіздікке қатер төндіретін терроризм мен экстремизмнің кез келген түрін айыптайды және бүкіл халықаралық қоғамдастықтың оған қарсы күресін қолдайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан А.Меркельге, қаза болғандардың туыстары мен жақындарына, сондай-ақ бүкіл Германия халқына шын ниетпен көңіл айтты. 
//////Қасым-Жомарт Тоқаевқа Қазақстан халқы Ассамблеясының қазіргі жұмыстары, ұйымның XXVII сессиясында берілген тапсырмалардың жүзеге асырылу барысы, сондай-ақ еліміздегі этносаралық қатынас саласындағы жағдайлар жөнінде баяндалды.
Қазақстан Президенті Ассамблеяның жүргізіп жатқан жұмыстары үшін Ж.Түймебаевқа ризашылық білдірді.
– Қазақстан халқы Ассамблеясының белсенді жұмысы, соның ішінде президент сайлауы барысындағы еңбегі үшін, ризашылық білдіремін. Қазақстан халқы Ассамблеясы қоғамымыздың бірлігін сақтау үшін маңызды жұмыс атқарып келеді, – деді Мемлекет басшысы.
Сонымен қатар, Ж.Түймебаев Мемлекет басшысына Қазақстан халқы Ассамблеясы мен Қазақстан Республикасы Конституциясының 25 жылдығына арналған іс-шаралар жоспарының әзірлену барысы туралы мәлімдеді.
Кездесу қорытындысы бойынша Қазақстан Президенті бірқатар нақты тапсырма берді.


///
Қасым-Жомарт Тоқаев бейнебайланыс арқылы өткен Ұжымдық қауіпсіздік туралы шарт ұйымы Ұжымдық қауіпсіздік кеңесінің кезектен тыс сессиясына қатысты.

Мемлекеттер басшылары Ауғанстандағы жағдай және оның Ұйымға мүше мемлекеттердің қауіпсіздігіне тигізер әсері туралы пікір алмасты. Сондай-ақ Орталық Азия аймағындағы сын-қатерлердің алдын алуға бағытталған іс-қимылдарды талқылады.

Қазақстан Президенті өз сөзінде барлық сын-қатерлерді, соның ішінде терроризм мен экстремизмнің таралуы, қару-жарақ пен есірткінің заңсыз саудасының артуы, заңсыз көші-қон, босқындардың жаппай қозғалысы, аймаққа деструктивті элементтердің енуі секілді мәселелерді кешенді түрде қарастыру керек екеніне назар аударды.
Осыған байланысты Қасым-Жомарт Тоқаев ұжымдық қауіпсіздік жүйесін нығайтуға және Ұйымның шұғыл әрекет етуіне  бағытталған бірқатар ұсыныс айтты.

Мемлекет басшысы Ауғанстандағы гуманитарлық және азық-түлік дағдарысының алдын алу аса маңызды екенін де атап өтті.

ҰҚШҰ Ұжымдық қауіпсіздік кеңесінің кезекті сессиясы биыл 16 қыркүйекте Душанбе қаласында өтеді.

///Мемлекет басшысы XVI жазғы Паралимпиада ойындарының қарсаңында Ұлттық құрама командасының мүшелерімен кездесті. Президент спортшылардың Тәуелсіз Қазақстан тарихында алғаш рет Паралимпиада ойындарына 25 жолдама ұтып, байрақты бәсекеге үлкен құраммен аттанып бара жатқанын атап өтті. Қасым-Жомарт Тоқаевтың айтуынша, паралимпиадашылар – қажымас қайрат пен қайсарлықтың символы.
 – Әлемдегі жүз мыңдаған спортшының арасынан үздік шығып, осы ойындарға жолдама алу екінің бірінің қолынан келе бермейді. Сіздер бұған табандылық пен кәсіби дайындықтың арқасында қол жеткізуге болатынын дәлелдедіңіздер. Демек, әрбір пара спортшымызды қазірдің өзінде жеңімпаз деуге болады. Өздеріңізді барша отандасымыз мақтан тұтады, – деді Мемлекет басшысы.
Президент еліміздегі пара спорт түрімен айналысатын азаматтарға мемлекет тарапынан қолдау жалғаса беретінін айтты.
– Бүкіл еліміз бойынша 20 мыңға жуық азамат пара спорт түрімен жүйелі түрде айналысады. Соның ішінде 500 спортшы ұлттық құрама сапында өнер көрсетеді. Біз паралимпиадалық спорт түрлерін дамыту үшін қажетті жағдайды жасай береміз. Қазір өңірлерде 16 арнайы клуб пен мектеп жұмыс істейді. Осы ретте, Нұр-Сұлтан қаласында 2018 жылы ашылған Паралимпиадалық жаттығу орталығын ерекше атап өткен жөн. Заман талабына сай жабдықталған мұндай орталық АҚШ, Ұлыбритания, Жапония, Оңтүстік Корея елдерімен қатар біздің елордамызда да бар. Спорт саласы барлық азаматымыз үшін бірдей қолжетімді болуға тиіс. Осы орайда мүмкіндігі шектеулі азаматтарға қолайлы орта қалыптастыру мемлекет міндеті екенін баса айтқым келеді, – деді Қасым-Жомарт Тоқаев.
Қазақстан Ұлттық паралимпиада құрамасы осыған дейін бұл ойындардан  екі алтын және екі күміс медаль жеңіп алған болатын. Бұл жетістіктерді спортқа деген сүйіспеншілік пен ерен еңбектің нәтижесі деп бағалаған Мемлекет басшысы құрама команда мүшелеріне зор сенім артты.
Парадзюдодан Азия чемпионы, Әлем кубогының иегері Теміржан Дәулет мемлекеттің тиісті қолдау көрсеткені үшін Қазақстан Президентіне ұлттық құрамадағы спортшылар атынан алғыс айтты.
– Биыл – Қазақстан Республикасының Тәуелсіздігіне 30 жыл. Мен тәуелсіздіктің құрдасымын. Азат елде туып-өскен мен сияқты жастардың арман-мақсаты – көк байрағымызды биікте желбірету. Бапкерлеріміз жан-жақты дайындалуымызға зор еңбек сіңірді. Токиода бар күш-жігерімізді саламыз, – деді спортшы.
Паратаэквондодан екі дүркін әлем чемпионы Нұрлан Домбаев спортшылардың жаттығуына жақсы мүмкіндік жасалғанын айтты.
– Параспортшылардың тұрақты түрде оқу-жаттығу жиындарын өткізуіне жағдай жасалды. Өзім Қазақстанның үш қаласында дайындалдым. Қатарымызда шетелде жаттыққандар да бар. Соның нәтижесінде Риоға он спортшы ғана барса, биыл қатарымыз екі еседен асты. Паратаэквондо паралимпиада ойындарына алғаш рет енгізіліп отыр. Ұлтымызды ұйыстырып, халқымызға жігер беретін жеңіске жету – басты мақсатымыз, – деді Нұрлан Домбаев.
Ұлттық паралимпиада комитетінің президенті Қайрат Боранбаев пен ұлттық құраманың пауэрлифтинг бойынша Бас бапкері Артур Томицкий спортшылардың дайындығы туралы мәлімет берді. 
Жиын соңында Мемлекет басшысы спортшыларымыздың өнерін бүкіл халқымыз тамашалап, жанкүйер болатынын айтты. Сондай-ақ олардың жеңісі Тәуелсіздігіміздің 30 жылдығына тамаша тарту болатынын атап өтіп, ұлт намысы сынға түсетін сайыста сәттілік тіледі.








///Қасым-Жомарт Тоқаевқа Қазақстан халқы Ассамблеясының қазіргі жұмыстары, ұйымның XXVII сессиясында берілген тапсырмалардың жүзеге асырылу барысы, сондай-ақ еліміздегі этносаралық қатынас саласындағы жағдайлар жөнінде баяндалды.
Қазақстан Президенті Ассамблеяның жүргізіп жатқан жұмыстары үшін Ж.Түймебаевқа ризашылық білдірді.
– Қазақстан халқы Ассамблеясының белсенді жұмысы, соның ішінде президент сайлауы барысындағы еңбегі үшін, ризашылық білдіремін. Қазақстан халқы Ассамблеясы қоғамымыздың бірлігін сақтау үшін маңызды жұмыс атқарып келеді, – деді Мемлекет басшысы.
Сонымен қатар, Ж.Түймебаев Мемлекет басшысына Қазақстан халқы Ассамблеясы мен Қазақстан Республикасы Конституциясының 25 жылдығына арналған іс-шаралар жоспарының әзірлену барысы туралы мәлімдеді.
Кездесу қорытындысы бойынша Қазақстан Президенті бірқатар нақты тапсырма берді.


///Кеңеске Президент Әкімшілігінің Басшысы Ә.Жақсыбеков, Президенттің көмекшісі – Қауіпсіздік Кеңесінің хатшысы В.Жұмақанов, Президенттің көмекшілері Н.Онжанов пен Ә.Смайылов қатысты. 
Мемлекет басшысы АҚШ-қа ресми сапарының аясында өткізілген кездесулерді қорытындылап, қол жеткізілген уағдаластықтарды жүзеге асыру үшін бірқатар нақты тапсырма берді.
– Сапар табысты болды. Ең бастысы, нақты мәселелер бойынша нақты уағдаластықтарға қол жеткіздік, – деді Нұрсұлтан Назарбаев.
Сонымен қатар Қазақстан Президенті шетелдік компаниялармен экономикалық ынтымақтастықты нығайтып, дамыту жөніндегі міндеттерді іске асырудың маңыздылығын атап өтті. 

/// 
Кездесу барысында Мәжіліс қызметінің негізгі бағыттары талқыланды.
Мемлекет басшысы Парламенттің Бес институционалдық реформаны жүзеге асыруды заңнамалық тұрғыдан қамтамасыз ету ісі жөнінде жемісті жұмыс жүргізгенін атап өтті. Нұрсұлтан Назарбаев сондай-ақ бүгінде депутаттардың алдында маңызды міндеттер тұрғанын, қазақстандықтардың әл-ауқаты соларды табысты жүзеге асыруға байланысты екенін айтты. 

///
	 

	Осы Жарлықпен Қазақстан Республикасы Премьер-Министрі Кеңсесінің «Коммуникация орталығы» республикалық мемлекеттік мекемесі мүлкі жаңадан құрылған мекемеге тапсырыла отырып таратылады.    
///Кездесуге М.Жолдасбеков, К.Сағадиев, Р.Шырдабаев, О.Әбдікәрімов, Б.Ізмұхамбетов, М.Қасымбеков қатысты.
Басқосу барысында конституциялық реформаларды талқылаумен, сондай-ақ ауыл шаруашылығы, мал шаруашылығы, денсаулық сақтау, ғылым және білім, шағын және орта бизнес салаларын жаңғыртумен, жүргізіліп жатқан жекешелендірумен байланысты халық үшін маңызды экономикалық, әлеуметтік, қоғамдық ауқымды мәселелер талқыланды.
Мемлекет басшысы тәуелсіздіктің 25 жылында Қазақстан күрделі жол жүріп өткенін атап өтіп, республикамыздың одан әрі дамуының негізгі бағыттарына қатысты өз ойын ортаға салды.
– Қазақстан танымал елге айналды, экономикамыз қарқынды дамып келеді. Енді «Қазақстанның үшінші жаңғыруы: жаһандық бәсекеге қабілеттілік» атты жолдауда белгіленген мақсаттар мен міндеттерді іске асыру үшін қол жеткен жетістіктерімізді пайдалана білу қажет, – деді Қазақстан Президенті.
Нұрсұлтан Назарбаев қазақстандықтардың алдында тұрған заманауи сын-қатерлерге назар аударды.
– Нарықтық қатынастар жолын таңдаған қоғамымыздың алдында орындалу тиімділігі елдің одан әрі дамуына ықпал ететін түбегейлі жаңа міндеттер тұр. Жаһандық экономика дәуірінде инновация күн тәртібіндегі басты мәселеге айналды. Индустриялық төңкеріс бізді айналып өтпеуге тиіс. Біз экономикамызға инновациялық технологияларды енгізе білуіміз қажет, – деді Мемлекет басшысы.
Сондай-ақ, Қазақстан Президенті бұл мақсаттың жүзеге асырылуы тиісті қаржы жұмсауды қажет ететінін атап өтті.
– Егер инновациялық технологиялар әзірлеуге қаражат бөлмесек, онда бізге әлемдік жаңа экономикалық құрылымның ауқымынан тыс қалу қаупі төнуі мүмкін. Жаппай өндірісті дамыту үшін жаңашылдықтар енгізу арқылы еңбек өнімділігін арттырған жөн. Бұған кәсіпорындардың, сондай-ақ елдің жетекші жоғары оқу орындарының жанынан ғылыми-зерттеу институттары құрылып, оларға тиісті қолдау жасалғанда ғана қол жеткізу мүмкін болады. Мәселен, мұндай ғылыми-зерттеу институттарын «Алатау» инновациялық технологиялар паркінің, Назарбаев Университетінің жанынан құруға мүмкіндік бар, – деді Елбасы.
Кездесуге қатысушылар Мемлекет басшысы бастамашы болған, мемлекеттік билік тармақтары арасында өкілеттіктерді қайта бөлуге бағытталған реформаларды толық қолдайтындарын білдірді. Бұл ретте ең алдымен Парламенттің және Үкіметтің өкілеттігін кеңейтуге, оның дербестігі мен жауапкершілігін күшейтуге бағытталған қадамдардың дер кезінде жасалғаны, прогрессивтілігі атап өтілді.
Бұған қоса, кездесуге қатысушылар республикалық және жергілікті бюджет қаражатының жұмсалуына қоғамдық бақылау жасауға, салалық бағдарламалардың орындалуына, жер реформасына, сыбайлас жемқорлыққа қарсы сананы орнықтырып, «мүлдем төзбеушілік» саясатын тиімді жүзеге асыруға, сондай-ақ Бес институционалдық реформаны іске асыру бойынша Ұлт жоспарында белгіленген міндеттерді кезең-кезеңмен орындауға қатысты түйткілді мәселелерге тоқталды.


///Әңгімелесу барысында Нұрсұлтан Назарбаев Эмомали Рахмонды туған күнімен құттықтап, оған зор денсаулық пен бақ-береке тіледі. Сонымен қатар, жоғары мемлекеттік лауазымында табысқа жете беруіне ниеттестігін білдірді. 
Мемлекеттер басшылары екіжақты ынтымақтастықтың жай-күйі мен перспективаларын, сондай-ақ өңірлік күн тәртібіндегі өзекті мәселелерді талқылады.
///Форумға елдің барлық өңірінен үш мыңдай жастар өкілі қатысты.
Іс-шара барысында форумға қатысушылар «Гүлдене бер, туған ел!» жалпыұлттық марафон-эстафетаның басталғанын мәлімдеді.
Мемлекет басшысы мұнда ел үміт артқан ең талапшыл жастар жиналғанын атап өтті.
XXI ғасырды біз жаһандық сын-қатерлер дәуірі ғана емес, жас, қуатты және талантты адамдардың дәуірі деп те атаймыз. Қазақстанда бүгінде әрбір төртінші азамат – жас ұрпақтың өкілі. Мені сіздердің білімдеріңіз, шетел тілдерін игергендеріңіз, инновацияға ашық болуға талпыныстарыңыз қуантады. Араларыңызда ақылы мен білімі қазірдің өзінде Отанымызға пайдасын тигізіп жатқан жастар аз емес. Әлем жұрты көп ұзамай жаңа қазақстандық ғалымдар, дәрігерлер, инженерлер, музыканттар мен спортшылар туралы естіп-білетініне сенімдімін, – Нұрсұлтан Назарбаев.
Қазақстан Президенті жастар қазіргі уақытта ұсынылып отырған мүмкіндіктерді пайдалануы қажеттігін айтты.
Біз заманауи білім беру жүйесін, зияткерлік мектептер, Астанада халықаралық университет аштық. Жыл сайын мыңдаған студентті әлемнің үздік университеттеріне жібереміз. Өмірдегі ең басты нәрсе – білім, жоғары кәсібилік және өз Отаныңа адалдық, мен сіздерді осыны есте ұстауға шақырамын. Сіздерде зор күш-қуат пен шығармашылық әлеует бар. Осының бәрін өмірлеріңіздегі ең басты мақсатқа жетуге бағыттаңыздар, – деді Мемлекет басшысы.
Нұрсұлтан Назарбаев біздің ел жастардың әлеуетін дамытуға және жүзеге асыруға қажетті жағдайлар жасап жатқанын айтты.
«100 нақты қадам» Ұлт жоспарында жастарды қолдауға бағытталған шаралар қарастырылған. «Жұмыспен қамтудың жол картасы – 2020», «Бизнестің жол картасы-2020», «Дипломмен – ауылға», «Жасыл ел» жобалары арқылы жарты миллион қазақстандық жас қамтылған. «Қолжетімді баспана» бағдарламасы аясында жас отбасыларға 3,5 мыңнан астам пәтер берілді. Бұл жұмыс әлі жалғасады. 2017 жылдан бастап әрбір орта мектеп түлегі мемлекет есебінен алғашқы мамандығын меңгеріп шығатын болады. Жаһандық дағдарысқа қарамастан, біз барлық ресурсты еңбек адамын қолдауға бағыттаймыз. Бұл біздің экономикамыздың дамуы үшін мультипликативті әсерді қамтамасыз етеді, қазақстандықтар үшін қуатты «әлеуметтік саты» қалыптастырады және жастардың игілігін арттырады, – деді Қазақстан  Президенті.
Мемлекет басшысы бүгінде елімізде жолдар салынып, индустрия дамытылып, жаңа жұмыс орындары мен инновациялық кәсіпорындар ашылып жатқанына назар аударды. 
Сіздердің тың идеяларыңыз бен жастық жігерлеріңізді қажет ететін жүздеген, мыңдаған жұмыстар бар. 200 мыңдық сарбазы бар «Жасыл ел» акциясы нағыз ерлік болды, олар 10 жылда 115 мың гектар аумақта 50 миллион ағаш отырғызды. Осы игі миссияны жалғастырып, Қазақстанды жасыл әрі болашақ ұрпақ үшін таза өлкеге айналдыру керек. Сіздер Универсиада мен халықаралық ЭКСПО-2017 көрмесін өткізу ісіне белсене қатысатындарыңызға сенімдімін. Осының бәрі сіздер үшін, сіздердің болашақтарыңыз бен еліміздің болашағы үшін жасалуда. Жастарымыз мемлекет қамқорлығына үздік оқумен, спорттағы және шығармашылықтағы табыстарымен, Отанына қызмет етуімен жауап береді деп сенемін, – деді Нұрсұлтан Назарбаев.
Соңында Қазақстан Президенті елдің барша жастарына сөз арнады. 
 
Сіздер – елдің болашағысыздар. Сіздер мен біздің ұлы мақсатымыз бар. Армандар ұмтылған кезде ғана орындалады. Қазақстан ХХІ ғасырда қуатты әрі өздеріңмен бірге өркендейтін ел болуы үшін сіздердің күш-жігерлеріңіз, ынтымақтарыңыз, табандылықтарыңыз бен таланттарыңыз жеткілікті екеніне сенемін, – деді Мемлекет басшысы.
 



///Алматы қаласы
 
Алматыда жұмыс сапарымен жүрген Қасым-Жомарт Тоқаев балалардың «Алматы БалаFest» шығармашылық фестивалінің қорытынды іс-шарасына барды.
Балаларды қорғау күніне орай ұйымдастырылған бұл мерекелік шараның қорытынды кезеңіне мың бала қатысты.

Ботаникалық бақта өткен қорытынды іс-шара «ART SPACE» аймағы, «Кітаптар қазынасы» кітап көрмесі, «ECO LAB» экологиялық аймағы, «Шахмат әлемі» аймағы, «ROBO LAND» аймағы және «Жас өрендер» концерт алаңы сияқты алаңқайларға бөлінген.
Президент әрбір алаңқайдағы жеңімпаздардың өнерін тамашалап, олардың жетістіктеріне ризашылылығын білдірді. Мемлекет басшысы жасөспірімдермен әңгімелесу барысында оларды мерекемен құттықтап, балалар ел болашағы екенін айтты.
Солардың бірі 11-сынып оқушысы Михаил Шут «Кітаптар қазынасы» көрмесінде «Алпамыс батыр» жырын жатқа оқып берді.

Іс-шара соңында бір ай бойы әртүрлі жастағы жасөспірімдер, оның ішінде мүмкіндігі шектеулі балалар да қатысқан «Алматы БалаFest» фестивалінің жеңімпаздары марапатталды. Жалпы әдебиет, бейнелеу өнері, спорт, декоравтивті-қолданбалы өнер, эко-байқау, вокал мен хореография және IT салалары бойынша өткен фестивальде 300 мыңнан астам бала бақ сынаған.
 







///Мемлекет басшысы Қазақстанға келген Иран Президентіне ілтипат білдіріп, екі ел арасындағы қарым-қатынастардың әрдайым тұрақты сипатқа және достық пен бауырластыққа негізделгенін атап өтті.
– Сіздің саясатыңыз бен жоғары деңгейдегі екі жақты тиімді кездесулеріміздің арқасында елдеріміз арасындағы сауда-саттық пен жүк тасымалы көлемі артып келеді. Әсіресе, ауыл шаруашылығы өнімдерін жеткізу ісі жанданды, – деді Қазақстан Президенті.
Нұрсұлтан Назарбаев Қазақстан мен Иран Каспий теңізі аймағындағы жақын көрші екенін, сондай-ақ 2016 жылғы өзара сапарлар екі жақты байланыстарға тың серпін бергенін айтты.
– Біздің сенім мен өзара түсіністікке негізделген бүгінгі тарихи кездесуіміз Каспийге қатысты барлық мәселені шешіп, Каспий маңы елдері арасындағы ынтымақтастықты нығайтады, – деді Қазақстан Президенті.
Хасан Рухани Нұрсұлтан Назарбаевқа Қазақстанға келуге мүмкіндік туғызғаны және Иран делегациясына қонақжайлық көрсеткені үшін ризашылық білдірді.
– Сізбен кездескенімізге қуаныштымыз. Бүгінгі саммитте оң нәтижелерге қол жеткізіледі деп үміттенемін. Елдеріміз географиялық жағынан ғана емес, сондай-ақ басқа да аспектілер бойынша жақын. Сондықтан біздің мүдделеріміз де ортақ, – деді Хасан Рухани.
Х.Рухани халықаралық жиындарда Қазақстанның үнемі Иранды қолдайтынын және ядролық қару тақырыбы жөніндегі халықаралық уағдаластықты тұрақты түрде сақтайтынын атап өтті.
– Сіздің еліңіз жаһандық аренада, соның ішінде Астана процесі аясында, өте маңызды бітімгершілік миссиясын атқарады. Біздің қарым-қатынастарымыздың стратегиялық сипаты бар және барлық бағыт бойынша дамып келеді. Бүгін Ақтауда Каспий тақырыбы жөнінде маңызды саммит өтеді. Бұл Қазақстанның жоғары беделін тағы да нақтылай түседі, – деді Иран Президенті.

///
	 

	Студенттер өздері жолдаған хатта Елбасының «Жас Отан» жастар қанатының II съезіндегі сөзін зор ынтамен тыңдағандықтарын жазады.

	Хат иелері «Жас Отан» жастар қанатының 2020 жылға дейінгі бағдарламасы қазіргі таңдағы мемлекеттік жастар саясатының сара жолын көрсетіп бергенін атап өтеді. Сондай-ақ олар Мемлекет басшысының қолдауымен «Дипломмен – ауылға», «Жасыл ел», «Студенттік құрылыс жасақтары» атты бағдарламалар өз өміршеңдігін көрсеткеніне тоқталады.

	«Жас Отанның» 2020 жылға дейінгі стратегиясының басты мақсаты – мемлекет игілігі үшін жастарды нақты істерге жұмылдыру екенін біз жақсы түсіндік. Оның ішінде сапалы білім, мәдени даму, бірлік, жастар кәсіпкерлігі мен ғылымды дамыту тәрізді басымдықтар бар. Олай болса, біз бүгіннен бастап жаңа өмірге қадам жасауымыз қажет» делінген хатта.

	Авторлар Қазақстан азаматы атына сай болып, Отанымыздың патриоты атанып және салауатты өмір салтын ұстанатындықтарына сендіреді.

	Ұжымдық хатқа Д.Кабелдинова, Е.Қылаубаев, Қ.Дүйсенқұлов, Т.Темірғалиұлы, Ж.Тілепбергенова және Л.Сайынова қол қойған.
///Мемлекет басшысы Қасым-Жомарт Тоқаевтың атына Қазақстан Республикасы Тәуелсіздігінің 30 жылдығына орай шет мемлекеттердің  басшыларынан және халықаралық ұйымдардың жетекшілерінен құттықтау хаттары мен жеделхаттар әлі де келіп жатыр.
Түркия Президенті Режеп Тайып Ердоған жеке өзінің және түрік халқының атынан шынайы құттықтауын жолдады.
«Тарихи, мәдени және бауырластық байланыстарымыз ортақ Қазақстанмен арадағы стратегиялық серіктестігіміздің екіжақты, аймақтық және халықаралық деңгейде тереңдеп, нығайып келе жатқанына қуаныштымын», – делінген жеделхатта.
Украина Президенті Владимир Зеленский құттықтау хатында Қазақстан Тәуелсіздік жылдарында өз позициясын нығайтып, халықаралық аренада лайықты орын алғанын жазған.
«Елдеріміздің көпқырлы және екіжақты ынтымақтастықты одан әрі дамытып, мемлекеттік егемендік пен аумақтық тұтастықты өзара қолдайтынына, Қазақстан Украинаның Орталық Азиядағы сенімді серіктесі болып қала беретініне сенімдімін», – делінген Украина басшысының жеделхатында. 
Швейцария Президенті Ги Пармелан өзінің құттықтауында Қасым-Жомарт Тоқаевпен Женевада жуырда өткен екіжақты келіссөздерді жоғары бағалаған.
«Біздің кездесуіміз бен қол қойылған келісімдердің екіжақты ынтымақтастығымызға айтарлықтай пайдасы тиетініне сенімдімін. Осы мүмкіндікті пайдалана отырып, қарым-қатынастарымызды одан әрі дамытуға Швейцарияның бейілді  екенін нақтылаймын», – делінген жеделхатта.
Италия Президенті Серджо Маттарелла Нұр-Сұлтан мен Римді саяси, экономикалық, мәдени байланыстар біріктіретінін және бұл қатынастардың болашаққа бірге қадам басуға, екіжақты өзара іс-қимылды дамытуға жол ашатынын атап өткен.
«Елдеріміз арасындағы, соның ішінде Қазақстан мен Еуропалық Одақ арасындағы диалог аясында қарқынды ынтымақтастығымыз Орталық Азиядағы тұрақтылық пен орнықты дамуға септігін тигізе беретініне сенімдімін», – делінген Италия Президентінің құттықтауында.
Мажарстан Президенті Янош Адер Қазақстанның отыз жыл ішінде көптеген сала бойынша айтарлықтай жетістіктерге қол жеткізгенін және бүгінде Орталық Азия аймағында маңызды рөл атқарып отырғанын атап өткен.
«Мажарстан екі ел арасындағы достық қатынастарды нығайтуға бейілді. Стратегиялық серіктестігіміз бұған негіз болады. Сонымен қатар Түркі мемлекеттері ұйымы аясындағы ынтымақтастығымыз өзара тығыз байланыстарымызды одан әрі нығайтуға жол ашады», –  делінген Янош Адердің жеделхатында.
Алжир Президенті Әбделмаджид Теббун өзінің құттықтау хатында елімізде дипломатиялық өкілдік ашу және Қазақстан астанасында алғашқы Алжир елшісін тағайындау жөнінде бастама көтерген.
Канаданың Генерал губернаторы Мэри Саймон Қасым-Жомарт Тоқаевты және Қазақстан халқын ел Тәуелсіздігінің 30 жылдығымен құттықтап, Қазақстанның әлеуметтік-экономикалық әл-ауқатын жақсартуға, мемлекеттік басқару ісі мен заң үстемдігін нығайтуға бағытталған Президенттің ауқымды реформаларын жоғары бағалаған.
Сонымен қатар игі тілекке толы құттықтау жеделхаттарын Рим Папасы Франциск, Ұлыбритания Патшайымы ІІ Елизавета, Жапония Императоры Нарухито, Бельгия Королі Филипп, Нидерланд Королі Виллем-Александр, Швеция Королі Карл XVI Густав, Сербия Президенті Александр Вучич, Грекия Президенті Катерина Сакелларопулу, Литва Президенті Гитанас Науседа, Болгария Президенті Румен Радев, Хорватия Президенті Зоран Миланович, Солтүстік Македония Президенті Стево Пендаровски, Эфиопия Президенті Сахле-Ворк Зевде, Түркі мемлекеттері ұйымының Бас хатшысы Бағдат Әміреев, ЮНЕСКО-ның Бас директоры Одрэ Азуле және басқалар жолдаған.
Құттықтау жеделхаттары әлі де келіп жатыр.
///
	 

	Кездесу барысында халықаралық күн тәртібіндегі өзекті мәселелер талқыланды.

	Сонымен қатар, Нұрсұлтан Назарбаев пен Тони Блэр «Қазақстан – 2050» Стратегиясының негізгі аспектілеріне тоқталып, оны тиімді іске асырудың басты бағыттарын қарастырды.

	Нұрсұлтан Назарбаев Стратегияның басты мақсаты Қазақстанның әлемдегі дамыған 30 елдің қатарына кіруі екенін, оның күш-жігер мен ресурстарды барынша жұмылдыруды қажет ететінін атап өтті. Бұл ретте тиісті сарапшылық-консультативтік кеңестің қызметі елеулі септігін тигізе алады.


///Мемлекет басшысына Нұр-Сұлтан қаласының негізгі әлеуметтік-экономикалық көрсеткіштері мен бұрын берілген тапсырмалардың орындалуы туралы мәлімделді.
Қасым-Жомарт Тоқаев астананы абаттандыру жұмыстарына тың серпін беруді тапсырды. Сонымен қатар, LRT құрылысындағы жағдайды мұқият зерттеу қажеттігін айтты.
Кездесу барысында Қазақстан Президенті қаланың инфрақұрылымын одан әрі дамыту жөнінде бірқатар тапсырма берді.


///
	 

	Хатта Қазақстан 20 жыл бойғы табысты дамуында заманауи нарықтық экономикалы, берік демократияға қадам басқан және халықаралық беделі жоғары мемлекетке айналғаны атап өтілген.

	Авторлар машина жасау саласының қызметкерлері Мемлекет басшысының қамқорлығы мен назарын әрдайым сезінетінін жазады. Нұрсұлтан Назарбаевтың Қазақстанның индустриалды-инновациялық дамуы жөніндегі бастамасының арқасында кәсіпорын өндірісін жаңғырту жұмысы басталды. Бұл ҚР Қорғаныс министрлігі мен ұлттық компаниялардың тапсырыс беруін ұлғайтуға, зауыт жұмысшыларының еңбекақысын арттыруға мүмкіндік туғызды.

	«Семей машина жасау зауыты» АҚ ұжымы біздің стратегиялық мақсатымыз бойынша жетістікке жету жолында топтаса отырып, Сізбен бірге тәуелсіз, өркендеген және тұрақты Қазақстан құратынымызға Сізді сендіреді» делінген хатта.      
///Қасым-Жомарт Тоқаев Жоғары еуразиялық экономикалық кеңестің (ЖЕЭК) кезекті отырысына бейнебайланыс режимінде қатысты.
Саммитке Қазақстан Президентінен басқа Қырғыз Республикасының Президенті – ЖЕЭК төрағасы Садыр Жапаров, Арменияның Премьер-министрі Никол Пашинян, Беларусь Президенті Александр Лукашенко, Ресей Президенті Владимир Путин, Еуразиялық экономикалық одақ жанындағы бақылаушы мемлекеттердің басшылары: Куба Президенті Мигель Диас-Канель және Өзбекстан Президенті Шавкат Мирзиёев, сондай-ақ Еуразиялық экономикалық комиссия алқасының төрағасы Михаил Мясникович қатысты.

Қазақстан Президенті өз сөзінде Еуразиялық экономикалық одаққа мүше мемлекеттердің жаһандық және аймақтық сын-қатерлер жағдайында өзара күш біріктіре отырып, әлеуметтік-экономикалық кедергілерді сәтті еңсеретінін, макроэкономикалық тұрақтылық пен өсім қарқынын қамтамасыз ететінін атап өтті.
– Одақтың жұмысы басталған уақыттан бері Қазақстанның өзара сауда-саттық көрсеткіші 33 пайызға, ал экспорты 55 пайызға артты. Қазақстанда 15 мыңнан астам бірлескен кәсіпорын жұмыс істейді. Олардың саны артып келеді. Бұл қуанарлық жайт. Аталған көрсеткіштер біздің интеграциялық ықпалдастығымыздың табыстылығын көрсетеді. Ортақ күш-жігеріміздің алдағы уақытта да азаматтарымыздың игілігі жолындағы сауда-экономикалық ынтымақтастықтың қарқынын дамытуға бағытталғаны маңызды деп санаймын. Мұны жаһандық сын-қатерлер алдындағы біздің «ұжымдық иммунитетімізді» нығайтудың кепілі деп білемін, – деді Қасым-Жомарт Тоқаев.

Президенттің пікірінше, бүгінде байқалып отырған санкциялық қайшылықтар шын мәнінде бұрын-соңды болмаған.
– Биылғы ақпан айында елордада өткен Еуразиялық үкіметаралық кеңес аясында «еуразиялық бестікке» кіретін елдер экономикасының орнықтылығын қамтамасыз ету үшін Жоғары деңгейдегі Жұмыс тобын құруды ұсындым. Жұмыс тобы құрылды. Жедел шаралар топтамасы әзірленіп, жүзеге асырылып жатыр. Нақты нәтижелер де бар. Бірақ күрделі геосаяси ахуалдың әлі де жалғасатынын есте ұстау қажет. Бұған дайын болуымыз керек, – деді Мемлекет басшысы.

Қасым-Жомарт Тоқаев кеңес қатысушыларына қазіргі жағдайлар мен интеграциялық бірігу үдерісіне сай келетін Қазақстанның екі маңызды бастамасын қарастыруды ұсынды.
– Маңызды жобалар мен нақты нәтижелер керек. Бұл үшін Еуразиялық экономикалық одаққа мүше мемлекеттердің бірлескен жобаларын тезірек аяқтау қажет, сондай-ақ жаңа инвестициялық жобалар ұсыну керек. Аймақтық және жаһандық бәсекеге қабілеттілікті қамтамасыз ете отырып, бизнес саласындағы ықпалдастықты күшейту, трансқұрлықтық дәліздеріміздің жылдамдығын жетілдіру қажет. Санкцияларды ескере отырып, шетелдік компаниялардың басқа жерге көшуі үшін қолайлы жағдай жасау мәселесіне айрықша назар аударуды ұсынамын. Әлемдік алпауыт елдер де Еуразиялық экономикалық одаққа мүше мемлекеттердің геоэкономикалық орналасу жағынан басымдыққа ие екенін жақсы біледі. Сондықтан 180 миллион тұтынушысы бар нарығымыздың әлеуетін елемеу мүмкін емес. Аталған шараларды 12 айдың ішінде жүзеге асыруды ұсынамын, – деді Қазақстан Президенті.
Мемлекет басшысы бұл жұмыстарды Жоғары деңгейдегі Жұмыс тобы аясында Еуразиялық экономикалық комиссия алқасының салалық мүше – министрінің төрағалығымен атқаруға болады деп санайды. Жұмыс тобының аралық баяндамасын осы жылдың желтоқсан айында қарастыру ұсынылды.
– Қазіргідей күрделі кезеңде үшінші елдермен, интеграциялық бірлестіктермен экономикалық ынтымақтастықты кеңейту және тереңдету мәселесі өзекті болып отыр. Бұл жөнінде былтыр қазан айында өткен Жоғары кеңестің отырысында айттым. Қазақстан Еуразиялық экономикалық одақ органдарына төрағалық еткен кезде осы бағыт басымдық ретінде айқындалды. Өткен жылдың соңында Шанхай ынтымақтастық ұйымымен өзара түсіністік туралы меморандумға қол қойылды. Тез арада жұмысты қолға алып, нақты жобалар мен бастамаларды талқылауды бастау керек. Бүгін біз Индонезиямен еркін сауда туралы келісімге келу жөнінде келіссөзді бастаймыз. Үндістанмен келіссөз жүргізіліп жатыр, Моңғолиямен келісім пысықталу сатысында, – деді Қасым-Жомарт Тоқаев.
Президенттің айтуынша, қазіргі жағдайда аталған бағыттың өзектілігі арта түспек. Мемлекет басшысы Комиссия мен Үкіметтерді аталған жұмысты жеделдетуге шақырды.
– Кеше бірінші Еуразиялық экономикалық форум өтті. Онда өзекті мәселелер мен оларды шешу жолдары талқыланды. Еуразиялық интеграцияны одан әрі дамыту жөнінде пікір алмастық. Табысты болған осы екі күнде қол жеткізілген уағдаластықтар мен шешімдер біздің бірігу үдерісімізді одан әрі дамыту аясында жалғасын табатынына сенімдімін, – деп Мемлекет басшысы сөзін түйіндеді.
 
///Ақмола облысына жасаған жұмыс сапары барысында Қасым-Жомарт Тоқаевқа аймақ әкімі Ермек Маржықпаев өңірдегі жүзеге асырылып жатқан инвестициялық жобалар мен Көкшетау қаласының даму перспективалары туралы есеп берді.
Президентке аймақтың негізгі әлеуметтік-экономикалық көрсеткіштері, агроөнеркәсіп, туризм, тау-кен металлургиялық кешені, машина жасау, құрылыс индустриясы, энергетика және басқа да салалардағы инвестициялық жобалар таныстырылды.   
Облыс әкімінің есебін тыңдаған Мемлекет басшысы өңірді дамытудың басым бағыттарын белгілеп берді.
– Облыстың алдында бірқатар міндет тұр. Соның ішінде астық жинау науқаны. Әрине, бұл науқанның сәтті аяқталуы табиғатқа тікелей байланысты екенін түсінеміз. Дегенмен, табиғи жағдайлардың кері әсерін мейлінше азайтып, астықты барынша мол жинау керек. Бұл – бір. Екіншіден, биылғы жаз не көрсетті?! Мал шаруашылығымен айналысатын қожалықтар мал сатып алып, өздерін фермерміз деп атайды. Бірақ жем-шөп қорын әзірлеуді ұмыт қалдырады. Сіздің баяндамаңызда бұл мәселенің қамтылғаны дұрыс болды. Қазір осы түйткілді шешумен айналысу керек, – деді Қасым-Жомарт Тоқаев. 
Мемлекет басшысы Қосшы ауылына облыстық маңызы бар қала мәртебесін беру туралы шешімін түсіндірді.
– Жарлыққа қол қойылды. Аталған құжатқа қол қойылуын және облыстық маңызы бар қала мәртебесінің берілуін көпшілік кеңінен қолдап жатыр. Бірақ, осы шешімнің мәні мен маңызын тек облыс көлемінде ғана емес, жалпы еліміз бойынша халыққа қосымша түсіндіру керек. Бұл шешім, ең алдымен, Қосшы тұрғындарының өмірін жеңілдету мақсатында қабылданды. Онда қағаз бойынша 40 мыңға жуық тұрғын өмір сүреді. Шын мәнінде, ол жерде 80 мың адам тұрады. Олар тұрмыстық мәселелерімен облыс орталығы Көкшетауға баруға мәжбүр болады. Оған көп уақыт, күш жұмсайды. Әрине, бұл тұрғындардың жүйкесін жұқартады. Сондықтан қаланың әкімшілік мәртебесін өзгертетін осындай шешім қабылданды. Мен мұны дұрыс шешім деп есептеймін, – деді Президент.
Қасым-Жомарт Тоқаев Көкшетау қаласының тұрғындарына берген уәдесінің орындалуы және жылу электр орталығының құрылысына кірісу қажет екенін айтты.
– Көкшетау қаласы өз жылу электр орталығы жоқ, тек жылу қазандықтары ғана бар жалғыз облыс орталығы болып отыр. Бұл жобаның құны бірнеше есе өсіп, 240 миллиард теңге болды. Біз бұдан аздау қаржыға жоспарладық, бірақ  жуырда тиісті шешім қабылданады. Бұл облыс орталығында тұратын халықтың тұрмысын жеңілдетеді. Сондықтан мұны жүзеге асыру керек. Үкімет аталған шешімді аяғына дейін жеткізеді деп ойлаймын, – деді Мемлекет басшысы.
Президент ауыл шаруашылығы машиналарын жасау ісін дамыту мәселесіне назар аударып, Көкшетау қаласы осы саладағы басты тірек орталықтардың бірі екенін атап өтті.
– Бұл – ел экономикасының аса маңызды әрі перспективті  бағыты.  Бүгін мен Қазақстанның ауыл шаруашылығы державасына айналуы тиіс деп айттым. Бұл – өршіл, бірақ қол жеткізуге болатын мақсат. Осы ретте облыстың рөлін асыра бағалау қиын. Бұл бағытта біз мемлекетіміздің ауыл шаруашылығы әлеуетін күшейтуге бағытталған Ақмола облысының күш-жігерін қолдаймыз, – деді Қасым-Жомарт Тоқаев.
Мемлекет басшысы әкімдіктің тұрғын үй құрылысы жөніндегі жоспарын қолдады. Оның пікірінше, әлеуметтік тұрғын үй бөлу мәселесін реттеу қажет.
– Тұрғын үй құрылысына байланысты мәселелерді неғұрлым көп шешсек, соғұрлым мұндай пәтер алғысы келетін адамдар көбейе түседі. Аталған мәселені реттеу қажет. Ешқандай негізсіз әлеуметтік тұрғын үй кезегіне тұрған адамдар тиісінше електен өткізілуі керек. Бірақ, мемлекеттің негізгі қызметі азаматтардың алдындағы өз міндеттемелерін орындау емес пе? Оларды әуре-сарсаңға салуға мүлде болмайды, – деді Президент.
Қасым-Жомарт Тоқаев ауыл әкімдерінің тікелей сайлауын өткізу туралы шешімнің дұрыстығына тағы бір мәрте тоқталды. Президенттің айтуынша, сайлау ашық әрі әділ өтті. Тұрғындар тарапынан ешқандай шағым түскен жоқ. Ауылдағы ағайын өздерінің елді  мекендерін басқаруға қолайлы көрген адамдарын сайлады.
– Енді, жергілікті әкімдер өздерін сайлаған азаматтардың алдында тікелей жауап береді. Олардың өз бағдарламалары болды. Сол бағдарламаларды жүзеге асыруы қажет. Сонымен қатар облыс әкімдері сайланған азаматтарға көмектесуі керек. Осы ретте мен мына мәселеге ерекше мән бергім келеді. Сайланған әкімдер өздерінің кездейсоқ сайланбағанын іспен дәлелдеуі қажет. Олар өз бағдарламаларын сөзбен емес, іспен орындауға тиіс. Өкінішке қарай, біз көп сөйлеп, аз іс атқарамыз. Ал біз бұл жағдайды 180 градусқа өзгерткеніміз жөн. Яғни, көп істеп, аз сөйлеуіміз қажет, – деді Мемлекет басшысы.



 
///
	 

	Халықаралық көрмелер бюросының 152-ші Бас Ассамблеясында жабық дауыс берудің нәтижесінде Қазақстанның елордасы көп дауыс иеленіп, Бельгияның Льеж қаласын басып озды және «ЭКСПО-2017» халықаралық көрмесі өтетін қала болып жарияланды.

	Мемлекет басшысы өз сөзінде «ЭКСПО-2017» көрмесін Астанада өткізу туралы шешім тарихи оқиға болып саналатынын атап көрсетті.

	- «ЭКСПО» көрмелерінде әлемнің барлық мемлекеті өздерінің ең үздік технологиялық, ғылыми, мәдени жетістіктерін көрсетеді. Олар жаһандық дамудың жаңа күн тәртібін қалыптастырады. Мұндай іс-шараға барлық құрлықтың ондаған елінен миллиондаған адам қатысады. Бәсі биік бәсекеде Астананың жеңіп шығуы бекерден бекер емес. Біріншіден, елордамыздың әлемдік деңгейдегі шараны лайықты өткізе алатын орталық ретінде қалыптасқаны баршаға белгілі болды. Екіншіден,  таңдаудың Қазақстан пайдасына шешілуі мемлекетіміздің табыстары жоғары бағаланғанын білдіреді және Еуразия өңірінде де оның даму келешегі кемел екенін айғақтай түседі. Үшіншіден, біздің «Болашақтың энергиясы» атты өзекті тақырыпты ұсынуымыз жеңіске жетуімізге көмектесті. Ең бастысы, Астананың таңдалуы – Қазақстанның барша халқының күш-жігерінің нақты жемісі, – деді Қазақстан Президенті. 

	Осыған байланысты Нұрсұлтан Назарбаев барша қазақстандықтарды жеңіспен құттықтады.

	- Енді біздің алдымызда «ЭКСПО-2017» көрмесін лайықты деңгейде өткізу міндеті тұр. Бұл еліміз үшін емтихан ғана емес, көрме біздің жасампаз әлеуетімізді ашуға мүмкіндік береді. Астанада «ЭКСПО» көрмесін өткізу республикамыздың инновациялық дамуына серпін береді, - деп атап өтті Мемлекет басшысы.

	Қазақстан Президенті еліміз осы жауапты миссияны атқарып шығатынына сенім білдірді. 

	Көп жылғы тарихы бар «ЭКСПО» көрмесі техникалық және технологиялық жетістіктерді, сондай-ақ оған мүше елдердің тарихын, дәстүрі мен мәдениетін көрсету үшін өткізіледі.

	Бұл көрме бүкіл әлемдік қоғамдастықтың және оны тамашалаушы миллиондаған адамның назарын өзіне аударатын ірі оқиға болып саналады. Сонымен қатар, «ЭКСПО» көрмесі экономикалық, әлеуметтік, мәдени дамудың жаңа үрдістерін қалыптастыру алаңы қызметін атқарады.  
/// 
Елбасы мектептің оқу сыныптарын, спорт залын, шығармашылық және ғылыми-зерттеу жұмыстары көрмесін  аралап көрді.
Нұрсұлтан Назарбаев оқушылармен әңгімелесіп, оларға табыс тіледі және оқуда үздік нәтижеге жетулеріне ниеттестігін білдірді.
Мектепте 202 педагог маман, соның ішінде 125 мұғалім, 16 куратор, 8 тәрбиеші және 17 шетелдік қызметкер оқу-тәрбие жұмыстарын жүргізеді. 


///Мемлекет басшысына қаланың алғашқы медициналық-санитарлық жәрдем желісінің дамуы және «Үйдегі дәрігер» жобасының жүзеге асырылуы жөнінде мәлімет берілді.
Қасым-Жомарт Тоқаев азаматтарға, әсіресе, қала халқының тұрақты өсу жағдайында медициналық көмектің сапасын арттыру және оның қол жетімді әрі жақын болуын қамтамасыз ету қажеттігін атап өтті.
Қазақстан Президенті медициналық кабинеттерді, жеңілдікпен дәрі-дәрмектер берілетін дәріхананы аралап көрді. Сонымен қатар, заманауи цифрлық технологияны қолданатын тіркеу бөлімінің жұмысымен танысты.

///Елбасы өнім өндіру көлемін, еңбек өнімділігін, металл өңдеу дәлдігін арттыруға, сондай-ақ адам факторына байланысты қателіктерді болдырмауға мүмкіндік беретін, робот көмегімен дәнекерлеу әдісін қолдану арқылы металл конструкцияларын өндірудің технологиялық үдерісімен танысты.
Нұрсұлтан Назарбаевқа зауытта ішкі нарыққа және экспортқа шығаруға арналған дайын өнім үлгілері көрсетілді.
Қазақстан Президенті кәсіпорын еңбеккерлерімен кездесу барысында өнеркәсіптің түрлі салаларында заманауи цифрлық технологияларды енгізудің маңыздылығын атап өтіп, «Жігермұнайсервис» компаниясының өндірісін әртараптандырудың артықшылықтарын айтты.



///Қырғыз Республикасына мемлекеттік сапармен барған Қазақстан Президенті Қасым-Жомарт Тоқаев Президент Сооронбай Жээнбековпен бірге Бішкектегі «Ата бейіт» Ұлттық тарихи-мемориалдық кешеніне барды.
Мемлекеттер басшылары 1916 жылғы қайғылы оқиға кезінде қаза болғандарға орнатылған ескерткішке гүл шоғын қойды.
Содан кейін Қасым-Жомарт Тоқаев пен Сооронбай Жээнбеков көрнекті қырғыз жазушысы Шыңғыс Айтматовтың қабіріне барып, рухына тағзым етті.  
 
 







/// 
Қазақстан Президентіне зауыттың жаңа өнім үлгілері көрсетіліп, мұнай жабдықтарын шығарудың технологиялық үдерісі таныстырылды.
Сондай-ақ Нұрсұлтан Назарбаевқа өңірдің әлеуметтік-экономикалық дамуы мен мемлекеттік индустриялық-инновациялық даму бағдарламасының жүзеге асырылу барысы туралы баяндалды.
Мемлекет басшысы кәсіпорын жұмысшыларымен, облыстың шағын және орта бизнес өкілдерімен әңгімелесті.
Әңгіме барысында Қазақстан Президенті елді индустрияландыруға байланысты жұмысшы мамандықтарының маңызы артатынын, соған орай мемлекет бұл бағытта мақсатты түрде жұмыс жүргізіп жатқанын айтты.
Нұрсұлтан Назарбаев өңір кәсіпорындарында жұмыс орындарын сақтаудың,  өндірістік үдеріске инновациялар енгізудің маңыздылығын да атап өтті.
Ақтөбе мұнай жабдықтары зауыты – елдегі мұнай кәсіпшілігіне арналған кешенді жабдықтар шығаратын мамандандырылған машина жасау кәсіпорнының бірі.
Қазақстанда насос штангаларын шығаратын бірден-бір зауыт саналатын кәсіпорын ел нарығының 80 пайыздан астамын қамтамасыз етеді және Өзбекстан мұнай компанияларына жабдықтар жеткізеді.
 


///Мемлекет басшысы кездесу барысында БҰҰ Бас хатшысы Антониу Гутерриштің Қазақстан мен Біріккен Ұлттар Ұйымы арасындағы өзара іс-қимылдар мен серіктестікті нығайту ісіне қосқан жеке үлесін атап өтті.
– Біріккен Ұлттар Ұйымымен ынтымақтастық мәселесі біздің саясатымыздың басым бағыттарының бірі. Бас хатшы Антониу Гутерришке ыстық сәлемімді жолдаймын және еліміздің халықаралық бастамаларына қатысты жемісті ынтымақтастығы мен көрсеткен қолдауы үшін ризашылық білдіремін, – деді Қазақстан Президенті.
Тараптар өңірлік жобаларды жүзеге асырудың перспективаларын, сондай-ақ, қазақстандықтардың БҰҰ аясындағы бітімгерлік миссиясына атсалысу мәселелерін талқылады.
– Біз өңірлік ынтымақтастық мәселелеріндегі Қазақстанның белсенді ұстанымын жоғары бағалаймыз. Сіздердің елдеріңіздің іске асырып жатқан Орнықты даму мақсаттарына қолдау көрсету біз үшін маңызды. Президент мырза, Алматыда Біріккен Ұлттар Ұйымының жаңа ғимараты ашылғаны үшін Сіздерге алғыс білдіреміз, – деді Мирослав Енча. 


///Келіссөздер барысында Мемлекет басшысы Қазақстан мен Кореяның сенімді әрі стратегиялық әріптес екенін атап өтті.
– Екі халықтың мәдени және сауда байланыстары Ұлы Жібек жолы заманында өркендеп, ғасырлар бойы жалғасып келеді. Қазақ және корей тілдерінің Орал-алтай тобында болуы халықтарымыздың тарихының да жақындығын көрсетеді, – деді Қазақстан Президенті.
Қасым-Жомарт Тоқаев Қазақстанның Тұңғыш Президенті Нұрсұлтан Назарбаевтың Қазақстан мен Оңтүстік Корея қарым-қатынастарының қалыптасып, нығаюына зор үлес қосқанын ерекше атап өтті.
– Екіжақты серіктестіктің бастауында Елбасы тұрады. Ол елдеріміз бен халықтарымыздың арасындағы достық пен ынтымақтастықтың берік іргетасын қалады, – деді Мемлекет басшысы.
Қасым-Жомарт Тоқаев Қазақстанның тәуелсіздік жылдарында екі елдің қарым-қатынастары іс жүзінде барлық бағыт бойынша ықпалдастықтың сапалы әрі жаңа деңгейіне көтерілгенін айтты. Сондай-ақ, Үкіметаралық комиссия мен Қазақстан - Оңтүстік Корея іскерлік кеңесінің жұмысын жоғары бағалады.
– Оңтүстік Корея Қазақстан үшін сауда-инвестициялық және технологиялық ынтымақтастықты дамыту тұрғысынан маңызды он елдің бірі болып табылады. Өзара тауар айналымы көлемінің қарқынды өсуін ерекше атап өтемін. Былтырғы жылдың қорытындысы бойынша оның көрсеткіші рекордтық деңгейге, яғни 4 миллиард долларға жетіп, 2017 жылға қарағанда екі еседен астам өсті. Инвестиция саласындағы ынтымақтастығымыз жоспарлы түрде дамып келеді. Кореядан Қазақстанға тартылған тікелей инвестиция көлемі 7 миллиард долларға жетті. Оңтүстік кореялық бизнес тамақ өнеркәсібі, кен байыту, автомобиль және экономикамыздың басқа да салаларында табысты жұмыс істеуде, – деді Қазақстан Президенті.
Мемлекет басшысы екі елдің мәдени-гуманитарлық байланыстарын нығайтуға корей диаспорасы зор үлес қосқанын атап өтіп, корей ұлтының Қазақстандағы ірі этникалық топтардың қатарына кіретінін айтты. Қасым-Жомарт Тоқаев елімізде тұратын олардың этномәдени ерекшелігін сақтау үшін Қазақстан Үкіметі бұдан былай да барлық жағдай жасайтынын айтты.
Корея Республикасының Президенті «Қазақстан – 2050» даму Стратегиясына оң баға беріп, Орталық Азия елдерінің арасында Қазақстанның жоғары қарқынмен өркендеп келе жатқанын атап өтті.
– Қазақстан Корей түбегіндегі бейбіт үдерісті қолдайды. Осы сәтті пайдаланып, қолдау көрсеткендеріңіз үшін ризашылығымды білдіремін. Қазақстан ядролық қарудан өз еркімен бас тартқаннан кейін экономикалық дамуға қол жеткізді. Бұл Корей түбегі үшін өте маңызды үлгі болып табылады, – деді Мун Чжэ Ин.
Кездесу соңында Қасым-Жомарт Тоқаев екі ел арасындағы ынтымақтастықты одан әрі өркендету тұрғысынан бүгінгі сапардың мәні зор екенін, Мемлекет басшысы ретінде Қазақстан мен Оңтүстік Кореяның достығын одан әрі нығайтуға ықпал ететінін айтты.

///Қасым-Жомарт Тоқаевқа еліміздегі агроөнеркәсіп кешенінің қазіргі жағдайы мен саланы тұрақты дамытуға бағытталған жүйелі жұмыстар туралы баяндалды.
Ербол Қарашөкеев Президентті өсімдік шаруашылығын, соның ішінде сұранысқа ие дақылдарды өндіруді, саланы цифрландыру мен жерді игерудің нақты технологиясын енгізуді және тұқым шаруашылығының заманауи жүйесін құру жайында хабардар етті.
Сонымен қатар, ведомство басшысы мал шаруашылығын дамыту, егістік пен жайылымдық даладағы өсімдіктер құрамының түрін анықтау үшін ғарыштық бақылау мен қашықтан зондтауды қолдану жоспарымен таныстырды.
Қасым-Жомарт Тоқаевқа мемлекеттік қолдау шаралары мен субсидиялау тетіктерін жетілдіру, сондай-ақ ветеринарлық қызмет, аграрлық ғылым мен кадрларды даярлау жүйесін жаңғырту жұмыстары туралы айтылды.
Саланы реформалаудың негізгі бағыттары 2021-2025 жылдарға арналған агроөнеркәсіптік кешенді дамытудың ұлттық жобасы аясында жүзеге асырылады.
Мемлекет басшысы кездесу соңында дайын өнім шығаруды дамытуға, егін жинау жұмыстарын уақытылы әрі сапалы ұйымдастыруға, алдағы қыста мал шаруашылығын азықпен қамтамасыз етуге бағытталған бірқатар тапсырмалар берді.
///
	 

	Тамара Босымбекқызы Дүйсенова Қазақстан Республикасының Еңбек және халықты әлеуметтік қорғау министрі болып тағайындалсын.

	 

	Қазақстан Республикасының 

	Президенті                                                                                                             Н.Назарбаев

	 

	Астана, Ақорда, 2013 жылғы 27 маусым

	                         № 591
///Мемлекет басшысы елімізде жемқорлықтың дендеп кеткеніне алаңдаушылық білдіріп, бұның қоғамға қауіпті дерт екенін айтты.
– Жыл сайын Қазақстанда орташа есеппен 2 мыңнан астам сыбайлас жемқорлыққа қатысты қылмыстық іс тіркеледі. Мыңнан аса адам жауапқа тартылады. Бұл – батпандап кіріп, мысқалдап шығатын кесел. Осы ауруды қазір шұғыл түрде емдемесек, ертең кеш болуы мүмкін, – деді Қазақстан Президенті.
Қасым-Жомарт Тоқаев жемқорлықтың ұлттық қауіпсіздік пен мемлекеттің болашағына нұқсан келтіретінін айтты. Сондықтан, оның тамырына балта шауып, түбегейлі жою қажет. Бұл дертпен бір жеңнен қол, бір жағадан бас шығарып, бірлесіп күресуге шақырды.  Мемлекетте оған қажеттінің бәрі бар екенін атап өтті.
– Біріншіден, бізде жемқорлыққа қарсы күресте қару бола алатын мықты мемлекеттік институттар бар. Мемлекеттік аппарат жұмыс істеу тәсілін өзгертіп, жемқорлықтың жолын кесуі керек. Екіншіден, жемқорлықпен күрес халықтың табанды сұранысына ие. Әкімшілік сауалнама жүргізеді, өзім де ел аралап жүремін. Сонда байқағаным, біздің қоғам жемқорлықпен ымырасыз күресуге дайын. Үшіншіден, біздің елді дамытуға және халықтың әл-ауқатын арттыруға бағытталған жоспарларымыз жемқорлықты түбегейлі жойған жағдайда ғана жүзеге аспақ, – деді Қасым-Жомарт Тоқаев. 
Мемлекет басшысы соңғы үш жылда 900-ден астам адамның жемқорлықпен ұсталғанын, мемлекеттік бағдарламалардың сапалы орындалуына осындай оқиғалардың кедергі келтіретінін жеткізді. 
– Біз экономиканы жаңғыртуға, ауқымды әлеуметтік бағдарламаларды жүзеге асыруға қазынадан қыруар қаржы бөлеміз. Алайда, жемқорлықтың салдарынан мемлекеттік бағдарламалар сапасыз орындалуда. Бұл халықты әлеуметтік қорғау, ауыз сумен қамтамасыз ету мәселелерінің уақтылы шешілмегенін көрсетеді. Жергілікті жолдардың сапасыздығы мен бизнестің дамуына жемқорлықтың кесірінен туындаған проблемалар кедергі келтіреді. Азаматтар бюджеттің әрбір теңгесінің мақсатты жұмсалатынына көз жеткізуі керек, – деді Қазақстан Президенті.
Қасым-Жомарт Тоқаев биліктің жемқорлыққа қарсы іс-қимыл жоспарының жеті негізгі шарасын атап өтті.
– Бірінші – азаматтардың құқығын қорғау. Мен Конституцияға сәйкес ұлтына, дініне, мүлік жағдайына қарамастан барлық азаматтар тең деген ережені басшылыққа аламын. Ешкім де заңнан биік емес. Қол астындағы қызметкерлердің жемқорлыққа қатысы болса, орталықта да, өңірлерде де бірінші басшылар тікелей жауап береді. Сондықтан, кешенді алдын алу шараларын қолға алу қажет, – деді Мемлекет басшысы.
Қасым-Жомарт Тоқаев екінші шара ретінде мемлекет пен азаматтық қоғам институттарының конструктивті әріптестігін атап, жемқорлықпен күресте күштік шаралар аздық ететін айтты.
– Қоғамда жемқорлыққа мүлдем төзбеушілік қалыптасуы шарт. Барлық мемлекеттік органдар осы бағытта жұмыс істеуі керек. Әділет министрлігіне көпшіліктің жемқорлыққа қатысты құқықтық сауатын арттыру жұмыстарын күшейтуді тапсырамын. Білім және ғылым министрлігі де балаларды ерте жастан жемқорлыққа қарсы мәдениет негіздеріне баулуды қол алғаны жөн, – деді Қазақстан Президенті.
Үшінші – қоғамдық бақылауды күшейту.
– Парламенттің, қоғамдық және үкіметтік емес ұйымдардың, бұқаралық ақпарат құралдарының белсенді қатысуы негізінде мемлекеттік шешімдердің әділдігін қамтамасыз ету керек. Жер учаскелерін беру, балабақшадан кезек алу сияқты мәселелердің бәрі де қоғамдық бақылау негізінде жүзеге асуы шарт. Бізде мұндай жұмыстар үшін құқықтық механизмдер бар. Әрбір мемлекеттік органда қоғамдық кеңес жұмыс істейді. Алайда, іс жүзінде олардың жұмысы көңіл көншітпей отыр. Азаматтық қоғаммен жұмыс істеу тәсілдерін түбегейлі өзгерту қажет. Мемлекеттік аппараттың жұмысын азаматтардың талабына сай бағыттау керек, – деді Мемлекет басшысы.  
Төртінші шара – бюджеттік саясаттың ашықтығы.
– Бюджеттік үдерістің кезеңдері яғни, құрылудан бастап жүзеге асуға дейінгі аралықтың барлығы ашық болуы керек. Азаматтар қажет етпейтін тауарлар алынып, ғимараттар салынып жататын мысалдар аз емес. Тиімсіз «имидждік» жобалар мен бағдарламалардан бас тарту қажет. Даңғойлық пен ысырапшылдыққа жол берген шенеуніктер қатаң жазалануы керек. Халықтың қаржысы тиімсіз жұмсалса, құқық бұзушылыққа жол берілсе, оның жазасы ауыр болады. Мемлекеттік органдар жанындағы ұйымдар мен ұлттық компаниялар да қоғам бақылауында ашық әрі түсінікті болуы керек, – деді Қасым-Жомарт Тоқаев.
Қазақстан Президенті бесінші кезекте жемқорлыққа қарсы саясатта өңірлердің рөлін күшейту қажеттігін атап өтті.
– Әкімдерге айтарым, жемқорлықты түбегейлі жою - сіздердің жұмыстарыңыздың негізгі көрсеткішінің бірі. Оған сіздер тікелей жауаптысыздар. Әрбір елді мекеннің өз бюджетіне қарай төртінші деңгейлі бюджет құруды аяқтау керек. Менің Президент ретіндегі ұстанымым бюджет шығындарын жоспарлауға, әсіресе өңірлерде халық өкілдерін қатыстыру керек. Бұдан ел экономикасы дамып, тиісінше, халықтың әл-ауқаты артады, – деді Мемлекет басшысы.
Алтыншы – мемлекеттік қызмет көрсету ісіндегі үдемелі цифрландыру.
– Мемлекеттік аппарат қызмет көрсету барысында тұтынушыларға бейімделу қажет. Тұрмыстық жемқорлықты жоюдың бірден бір көзі – мемлекеттік қызмет көрсетуді электронды нұсқаға көшіру. Бұл жерде шешімін таппаған мәселелер бар. Бүгінде мәліметтер базасының 33 пайызы ғана интеграцияланған. Цифрлық даму, қорғаныс және аэроғарыш өнеркәсібі министрлігі осы жұмысты сапалы әрі уақтылы аяқтауы қажет. Электронды Үкіметті дамыту аясында азаматтардың көрсетілетін мемлекеттік қызметтерді мобильді нұсқада алуы үшін жаппай оқыту жұмыстарын дамыту біздің басымдығымыз саналады, – деді Қасым-Жомарт Тоқаев.  
Жетінші міндет – мемлекеттік сатып алу жүйелерін жетілдіріп, бизнеске әкімшілік қысымды төмендету.
– Бүгінде 25 мың ұйым мемлекеттік сатып алуларды жүзеге асырады. Бұл жемқорлыққа қарсы бақылауды қиындатады. Осыған байланысты, мемлекеттік сатып алуларды орталықтандырып, әлеуметтік саладағы бюджеттік мекеме басшыларын бұл міндеттен босату керек. Колледждер мен мектеп директорына дейін мемлекеттік сатып алуға қатысы бар. Орталық мемлекеттік органдарда саяси қызметшілерді мемлекеттік сатып алуларға араластырмайтын механизмдер әзірлеуді тапсырамын. Сонымен қатар мемлекеттік функцияларды бәсекелестік ортаға беру керек. Бұл туралы жиі айтылса да, 5 функция ғана жеке секторға берілген. Премьер-Министрдің бірінші орынбасары Ә.Смайыловқа және Ұлттық экономика министріне тиісті жұмыстарды жүргізуді тапсырамын. Оның нәтижелерін маған 1 айдың ішінде баяндаңыздар, – деді Қазақстан Президенті.
Жиын соңында Мемлекет басшысы жемқорлық бойынша қол астындағы қызметкерлердің қылмыстық әрекеттері үшін бірінші басшылардың жауапты болатынын тағы бір мәрте қадап айтты.
– Егер біз жемқорлықты түбегейлі жоюды міндет етіп алсақ, меніңше, мемлекеттік орган басшылары мұндай жағдайда отставкаға кетуі керек. Олардың отставкаға кетуін қабылдауды немесе қабылдамауды Мемлекет басшысы шешеді. Бірақ жұмыстан босату туралы арыз жазуы міндетті шара болуы керек, – деді Қасым-Жомарт Тоқаев.
 Үкімет пен Президент Әкімшілігіне осы жиында көтерілген мәселелерді шешу үшін енгізілген ұсыныстар негізінде жұмыс істеу тапсырылды.   


///
	 

	Италия тарапының бастамасымен болған телефон арқылы әңгімелесуде екіжақты ынтымақтастықты одан әрі нығайтудың негізгі аспектілері, сондай-ақ халықаралық күн тәртібінің өзекті мәселелері талқыланды. 
///
Қасым-Жомарт Тоқаев бейнебайланыс арқылы өткен Ұжымдық қауіпсіздік туралы шарт ұйымы Ұжымдық қауіпсіздік кеңесінің кезектен тыс сессиясына қатысты.

Мемлекеттер басшылары Ауғанстандағы жағдай және оның Ұйымға мүше мемлекеттердің қауіпсіздігіне тигізер әсері туралы пікір алмасты. Сондай-ақ Орталық Азия аймағындағы сын-қатерлердің алдын алуға бағытталған іс-қимылдарды талқылады.

Қазақстан Президенті өз сөзінде барлық сын-қатерлерді, соның ішінде терроризм мен экстремизмнің таралуы, қару-жарақ пен есірткінің заңсыз саудасының артуы, заңсыз көші-қон, босқындардың жаппай қозғалысы, аймаққа деструктивті элементтердің енуі секілді мәселелерді кешенді түрде қарастыру керек екеніне назар аударды.
Осыған байланысты Қасым-Жомарт Тоқаев ұжымдық қауіпсіздік жүйесін нығайтуға және Ұйымның шұғыл әрекет етуіне  бағытталған бірқатар ұсыныс айтты.

Мемлекет басшысы Ауғанстандағы гуманитарлық және азық-түлік дағдарысының алдын алу аса маңызды екенін де атап өтті.

ҰҚШҰ Ұжымдық қауіпсіздік кеңесінің кезекті сессиясы биыл 16 қыркүйекте Душанбе қаласында өтеді.

///Әңгімелесу барысында Қазақстан Президенті биылғы 18 қаңтарда Ақтөбе облысында жолаушылар автобусының өртенуі салдарынан Өзбекстан азаматтарының қайғылы қазаға ұшырауына байланысты Шавкат Мирзиёевке көңіл айтты.
Мемлекеттер басшылары екіжақты ынтымақтастықтың жағдайы мен перспективасын талқылап, күн тәртібіндегі өңірлік және халықаралық өзекті мәселелер жөнінде пікір алмасты.
Соңында тараптар алдағы кездесулер кестесін қарастырды.
///
	 

	

	 

	Дипломатиялық қарым-қатынастар орнауының 20 жылдығын Қазақстан мен Ресей стратегиялық әріптестер, ең жақын одақтастар және достар ретінде қарсы алуда.

	2012 жылдың 19 қыркүйегінде екі ел Президенттерінің қолдауымен Павлодарда өткен Қазақстан мен Ресей өңіраралық ынтымақтастығының ІХ форумының қорытындылары да біздің елдеріміз арасындағы қарым-қатынастардың жоғары деңгейін айғақтайды.

	Екіжақты қарым-қатынастардың бұл сияқты алаңқайына ұқсас дүние   ТМД-да да, қалған әлемде де жоқ.

	Міне, тоғыз жылдан бері, жыл сайынғы пішінде, Қазақстан мен Ресейдің шекаралас қалаларының бірінде алма-кезек тек біздің екі елдің Мемлекет басшылары мен үкімет мүшелері ғана емес, сонымен бірге қазақстандық және ресейлік өңірлердің, бизнес-топтардың басшылары, қалың жұртшылық өкілдері кездесіп тұрады.

	Осы уақыттар ішінде Форумның географиясы шапшаңдықпен ұлғая түсті.

	Бүгінде кең көлемді өзара тиімді өңіраралық байланыстар жүйесі іс жүзінде бүкіл қазақстандық өңірлерді және Ресей Федерациясының 80-ге тарта субъектілерін қамтып отыр.

	Осыған дейін өткен Қазақстан-Ресей өңіраралық форумдарының әрқайсысының күн тәртібіне көкейкесті мәселелер – шекара бойындағы сауданы және көлік транзиті әлеуетін  дамыту, ортақ шекаралардың қауіпсіздігі, энергетика және жоғары технологиялар саласындағы ынтымақтастық, төтенше жағдайларда бірлесе қимылдаудағы екі елдің өзара іс-қимылдары мәселелері енгізілді.

	Павлодар  форумында инновациялық қызметтестік пен Қазақстан мен Ресейдің өндірістік кооперациясы тақырыбы талқыланды. 

	Іскер топтар кездесуі шеңберінде 30-ға тарта келісімдерге, соның ішінде, жалпы сомасы шамамен 2 миллиард долларды құрайтын нақты жобаларға қол қойылды. Өңіраралық форумға орайластырылған халықаралық көрмеге 173 компания қатысты, олардың 75-і қазақстандық, 98-і ресейлік компаниялар.

	Осының бәрі ырғақтылықты, өзара сенімнің тереңдігін, іскерлік көңіл-күйді және біздің елдеріміздің тату көршілігі мен ықпалдастығының кең ауқымды перспективаларын бейнелейтін қазіргі заманғы Қазақстан-Ресей қарым-қатынастарының тек бір күнінің ғана нәтижесі.

	Қазақстан мен Ресейдің екі онжылдықтағы жемісті қарым-қатынастары оның біздің халықтарымыздың мүддесі тұрғысында сенімді және сабақтаса дамуы үшін берік негіз қалады.

	Біріншіден, өз тарихында алғаш рет Қазақстан мен Ресей тек өткен тарихының ортақтығымен ғана емес, сонымен бірге бүкіл еуразиялық өңір мен әлемнің қазіргі және болашақ дамуын бірдей болжауымен де көршілес тәуелсіз мемлекеттер, БҰҰ-ның толыққанды мүшелері ретінде өзара қарым-қатынастар қалыптастырды.

	Екіншіден, КСРО ыдырағаннан кейін мемлекетаралық бөлінудің іс жүзінде барлық мәселелері бір-бірінің ұлттық мүдделерін ескере отырып, сындарлы негізде шешім тапты.

	Бүтіндей алғанда, Қазақстан-Ресей қарым-қатынастары тек ТМД елдері үшін ғана тартымды модель емес, сонымен бірге ХХІ ғасырда мемлекеттер арасындағы екіжақты қарым-қатынастар қалай дамуы керек дегенге көрнекі үлгі де бола алды.

	Үшіншіден, түрлі салалардағы 480-нен астам келісім-шарттар мен келісімдерден тұратын екіжақты қарым-қатынастардың көлемді құқықтық базасы құрылды.

	1992 жылдың 25 мамырындағы Қазақстан мен Ресей арасындағы достық, ынтымақтастық және өзара көмек туралы келісім-шарт осымен екінші рет келесі 10-жылдық мерзімге өздігінен ұзартылып отыр.

	Қазақстан-Ресей мемлекеттік шекарасы туралы келісім-шарт бекітіліп, оны демаркациялау жөніндегі жұмыстар оң сипатта жүргізілді.

	1998 жылы қол қойылып, ХХІ ғасырға бағдарланған Мәңгілік достық және одақтастық туралы тарихи декларация іс жүзінде жүзеге асты.

	Төртіншіден, Қазақстан мен Ресейдің екіжақты өзара іс-қимылдары мен ықпалдастығы екіжылдық Бірлескен іс-қимылдар жоспары негізінде дамуда.

	2007 жылдан бастап осындай екі жоспар жүзеге асты, ал биылғы жылы 2011-2012 жылдарға арналған Жоспарды орындау аяқталып келеді. Қазір екі ел сарапшылары алдағы жылдарға арналған жоспардың жобасын әзірлеуде.

	Бесіншіден, Қазақстан-Ресей қарым-қатынастары бағыттардың кең ауқымды кешені бойынша табысты әртараптандырылған және іс жүзінде ықпалдастықтың барлық маңызды салалары – сауда-экономикалық, инвестициялық, өңіраралық, саяси, әскери-техникалық ж.т.б. салаларды қамтиды.

	2011 жылдың қорытындысы бойынша тауар айналымы шамамен 24 миллиард долларды құрады.

	1700 Қазақстан-Ресей бірлескен кәсіпорындары табысты жұмыс істеуде.

	Екі елдің арасындағы келісімдер мен уағдаластықтардың жүзеге асуын бақылайтын екіжақты Үкіметаралық комиссия жұмыс істейді.

	Қазақстан-Ресей арасындағы байланыстар ғылым мен инновациялар, еуразиялық көлік инфрақұрылымы, біртұтас энергетикалық кеңістік құру саласындағы ынтымақтастық сияқты перспективалы салаларда қарқын алуда.

	Екі онжылдықта Ресейдің әскери жоо-ларында 4 мыңнан астам қазақстандық офицерлер даярланды.

	Әскери және әскери-техникалық ынтымақтастықтың түрлі аспектілері бойынша 60-тан астам бірлескен келісімдер жүзеге асырылуда.

	Алтыншыдан, Қазақстан мен Ресей іс жүзінде ортақ рухани-өркениет өлшемінде өмір сүруде.

	Ғылыми білім беру, сол сияқты, гуманитарлық мәселелер жөніндегі Қазақстан мен Ресей арасындағы өзара іс-қимылдар аясы кеңеюде.

	Шамамен 20 мыңдай қазақстандық жас азаматтар Мәскеудің, Санкт-Петербургтің, Омбының, Екатеринбургтің, Новосібірдің, Томның және Ресейдің басқа да бірқатар қалаларының жоо-ларында білім алуда.

	Ресейдің көршілес өңірлері жастарының қазақстандық жоо-ларда жоғары білім алуға мүмкіндіктері бар.

	Ресей тарабы қызметтері Ресеймен, оның жекелеген өңірлерімен байланысты болған қазақ халқының  даңқты қайраткерлерінің есімдерін мәңгілікке қалдыру туралы Қазақстанның ұсынысын әр кезде де түсіністікпен қабыл алады.

	Өз кезегінде, біз осыған дейінгі дәуірлерде еліміздің дамуында өз ізін қалдырған көптеген ресейлік ғалымдар мен жазушыларға, мәдениет және өнер қайраткерлеріне зор құрмет көрсетеміз.

	Қазақстанда мемлекеттік қазақ тілімен тең қолданылатын орыс тілін еркін пайдалануға конституциялық және заңдық кепілдік берілген.

	Осы аталғандардың бәрі – ХХІ ғасырдағы екі елдің достығын, тату көршілігі мен одақтастығының тамаша қорытындысы және сонымен бірге одан әрі даму үшін берік база.

	Бұл қарым-қатынастар өзім зор құрметпен қарайтын Ресейдің бірінші Президенті Б.Н.Ельциннің кезінде-ақ қалыптасқан. Елді тоталитаризмнен либералды экономика мен саясатқа бұра отырып, оның дамудың бүгінгі векторын қалағанын Ресейдің әркезде де есте сақтайтынына сенімдімін.

	Қазақстан мен Ресей жүріп өткен 20 жылдық жолға баға бере отырып, Ресей Федерациясының Президенті Владимир Владимирович Путиннің ХХІ ғасырдағы біздің екіжақты қарым-қатынастарымыздың табысты дамуына қосқан тамаша тарихи үлесін атап көрсетуді өзімнің борышым санаймын.

	Біздің бірлескен жұмыстарымыздың 20 жылы – ол Қазақстан мен Ресей қарым-қатынастарындағы «алтын мүшел» (шығыстың халық календары бойынша 12 жылдық өмір циклі – ред. ескертуі). Бұл кезеңдер біздің елдеріміздің арасында ХХ ғасырдың 90-шы жылдарында бекітілген келісімдер мен уағдаластықтардың терең мазмұнымен толықты.

	В.В.Путиннің саяси ерік-жігері мен көрегендігі екіжақты қарым-қатынастардың барлық аспектілері бойынша табыстың шешуші факторына айналды.

	Мәселен, экономикалық ынтымақтастық саласында Каспийдің мұнай байлығын бірлесіп талдауда, Каспий құбыр консорциумының қуатын 2015 жылдан бастап 67 миллион тоннаға дейін ұлғайтуда, ресейлік компаниялардың қатысуымен Қарашығанақ газ кен орнын игеруде айтарлықтай қадамдар жасалды.

	Екібастұздағы ең ірі көмір кен орны мен электр стансасының құрылысы бірлесіп  игерілуде.

	Электр энергиясының ортақ рыногын қалыптастыру жөніндегі бірлескен іс-қимылдар жоспары жүзеге асырылуда. Уран өндіру жөнінен 3 бірлескен Қазақстан-Ресей кәсіпорны құрылып, жұмыс істеуде.

	 Біздің ынтымақтастығымыз Ресейдің экс-Президенті Д.А.Медведевтің мүдделі қатысуымен де жалғасып, дами түсті. Мәселен, ядролық энергияны бейбіт мақсаттар үшін өндірудің біртұтас циклін қалыптастыру, атом энергетикасы саласындағы бірлескен компаниялар құру жөнінен жұмыстар басталды.

	Таяу болашақта біздің экономикаларымыздың бірлесіп технологиялық серпіліс жасауын қамтамасыз етуді көздейтін құрылым ретінде  Қазақстан-Ресей Нанотехнологиялар қоры құрылды.

	Біз ғарыш саласындағы, соның ішінде «Байқоңыр» ғарыш айлағында  «KAZSAT» байланыс спутниктері серияларын ұшыру, ГЛОНАСС жүйесін бірлесіп, пайдалану бойынша ынтымақтастықты дамытудамыз.

	Павлодар форумында Қазақстан серіктестіктің жаңа алаңын – Байқоңыр инновациялық форумын құруды ұсынды, және бұл бастама Ресей Президентінен тұтастай алғанда қолдау тапты.

	ТМД кеңістігінде ықпалдасу ісінде біз «сөз онжылдығынан» «іс-қимыл онжылдығына» көше алдық.

	Мұндай ықпалдасу Ресейдің, В.В.Путиннің батыл қолдауынсыз мүмкін болмас еді.

	2000 жылы Еуразиялық экономикалық қауымдастық құрылып, ойдағыдай жұмыс істеуде.

	2010 жылы Қазақстан мен Ресей Белоруссиямен бірлесіп Кеден одағын құрды. Бұл Д.А.Медведевтің белсенділігімен  жүзеге асты.

	Қазір біз Біртұтас экономикалық кеңістік қалыптастыру ісімен айналысудамыз. Үш мемлекеттің Еуразиялық экономикалық комиссиясы құрылды және ойдағыдай жұмыс істеуде.

	Мен 1994 жылы тұңғыш рет ұсынған Еуразиялық экономикалық одақ идеясы қазір қазақстандықтардың, ресейліктердің және белорустардың элиталық ортасында да, қалың көпшілік арасында да түсіністікпен қабылдануда. Оны ТМД-ның бірқатар басқа елдері де қолдап отыр.

	Біздің В.В.Путинмен экономикалық прагматизм, теңдік, өзара тиімділік және бір-біріміздің мүдделерімізді құрметтеу принциптеріне негізделген интеграциялық үдеріске көзқарасымыз ұқсас екенін атап өткім келеді.

	Сондықтан да бүгінгі таңда Қазақстан мен Ресей ХХІ ғасырдың ең перспективалы үдерісі – Еуразиялық ықпалдастықтың ұйытқысы болып табылады.

	Біздің елдеріміз Белоруссиямен бірлесе отырып қазірдің өзінде 2015 жылы экономикалық ықпалдастықтың мейлінше тығыз формасына – Еуразиялық экономикалық одаққа көшу жоспарларын межелеп отыр. Мен бұл үдерістің де жемісті болатынына сенімдімін.

	Қазақстан мен Ресей басшылығының аймақтық және ғаламдық қауіпсіздік мәселелеріне бірдей көзқараста екенін атап өтудің маңызы зор.

	Мен Ресей Президенті В.В.Путиннің және басқа да ТМД елдері көшбасшыларының принципті қолдауы Қазақстанның 2010 жылы ЕҚЫҰ-ға төрағалығы туралы мәселені шешуде салмақты негіз болғанын ризашылықпен еске аламын.

	Бүгінгі таңда біз Ресеймен және басқа да серіктестерімізбен бірге АӨСШК, ШЫҰ, ҰҚШҰ сияқты аймақтық тұрақтылық пен қауіпсіздіктің шешуші тетіктерін нығайту бағытында белсенді жұмыс жүргізудеміз. Бұл істе де Қазақстан мен Ресейдің пікірі бірдей.

	12 жылдың ішінде В.В.Путинмен әртүрлі ресми форматтарда және «галстуксіз» көптеген кездесулеріміз болды. Біз телефонмен ұдайы сұхбаттасып, екіжақты қатынастардың, аймақтық және ғаламдық саясаттың көкейкесті мәселелерін талқылап отырамыз.

	Мен онымен Ресей Федерациясының Президенті ретіндегі бірінші кездесуімді ерекше жылылықпен  еске аламын.

	Сол 2000 жылы бүкіл әлем «Who is mister Putin?» деген сауалға жауап іздеп жатқан кез еді. Бұл сауалдың жауабы біздің бірінші  әңгімемізден кейін-ақ маған барынша айқын бола түсті.

	Мен оны Ресейдің тарихи ұлылығына лайықты саяси көшбасшы ретінде таныдым.

	Менің алдымда өз елі мен халқының мүдделерін бәрінен де маңызды санайтын жігерлі, адал және принципті саясаткер отырды.

	Егер ол сөз берсе, оны орындайды. Мен мұны білемін. Бұл осындай ауқымдағы саясаткер үшін маңызды қасиет.

	Сонымен бірге ол барлық әріптестер үшін қарапайым, менмендігі жоқ, ізгі ниетті адам болып қала береді. Мұндай адаммен дос болудың өзі бір ғанибет.

	Ол Ресейдің аса ұлы жауапкершілігінің жүгін көтеруге толық дайын және қабілетті ХХІ ғасырдың жаңа көшбасшысы.

	В.В.Путин Ресейді жаңа жүзжылдыққа батыл бастап келеді. Осы жылдар ішінде ол өзінің сайлауалды бағдарламаларында елді дамытудың нақты жолдарын ұсынды, сондай-ақ елдің бірлігін және оның халықаралық беделін нығайтты, терроризм мен сепаратизмге аяусыз соққы берді.

	Ол Ресейді халықтың әл-ауқаты мен игілігін көтеруге бағытталған ірі әлеуметтік жобаларды жүзеге асыру, экономикалық өсу жолына шығарды.

	Оның саясатының арқасында Ресей Федерациясы әлемнің неғұрлым ырғақты дамушы еліне айналды, жауапты ғаламдық ойыншы қасиеттерін таныта отырып, әлемдік саясатта лайықты орын алды.

	Мен оның мақсаткерлігін және келіссөздердің ең күрделі аспектілеріне терең бойлайтынын, шешімдер қабылдау кезінде серіктестіктердің ұстанымдарын түсінетінін және ескеретінін жоғары бағалаймын.

	Аумағы және мәдени сан-алуандығы жағынан әлемдегі ең үлкен державаны басқару оңай емес.

	Ол айрықша саяси дарын мен шеберлікті талап етеді.

	Өзімнің жеке саяси тәжірибемді ескере отырып, жақсылықтарға қарай нақты бетбұрыстар жасалғанда қоғамның бір бөлігінде оны жеделдету тілегі пайда болатынын білемін.

	Біз бүгінгі таңда Ресейде және басқа көптеген елдерде осындай үрдістің анық байқалатынын көріп отырмыз.

	Бірақ, барлық уақыттарда жауапты саяси көшбасшының міндеті кезең-кезеңмен дамуды қамтамасыз ете отырып, бұрын  жасалғандарды бүлдіріп алуға мен жол бермеу, мемлекет негізінің беріктігін шайқалтып алмау болып табылады. 

	Елде тұрақтылық болмайынша, қоғам дами алмайды. Байқасаңыздар, бүгінгі таңда әлемде мұндай мысалдар көп.

	Он екі жыл бұрын В.В.Путин ғасырлар жолайрығында тұрған Ресей үшін үмітке айналды.

	Қазір ғаламдық трансформацияланудың күрделі жағдайында оның айрықша тарихи рөлі анық көрінеді.

	Мен бұл жолдарды Қазақстан үшін тек қана көрші ел емес, басты экономикалық серіктес, тең құқықтық және сенімді одақтас мемлекеттің көшбасшысы туралы жазып отырмын.

	Мен Ресей халқының досы ретінде барлық ресейліктерді өз көшбасшысы төңірегіне топтасуға және тарихтың осы бір  кезеңінде өз Отанының игілігі үшін еңбек етуге шақырамын.

	Мұнсыз даму, қарапайым адамдардың тұрмысын жақсарту мүмкін емес. Мен мұны өз тәжірибемнен білемін.

	Қазақстан халқы бірліктің, келісім мен тұрақтылықтың арқасында тамаша табыстарға қол жеткізді, тақыр жерде мемлекет құрып, оны бүкіл әлемге танымал етті.

	Мен мұны кездейсоқ жазып отырған жоқпын. Қазақстан мен Ресей арасындағы дипломатиялық қатынастардың орнағанына 20 жыл және Владимир Владимирович Путиннің 60 жылдық мерейтойының саяси күнтізбеде қатар келуі елеулі оқиға.

	Қазақстан өзінің тату көршісі және одақтасы ретінде қазіргі Ресейдің табыстарына қуанады.

	Мен өз халқымның атынан Владимир Владимировичті 60 жылдық мерейтойымен құттықтап, оған ойға алған мақсаттарының орындалуын және мықты денсаулық тілеймін.

	Күшті де тұрақты Ресей – бұл барлық ТМД-ның, Еуразияның, сондай-ақ, тұтастай алғанда, ғаламдық халықаралық қатынастардың тұрақтылығының негізгі шарты.

	Мен Қазақстан Республикасының барлық азаматтарының атынан Ресейдің ұлттық көшбасшысына және ол арқылы күллі Ресей халқына дамуда жоғары қарқын мен сенімділік, ресейліктердің игілігі барлық біздің аймағымыздың тұрақтылығы мен өркендеуі жолында алға қойылған барлық мақсаттарда жетістіктерге жетуді тілеймін.

	Менің осы тілектеріме біздің барлық көршілеріміз, Ресей Федерациясының шынайы достары мен әріптестері толық қосылатынына сенімдімін.

	Қазақстан мен Ресейдің 20 жылдық қарым-қатынасы – бұл жол басы ғана.

	Біздің одақтастығымыз бен тату көршілігіміздің болашағы үлкен, перспективалары орасан зор.

	Қазақтар «Туыс атадан, көрші Алладан», – дейді.

	Біз Қазақстанда Ұлы Ресеймен ізгі ниетті қарым-қатынасымызды қашанда бағалап келдік және бағалай береміз.

	Біздің қарым-қатынасымыз өзара бай тарихымызға негізделген және сан мәрте уақыт сынынан өткен.

	Бүгінгі таңда біздің достығымыз экономикалық, мәдени және гуманитарлық байланыстармен, көптеген қазақстандықтар мен ресейліктердің туыстық қарым-қатынастарымен нығая түсуде.

	Мен өзімнің барлық отандастарымды және барлық Ресей азаматтарын екіжақты қатынастардың мерейтойымен құттықтаймын және Қазақстан мен Ресей арасындағы достықтың мәңгілік, серіктестіктің ауқымды және өзара тиімді, одақтастықтың сенімді және берік болуы үшін қолдан келгеннің бәрін жасауға шақырамын.

	"Российская газета", 2012 жылғы 5 қазан.
/// 
Кездесу барысында кезектен тыс Парламент сайлауын өткізу мәселесі талқыланды.
Мемлекет басшысы Мәжіліс депутаттарының үндеуін алғанын, онда аталған бастамаға реформаларды және мемлекет белгілеген дағдарысқа қарсы шараларды тиімді жүзеге асыру қажеттігі негіз болғанын атап өтті.
Сонымен қатар Қазақстан Президенті Парламенттің қос палатасының төрағаларымен және Премьер-Министрмен консультация өткізгенін айтты.   
И.Рогов Конституцияның 63-бабының 1-тармағына сәйкес, Парламентті немесе Парламент Мәжілісін Қазақстан Президенті Парламент палаталарының төрағаларымен және Премьер-Министрмен консультациядан кейін тарата алатынын айтты. Сонымен бірге, Конституциялық кеңес төрағасы кезектен тыс сайлау Парламент немесе Парламент Мәжілісі өкілеттігін мерзімінен бұрын доғарған күннен кейін екі ай ішінде өткізілетініне назар аударды.
И.Рогов Мәжіліске кезектен тыс сайлауды алдағы барлық деңгейдегі мәслихат сайлауымен бір мезгілде өткізу Конституция нормаларына толық сай келетінін атап өтті. 

/// 
Тараптар Қазақстан мен ЕҚЫҰ ынтымақтастығының қазіргі ахуалына және болашақ перспективаларына қатысты кең ауқымдағы мәселелерді талқылап, өңірлік және халықаралық күн тәртібіндегі өзекті жайттар жөнінде пікір алмасты.
Кездесу барысында Мемлекеттік хатшы Қазақстан мен ЕҚЫҰ ықпалдастығының тарихы бай екенін, соның ішінде еліміздің 2010 жылы осы ұйымға төрағалық еткенін, ЕҚЫҰ-ның соңғы саммитін Астанада ұйымдастырғанын және Астана декларациясының қабылданғанын атап өтті. Қазақстан өзі төрағалық еткен кезде ЕҚЫҰ аясында өзара теңдік негізіндегі іс-қимылды дамытуға дайын, белсенді әрі сенімді серіктес ретінде танылды.
ЕҚЫҰ-ның Астана қаласындағы бағдарламалар кеңсесінің ұйымдастыруымен ұйым хатшылығының және ЕҚЫҰ құрылымдық бөлімшелері басшылығының Қазақстанға бірнеше сапары, елімізде және шетелдерде әскери-саяси, экономикалық-экологиялық және гуманитарлық сипатта түрлі формат пен деңгейдегі бірқатар іс-шаралар өткізілді.
Кездесу соңында Г.Әбдіқалықова ЕҚЫҰ кеңсесінің басшысы Н.Заруднаға ЕҚЫҰ-ның Астана қаласындағы бағдарламалар кеңсесін басқарған кезінде Қазақстан мен ЕҚЫҰ арасындағы диалог пен өзара түсіністікті нығайтуға қосқан үлесі үшін алғыс айтып, зор денсаулық пен табыс тіледі.  
///
	 

	Отырыста көлік-коммуникация саласындағы, сондай-ақ құқық қорғау органдарындағы сыбайлас жемқорлыққа қарсы іс-қимыл жөнінде қабылданатын іс-шаралар талқыланды.

	Комиссия отырысын ашқан Мемлекеттік хатшы М.Тәжин сыбайлас жемқорлыққа қарсы ымырасыз күрес басталған реформаларды одан әрі ілгерілетудің ғана емес, жалпы еліміздің табысты дамуының және Мемлекет басшысы алға қойған Қазақстанның ең дамыған әрі бәсекеге қабілетті мемлекеттер қатарына қосылуы жөніндегі міндеттерді іске асырудың аса маңызды шарты екенін атап өтті.

	Отырыс барысында көлік саласындағы сыбайлас жемқорлыққа ең бейім салалар рұқсаттама рәсімі жүйесі және бюджет қаражатын игеру саласы болып табылатыны атап өтілді.

	Қазақстан Республикасының автожол саласын дамытудың 2006-2012 жылдарға арналған және көлік инфрақұрылымын дамытудың 2010-2014 жылдарға арналған бағдарламаларын іске асыруда ескеретін жайлар баршылық.

	Бұдан басқа, отырыста сыбайлас жемқорлыққа қарсы күрестің нәтижесі ең алдымен құқық қорғау органдарының қызметіне байланысты екені атап көрсетілді. Сонымен қатар, аталған органның өздеріне де осы қауіпті құбылыстың ықпалы байқалған. Мысалы, өткен жылы ішкі істер органдары қызметкерлері – 289, төтенше жағдайлар министрлігі қызметкерлері – 45, кедендік бақылау қызметкерлері – 43 және қаржы полициясы қызметкерлері – 15 сыбайлас жемқорлық әрекетін жасаған.

	Мемлекет басшысы құқық қорғау қызметкерлерінің қатуысуымен өткізген соңғы кеңесте қызметкерлер арасында сыбайлас құқық бұзушылықтың алдын алудың тиімді тетіктерін қалыптастыру, тиісті тәрбие жұмыстарын ұйымдастыру және оларға халықтың сенім деңгейін арттыру қажеттігіне көңіл бөлуі кездейсоқ емес.

	Отырыста Көлік және коммуникация министрі А.Жұмағалиевтің, Ішкі істер министрі Қ.Қасымовтың, Төтенше жағдайлар министрі В.Божконың, Қаржы министрлігі Кедендік бақылау комитеті төрағасының орынбасары А.Ержановтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, Мемлекеттік қызмет істері агенттігінің төрағасы Ә.Байменовтің, Бас прокурор А.Дауылбаевтың, Республикалық бюджеттің атқарылуын бақылау жөніндегі есеп комитетінің төрағасы А.Мусиннің есептері тыңдалды.

	Отырыс қорытындысы бойынша Комиссия тарапынан мемлекеттік органдарға нақты ұсыныстар мен тапсырмалар берілді.
///Қазақстан Президенті жеке өзінің және ел халқының атынан Г.Бердімұхамедовті Түрікменстандағы президент сайлауында жеткен жеңісімен құттықтады.
«Өткен сайлау нәтижесі – халықтың тұрмыс деңгейін арттырып, елдің халықаралық беделін нығайту жолындағы Сіздің жүзеге асырып отырған саясатыңызға Түрікменстан азаматтарының сенімінің және қолдауының көрсеткіші.
Дипломатиялық қарым-қатынас орнағаннан бастап Қазақстан мен Түрікменстанның стратегиялық әріптестігі жыл өткен сайын қарқын алып келеді.
Қазақстан түрікмен халқының бірлігін, елдің саяси және экономикалық дамуын нығайтудағы Сіздің еңбегіңізді жоғары бағалайды», – делінген жеделхатта.
Сондай-ақ, Мемлекет басшысы Түрікменстан Президентін жақын арада Қазақстанға сапармен келуге шақырды.
///Қасым-Жомарт Тоқаев Қазақстан халқының және жеке өз атынан Марселу Ребелу де Соузаны Португалия Республикасының Президенті лауазымына қайта сайлануымен құттықтап, жеделхат жолдады.
– Сайлаудағы жеңісіңіз – халқыңыздың Сізге және Португалияның саяси-экономикалық тұрақтылығы мен оның халықаралық беделін нығайтуға бағытталған сарабдал саясатыңызға деген сенімінің айқын дәлелі екені сөзсіз. Осы тұста Сіздің қажырлы еңбегіңіз еліңізді бүгінгіден де биік белестер мен тың табыстарға жетелей беруіне тілектестігімді білдіремін. Қазақстан мен Португалия арасындағы дәстүрлі достық пен мазмұнды саяси диалогты, әлеуеті жоғары сауда-экономикалық және мәдени-гуманитарлық ықпалдастықты одан әрі дамыту мақсатында Сізбен бірге күш-жігер жұмылдыратынымызға сенімім мол, – делінген жеделхатта.
Сонымен қатар Президент Португалия Республикасының Еуропалық Одақ Кеңесіндегі жақында басталған төрағалығына толағай табыс тілеп, Қазақстан мен ЕО арасындағы Кеңейтілген серіктестік пен ынтымақтастық туралы келісім негізіндегі жан-жақты байланыстардың өрістей түсетініне зор үміт артатынын атап өтті.
/// 
Қазақстан Президенті жарылыс туралы хабарды зор күйзеліспен қабылдағанын атап өткен.
«Бүгінде терроризм бүкіл адамзатқа үлкен қатер төндіріп отыр. Бұл зұлымдықты тек күш-жігер жұмылдыру арқылы ғана жеңуге болады. Қазақстан бейбіт өмір мен елдеріміздің қауіпсіздігін қамтамасыз ету үшін заманауи сын-қатерлерге қарсы күрес жолында Түркиямен тығыз ынтымақтастықты жалғастыруға дайын», – делінген жеделхатта.
Нұрсұлтан Назарбаев қаза болғандардың туыстарына Қазақстан халқының және жеке өзінің атынан көңіл айтты, сондай-ақ зардап шеккендердің тезірек сауығып кетуіне тілектестігін білдірді. 
///Қасым-Жомарт Тоқаев Ақмола облысындағы қазіргі Covid-19 індетіне қатысты ахуалмен және өңірдегі денсаулық сақтау қызметінің жағдайымен танысты.
Президентке аймақта коронавирус індетіне шалдыққан науқастардың 22 жұқпалы аурулар стационарында емделіп жатқаны, төсек-орын қоры 2113 орынға жеткізіліп, тағы 5 мыңы резервте тұрғаны туралы баяндалды. Мемлекет басшысының тапсырмасы бойынша дәрі-дәрмек қорымен де қамтамасыз етілген.
Бұдан кейін Қасым-Жомарт Тоқаев қатерлі ісік ауруының белгілері бар және осы дерт бойынша есепте тұрған науқас адамдарға консультативті-диагностикалық көмек көрсетуге мамандандырылған онкологиялық емхананы аралап көрді.
Мемлекет басшысы облыста медицина инфрақұрылымы жақсы қарқынмен дамып, жаңа нысандар бой көтеріп жатқанын атап өтті. Оның айтуынша, жоспарлы түрде ем алатын азаматтарға, жүрек-қан тамырлары дертімен және қатерлі ісікпен ауыратын науқастарға көрсетілетін медициналық қызмет түрлері ковид кезеңіне дейінгі деңгейде болуы тиіс.
Президент денсаулық сақтау саласының мамандарына қажырлы еңбегі үшін ризашылығын білдірді.
– Медицина қызметкерлерінің жұмысына, әсіресе пандемия кезеңінде салмақ түсіп отыр. Еңбек демалысына да бармай, сенбі-жексенбі күндері де дамыл көрмей жұмыс істеп жүргені үшін медицина қызметкерлеріне алғысымды білдіремін. Дәрігерлерге өте қиын, бірақ біз оларды қолдаймыз, – деді Қасым-Жомарт Тоқаев.







 
///Кездесуде Мемлекет басшысына «Самұрық-Қазына» акционерлік қоғамының биылғы 10 айда атқарған жұмысының нәтижелері жөнінде есеп беріліп, компанияның трансформациялану барысы туралы мәлімделді.
Өмірзақ Шөкеевтің ақпаратына сәйкес, кәсіпорынның шоғырланған кірісі былтырғы көрсеткішпен салыстырғанда 44 пайызға өсіп, 414 миллиард теңгені құраған.
Сонымен қатар, «Самұрық-Қазына» акционерлік қоғамы басқармасының төрағасы Қазақстан Президентіне холдинг құрамындағы компаниялар санының қысқарып, кәсіпорынды басқару деңгейі оңтайланғаны жөнінде баяндады. Өмірзақ Шөкеевтің мәліметі бойынша, осы жылдың соңына дейін холдинг құрамындағы компаниялар саны 315-ке дейін қысқарып, басқару деңгейі 4 сатыға дейін азаятын болады.
Нұрсұлтан Назарбаев кездесу соңында бірқатар нақты тапсырма берді.

///
	 

	Астана маңында «жасыл белдеуді» дамыту мәселесі жөніндегі кеңестің қорытындысына арналған брифинг барысында Нұрсұлтан Назарбаев «Қашаған» кен орнын игеру бойынша жүргізілген жұмыс барысына түсініктеме берді.

	– Бұл – күрделі кен орны, оған қазірдің өзінде 48 миллиард доллар инвестиция  тартылды. Жұмыс 13 жылдан бері жалғасып келеді. Маусымның соңында біз Атырауда құрылысы 2006 жылы басталған «Болашақ» зауытын іске қосу туралы жария етеміз. Осы өнеркәсіп кәсіпорнында өндірілген мұнай күкірттен, газдан тазартылады, тек содан кейін экспортқа шығарылады. Қазақстан – Қашаған кен орнын  игеру жөніндегі жобаға қатысушы ірі тараптың бірі. Егер акционерлердің біреуі өз үлесін сатамын деп шешсе, онда бұл қалыпты құбылыс. Бірақ бұл мәселеде Қазақстанның рұқсаты қажет болады, еліміз оны сатып ала алады немесе сатып алу құқын өзге инвесторға бере алады. Қазір жұмыс процесінде қарастырылып жатыр. Жақын уақытта ол табысты аяқталады деп ойлаймын, –деді Нұрсұлтан Назарбаев.   
///Форумға елдің барлық өңірінен үш мыңдай жастар өкілі қатысты.
Іс-шара барысында форумға қатысушылар «Гүлдене бер, туған ел!» жалпыұлттық марафон-эстафетаның басталғанын мәлімдеді.
Мемлекет басшысы мұнда ел үміт артқан ең талапшыл жастар жиналғанын атап өтті.
XXI ғасырды біз жаһандық сын-қатерлер дәуірі ғана емес, жас, қуатты және талантты адамдардың дәуірі деп те атаймыз. Қазақстанда бүгінде әрбір төртінші азамат – жас ұрпақтың өкілі. Мені сіздердің білімдеріңіз, шетел тілдерін игергендеріңіз, инновацияға ашық болуға талпыныстарыңыз қуантады. Араларыңызда ақылы мен білімі қазірдің өзінде Отанымызға пайдасын тигізіп жатқан жастар аз емес. Әлем жұрты көп ұзамай жаңа қазақстандық ғалымдар, дәрігерлер, инженерлер, музыканттар мен спортшылар туралы естіп-білетініне сенімдімін, – Нұрсұлтан Назарбаев.
Қазақстан Президенті жастар қазіргі уақытта ұсынылып отырған мүмкіндіктерді пайдалануы қажеттігін айтты.
Біз заманауи білім беру жүйесін, зияткерлік мектептер, Астанада халықаралық университет аштық. Жыл сайын мыңдаған студентті әлемнің үздік университеттеріне жібереміз. Өмірдегі ең басты нәрсе – білім, жоғары кәсібилік және өз Отаныңа адалдық, мен сіздерді осыны есте ұстауға шақырамын. Сіздерде зор күш-қуат пен шығармашылық әлеует бар. Осының бәрін өмірлеріңіздегі ең басты мақсатқа жетуге бағыттаңыздар, – деді Мемлекет басшысы.
Нұрсұлтан Назарбаев біздің ел жастардың әлеуетін дамытуға және жүзеге асыруға қажетті жағдайлар жасап жатқанын айтты.
«100 нақты қадам» Ұлт жоспарында жастарды қолдауға бағытталған шаралар қарастырылған. «Жұмыспен қамтудың жол картасы – 2020», «Бизнестің жол картасы-2020», «Дипломмен – ауылға», «Жасыл ел» жобалары арқылы жарты миллион қазақстандық жас қамтылған. «Қолжетімді баспана» бағдарламасы аясында жас отбасыларға 3,5 мыңнан астам пәтер берілді. Бұл жұмыс әлі жалғасады. 2017 жылдан бастап әрбір орта мектеп түлегі мемлекет есебінен алғашқы мамандығын меңгеріп шығатын болады. Жаһандық дағдарысқа қарамастан, біз барлық ресурсты еңбек адамын қолдауға бағыттаймыз. Бұл біздің экономикамыздың дамуы үшін мультипликативті әсерді қамтамасыз етеді, қазақстандықтар үшін қуатты «әлеуметтік саты» қалыптастырады және жастардың игілігін арттырады, – деді Қазақстан  Президенті.
Мемлекет басшысы бүгінде елімізде жолдар салынып, индустрия дамытылып, жаңа жұмыс орындары мен инновациялық кәсіпорындар ашылып жатқанына назар аударды. 
Сіздердің тың идеяларыңыз бен жастық жігерлеріңізді қажет ететін жүздеген, мыңдаған жұмыстар бар. 200 мыңдық сарбазы бар «Жасыл ел» акциясы нағыз ерлік болды, олар 10 жылда 115 мың гектар аумақта 50 миллион ағаш отырғызды. Осы игі миссияны жалғастырып, Қазақстанды жасыл әрі болашақ ұрпақ үшін таза өлкеге айналдыру керек. Сіздер Универсиада мен халықаралық ЭКСПО-2017 көрмесін өткізу ісіне белсене қатысатындарыңызға сенімдімін. Осының бәрі сіздер үшін, сіздердің болашақтарыңыз бен еліміздің болашағы үшін жасалуда. Жастарымыз мемлекет қамқорлығына үздік оқумен, спорттағы және шығармашылықтағы табыстарымен, Отанына қызмет етуімен жауап береді деп сенемін, – деді Нұрсұлтан Назарбаев.
Соңында Қазақстан Президенті елдің барша жастарына сөз арнады. 
 
Сіздер – елдің болашағысыздар. Сіздер мен біздің ұлы мақсатымыз бар. Армандар ұмтылған кезде ғана орындалады. Қазақстан ХХІ ғасырда қуатты әрі өздеріңмен бірге өркендейтін ел болуы үшін сіздердің күш-жігерлеріңіз, ынтымақтарыңыз, табандылықтарыңыз бен таланттарыңыз жеткілікті екеніне сенемін, – деді Мемлекет басшысы.
 



///Қасым-Жомарт Тоқаев Аризона университетінің (АҚШ) делегациясымен бейнебайланыс режимінде кездесті.
Кездесу барысында Аризона университеті мен отандық жоғары оқу орындары арасындағы стратегиялық серіктестік, ғылыми және академиялық даму мәселелері талқыланды.

Президенттің айтуынша, жаһандану үдерісінің әлем елдеріндегі білім беру саясатына тигізетін әсері артып келеді.
– Кейінгі жиырма жыл ішінде еліміз жоғары білім беру саласындағы халықаралық ынтымақтастықты жандандырды. Қазақстан мен АҚШ арасындағы серіктестік қатынастар көптеген саланы қамтиды. Әсіресе, ғылыми зерттеу және студенттер мен оқытушылар алмасу салаларындағы ықпалдастық маңызды саналады, – деді Мемлекет басшысы. 

Қасым-Жомарт Тоқаев әлемнің жетекші жоғары оқу орындарымен байланыстардың кеңеюі отандық университеттердің академиялық және зерттеушілік әлеуетін арттыруға мүмкіндік беретінін айтты. Президент Аризона университетінің Қазақстан Республикасы Білім және ғылым министрлігінің стратегиялық серіктесі болу, сондай-ақ, білім беру сапасын бірлесе арттыру жөніндегі бастамасына қолдау білдірді.

Америкалық жоғары оқу орнымен ынтымақтастық аясында өңірлік университеттер базасында халықаралық стандарттарға сай бірлескен білім бағдарламалары әзірленеді.
Аризона университетінің өкілдері Қазақстанның бірқатар жоғары оқу орындарына барды. Соның ішінде М.Қозыбаев атындағы Солтүстік Қазақстан университеті стратегиялық серіктес ретінде қарастырылып отыр. 
///
	 

	Қазақстан Республикасының киберқауіпсіздігін қамтамасыз етудің өзекті мәселелері қаралған отырыс барысында Президент көмекшісі – ҚР Қауіпсіздік кеңесінің хатшысы Қайрат Қожамжаров ұлттық қауіпсіздік ұстанымы тұрғысынан кибер-кеңістікті дамытудың негізгі мәселелерін айқындап, мемлекеттік саясаттың аса маңызды басымдықтарына назар аударды.

	Қауіпсіздік кеңесінің хатшысы кибер-технологияларды дамыту және мемлекет пен қоғамның тіршілігіне енгізу үдерісінде пайда болатын заманауи қатерлердің спектріне талдау жасауға, сондай-ақ жаңа жағдайдағы мемлекет қорғанысын қамтамасыз етудегі қазіргі тәсілдерге де ерекше назар аударды.

	Сарапшылық кеңес мүшелері мен мемлекеттік органдар басшылары пікір алмасу барысында киберкеңістіктің аса маңызды мәселелерін, соның ішінде киберқауіпсіздік саласындағы мемлекеттік реттеу жүйесін дамыту, оны заңнамалық қамтамасыз ету, кибер-технологияларды милитаризациялау, жабдықтар өндірісі мен бағдарламалық қамтамасыз ету, мамандарды даярлау мен кадрлық жұмыс жайын қарастырып, талқылады.

	Сарапшылық кеңес жұмысының қорытындысы бойынша Қ.Қожамжаров киберқауіпсіздікті қамтамасыз ету жөніндегі мемлекеттік саясаттың ұзақмерзімді стратегиялық көрінісі мен кешенді тәсілдеріне назар аудара отырып, мемлекеттік органдар мен сарапшылар қауымының нақты міндеттерін айқындады.
///Кездесу барысында тараптар еліміздің мұнай-газ секторындағы қазіргі ахуал мен ынтымақтастық перспективаларын, соның ішінде Қарашығанақ пен Қашаған жобаларын одан әрі дамыту мәселелерін талқылады.
Мемлекет басшысы «Royal Dutch Shell» концерні халықаралық «ЭКСПО-2017» мамандандырылған көрмесін ұйымдастыруға белсенді атсалысқанын айтып, компания басшылығына ризашылық білдірді.
Бен ван Берден Нұрсұлтан Назарбаевқа кездесуге мүмкіндік туғызғаны үшін алғыс айтып, Қазақстан жұртшылығын халықаралық көрменің табысты өтуімен құттықтады.
– Сізді «ЭКСПО» көрмесінің табысты өтуімен құттықтаймын. Мен көрмедегі ең тартымды павильон – «Нұр Әлем» сферасында болдым. Одан алған әсерім де керемет, – деді концерннің бас атқарушы директоры.
Бен ван Берден биылғы 18 қарашада аталған кен орындарына қатысты өнімді бөлу туралы келісімге қол қойылғанына 20 жыл толатынын айтып, оларды іске асыруда Қазақстан Президентінің ерекше рөл атқарғанын атап өтті.
– Бұл жобалар өте жақсы және тиімді болып шықты. Барлық шығындар дер кезінде өтелді, енді табыс табу үшін жұмыс атқарылуда, – деді Мемлекет басшысы.

///Кездесуде Абай Байгенжин Қазақстан Президентіне медициналық орталық қызметінің негізгі нәтижелері жөнінде баяндады.
– 2003 жылдан бері кардиологиялық аурулардан болатын адам өлімінің саны үш еседен артық қысқарды. Дей тұрғанмен, елімізде онкологиялық ауруларға қатысты ахуал күрделі болып тұр, – деді «Ұлттық ғылыми медициналық орталық» акционерлік қоғамы басқармасының төрағасы.
Сондай-ақ, Нұрсұлтан Назарбаевқа 2018 жылғы маусымда іске қосылуы жоспарланып отырған жаңа үлгідегі «Томотерапия» онкология орталығының құрылысы жөнінде мәлімделді.
Кездесу соңында Елбасы Қазақстандағы онкологиялық ауруларды емдеу ісін одан әрі жетілдіру мәселесі бойынша бірқатар нақты тапсырма берді.

///Мемлекет басшысы Қасым-Жомарт Тоқаев Премьер-Министр Асқар Мамин мен «Самұрық-Қазына» акционерлік қоғамының басқарма төрағасы Алмасадам Сәтқалиевті қабылдады.
Президентке Қазақстан халқының тұрмыс сапасын арттыруға, экологиялық жағдайды жақсартуға, жаңа жұмыс орындарын ашуға бағытталған маңызды инвестициялық жобалардың іске асырылуы туралы ақпарат берілді.
Ұсынылған жобалар Қазақстанның батыс өңірін сумен, аймақтарды газбен қамтамасыз ету, энергетика нысандарының, оның ішінде Алматы қаласындағы қуат торабының құрылысы, сондай-ақ, еліміздегі көлік дәлізінің әлеуетін дамыту салаларындағы негізгі мәселелерді шешуді көздейді.
Кездесу қорытындысы бойынша аталған инфрақұрылымдық жобаларды іске асыруға қатысты тапсырмалар берілді.
///Орталық тәулік бойы қаланың қауіпсіздігін бақылайды, коммуналдық кәсіпорындардың барлық Call-орталықтарын біріктіреді және тұрғындардың өтініштері мен ұсыныстарын өңдеуге мүмкіндік береді.
Қазақстан Президентіне басқару панелінің мүмкіндігі көрсетілді. Мұнда қосылған 6 мыңнан астам камера төтенше жағдайлар мен оқыс оқиғалар кезінде шұғыл әрекет етіп, оларды қалыпқа келтіруге, сондай-ақ қаланың тыныс-тіршілігіне мониторинг жүргізуге мүмкіндік береді.
Қасым-Жомарт Тоқаев мемлекеттік органдардың қызметінің негізгі тұтынушысы ретінде халықпен тиімді кері байланыс және коммуникация орнатуы үшін заманауи цифрлық технологияны қолданудың маңызды екенін атап өтті.
Мемлекет басшысы бұл тәжірибені өңірлерге тарату қажеттігін айтты.
 
 


///Әңгімелесу барысында Қазақстанның Парламентаралық одақпен өзара ықпалдастығының маңызды бағыттары талқыланды.
Президент Қасым-Жомарт Тоқаев Дуарте Пашекоға ілтипат білдіре отырып, Парламентаралық одақпен арадағы ынтымақтастықты нығайтуға тың серпін беру тұрғысынан оның елімізге жасаған сапарының маңыздылығын атап өтті.
– Парламентаралық одақ парламентаралық байланыстарды дамыту ісінде маңызды әрі жетекші ұйым саналады. Сіздің сапарыңыз парламенттік дипломатияны кеңейту тұрғысынан саяси маңызға ие. Біз аталған Одақпен өзара тығыз қарым-қатынастарды дамытуға баса мән береміз және осы маңызды ұйымның төрағасы лауазымындағы Сіздің миссияңызды қолдаймыз, – деді Мемлекет басшысы.

Қасым-Жомарт Тоқаев Дуарте Пашекоға еліміздегі демократиялық институттарды және заң үстемдігін нығайтуға, адам құқығы мен гендерлік теңдікті қамтамасыз етуге бағытталған ауқымды саяси реформалардың жүзеге асырылуы жөнінде айтты. Сондай-ақ Мемлекет басшысы оны 2022 жылдың қыркүйек айында болатын Әлемдік діндер көшбасшыларының VII Съезіне қатысуға шақырды.

Өз кезегінде Дуарте Пашеко кездесуге мүмкіндік бергені үшін Қасым-Жомарт Тоқаевқа алғыс білдіріп, Мемлекет басшысын Қазақстан Тәуелсіздігінің 30 жылдығымен құттықтады. Сонымен қатар ол еліміздің осы кезеңдегі экономикалық және дипломатиялық табыстарын жоғары бағалап, Қазақстанның мемлекеттер мен адамдар арасында диалог орнатудың жарқын үлгісі болып отырғанына назар аударды.
Португалия парламентариі Мемлекет басшысына Парламентаралық одақты дамытудың алдағы кезеңдегі басымдықтары туралы айтты.
Сонымен қатар Қазақстан мен Португалия қатынастарын өркендету аясында Нұр-Сұлтан мен Лиссабон арасындағы ынтымақтастықтың қарқынды дамып келе жатқаны атап өтілді.
///Мемлекет басшысы «Астана» футбол клубының командасын Еуропа Лигасының плей-офф кезеңіне шығуымен құттықтады.
«Сіздердің табыстарыңыз команданың ойынын зор қызығушылықпен әрі үмітпен бақылап жүрген миллиондаған қазақстандықтарға қуаныш сыйлады.
Сіздердің жетістіктеріңіз Қазақстанда футболды және спорт саласын одан әрі дамытуға тың серпін беретіні сөзсіз. Елордамыз Астананың 20 жылдығы қарсаңындағы жеңістің ерекше символдық мәні бар», – делінген жеделхатта.
Соңында Қазақстан Президенті команда мүшелерінің бәріне зор денсаулық пен амандық тілеп, алға қойған мақсаттарының орындалуына ниеттестік білдірді.
///Қасым-Жомарт Тоқаев өз сөзінде Франция Қазақстанның Еуропалық одақ аясындағы негізгі серіктесі екенін және еліміздің екіжақты ықпалдастықты дамытуға баса мән беретінін айтты. 
– Екі мемлекет арасындағы өзара қарым-қатынастар тұрақты әрі жоғары деңгейде. Біз Франция Президенті Эмманюэль Макронның Қазақстанға жасайтын алдағы сапары екіжақты ынтымақтастықты дамытуға тың серпін береді деп санаймыз, – деді Мемлекет басшысы.
Қазіргі уақытта Қазақстанда француз капиталының қатысуымен Orano, Alstom, Air Liquide, Airbus сияқты 160-тан астам трансұлттық компания жұмыс істейді. 2018 жылы елдеріміз арасындағы тауар айналымы 32 пайызға артып, 4,5 миллиард долларға жетті.
– Мен мұны жақсы көрсеткіш деп есептеймін. Соған қарамастан оны жақсартуға үнемі ұмтылуымыз керек. Биылғы көрсеткіштерде де оң қарқын байқалады. 9 айдың ішінде тауар айналымы 5,5 пайызға өсіп, 3,4 миллиард долларға жетті. Жалпы Қазақстан экономикасына салынған француз инвестициясының көлемі 16 миллиард долларға жуық, – деді Президент.  
Қасым-Жомарт Тоқаев Қазақстанда табысты бизнес жүргізу үшін жағдай жасалғанын атап өтіп, бизнес-ахуалды жақсартуға, кедергілерді азайтуға және  еліміздің инвестициялық тартымдылығын жақсартуға бағытталған жүйелі реформалар жүзеге асырылып жатқанын айтты.  
Президент француз бизнесмендерінің назарын екі ел арасындағы ынтымақтастықты нығайтуға негізделген көптеген бағыттарға аударып, оларды агроөнеркәсіптік кешен және экономиканың басқа да секторларындағы бірлескен жобаларды жүзеге асыру үшін серіктес болуға шақырды.
– Қазақстанның бәсекеге қабілетті ауыл шаруашылығы өнімдерін өндіруде мүмкіндігі зор. Елімізде 25 миллион гектар егістік пен 186 миллион гектардан астам  жайылымдық жер бар. Бұл орасан зор ресурс және резерв. Географиялық тұрғыдан біз үлкен әрі жоғары төлемқабілеттілігі бар Қытай, Еуропа, Таяу Шығыс және Индия нарықтарына жақынбыз, – деді Мемлекет басшысы. 
Қазақстан Президенті өз сөзінде инновация, цифрлық экономика салаларындағы ынтымақтастықтың маңызы зор екенін атап өтті. Қасым-Жомарт Тоқаев қаржы секторындағы іс-қимылдарды кеңейтуге және «Астана» халықаралық қаржы орталығының жұмысына қатысуға шақырды.
– Елімізде Назарбаев Университеті және Инновациялық технологиялар паркі секілді инновациялық кластерлер жұмыс істейді. Astana Hub IT-стартаптар халықаралық технопаркі ашылды. Біз Қазақстанда француздық инновациялар мен технологияларды енгізу үшін мейлінше қолайлы жағдай жасауға дайынбыз, – деді Президент.
Көлік-транзит инфрақұрылымын дамыту мәселесіне тоқталған Мемлекет басшысы Қазақстан арқылы Азия мен Еуропаны жалғайтын халықаралық көлік дәлізі өтетінін, Қытайдың «Бір белдеу, бір жол» жаһандық бастамасымен ұштасатын «Нұрлы жол» бағдарламасының жүзеге асырылып жатқанын айтты. Бұдан бөлек көліктік және туристік әлеуетті арттыру мақсатында еліміздің жетекші әуежайларында «ашық аспан» жүйесі енгізілді.     
– Мен Қазақстанның аспаны ашық болуы керек деген шешім қабылдадым. Осы жүйе 11 әуежайға енгізіліп, барлық әуе компаниялары арасында, оның ішінде қазақстандықтар да бар, тиісті бәсекелестік ұйымдастырылады. Бұл жолаушылар тасымалы тұрғысынан ғана емес, сондай-ақ, Қазақстан мен Еуропа арасында жүк тасымалын ұйымдастыратын еліміздің авиациялық мүмкіндіктеріне оң ықпал етеді, – деді Қасым-Жомарт Тоқаев.   
Президент Францияның туризм саласындағы табысты тәжірибесін зерттеуге және енгізуге еліміздің мүдделілігін атап өтіп, Қазақстанның франциялық туристерді қабылдауға дайын екенін мәлімдеді.
Қазақстан-Француз іскерлік кеңесінің тең төрағасы Ив-Луи Даррикаррер инвесторлардың бірлескен жобаларды дамытуға ниетті екенін жеткізді.
– Мен француз компанияларының Қазақстанның кәсіпорындарымен ұзақ мерзімге негізделген ынтымақтастықты дамытуға ниетті екенін айтқым келеді. Олар қосымша жобаларды дамытуға үмітті және қазақстандық билікпен жұмыс істеуге әзір, – деді Ив-Луи Даррикаррер.
Кездесу барысында Қазақстандағы Total компаниясының басшысы Алем Фрига-Ной, Air Liquide компаниясының вице-президенті Филипп Кристодолу, Alstom компаниясының Таяу Шығыс елдері бойынша аға вице-президенті Дидье Флежер, Renault кәсіпорнының аға вице-президенті Николя Мор, Idemia компаниясының аға вице-президенті Изабель Лозон, Orano mining компаниясының бас директоры Николя Маэс, Vicat компаниясының аймақтық директоры Пьетро Кала және басқа да француз бизнесінің өкілдері сөз сөйледі.
Кездесу соңында Қасым-Жомарт Тоқаев осы іс-шараның Қазақстан мен Франция арасындағы байланыстарды нығайтуға септігін тигізетініне, өзара тиімді жаңа жобалардың бастауы болатынына сенім білдірді.
 






///
	 

	Мемлекет басшысы Фариза Оңғарсынованың ұлттық поэзиямызға өзгеше леп әкелген ерекше дарын иесі екенін атап өткен.

	«Оның қаламынан туындаған нәзік те отты жырлар әрдайым халқымыздың жан-жүрегін еріксіз баурап алатын. Оның өлеңдерінен өзіне тән өр мінезі, өршіл рухы, адам жанының терең қалтарыстарына жіті үңіліп, соны таң қаларлықтай шеберлікпен аша білетін қуатты талант тегеуріні айқын сезіліп тұратын. Сондықтан да Қазақстан халқы ақиық ақын, тамаша журналист және еліміздің көрнекті қайраткерін ерекше қадірледі», – делінген жеделхатта.

	Жеделхатта ақынның қоғам дамуына қосқан ерекше еңбегі үшін Қазақстанның жоғары мемлекеттік наградаларына ие болғаны атап өтілген. Сондай-ақ, халқымыздың өзіне көрсеткен зор сенімі арқасында Фариза Оңғарсынова Парламент Мәжілісінің депутаты болып сайланған.

	Соңында Мемлекет басшысы ақынның есімі ұмытылмайтынына, ал оның шығармалары Қазақстан халқының жадында әрдайым сақтала беретініне сенім білдірген.      
///
	 

	Кездесу кезінде компанияның Қазақстандағы қазіргі қызметінің мәселелері талқыланды.

	Нұрсұлтан Назарбаев пен Лакшми Миттал компанияның еліміздегі металлургия саласын дамытуға қатысуы, комбинаттың Теміртаудағы қызметі, сондай-ақ түрлі инвестициялық және әлеуметтік жобалардың іске асырылуының аспектілерін қарастырды.

	Компанияның Қазақстандағы кәсіпорындарының жұмысына, соның ішінде өндіріс көлемінің төмендеуі мен жұмысшылар санының қысқаруына байланысты бірқатар проблемалық мәселелер сөз болды.

	Мемлекет басшысы бұл мәселелерді қарастырып, оларды шешу жолдарын Қазақстан Үкіметімен бірлесіп іздеу қажеттігін атап өтті.


///Келіссөз барысында тараптар сауда-экономикалық, саяси және мәдени-гуманитарлық салалардағы байланыстарды нығайту перспективалары тәрізді екіжақты өзара іс-қимылдың басты бағыттарын талқылады. Сондай-ақ, екі елдің көшбасшылары халықаралық күн тәртібіндегі бірқатар мәселелер жөнінде пікір алмасты.
Бұдан бөлек, екі елдің көшбасшылары Нұрсұлтан Назарбаевтың Жапонияға алдағы сапарын талқылады.
///Кездесу барысында Ж.Түймебаев Мемлекет басшысына облыстың биылғы перспективалары, сондай-ақ өңірдің 2021 жылға дейінгі әлеуметтік-экономикалық даму жоспары туралы баяндады.
Елбасы аймақтың салық түсімдері көрсеткішінің төмен екенін, өңірдің республика бойынша мейлінше дотациялы болып отырғанын атап өтті.
Сондай-ақ, Нұрсұлтан Назарбаев еңбек нарығын реттеу саласындағы жұмыссыздық мәселелеріне назар аударды.
– Өзін-өзі жұмыспен қамтыған азаматтардың үлесі жоғары. Оңтүстік Қазақстан үшін жұмыссыздық пен халықтың көші-қон мәселесі әрқашан өзекті болып қала бермек. Бұл мәселелерді шешу үшін шағын және орта бизнесті одан әрі дамыту қажет, – деді Қазақстан Президенті.
Бұдан бөлек, Мемлекет басшысы Шымкенттің таяу келешекте тұрғындарының саны 1 миллион адамнан асатын қалаға айналатынын атап өтті.
Облыс әкімі Елбасыға «Қазақстанның үшінші жаңғыруы: жаһандық бәсекеге қабілеттілік» атты жолдауда белгіленген мақсаттар мен міндеттерді аймақ тұрғындары жан-жақты қолдап отырғаны туралы мәлімдеді.
Соңында Нұрсұлтан Назарбаев облыс өнеркәсібін, ауыл шаруашылығы мен мал шаруашылығы салаларын дамыту, инвестициялық тартымдылығын арттыру жөнінде міндеттерді орындауға бағытталған бірқатар нақты тапсырма берді. 

/// 
Мемлекет басшысы өнеркәсіп саласындағы өсімнің жоғары екенін, сондай-ақ өңірдің мәдениет саласы да жақсы дамып келе жатқанын айтты.
– Сапар барысында мен мырыш, қорғасын, мыс, алтын және күміс секілді экспорттық өнімдерді көп көлемде өндіретін «Қазмырыш» кәсіпорнында болдым. Өскемен индустриясы үшін басты мәселеленің бірі экологиялық тазалық болып отыр. Қазіргі уақытта заманауи экологиялық талаптарға сай кәсіпорындар салынуда, бұл қаланың қауіпсіз болашағын қамтамасыз етеді. Сонымен қатар, жаңа театр ғимараты салынды, бұрынғысы ХІХ ғасырда салынған ескі ғимаратта орналасқан еді. Енді театр ұжымы тиісті жабдықтары, 600 орындық көрермен залы, 150 орындық кіші залы бар керемет жаңа ғимаратқа кірді. Өскеменде тұрғындар өнерді тамашалау үшін келетін жаңа мәдени орталық пайда болды, – деді Қазақстан Президенті.
Нұрсұлтан Назарбаев экологиялық қауіпсіздікті қамтамасыз ету, денсаулық сақтау жүйесін және медициналық көмек сапасын жақсарту бағытында мемлекеттің күш-жігер жұмсап жатқанына назар аударды.  
– Семей қаласы қырық жыл бойы ядролық сынақ өткізу орны болып, соның салдарынан көптеген адам зардап шеккен өңірде орналасқан. Бүгінде қаланың медициналық мекемелері мен олардың жабдықталуы Қазақстандағы ең үздіктердің қатарында саналады. Мен елдегі онкологиялық ауруларды емдеуге арналған бірден-бір радиологиялық орталықты аралап көрдім. Осындай орталық Астанада да салынатын болады. Диагностика және емдеу ісінде енгізіліп жатқан радиологиялық әдіс еліміздің көптеген азаматтарына көмек көрсетуге мүмкіндік береді, – деді Мемлекет басшысы.
Қазақстан Президенті республиканы көлік және инфрақұрылымдық тұрғыдан одан әрі дамыту қажеттігіне тоқталды.
– Қазіргі уақытта біз «Қазақстан-2050» стратегиясын жүзеге асырудамыз, оның аясында әлемнің дамыған 30 мемлекетінің қатарына кіруді жоспарлап отырмыз. «Нұрлы жол» бағдарламасын іске асырып, «Мәңгілік ел» ұлттық идеясын ілгерілетудеміз. Халық бұл бастамаларды, Қазақстандағы тұрақтылық пен бірлікті қолдап отыр, – деді Нұрсұлтан Назарбаев.
Соңында Мемлекет басшысы облыс тұрғындарына табыс және бақ-береке тіледі. 
/// 
Кездесу барысында Қазақстан Президенті біздің ел Иранды жақын саяси және экономикалық серіктес ретінде қарастыратынын, түрлі қиындықтарға қарамастан қарым-қатынасымыз әрдайым жақсы дамып келгенін айтты.
– Мен Иранның барлық мемлекет басшыларымен өзара сенісіп жұмыс істедім. Қазіргі Президент Х.Руханимен біз былтыр төрт рет кездестік.  Елдеріміздің арасында ынтымақтастық үшін мол әлеует бар. Ұлы Жібек жолын жаңғырту аясында көп жұмыстар атқарылуда. Қазақстаннан Парсы шығанағына баратын теміржол экономикалық байланыстарды нығайтуға үлес қосады. Сондай-ақ елдеріміздің арасында Каспий теңізі бойынша да өзара ықпалдастық жолға қойылған, сол арқылы бұл мәселе де өз шешімін табуы тиіс, – деді Мемлекет басшысы.
Сонымен қатар, Нұрсұлтан Назарбаев М.Зарифті Иран сыртқы саясатының жемісті жұмысы арқылы қол жеткен Лозаннада өткен келіссөздер нәтижесімен құттықтады.
– Бұл мәселені шешу үшін Қазақстан да күш-жігер жұмсады. Бәлкім, әлі барлық мәселе шешілмеген болар, бірақ келіссөз қорытындылары болашақтан зор үміт күттіреді, – деді Қазақстан Президенті.
М.Зариф Елбасыға Иран Ислам Республикасының Президенті Х.Руханидің сәлемін жеткізді.
Иран сыртқы істер министрі сондай-ақ Нұрсұлтан Назарбаевқа «алтылық» елдерімен Иранның ядролық мәселесі бойынша келіссөздер өткізуге көмектескені үшін айрықша ризашылығын білдірді.
М.Зариф екі ел арасындағы қарым-қатынастың деңгейі жоғары екенін атап өтті.
– Қазақстан мен Иран – ортақ тарихи және мәдени байланыстары бар достас мемлекеттер. Елдеріміздің арасында көптеген халықаралық және өңірлік мәселелерге қатысты көзқарас жақындығы бар. Президент Х.Руханидің Қазақстанға сапарынан бері елдеріміздің сауда-экономика саласындағы өзара ықпалдастық деңгейі айтарлықтай өсті. Біз Нұрсұлтан Назарбаевтың Иранға жауап сапары экономикалық қарым-қатынастарға жаңа серпін береді деп үміттенеміз, – деді Мохаммад Джавад Зариф.
Сыртқы саясат ведомствосының басшысы Қазақстан мен Иранның бірқатар салаларда ынтымақтастықты дамыту перспективалары зор екеніне тоқталды.
–  Бізде шикізат және пайдалы қазбалар транзитіне, өнеркәсіп пен жол құрылысына байланысты одан әрі ынтымақтасуға жақсы негіз бар. Иран осы және басқа салаларда Қазақстанмен ынтымақтастықты бұдан әрі тереңдете түсуге ниетті. Біз Қазақстанмен қарым-қатынастарымыз Нұрсұлтан Назарбаевтың қолдауымен нығая беретініне сенімдіміз, – деді Иран сыртқы істер министрі. 


/// 
Украина Президенті Қазақстанға өзінің ресми сапары кезіндегі жылышырайлы қабылдау және келіссөздер үшін алғыс айтты.  
Мемлекеттер басшылары сауданың баламалы жолдарын пайдаланудың жаңа жағдайындағы екіжақты ынтымақтастықтың өзекті мәселелері мен перспективаларын талқылады.
Сондай-ақ Украинаның оңтүстік-шығысындағы ахуал жөнінде пікір алмасылды.
Қазақстан Президенті қақтығыс түйінін тарқату және Украина мен Ресей арасындағы шиеленісті шешу ісінде мәмілеге келуге шақырды.
Телефон арқылы сөйлесуге Украина жағы бастамашы болды.
///Кездесу барысында Қазақстанның Тұңғыш Президенті екі мемлекет арасында орныққан қарым-қатынастың жоғары деңгейде екенін атап өтіп, оны әрі қарай дамытудың перспективаларына тоқталды.
– Сізбен жүздескеніме қуаныштымын. Төраға Си Цзиньпиннің бірлескен жұмыстарымыздың нәтижелері мен перспективалары талқыланатын «Бір белдеу, бір жол» атты форумға қатысуға шақыруын ризашылықпен қабыл алдым. Сонымен қатар, біз жеті жыл бойы өзара түсіністік рухында бірлесе жұмыс істеген Қытай Халық Республикасының Төрағасымен келіссөз өткізу жоспарланып отыр, – деді Нұрсұлтан Назарбаев.
Қазақстанның Тұңғыш Президенті көлік-логистика саласындағы бірлескен жобаларды іске асырудың тиімділігін айтты.
– Біз инфрақұрылымды дамыту жөнінде ауқымды жұмыс атқардық. Біз Қытай Халық Республикасымен жемісті ынтымақтастықты өте жоғары бағалаймыз және бұл өзара тиімді қатынастарды жалғастыра береміз, – деді Елбасы.
Сонымен қатар, Нұрсұлтан Назарбаев барша Қытай халқын Қытай Халық Республикасының 70 жылдығымен құттықтап, зор табыс және бақ-береке тіледі.
Елші Чжан Сяо Нұрсұлтан Назарбаевқа Қытай Халық Республикасының Төрағасы Си Цзиньпиннің зор ілтипатын жеткізді.
– «Бір белдеу, бір жол» атты екінші форум – 37 мемлекет пен үкіметтердің басшылары қатысатын ауқымды халықаралық шара. Қатысушылардың ішінде Сіз, Нұрсұлтан Әбішұлы, бұл іс-шараның ең маңызды әрі құрметті қонағы боласыз, – деді ҚХР елшісі.
Чжан Сяо «Бір белдеу, бір жол» бастамасы мен «Нұрлы жол» жаңа экономикалық саясаттың ұштасуының табысты болғанын атап өтті.
– Бүгінде бірлескен 55 жобаның 9-ы жүзеге асырылды. Осы жылдың ішінде тағы 8 жобаны аяқтау жоспарлануда. Ынтымақтастығымыздың жемісті болуына, ең алдымен, Сіз зор еңбек сіңірдіңіз, – деді ҚХР елшісі.
 
Қазақстан Республикасының Тұңғыш Президенті – Елбасының Баспасөз қызметі


///Құрметті отандастар!
 
Баршаңызды қастерлі Құрбан айт мерекесімен шын жүректен құттықтаймын!
Құрбан айт – исламды жақсылықтың, жасампаздық пен үйлесімдіктің діні екенін паш етіп, күллі мұсылман қауымын бейбітшілік пен татулыққа, өзара түсіністікке шақыратын қасиетті мейрам.
Сондай-ақ, ол – діни мереке ғана емес, барша адамзатты бір-біріне көмек қолын созуға үндеп, бауырмалдыққа баулитын үлкен рухани құндылық.
Бұл күндері адамдар жақындарына ақ тілектерін арнап, игі істер жасауға ұмтылады.
Құрбан айт алуан түрлі конфессиялар мен этнос өкілдері тұратын Қазақстанда азаматтардың бойына ізгілік нәрін сеуіп, олардың ұстанатын діні мен ұлтына қарамастан, бір-бірін қадірлей білуге зор ықпал етеді. Сондай-ақ, рухани тұтастығымызды нығайтып, бірлігімізді бекіте түседі.
Осынау жарқын мерекеде әрбір шаңыраққа бақыт, бейбіт өмір мен береке-бірлік тілеймін!
Қасиетті мейрамда шалған құрбандықтарыңыз бен ізгі ниеттеріңіз сауаптан жазылсын!
Айт қабыл болсын!
///Бішкек қаласында Ұжымдық қауіпсіздік шарт ұйымы (ҰҚШҰ) Ұжымдық қауіпсіздік кеңесінің сессиясы өтті.
Қазақстан Президенті Қасым-Жомарт Тоқаев, Беларусь Президенті Александр Лукашенко, Қырғызстан Президенті Сооронбай Жээнбеков, Ресей Президенті Владимир Путин, Тәжікстан Президенті Эмомали Рахмон, Арменияның Премьер-Министрі Никол Пашинян, сондай-ақ ҰҚШҰ Бас хатшысының міндетін атқарушы Валерий Семериков шағын құрамда кездесу өткізді. Содан кейін делегация мүшелерінің қатысуымен келіссөздер жалғасты.
Мемлекеттер басшылары халықаралық және өңірлік қауіпсіздікті қамтамасыз ету жөнінде пікір алмасты. ҰҚШҰ-ның 2019 жылғы басым бағыттарының іске асырылуын қорытындылап, алдағы жоспарын анықтады.
Қасым-Жомарт Тоқаев шағын форматта өткен кездесуде қатысушы мемлекеттер басшыларына Қазақстанның ҰҚШҰ форматындағы өзара іс-қимылдардың өзекті мәселелері жөніндегі ұстанымын жеткізді.
– Біз ҰҚШҰ аясындағы саяси ынтымақтастықты дамытуға, Ұйымның әскери-күштік әлеуетін нығайтуға және заманауи сын-қатерлер мен қауіптерге қарсы іс-қимылдар жасауға ниеттіміз, – деді Мемлекет басшысы.
Халықаралық қауіпсіздік саласындағы саяси диалогты күшейту қажеттігін атап өткен Қасым-Жомарт Тоқаев Еуразия кіндігінде орналасқан аумақтың қауіпсіздігін қамтамасыз ету ісіндегі ҰҚШҰ-ның атқаратын жауапкершілігіне назар аударды. Оның пікірінше, Ұйым Еуропа мен Азияны қауіпсіздіктің біріңғай Еуразиялық платформасында байланыстыра отырып, өз позициясын қазіргіден де нығайта алатыны жөнінде пікір білдірді.  
Қасым-Жомарт Тоқаев осы мақсатқа қол жеткізу үшін бірқатар міндетті қарастыру керек екенін айтты.  Атап айтқанда, ҰҚШҰ-ның халықаралық беделін арттыру үшін жұмыс жүргізу қажеттігіне тоқталды.
– Біз ешкімге қарсы шықпаймыз, керісінше, өзара тиімді диалогқа дайынбыз. Бұл ұстанымды ілгерілету маңызды, – деді Мемлекет басшысы.
Осыған орай Қазақстан Президенті ҰҚШҰ-ға мүше мемлекеттердің Сыртқы істер министрлерінің НАТО-дағы әріптестеріне биылғы мамыр айында жолдаған Ашық үндеуінің маңыздылығын атап өтіп, оның өзара сенімді нығайтуға және ынтымақтастықты дамытуға септігін тигізетінін айтты.  
Қасым-Жомарт Тоқаев ҰҚШҰ жанындағы Серіктес және Бақылаушы институттарды одан әрі дамытудың маңыздылығын атап өтті. Институттарды құру туралы шешім былтыр Қазақстан астанасында қабылданған болатын. Президенттің пікірінше, бұл институттар жұмыстарының алғашқы нәтижелері де айтарлықтай.
Президент ҰҚШҰ аясындағы сараптамалық-диалогтық инфрақұрылымды кеңейтуге шақырды. Мемлекет басшысының айтуынша, Ұжымдық қауіпсіздік кеңесінің алдағы сессияларының бірінде министрлер, Қауіпсіздік кеңесі хатшылары, ірі сарапшылар мен шетелдік қонақтар деңгейінде халықаралық конференция ұйымдастыру туралы ойланған жөн.
Қасым-Жомарт Тоқаев Мюнхен конференциясын  мысалға келтірді.  Оның пікірінше, бұл жиын бастапқыда НАТО-ға мүше елдердің қорғаныс ведомстволары өкілдерінің бейресми кездесуі ретінде ұйымдастырылған еді, ал бүгінде Еуропаның қауіпсіздігіне қатысты проблемаларды талқылайтын беделді форумға айналды.
Мемлекет басшысы өз сөзінде ҰҚШҰ-ға мүше мемлекеттер аумағындағы, соның ішінде Ауғанстандағы терроризмге қарсы іс-қимыл мәселелері туралы айтты.
– Бүгінде ресми билік ел аумағының жартысынан астамын ғана бақылайды. Онда халықтың 65 пайызы  тұрады. Ауғанстанның қалған аймақтары террористік ұйымдардың қолында. Оңтүстіктен төнетін осындай қауіптің бар екенін ескере отырып, ҰҚШҰ халықаралық терроризм мен басқа да қатерлерге қарсы күресу үшін қарулы күштер мен құралдарды сақадай-сай ұстауы қажет, – деді Қазақстан Президенті.
Мемлекет басшысы Саммит қатысушыларына «Жусан» арнайы гуманитарлық операциясының нәтижесі туралы айтып, осы шара барысында Қазақстан мен Сирияның салалық органдары 595 азаматты, оның ішінде 400-ден астам баланы қақтығыс аймағынан алып шыққанын жеткізді. Президент жуырда ғана Ирактан бір топ баланың құтқарылғанын хабарлады.  
Қасым-Жомарт Тоқаев заңсыз есірткі айналымымен күрес, ақпараттық және киберқауіпсіздік салаларындағы ынтымақтастықты нығайту мәселелеріне назар аударды.
Қазақстан Президенті сөзінің соңында ҰҚШҰ-ға төрағалық еткен қырғыз тарапының жетістіктері үшін Сооронбай Жээнбековке ризашылық білдіріп, Ұйым төрағалығын қабылдап алған ресейлік әріптестерін құттықтады.   
Саммит қорытындысы бойынша ҰҚШҰ-ға мүше мемлекеттер басшылары жаһандық және өңірлік қауіпсіздікті нығайту мақсатында халықаралық іс-қимылдар мен ынтымақтастықты жетілдіру туралы саяси мәлімдеме қабылдады.
Бішкекте қабылданған құжаттар ҰҚШҰ аясындағы ықпалдастықты одан әрі нығайтуға бағытталған. Құжаттар Ұйымның ашықтығын және оның өзге елдермен және халықаралық құрылымдармен ынтымақтастығын кеңейтуге бейілдігін көрсетеді.
Ұжымдық қауіпсіздік кеңесі сессиясының қорытындысы бойынша 17 құжатқа, соның ішінде, жаһандық және өңірлік қауіпсіздікті нығайту мақсатында халықаралық өзара іс-қимылдар мен ынтымақтастықты жетілдіру туралы мәлімдемеге және Ұжымдық қауіпсіздік кеңесінің 14 шешіміне қол қойылды:
***************
1. «1941-1945 жж. Ұлы Отан соғысындағы Жеңістің 75 жылдығын мерекелеу жөніндегі іс-шаралар жоспары туралы»;
2. «Ұжымдық қауіпсіздік шарт ұйымының нормативтік құқықтық актілеріне өзгерістер енгізу туралы»;
3. «Ұжымдық қауіпсіздік шарт ұйымының Ұжымдық қауіпсіздік кеңесі туралы Ережесіне өзгерістер енгізу туралы»;
4. «Ұжымдық қауіпсіздік шарт ұйымы органдары рәсімдерінің Қағидаларына өзгерістер енгізу туралы»;
5. «Біріккен Ұлттар Ұйымының Жаһандық терроризмге қарсы стратегиясын іске асыру жөніндегі Ұжымдық қауіпсіздік шарт ұйымына мүше мемлекеттердің 2019-2021 жылдарға арналған ұжымдық іс-қимылдар жоспары туралы»;
6. «Тәжік-ауған шекарасы маңындағы шиеленісті азайтуға бағытталған қосымша шаралардың тізбесі туралы»;
7. «Ұжымдық қауіпсіздік шарт ұйымына мүше мемлекеттердің қорғаныс-өнеркәсіптік (әскери-өнеркәсіптік) кешендерінің кәсіпорындары мен ұйымдарының кооперациялық және интеграциялық байланыстарын дамыту саласындағы базалық ұйым туралы»;
8. «Ұжымдық қауіпсіздік шарт ұйымы аясында бірлескен ғылыми-зерттеу және тәжірибелік-конструкторлық жұмыстарды ұйымдастыру әрі жүргізу тәртібі туралы Ереже»;
9. «Ұжымдық қауіпсіздік шарт ұйымына мүше мемлекеттердің ақпараттық технологиялар саласындағы қылмыстарға қарсы іс-қимылдар жөніндегі тұрақты іс-әрекеттер операциялары туралы Ережеге өзгерістер енгізу туралы («ПРОКСИ» операциясы)»;
10. «Ұжымдық қауіпсіздік шарт ұйымы Қорғаныс министрлері кеңесі туралы Ережеге өзгерістер енгізу туралы»;
11. «Ұжымдық қауіпсіздік шарт ұйымының 2018 жылға арналған бюджетінің жұмсалуы жөніндегі есеп туралы»;
12. «Ұжымдық қауіпсіздік шарт ұйымының 2020 жылға арналған бюджеті туралы»;
13. «Ұжымдық қауіпсіздік шарт ұйымының наградаларымен марапаттау туралы»;
14. Ұжымдық қауіпсіздік шарт ұйымы Ұжымдық қауіпсіздік қеңесінің кезекті сессиясының өткізілу уақыты мен орны туралы», сондай-ақ ҰҚШҰ Ұжымдық қауіпсіздік жүйесі жұмыстарының мәселелеріне қатысты басқа да құжаттар.
 





















///Қазақстан Президенті көрнекті мемлекет қайраткері Жексенбек Еркімбековтің туған-туысқандары мен жақындарына көңіл айтты.
«Жексенбек Еркімбеков белгілі музыкант және мәдениет пен өнер саласының талантты ұйымдастырушысы еді. Ол он жылдан астам еліміздің Мәдениет министрлігін басқарып, ұлттық мәдениетіміз бен өнеріміздің дамуына зор үлес қосты», – делінген жеделхатта.
Нұрсұлтан Назарбаев Жексенбек Еркімбековтің еңбегі мен жарқын бейнесі қазақстандықтардың жүрегінде әрдайым сақталатынына сенім білдірді.
///Қазақстан Президентіне Түркістан облысының әлеуметтік-экономикалық дамуы, халықтың әл-ауқатын жақсартуға қатысты қабылданған шаралар, өңірдегі коронавирус індетіне қарсы атқарылып жатқан жұмыстар жайында баяндалды.
Қасым-Жомарт Тоқаевқа Өмірзақ Шөкеев облыста ковид-менеджмент бойынша жүйелі жұмыс жасалғанын, санитарлық-эпидемиялық тәртіптің қатаң сақталғанын, халыққа екпе егу ісінің қарқынды жүріп жатқанын айтты. Жалпы Түркістан облысы бойынша 1 миллион адамға екпе егілуі керек болса, бүгінде 200 мың адамға вакцина салынған. Аймақтағы жұқпалы аурулар ауруханаларындағы төсек-орындар мен дәрі-дәрмек қоры жеткілікті, қажетті құралдармен жабдықталған. Өңір басшысының айтуынша, қазір облыс «жасыл аймақта», соған сәйкес кейбір шектеулер алынып жатыр.
Биыл Түркістан облысының құрылғанына 3 жыл толады. Мемлекет басшысына осы аралықта атқарылған жұмыстар мен өңірдегі өзгерістер туралы айтылды. Өмірзақ Шөкеев облыстың жалпы ішкі өнімі 41 пайызға өскенін, инвестиция 2,4 есе артқанын, құрылыс саласында ірі жобалар іске асқанын, ауыл шаруашылығы, шағын және орта бизнес бойынша оң көрсеткіш бар екенін атап өтті.
Облыс әкімі Түркістан қаласында қолға алынған жұмыстар жөнінде бөлек баяндады. Қалада 250-ден астам жоба жүзеге асырылған. Түркістанға 445 миллиард теңге инвестиция тартылған. Сонымен қатар Өмірзақ Шөкеев алдағы уақытта атқарылатын жобалар туралы да мәлімет берді.
Мемлекет басшысы Үкіметпен бірлесіп Түркістан облысын дамытудың 2018-2024 жылдарға арналған кешенді жоспарын қайта жаңартуды тапсырды.
///Александр Лукашенко Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай шынайы қимастық ниетін білдірді.
Александр Лукашенко Нұрсұлтан Назарбаевпен көп жылғы достығын және Қазақстан мен Беларусь арасында орнаған тату-тәтті қарым-қатынастарды жоғары бағалайтынын атап өтті.
Екі ел көшбасшылары алдағы уақытта тұрақты байланыстарын жалғастыра беруге уағдаласты.
///Қасым-Жомарт Тоқаев Аризона университетінің (АҚШ) делегациясымен бейнебайланыс режимінде кездесті.
Кездесу барысында Аризона университеті мен отандық жоғары оқу орындары арасындағы стратегиялық серіктестік, ғылыми және академиялық даму мәселелері талқыланды.

Президенттің айтуынша, жаһандану үдерісінің әлем елдеріндегі білім беру саясатына тигізетін әсері артып келеді.
– Кейінгі жиырма жыл ішінде еліміз жоғары білім беру саласындағы халықаралық ынтымақтастықты жандандырды. Қазақстан мен АҚШ арасындағы серіктестік қатынастар көптеген саланы қамтиды. Әсіресе, ғылыми зерттеу және студенттер мен оқытушылар алмасу салаларындағы ықпалдастық маңызды саналады, – деді Мемлекет басшысы. 

Қасым-Жомарт Тоқаев әлемнің жетекші жоғары оқу орындарымен байланыстардың кеңеюі отандық университеттердің академиялық және зерттеушілік әлеуетін арттыруға мүмкіндік беретінін айтты. Президент Аризона университетінің Қазақстан Республикасы Білім және ғылым министрлігінің стратегиялық серіктесі болу, сондай-ақ, білім беру сапасын бірлесе арттыру жөніндегі бастамасына қолдау білдірді.

Америкалық жоғары оқу орнымен ынтымақтастық аясында өңірлік университеттер базасында халықаралық стандарттарға сай бірлескен білім бағдарламалары әзірленеді.
Аризона университетінің өкілдері Қазақстанның бірқатар жоғары оқу орындарына барды. Соның ішінде М.Қозыбаев атындағы Солтүстік Қазақстан университеті стратегиялық серіктес ретінде қарастырылып отыр. 
///Мемлекет басшысы баспасөз мәслихаты барысында отандық және шетелдік бұқаралық ақпарат құралдары өкілдерінің сауалдарына жауап берді.
Атап айтқанда, Нұрсұлтан Назарбаев Қазақстан-Америка қарым-қатынастарын дамытудың басым бағыттары мен келешегіне тоқталып, халықаралық және өңірлік қауіпсіздікті қамтамасыз ету саласында қол жеткізілген уағдаластықтар жөнінде айтты.
Бұдан бөлек, Қазақстан Президенті Қазақстанның БҰҰ Қауіпсіздік Кеңесіне төрағалық етуіне және еліміздің әлемде ядролық қаруды таратпау ісіндегі миссиясына қатысты сауалдарға жауап берді.


///
	

	Қазақстан Президенті жиналғандар алдында сөйлеген сөзінде бүгін ашылып отырған мектеп – Астанадағы жаңа оқу жылында пайдалануға берілген төрт мектептің бірі екенін атап өтті.

	- Заманауи жабдықтармен жабдықталған бұл мектепте 1200 бала білім алады. Бүгінде Астанада 270-ке жуық білім беру мекемесі жұмыс істейді. Егер өткен жылы Астана мектептерінде бірінші сыныптарға 10 мыңға жуық бала қабылданса, олардың қатары биыл 12 мыңнан асты. Бұл - елордамызда халық санының қарқынды өскенінің көрсеткіші. Бұл мектепте спортпен шұғылдану, рухани және мәдени даму үшін барлық жағдай жасалған. Өткен жылы астаналық оқушылар халықаралық олимпиадалар мен ғылыми конкурстардан 23 алтын медаль жеңіп алды. Енді осы жоғары деңгейді астаналық оқушылар да, ұстаздар да өз биігінде ұстап тұруға тиіс, - деді Нұрсұлтан Назарбаев.

	Қазақстан Президенті тек биылдың өзінде Қазақстанда 146 жаңа мектеп өз есігін ашқанын, ал 2015 жылға дейін 522 мектеп салынатынын айтты.

	- Мемлекет сапалы білім алу үшін жағдай жасауға ерекше назар аударып келеді. Тәуелсіздігіміздің 20 жылы ішінде біз жүзеге асырған істер дамуымыздың іргетасына айналды. Ағынға қарсы жүзіп үйреніңдер, сәл аялдадың ба – толқын сені кері ала жөнеледі. Үнемі ақылыңды серік етіп, біліміңді жетілдіріп, спортпен шұғылданыңдар. Білім мен спорт даму үшін сендердің алдарыңда жаңа мүмкіндіктер ашады, - деді Нұрсұлтан Назарбаев.

	Оқу орны жаратылыстану-математикалық бағытта білім береді. Жаңа мектеп-лицейдің жалпы аумағы 10 мың шаршы метр. Онда 44 оқу бөлмесі (соның ішінде 2 мультимедиалық), мәжіліс залы, кітапхана, шеберхана, жаттығу және спорт залдары бар. Бірінші сынып оқушылары үшін логика, шахмат және тоғызқұмалақтан қосымша үйірмелер өткізу үшін ұзартылған күн тобын ұйымдастыру жоспарланған. Сондай-ақ көп тілді оқыту жүйесін енгізу көзделінген.           

	

	             

/// 
Қазақстан Президентіне Төтенше және Өкілетті Елшілер – Кувейт Мемлекетінен Тарик Абдулла Әл-Фарадж, АҚШ-тан  Джордж Альберт Крол, Пәкістан Ислам Республикасынан Абдул Салик Хан, Болгария Республикасынан Васил Петков, Сауд Арабиясы Корольдігінен Гурм бен Саид Әл-Милхан сенім грамоталарын тапсырды.
Мемлекет басшысы рәсімге қатысушыларды дипломатиялық жұмыстарының басталуымен құттықтап, олардың біздің елмен қарым-қатынастарды бұдан әрі дамытуды қамтамасыз ете отырып, өздеріне жүктелген міндетті лайықты атқаратынына сенім білдірді.
– Сіздердің жұмыстарыңыз әлемдегі ахуал тұрақсыздана түскен күрделі кезеңге тап келіп отыр. Бұл – біздің жас мемлекетіміз үшін де салмақты сынақтар кезеңі. Жаңа сын-қатерлер жағдайында Қазақстан үшін ішкі тұрақтылықты, қоғамдық келісімді сақтау маңызды. Сондықтан Қазақстан халқы Ассамблеясы Президенттің кезектен тыс сайлауын өткізуді ұсынды. Бұл бастаманы еліміз бірауыздан қолдап, сайлау биылғы 26 сәуірге белгіленді, – деді Қазақстан Президенті.
Нұрсұлтан Назарбаев алдағы сайлау Қазақстан қоғамының саяси кемелденуін, демократиялық құндылықтар мен заң үстемдігіне беріктігін көрсететінін айтты.
– Қазақстан барынша ашық әрі әділ сайлау үдерісін қамтамасыз етуге ниетті. Сайлау Қазақстанның тұрақтылығын қамтамасыз етуге қуатты серпін береді. Ал тұрақтылық – экономика мен қоғамды жаңғыртудың ауқымды міндетін атқарудың басты шарты, –  деді Мемлекет басшысы.
Қазақстан Президенті бүгінде еліміз өз дамуының жаңа тарихи белесінде тұрғанына назар аударды. Әлемдегі ең дамыған 30 елдің қатарына кіру мақсатында маңызды бес институционалдық реформаны іске асыру басталатынын айтты. Бұлар – кәсіби және автономды мемлекеттік аппарат қалыптастыру, заң үстемдігін қамтамасыз ету, индустрияландыру және әртараптандыруға негізделген экономикалық өсім, болашағы біртұтас ұлт, транспарентті және есеп беруші мемлекет.
Мемлекет басшысы еліміздің әрі қарай дамуы үшін маңызды жобалар жөнінде де  айтты.
–  «Нұрлы жол» инфрақұрылымдық даму бағдарламасы Қазақ елін Орталық Азия өңірінің іскерлік, транзиттік және логистикалық хабына айналдыруды көздейді. Мұны жүзеге асырған соң Қазақ елі Азияны Еуропамен жалғайтын ең қысқа жолды қамтамасыз ететініне сенімдімін. Астанада өтетін халықаралық «ЭКСПО-2017» көрмесі іскерлік ынтымақтастық үшін жаңа мүмкіндіктер ашатын болады. Соның бәрі өзара іс-қимылды арттыру үшін перспективаларға жол бастайды. Сіздердің жұмыстарыңыз екіжақты байланыстардың әлеуетін барынша кеңейтуге бағытталады деп сенемін, – деді Қазақстан Президенті. 
Нұрсұлтан Назарбаев Қазақстан мен АҚШ-тың арасындағы көпсалалы стратегиялық серіктестіктің деңгейі жоғары екенін қанағаттанушылықпен атап өтті.
– АҚШ Қазақстанның тәуелсіздігін әлем мемлекеттері арасынан алғашқылардың бірі болып таныды және қауіпсіздігімізге кепілдік берді. Бүгінде Вашингтонмен арада биік деңгейдегі серіктестіктің сенімді диалогы қалыптасқан. Біз осы үкіметаралық және ведомствоаралық тығыз қарым-қатынасты жоғары бағалаймыз. Ресурс өндіру және оны әлемдік нарықтарға тасымалдаудағы энергетикалық серіктестігіміз белсенді түрде дамып келеді.  Қазақстанда 400-ден астам бірлескен кәсіпорын жұмыс істейді. Өткен жылдың өзінде ғана екі ел арасындағы тауар айналымы 2,4 миллиард доллар болды, – деді Мемлекет басшысы.
Қазақстан Президенті екі елдің халықаралық және өңірлік проблемалар бойынша ортақ мүдделестігі бар екеніне тоқталды. Бұл – ядролық қарусыздану және таратпау, Ауғанстанды қалпына келтіру, Орталық Азияда тұрақтылықты сақтау және өзге де маңызды мәселелер.
Мемлекет басшысы Сауд Арабиясы Корольдігі біздің араб және мұсылман әлеміндегі негізгі серіктесіміздің бірі екеніне назар аударды.
– Корольдік халқы мен басшылығы Қазақстан тәуелсіздігінің бастапқы кезеңінде зор достық қолдау көрсетті.  Біз оны ешқашан ұмытпаймыз және жоғары бағалаймыз. Елдеріміздің арасындағы саяси диалог сенімге құрылған. Ол сауда және экономика саласында өзара іс-қимыл аясын кеңейтуге берік негіз қалады. Инвестиция, ғылым, технология алмасу саласындағы ынтымақтастық үшін құқықтық негіз және тиісті жағдай жасалған. Ауыл шаруашылығы кешенінде, мұнай химиясы, энергетика, көлік, туризм салаларындағы іс-қимылды арттыруға ортақ мүдделілік бар.  Біз Астана мен Эр-Рияд арасындағы өзара тиімді ынтымақтастықты жалғастырып, бұдан әрі нығайта түсуге әзірміз, – деді Қазақстан Президенті.
Нұрсұлтан Назарбаев Кувейт Мемлекетімен арадағы байланыстардың жүйелі дамып келе жатқанын атап өтті.
– Былтыр Әл-Кувейтте Қазақстан елшілігі, ал биыл Астанада Кувейт елшілігі ашылды. Дипломатиялық миссиялар саяси, сауда және экономикалық, инвестициялық байланыстарға тың серпін береді деп сенемін. Бұл орайда, жоғары деңгейдегі сапарлардың маңызы зор екені анық, – деді Мемлекет басшысы.
Қазақстан Президенті біздің еліміз Пәкістанды Оңтүстік Азиядағы маңызды әрі перспективалы серіктес ретінде қарастыратынын айтты.
– Біз Исламабадпен арадағы саяси және экономикалық байланыстарды кеңейтуге мүдделіміз. Қазақстан – астық және басқа да ауыл шаруашылығы өнімдерін ірі көлемде өндіретін ел. Сондықтан Пәкістанға агроөнеркәсіп өнімдерін жеткізу мәселесін қарастыруымызға болады. Пәкістанның Азиядағы өзара іс-қимыл және сенім шаралары кеңесіне, Әлемдік және дәстүрлі дін лидерлері съезіне, Астана Экономикалық Форумына белсене қатысуын жоғары бағалаймыз, – деді Нұрсұлтан Назарбаев.
Мемлекет басшысы  Қазақстан мен Болгарияның арасында дәстүрлі достық байланыстар орныққанына назар аударды.
– Елдеріміздің арасында берік құқықтық шарттар базасы жасалып, үкіметаралық байланыстар орныққан. Парламентаралық ынтымақтастық белсенді дамытылуда. Біздің саяси диалогымыз экономикалық және мәдени-гуманитарлық ынтымақтастық арқылы беки түсуде. Қазақстандағы болгар қауымы да «халықтық дипломатияда» аса маңызды рөл атқарып отыр. Біздің елде болгар этносының мыңдаған өкілі тұрып жатыр. Өкінішке қарай, Қазақстан мен Болгарияның өзара сауда көлемі әзірге айтарлықтай емес. Бұл мәселе бірлескен күш-жігерді жұмылдыру арқылы шешілетініне сенімдімін, – деді Қазақстан Президенті.
Нұрсұлтан Назарбаев осы рәсімге қатысушыларды алдағы уақытта  бірлескен ауқымды жұмыстар күтіп тұрғанына тоқталды.
– Бұлар – 8-Астана экономикалық форумы, Әлемдік және дәстүрлі діндер лидерлерінің 5-съезі, Ислам ынтымақтастығы ұйымының қолдауымен өтетін шаралар және басқа ірі халықаралық жобалар.  Қазақстан таяу уақытта Дүниежүзілік Сауда Ұйымына кіргелі отырғаны мәлім. Бұл қадам шет елдермен ынтымақтастық аясын кеңейтуімізге септігін тигізері анық, – деді Мемлекет басшысы.
Қазақстан Президенті Республикамыздың өзара сенім, тең құқықтылық және ынтымақтастық қағидаттарына негізделген сыртқы саясаты бейбітшіл, теңгерімді саясат болып қала беретінін айтты.
– Сіздердің қызметтеріңіз ынтымақтастықты кеңейтіп, мемлекеттердің қарым-қатынасына тың серпін береді деп үміттенемін, – деді Нұрсұлтан Назарбаев.
Соңында Мемлекет басшысы елшілерді Астанадағы дипломатиялық қызметтерінің басталуымен тағы  да құттықтап, оларға зор табыс және қонақжай Қазақ жеріндегі жұмыстарының жемісті болуын тіледі.
***
БАҚ өкілдеріне арналған брифинг барысында Кувейт Мемлекетінің Төтенше және Өкілетті Елшісі өз елінің Әмірі Сабах әл-Ахмед әл-Джабер ас-Сабахтың Нұрсұлтан Назарбаевқа жолдаған сәлемін жеткізді. Дипломат сондай-ақ жылышырайлы қабылдау мен ілтипат үшін Қазақстан халқына ризашылығын білдірді.
Өз кезегінде АҚШ-тың Төтенше және Өкілетті Елшісі Қазақстандағы тұрақтылық пен бақ-берекені атап өтті.
– Елдеріміздің арасындағы экономика, саясат, мәдениет және қауіпсіздік саласында дамып келе жатқан қарым-қатынастар одан әрі нығайып, тереңдей түседі деп үміттенемін. Қазақстан экономиканы дамытуды, саяси жүйені демократияландыруды жүзеге асыруда, ядролық қаруды таратпау, сондай-ақ өңірлік және жаһандық бейбітшілік пен тұрақтылық орнату ісіне елеулі үлес қосып отыр,  – деді Д.Крол.
Пәкістан Ислам Республикасының Төтенше және Өкілетті Елшісі аумағы жөнінен Орталық Азиядағы аса ірі және халық саны бойынша екінші мемлекет саналатын Қазақстанның Еуразия жүрегінде стратегиялық орынға ие болып отырғанына тоқталды.
– Орасан мол энергетикалық қоры мен жедел экономикалық даму қарқыны арқасында Қазақстан баға жетпес серіктес және өңір дамуының локомотиві болып саналады. Екі елдің де сауда, қаржы, технология және мәдениет саласында одан әрі ынтымақтасуға қажетті зор әлеуеті бар. Қазақстандағы қызметімде мен күш-жігерімді экономикалық байланыстарды, сондай-ақ энергетика, инфрақұрылым және коммуникация салаларындағы ынтымақтастықты нығайтуға жұмсайтын боламын, – деді Абдул Салик Хан.
Болгария Республикасының Төтенше және Өкілетті елшісі екі елдің арасындағы байланыстардың тамыры тереңде жатқанына тоқталды.
– Мен ынтымақтастықты ілгерілетуге, оған стратегиялық сипат беруге бар күш-жігерімді жұмсаймын, өйткені бұл үшін қажетті саяси ерік-жігер бар. Қазақстанда 4500 этникалық болгар тұрып жатыр. Олар республиканың лайықты азаматтары, екі халықтың арасындағы достықтың дәнекері болып саналады. Сонымен қатар, Нұрсұлтан Назарбаев атап өткендей, сауда саласында игерілмеген зор әлеует бар. Мен осы және басқа да бағыттарды дамытуға күш саламын, – деді Васил Петков.
Сауд Арабиясы Корольдігінің  Төтенше және Өкілетті елшісі екі елдің ынтымақтастығы қарқынды дамып келе жатқанына тоқталды.
– Корольдік пен Қазақстанның арасындағы саяси және экономикалық қарым-қатынастар жоғары деңгейде. Тұрақты болып тұратын сапарлар барысында көптеген сауда-инвестициялық келісімдерге қол қойылады. Сонымен қатар, қазақстандықтар Сауд Арабиясына іскерлік, қажылық және умра жасау мақсатында да барып жатады, – деді Гурм бен Саид Әл-Милхан.
 

///Нұр-Сұлтан қаласы
 
Қасым-Жомарт Тоқаев елордадағы «1932-1933 жылдардағы ашаршылық құрбандарына тағзым» монументіне гүл шоғын қою рәсіміне қатысты.
Президент ескерткішке гүл шоғын қойып, саяси қуғын-сүргін және ашаршылық кезінде құрбан болғандардың рухына тағзым етті.
Осы іс-шараға нәубет жылдары зардап шеккен отандастарымыздың жақындары мен туыстары қатысты.


///Әңгімелесу барысында мемлекеттер басшылары екіжақты күн тәртібіндегі барлық бағыт бойынша Қазақстан мен Өзбекстанның стратегиялық серіктестігін одан әрі дамыту мәселелері жөнінде пікір алмасты.  
Кездесуде сауда-экономикалық ынтымақтастықты арттыруға, инвестициялық ықпалдастықты нығайтуға, сондай-ақ өнеркәсіп, машина жасау, көлік және логистика, ауыл шаруашылығы және басқа да салалардағы бірлескен жобаларды жүзеге асыруға басымдық берілді.
Қазақстан мен Өзбекстан арасындағы көпжақты қатынастарға тың серпін беру мақсатында тараптар Президент Шавкат Мирзиёевтің Қазақстанға мемлекеттік сапарын жыл соңына дейін ұйымдастыру жөнінде уағдаластыққа қол жеткізді.
Осыған байланысты екі елдің үкіметтеріне алдағы келіссөздердің жоғары деңгейде жүргізілуін қамтамасыз етуге тапсырма берілді.
 
///
	 

	Отырыста көлік-коммуникация саласындағы, сондай-ақ құқық қорғау органдарындағы сыбайлас жемқорлыққа қарсы іс-қимыл жөнінде қабылданатын іс-шаралар талқыланды.

	Комиссия отырысын ашқан Мемлекеттік хатшы М.Тәжин сыбайлас жемқорлыққа қарсы ымырасыз күрес басталған реформаларды одан әрі ілгерілетудің ғана емес, жалпы еліміздің табысты дамуының және Мемлекет басшысы алға қойған Қазақстанның ең дамыған әрі бәсекеге қабілетті мемлекеттер қатарына қосылуы жөніндегі міндеттерді іске асырудың аса маңызды шарты екенін атап өтті.

	Отырыс барысында көлік саласындағы сыбайлас жемқорлыққа ең бейім салалар рұқсаттама рәсімі жүйесі және бюджет қаражатын игеру саласы болып табылатыны атап өтілді.

	Қазақстан Республикасының автожол саласын дамытудың 2006-2012 жылдарға арналған және көлік инфрақұрылымын дамытудың 2010-2014 жылдарға арналған бағдарламаларын іске асыруда ескеретін жайлар баршылық.

	Бұдан басқа, отырыста сыбайлас жемқорлыққа қарсы күрестің нәтижесі ең алдымен құқық қорғау органдарының қызметіне байланысты екені атап көрсетілді. Сонымен қатар, аталған органның өздеріне де осы қауіпті құбылыстың ықпалы байқалған. Мысалы, өткен жылы ішкі істер органдары қызметкерлері – 289, төтенше жағдайлар министрлігі қызметкерлері – 45, кедендік бақылау қызметкерлері – 43 және қаржы полициясы қызметкерлері – 15 сыбайлас жемқорлық әрекетін жасаған.

	Мемлекет басшысы құқық қорғау қызметкерлерінің қатуысуымен өткізген соңғы кеңесте қызметкерлер арасында сыбайлас құқық бұзушылықтың алдын алудың тиімді тетіктерін қалыптастыру, тиісті тәрбие жұмыстарын ұйымдастыру және оларға халықтың сенім деңгейін арттыру қажеттігіне көңіл бөлуі кездейсоқ емес.

	Отырыста Көлік және коммуникация министрі А.Жұмағалиевтің, Ішкі істер министрі Қ.Қасымовтың, Төтенше жағдайлар министрі В.Божконың, Қаржы министрлігі Кедендік бақылау комитеті төрағасының орынбасары А.Ержановтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, Мемлекеттік қызмет істері агенттігінің төрағасы Ә.Байменовтің, Бас прокурор А.Дауылбаевтың, Республикалық бюджеттің атқарылуын бақылау жөніндегі есеп комитетінің төрағасы А.Мусиннің есептері тыңдалды.

	Отырыс қорытындысы бойынша Комиссия тарапынан мемлекеттік органдарға нақты ұсыныстар мен тапсырмалар берілді.
///Қасым-Жомарт Тоқаев Ақмола облысындағы қазіргі Covid-19 індетіне қатысты ахуалмен және өңірдегі денсаулық сақтау қызметінің жағдайымен танысты.
Президентке аймақта коронавирус індетіне шалдыққан науқастардың 22 жұқпалы аурулар стационарында емделіп жатқаны, төсек-орын қоры 2113 орынға жеткізіліп, тағы 5 мыңы резервте тұрғаны туралы баяндалды. Мемлекет басшысының тапсырмасы бойынша дәрі-дәрмек қорымен де қамтамасыз етілген.
Бұдан кейін Қасым-Жомарт Тоқаев қатерлі ісік ауруының белгілері бар және осы дерт бойынша есепте тұрған науқас адамдарға консультативті-диагностикалық көмек көрсетуге мамандандырылған онкологиялық емхананы аралап көрді.
Мемлекет басшысы облыста медицина инфрақұрылымы жақсы қарқынмен дамып, жаңа нысандар бой көтеріп жатқанын атап өтті. Оның айтуынша, жоспарлы түрде ем алатын азаматтарға, жүрек-қан тамырлары дертімен және қатерлі ісікпен ауыратын науқастарға көрсетілетін медициналық қызмет түрлері ковид кезеңіне дейінгі деңгейде болуы тиіс.
Президент денсаулық сақтау саласының мамандарына қажырлы еңбегі үшін ризашылығын білдірді.
– Медицина қызметкерлерінің жұмысына, әсіресе пандемия кезеңінде салмақ түсіп отыр. Еңбек демалысына да бармай, сенбі-жексенбі күндері де дамыл көрмей жұмыс істеп жүргені үшін медицина қызметкерлеріне алғысымды білдіремін. Дәрігерлерге өте қиын, бірақ біз оларды қолдаймыз, – деді Қасым-Жомарт Тоқаев.







 
///Мемлекет басшысына елордадағы орта және мектепке дейінгі білім жүйесінің қазіргі ахуалы мен оның келешек даму перспективалары, сондай-ақ, арнайы білім беруді қажет ететін балаларға жасалған жағдай жөнінде мәлімет берілді.
Қасым-Жомарт Тоқаевқа Нұр-Сұлтан қаласындағы білім беру мекемелерінде жүргізіліп жатқан цифрландыру жұмыстарының нәтижелері баяндалды. Соның ішінде, балабақшаларға кезекке қою және жолдама беру, мектепке қабылдау және мектептен мектепке ауысу, оқу орнына кіруге арналған бірыңғай электронды карта және оқушылардың тамағы мен жолақысы үшін ақшасыз төлем жүйесін енгізу сияқты үдерістерді онлайн форматына көшіру жөнінде айтылды.
Сонымен қатар, Қазақстан Президенті мектеп-гимназиядағы «Шұғыла» комьюнити орталығы» қосымша білім беру орталығының жұмысымен танысты. Ол астанадағы Оқушылар сарайының филиалы саналады.
Мұнда балалардың қабілетін дамытуға арналған 5 студия мен 13 үйірме тегін жұмыс істейді. Бұл үйірмелерге онлайн жүйесі арқылы жазылуға болады.
 
 




///Қасым-Жомарт Тоқаевқа жаңадан құрылған Қазақстан Республикасының Қаржылық мониторинг агенттігінің алдағы жоспарлары, жақында таратылған Қаржы мониторингі комитетінің 2020 жылы атқарған жұмыстарының қорытындылары туралы баяндалды.
Президентке Қылмыстық жолмен алынған кірістерді заңдастыруға және терроризмді қаржыландыруға қарсы іс-қимыл жөніндегі Еуразиялық топ шеңберінде Ақшаны жылыстатуға қарсы күрестің қаржылық шараларын әзірлеу тобының (FATF) нормаларын іске асыруды өзара бағалаудың екінші кезеңін өткізуге дайындық барысы туралы ақпарат берілді.
Қасым-Жомарт Тоқаев Жанат Элимановқа көлеңкелі экономикаға қарсы іс-қимыл жөніндегі жұмысты күшейтуді, бұл ретте бизнесін адал істеп отырған кәсіпкерлердің мүддесін қорғауды және олардың жұмысына жөнсіз араласуға жол бермеуді тапсырды.

///Қасым-Жомарт Тоқаев пен Эмомали Рахмон шағын форматтағы кездесуден кейін екі елдің ресми делегацияларының қатысуымен кеңейтілген құрамда келіссөз өткізді. 
Кездесу барысында Қазақстан мен Тәжікстан арасындағы сауда-экономикалық ынтымақтастықты нығайту, оның ішінде, өзара тауар айналымын ұлғайту, инвестиция тарту, өнеркәсіп кооперациясын арттыру, ауыл шаруашылығы, көлік-транзит әлеуетін дамыту мәселелеріне баса мән берілді. Сондай-ақ су-энергетика, әскери-техникалық және мәдени-гуманитарлық салалардағы ықпалдастық жағдайы талқыланды.
Қасым-Жомарт Тоқаев Эмомали Рахмонға қонақжайлылық танытқаны үшін алғыс айтып, бұл өзінің Қазақстан Президенті ретінде Тәжікстанға жасаған тұңғыш әрі пандемия жағдайындағы алғашқы ресми сапары екенін айтты.
– Бұл жағдай көп дүниеден хабар береді деп ойлаймын. Шын мәнінде, Тәжікстан біздің сенімді стратегиялық серіктесіміз әрі одақтасымыз. Біз де Тәжікстанмен арадағы ынтымақтастықты жоғары бағалаймыз. Сізді, құрметті Эмомали Шәріпұлы, Қазақстанда тәжік халқының барша жұрт мойындаған көшбасшысы деп таниды және құрметтейді. Осы мүмкіндікті пайдалана отырып, Сіздің алдағы жұмыстарыңызға табыс тілеймін, – деді Қазақстан Президенті.
Мемлекет басшысы екі ел арасында 80-нен астам шарт пен келісімдерден тұратын маңызды шарттық-құқықтық база бар екенін, оның ішінде, 2015 жылы қол қойылған Стратегиялық әріптестік туралы шартты ерекше атап өтті.
Президент коронавирусқа қатысты туындаған барлық қиындықты еңсеру кезінде Қазақстан мен Тәжікстан арасындағы қатынастарды, атап айтқанда, өзара сауда-саттықты жаңа деңгейге көтеруге мол мүмкіндік бар екенін айтты. Осы ретте Мемлекет басшысы тәжік экономикасына жан-жақты көмек көрсетуге дайындығын нақтылады.
Эмомали Рахмон өз елінің бауырлас Қазақстанмен стратегиялық серіктестікке құрылған қатынастарды жоғары бағалайтынын жеткізді.
– Қазақстан – Тәжікстанның сыртқы сауда айналымының жалпы көлемі бойынша екінші орында. Біз барлық бағыт бойынша екі ел арасындағы ынтымақтастықты одан әрі дамыту үшін жұмыла жұмыс істеуге ниеттіміз, – деді Тәжікстан көшбасшысы.
Эмомали Рахмон Қасым-Жомарт Тоқаев пен Елбасы Нұрсұлтан Назарбаевтың тәжік-қазақ байланыстарының өзара тиімді дамуына қосқан зор үлесін жоғары бағалады.
Тәжікстан Президенті саяси-дипломатиялық, сауда-экономикалық, ғылыми-техникалық және мәдени-гуманитарлық, сондай-ақ, қауіпсіздікті қамтамасыз ету салаларындағы екіжақты ықпалдастықтың дәйекті дамуына көңілі толатынын айтты.
Эмомали Рахмон Қасым-Жомарт Тоқаевтың бұл сапары Нұр-Сұлтан мен Душанбе арасындағы ынтымақтастықтың одан әрі тереңдей түсуіне жан-жақты септігін тигізетініне сенім білдірді.
Келіссөз соңында Қасым-Жомарт Тоқаев Эмомали Рахмонды өзіне ыңғайлы уақытта Қазақстанға мемлекеттік сапармен келуге шақырды.
Сонымен қатар Мемлекет басшыларының қатысуымен ресми делегация мүшелері төмендегі құжаттарға қол қойды:
ҚР Денсаулық сақтау министрлігі мен ТР Денсаулық сақтау және халықты әлеуметтік қолдау министрлігі арасындағы туберкулезбен күрес жөніндегі ынтымақтастық туралы келісім;
Қазақстан Республикасы Сыртқы істер министрлігі мен Тәжікстан Республикасы Сыртқы істер министрлігі арасындағы 2021-2023 жылдарға арналған ынтымақтастық бағдарламасы;
ҚР Мәдениет және спорт министрлігі мен ТР Мәдениет министрлігі арасындағы мәдени ынтымақтастық жөніндегі өзара түсіністік туралы меморандум;
ҚР Индустрия және инфрақұрылымдық даму министрлігі мен ТР Өнеркәсіп және жаңа технологиялар министрлігі арасындағы өнеркәсіп саласындағы ынтымақтастық туралы шекті меморандум;
ҚР Цифрлық даму, инновациялар және аэроғарыш өнеркәсібі министрлігі Аэроғарыш комитеті мен ТР Үкіметі жанындағы Байланыс қызметінің арасындағы өзара түсіністік туралы меморандум;
Қазақстан Республикасы Сауда және интеграция министрлігі мен Тәжікстан Республикасы Өнеркәсіп және жаңа технологиялар министрлігі арасындағы тауар өткізу жүйесін құру жөніндегі бірлескен жобаны жүзеге асыру мәселелері жөніндегі ынтымақтастық туралы меморандум.

 




 






///
	 

	Халықаралық көрмелер бюросының 152-ші Бас Ассамблеясында жабық дауыс берудің нәтижесінде Қазақстанның елордасы көп дауыс иеленіп, Бельгияның Льеж қаласын басып озды және «ЭКСПО-2017» халықаралық көрмесі өтетін қала болып жарияланды.

	Мемлекет басшысы өз сөзінде «ЭКСПО-2017» көрмесін Астанада өткізу туралы шешім тарихи оқиға болып саналатынын атап көрсетті.

	- «ЭКСПО» көрмелерінде әлемнің барлық мемлекеті өздерінің ең үздік технологиялық, ғылыми, мәдени жетістіктерін көрсетеді. Олар жаһандық дамудың жаңа күн тәртібін қалыптастырады. Мұндай іс-шараға барлық құрлықтың ондаған елінен миллиондаған адам қатысады. Бәсі биік бәсекеде Астананың жеңіп шығуы бекерден бекер емес. Біріншіден, елордамыздың әлемдік деңгейдегі шараны лайықты өткізе алатын орталық ретінде қалыптасқаны баршаға белгілі болды. Екіншіден,  таңдаудың Қазақстан пайдасына шешілуі мемлекетіміздің табыстары жоғары бағаланғанын білдіреді және Еуразия өңірінде де оның даму келешегі кемел екенін айғақтай түседі. Үшіншіден, біздің «Болашақтың энергиясы» атты өзекті тақырыпты ұсынуымыз жеңіске жетуімізге көмектесті. Ең бастысы, Астананың таңдалуы – Қазақстанның барша халқының күш-жігерінің нақты жемісі, – деді Қазақстан Президенті. 

	Осыған байланысты Нұрсұлтан Назарбаев барша қазақстандықтарды жеңіспен құттықтады.

	- Енді біздің алдымызда «ЭКСПО-2017» көрмесін лайықты деңгейде өткізу міндеті тұр. Бұл еліміз үшін емтихан ғана емес, көрме біздің жасампаз әлеуетімізді ашуға мүмкіндік береді. Астанада «ЭКСПО» көрмесін өткізу республикамыздың инновациялық дамуына серпін береді, - деп атап өтті Мемлекет басшысы.

	Қазақстан Президенті еліміз осы жауапты миссияны атқарып шығатынына сенім білдірді. 

	Көп жылғы тарихы бар «ЭКСПО» көрмесі техникалық және технологиялық жетістіктерді, сондай-ақ оған мүше елдердің тарихын, дәстүрі мен мәдениетін көрсету үшін өткізіледі.

	Бұл көрме бүкіл әлемдік қоғамдастықтың және оны тамашалаушы миллиондаған адамның назарын өзіне аударатын ірі оқиға болып саналады. Сонымен қатар, «ЭКСПО» көрмесі экономикалық, әлеуметтік, мәдени дамудың жаңа үрдістерін қалыптастыру алаңы қызметін атқарады.  
///Кездесу барысында Мемлекет басшысы тиімді ақпараттық саясат жүргізудің, елдегі медиа кеңістіктің қауіпсіздігін қамтамасыз етудің маңыздылығын атап өтті.
– Жаңадан құрылған министрліктің маңызы зор. Бүгінде басты міндеттердің бірі – ақпарат кеңістігіндегі түрлі сын-қатерлерге тиімді қарсы тұра білу. Сонымен қатар, халық арасында экономикалық өсімді және тұрғындардың әл-ауқатын арттыруды қамтамасыз ету бағытында мемлекет қабылдап отырған шаралар туралы түсіндіру жұмысын тиісті деңгейде жүргізу қажет, – деді Қазақстан Президенті.
Бұдан бөлек, Нұрсұлтан Назарбаев мемлекеттік БАҚ-тың басшылық құрамын қалыптастыру ісіне мұқият болу қажеттігіне назар аударды.
– Жоғарғы талаптарға сай келетін, шетел тілдерін меңгерген және ақпарат кеңістігінің басты үрдістеріне сапалы талдау жасай алатын адамдарды таңдау керек. Жалпы, мемлекеттік ақпарат саясатының мәселелері менің басты назарымда. Министрліктің қызметіне тікелей өзім және Президент Әкімшілігінің басшысы бақылау жасайды. Басқа тұлғалардың араласуына жол берілмейді, – деді Мемлекет басшысы.
Ақпарат және коммуникациялар министрі БАҚ жұмысының тиімділігін арттыру, сондай-ақ «бір терезе» қағидаты бойынша халыққа мемлекеттік қызметтер көрсету ісін ілгерілету жөнінде қабылданып отырған шаралар туралы баяндады.
Сондай-ақ, Д.Абаев Қазақстан Президентін телекоммуникация саласының қызмет ету сапасын арттырудағы министрліктің қызметі, соның ішінде «Сандық Қазақстан» бағдарламасын әзірлеу жұмысы туралы хабардар етті.


///Сапар аясында Г.Әбдіқалықова Вашингтонда АҚШ ресми тұлғаларымен, бизнес топтар және сарапшылар қоғамдастығы өкілдерімен бірқатар кездесу өткізді.
Мемлекеттік хатшы АҚШ-тың Азаматтық қауіпсіздік, демократия және адам құқықтары жөніндегі мәселелер жөніндегі мемлекеттік хатшысының орынбасары С.Сьюэллмен кездесуде екіжақты және көпқырлы ынтымақтастық мәселелерін талқылады. Г.Әбдіқалықова АҚШ  тарапын Бес институционалдық реформаларды жүзеге асыруға бағытталған «100 нақты қадам» Ұлт  жоспарының негізгі ережелерімен таныстырды.
Сол күні Мемлекеттік хатшы АҚШ-тың жетекші ғылыми-зерттеу институттарының бірі – Вудро Вильсон атындағы Халықаралық ғылыми орталығында сөйлеген сөзінде Қазақстандағы жалпыұлттық бірлікті, ұлтаралық және конфессияаралық келісімді нығайту, сондай-ақ «Болашақ» бағдарламасы аясында шетелде қазақстандық мамандарды даярлау мәселелеріне егжей-тегжейлі тоқталды. Америкалық 100-ден астам сарапшы, академиялық және қоғамдық топтар өкілдері, сондай-ақ Вашингтон университеттерінің студенттері қатысқан іс-шара барысында Г.Әбдіқалықова қатысушылардың көптеген сауалдарына жауап берді және ҚР Үкіметінің әйелдердің экономикалық және саяси мүмкіндіктерін кеңейту ісіне жұмсап отырған күш-жігері туралы айтты. 
Бұдан бөлек, Г.Әбдіқалықова «Жанды дауыстар» «жаһандық әріптестігі» халықаралық ұйымының гала-қабылдауы барысында ұйымның Президенті Э.Нельсонмен кездесті, сондай-ақ құрметті «Жаһандық көшбасшылық үшін марапат» сыйлығының жеңімпаздарын марапаттау рәсіміне қатысты.
Ұйым 1997 жылы АҚШ Мемлекеттік департаментінің, бірінші ханымы Х.иллари Клинтон және АҚШ Мемлекеттік хатшысы Мадлен Олбрайт бастамасымен Бейжіңде өткен БҰҰ-ның 4-ші Әйелдер Дүниежүзілік конференциясының қорытындысы бойынша «Демократиялық бастамалар» Vital Voices» негізінде құрылған. Ұйымның миссиясы – бүкіл әлем бойынша ең беделді әйелдерді анықтау және көшбасшылық әлеуетін инвестициялау арқылы оларды жаһандық үдерістердің ұйтқысына айналдыру.
АҚШ-тың іскер топтар өкілдері алдында сөйлеген сөзінде Мемлекеттік хатшы экономиканың жаңа, заманауи салаларына қолдау көрсетудегі ниетімізді және экономикамыздың басты секторларына инвестиция салу арқылы Қазақстанның тұрақты экономикалық дамуына атсалысуға шақыратынын атап өтті.
Мемлекеттік хатшы «Болашақ» бағдарламасының стипендиант-студенттерімен кездесу барысында мемлекетіміздегі құрылымдық реформалардың барысына, жұмыспен қамту арқылы жастарды қолдау шараларына, лайықты білім беру, тұрғын үймен қамтамасыз ету, іскерлік белсенділікті дамыту мәселелеріне тоқталды.
/// 
Мемлекет басшысы зауыттың балаларға арналған емдік-профилактикалық тағамдар шығаратын цехын аралап көрді. 
Сонымен қатар, Нұрсұлтан Назарбаев облыстың агроөнеркәсіп кешені өндіретін өнімдермен танысты. 
Қазақстан Президенті сондай-ақ кәсіпорын ұжымымен және облыстың ауыл шаруашылығы тауарларын өндірушілерімен әңгімелесті. Аграрлықтар қол жеткізген табыстары туралы айтты және өңірдің ауыл шаруашылығын дамыту ісіне көрсетіп отырған мемлекеттің қолдауына ризалық білдірді.
Мемлекет басшысы Ақмола облысы елорданың азық-түлікпен қамтамасыз ететін тірегі екенін атап өтті.
– Мемлекет аграрлық салаға зор көмек беруде. 2009 жылдан бері облыстың барлық шаруашылықтар бойынша субсидиялауы 8 есеге ұлғайды. Осыны ескере отырып, мен сіздердің алдарыңызға елорданы өз өнімдеріңізбен қамтамасыз ету жөнінде міндет қоямын. Астана – жақын орналасқан табиғи тұтынушы. Елорда өсіп келеді, сәйкесінше, тұтыну да ұлғая бермек. Жалпы алғанда, Ақмола облысы елдің өзге де солтүстік өңірлерімен бірге әлемдік маңызға ие астықты аймақ. Бүгінде Қазақстанның бидайы танымал бренд саналады және әлемдік азық-түлік қорын есептеу кезінде біздің елдің ресурсы да қаперге алынады. Соған орай біз үшін аграрлық өнімдердің көлемі мен сапасын одан әрі арттыру зор жауапкершілік болып саналады, –деді Қазақстан Президенті.
Сүт өңдейтін зауыттың қуаты тәулігіне 160 тоннаны құрайды. Кәсіпорында 175 адам жұмыс істейді. Өнімдер негізінен отандық нарықта сатылады.


///Алматы қаласы
 
Мемлекет басшысы еліміздегі ең ірі жоғары оқу орнын Әл-Фараби мұражайын аралап көруден бастады. Президентке ұлы ойшылдың өмірі мен қызметіне арналған экспонаттар, сондай-ақ сирек қолжазба кітаптары таныстырылды.
Содан кейін Қасым-Жомарт Тоқаевқа университеттің ғылыми жетістіктері мен инновациялық әзірлемелерінің көрмесі көрсетілді. Ғалымдар мен студенттер Мемлекет басшысына нейроғылым, денсаулық сақтау, туризм, агрохимия, құрылыс технологиясы, жасанды интеллект және биотехнология салаларындағы өздерінің ғылыми-инновациялық жобаларының мүмкіндіктері туралы айтты.

Сонымен қатар Президентке университеттің инфрақұрылымын кеңейту жоспары жөнінде мәлімет берілді. Қасым-Жомарт Тоқаевқа жоспарланған құрылыс нысандарының жобасы және жаңғыртылған оқу корпустары, жатақханалар мен қызметтік тұрғын үй таныстырылды.

Университетті аралап көру барысында Мемлекет басшысына ресейлік «МИФИ» ұлттық ядролық зерттеу университетінің презентациясы көрсетілді. «МИФИ» ректоры Владимир Шевченко Президентке жоғары оқу орнының ғылыми жұмыстары мен білім беру ісін таныстырды. Жуырда Әл-Фараби атындағы Қазақ ұлттық университетінің базасында ядролық энергетика, фармацевтика, медицина және экономика саласы бойынша мамандар даярлайтын «МИФИ» филиалын ашу жөніндегі келісімге қол қойылды.

Іс-шара соңында Қасым-Жомарт Тоқаев жас оқытушылармен, ғалымдармен және студенттермен, соның ішінде  шетелдіктермен әңгімелесті.
Студенттер жастарға ерекше көңіл бөлетіні үшін Мемлекет басшысына алғыс айтып, еліміздегі ауқымды реформаларды қолдайтынын жеткізді.




///Ақмола облысына жасаған жұмыс сапары барысында Қасым-Жомарт Тоқаевқа аймақ әкімі Ермек Маржықпаев өңірдегі жүзеге асырылып жатқан инвестициялық жобалар мен Көкшетау қаласының даму перспективалары туралы есеп берді.
Президентке аймақтың негізгі әлеуметтік-экономикалық көрсеткіштері, агроөнеркәсіп, туризм, тау-кен металлургиялық кешені, машина жасау, құрылыс индустриясы, энергетика және басқа да салалардағы инвестициялық жобалар таныстырылды.   
Облыс әкімінің есебін тыңдаған Мемлекет басшысы өңірді дамытудың басым бағыттарын белгілеп берді.
– Облыстың алдында бірқатар міндет тұр. Соның ішінде астық жинау науқаны. Әрине, бұл науқанның сәтті аяқталуы табиғатқа тікелей байланысты екенін түсінеміз. Дегенмен, табиғи жағдайлардың кері әсерін мейлінше азайтып, астықты барынша мол жинау керек. Бұл – бір. Екіншіден, биылғы жаз не көрсетті?! Мал шаруашылығымен айналысатын қожалықтар мал сатып алып, өздерін фермерміз деп атайды. Бірақ жем-шөп қорын әзірлеуді ұмыт қалдырады. Сіздің баяндамаңызда бұл мәселенің қамтылғаны дұрыс болды. Қазір осы түйткілді шешумен айналысу керек, – деді Қасым-Жомарт Тоқаев. 
Мемлекет басшысы Қосшы ауылына облыстық маңызы бар қала мәртебесін беру туралы шешімін түсіндірді.
– Жарлыққа қол қойылды. Аталған құжатқа қол қойылуын және облыстық маңызы бар қала мәртебесінің берілуін көпшілік кеңінен қолдап жатыр. Бірақ, осы шешімнің мәні мен маңызын тек облыс көлемінде ғана емес, жалпы еліміз бойынша халыққа қосымша түсіндіру керек. Бұл шешім, ең алдымен, Қосшы тұрғындарының өмірін жеңілдету мақсатында қабылданды. Онда қағаз бойынша 40 мыңға жуық тұрғын өмір сүреді. Шын мәнінде, ол жерде 80 мың адам тұрады. Олар тұрмыстық мәселелерімен облыс орталығы Көкшетауға баруға мәжбүр болады. Оған көп уақыт, күш жұмсайды. Әрине, бұл тұрғындардың жүйкесін жұқартады. Сондықтан қаланың әкімшілік мәртебесін өзгертетін осындай шешім қабылданды. Мен мұны дұрыс шешім деп есептеймін, – деді Президент.
Қасым-Жомарт Тоқаев Көкшетау қаласының тұрғындарына берген уәдесінің орындалуы және жылу электр орталығының құрылысына кірісу қажет екенін айтты.
– Көкшетау қаласы өз жылу электр орталығы жоқ, тек жылу қазандықтары ғана бар жалғыз облыс орталығы болып отыр. Бұл жобаның құны бірнеше есе өсіп, 240 миллиард теңге болды. Біз бұдан аздау қаржыға жоспарладық, бірақ  жуырда тиісті шешім қабылданады. Бұл облыс орталығында тұратын халықтың тұрмысын жеңілдетеді. Сондықтан мұны жүзеге асыру керек. Үкімет аталған шешімді аяғына дейін жеткізеді деп ойлаймын, – деді Мемлекет басшысы.
Президент ауыл шаруашылығы машиналарын жасау ісін дамыту мәселесіне назар аударып, Көкшетау қаласы осы саладағы басты тірек орталықтардың бірі екенін атап өтті.
– Бұл – ел экономикасының аса маңызды әрі перспективті  бағыты.  Бүгін мен Қазақстанның ауыл шаруашылығы державасына айналуы тиіс деп айттым. Бұл – өршіл, бірақ қол жеткізуге болатын мақсат. Осы ретте облыстың рөлін асыра бағалау қиын. Бұл бағытта біз мемлекетіміздің ауыл шаруашылығы әлеуетін күшейтуге бағытталған Ақмола облысының күш-жігерін қолдаймыз, – деді Қасым-Жомарт Тоқаев.
Мемлекет басшысы әкімдіктің тұрғын үй құрылысы жөніндегі жоспарын қолдады. Оның пікірінше, әлеуметтік тұрғын үй бөлу мәселесін реттеу қажет.
– Тұрғын үй құрылысына байланысты мәселелерді неғұрлым көп шешсек, соғұрлым мұндай пәтер алғысы келетін адамдар көбейе түседі. Аталған мәселені реттеу қажет. Ешқандай негізсіз әлеуметтік тұрғын үй кезегіне тұрған адамдар тиісінше електен өткізілуі керек. Бірақ, мемлекеттің негізгі қызметі азаматтардың алдындағы өз міндеттемелерін орындау емес пе? Оларды әуре-сарсаңға салуға мүлде болмайды, – деді Президент.
Қасым-Жомарт Тоқаев ауыл әкімдерінің тікелей сайлауын өткізу туралы шешімнің дұрыстығына тағы бір мәрте тоқталды. Президенттің айтуынша, сайлау ашық әрі әділ өтті. Тұрғындар тарапынан ешқандай шағым түскен жоқ. Ауылдағы ағайын өздерінің елді  мекендерін басқаруға қолайлы көрген адамдарын сайлады.
– Енді, жергілікті әкімдер өздерін сайлаған азаматтардың алдында тікелей жауап береді. Олардың өз бағдарламалары болды. Сол бағдарламаларды жүзеге асыруы қажет. Сонымен қатар облыс әкімдері сайланған азаматтарға көмектесуі керек. Осы ретте мен мына мәселеге ерекше мән бергім келеді. Сайланған әкімдер өздерінің кездейсоқ сайланбағанын іспен дәлелдеуі қажет. Олар өз бағдарламаларын сөзбен емес, іспен орындауға тиіс. Өкінішке қарай, біз көп сөйлеп, аз іс атқарамыз. Ал біз бұл жағдайды 180 градусқа өзгерткеніміз жөн. Яғни, көп істеп, аз сөйлеуіміз қажет, – деді Мемлекет басшысы.



 
/// 
Консультация барысында кезектен тыс Парламент сайлауын өткізу туралы Мәжіліс депутаттарының бастамасы қаралды. 
Қазақстан Президенті бұл бастама қазақстандықтар арасында кеңінен қолдау тапқанын және мемлекет жүзеге асырып жатқан терең реформалар мен әлемдік нарықтағы ахуал тұрғысынан өзекті болып отырғанын атап өтті.
Сондай-ақ, Мемлекет басшысы бастаманың Мәжіліс пен мәслихат сайлауын біріктіруге, қаржылық және ұйымдастырушылық шығыстарды оңтайландыруға мүмкіндік беретініне назар аударды.
Қ.Тоқаев кезектен тыс сайлау өткізу жөніндегі бастама дер кезінде көтерілгенін, өйткені Мәжіліске бүгінде ел алдында тұрған міндеттерді нақты жүзеге асыру үшін халықтың жаңа мандатын алу қажет екенін айтты. 

///Кездесу барысында Қазақстан Президентіне 2016 жылдың қорытындысы бойынша Ақтөбе облысының әлеуметтік-экономикалық дамуы жөнінде баяндалды.
Елбасы Ақтөбе облысы перспективалы өнеркәсіптік өңір болып саналатынын, дегенмен еліміздің ішкі жалпы өніміне қосатын облыстың экономикалық үлесі жылдан жылға азайып келе жатқанын айтты.
– Мұндай үрдіс 2012 жылдан бері жалғасуда. Біз оның себептерін анықтап, тиісті шаралар қабылдауымыз керек. Егер де ауыл шаруашылығы экспортын арттырамыз десек, қайта өңдеу өндірісі нысандарын дамытуға мән беру қажет, – деді Нұрсұлтан Назарбаев.
Мемлекет басшысы шағын және орта бизнесті дамытып, оның өңір экономикасындағы үлесін 50%-ға жеткізудің маңыздылығына назар аударды.
Сондай-ақ, Қазақстан Президенті облыстың әлеуметтік саладағы жұмысының басымдығы бар бағыттарын белгілеп берді. Соның қатарында балабақша санын көбейту, апатты жағдайда тұрған мектептерге жөндеу жұмыстарын жүргізу, бұған қоса бірқатар білім беру мекемелеріндегі үшінші ауысымды жою мәселелері бар.
Ақтөбе облысының әкімі өңірдің экономикалық жағдайын жақсарту, соның ішінде өнеркәсіп секторын дамыту, ауыл шаруашылығына инвестиция тарту және халықты жұмыспен қамту мақсатымен жүргізілген жұмыстар туралы айтып берді.
– Жыл қорытындысы бойынша облыстың әлеуметтік-экономикалық дамуының негізгі көрсеткіштері өскені байқалады. Ең бастысы – жұмыссыздықтың көбеюіне жол берген жоқпыз. Мемлекеттік бағдарламалардың дер кезінде жүзеге асырылуы нәтижесінде былтыр 16 мың жаңа жұмыс орны ашылды, – деді Б.Сапарбаев.
Кездесу соңында Елбасы бірқатар нақты тапсырма берді.

///Қазақстан Президенті Қасым-Жомарт Тоқаев видео конференция режимінде Швейцария Президенті Ги Пармеланмен келіссөз өткізді. Екі ел басшылары саяси, сауда-экономикалық салалардағы ынтымақтастықтың қазіргі ахуалы мен перспективаларын талқылады.
Тараптар Қазақстан мен Швейцария арасындағы қатынастардың даму қарқынын жоғары бағалап, көлік, логистика, машина жасау, ауыл шаруашылығы, туризм, жоғары технология мен «жасыл» экономика салалары бойынша іскерлік байланыстарды нығайтуға және бірлескен инвестициялық жобаларды жүзеге асыруға баса мән берді.

Қасым-Жомарт Тоқаев Швейцарияны Қазақстанның Еуропадағы негізгі саяси, сауда және экономикалық серіктестерінің бірі ретінде атап өтті. Бүгінде елімізде Швейцария капиталының қатысуымен 40-тан астам кәсіпорын мен компания табысты жұмыс істеп жатыр.
– Екі ел арасындағы өзара тиімді және табысты ынтымақтастықты жалғастыруға қажетті мүмкіндіктің бәрі бар деп ойлаймын. Өзара ықпалдастығымыздың барлық саласына тың серпін беру біздің міндетіміз, – деді Қазақстан Президенті.

Өз кезегінде Ги Пармелан Қазақстан мен Швейцария арасындағы байланыстардың дамуына көңілі толатынын жеткізді.
– Біз қызығушылық танытқан салалар бойынша ынтымақтастық дұрыс жолға қойылғанын атап өткім келеді. Алдағы уақытта бұл ықпалдастықты одан әрі нығайтып және кеңейте түсетінімізге сенімдімін, – деді Швейцария Президенті.
Мемлекет басшысы қол жеткізген уағдаластықтарды жүзеге асыруда Сауда-экономикалық ынтымақтастық жөніндегі екіжақты үкіметаралық комиссияның және Іскерлік кеңестің маңызды рөліне тоқталды. Сонымен қатар Президент экономиканың түрлі секторындағы серіктестік аясын кеңейтуді және тараптардың әлеуетін ескере отырып, тауар айналымының түрлерін көбейтуді ұсынды.

Осы ретте Қасым-Жомарт Тоқаев Қазақстанның теміржол инфрақұрылымын дамыту жөніндегі жобаларға қатысуға ниет білдірген швейцариялық компанияларды қолдайтынын айтты.
Мемлекет басшысы швейцариялық әріптесіне Қазақстандағы әлеуметтік-экономикалық өзгерістер мен еліміздің инвестициялық климатын жақсартуға бағытталған шаралар туралы мәлімет берді.
Келіссөз барысында коронавирус індетінің таралуына қатысты ахуал да қарастырылды. Қазақстан Президенті еліміздегі пандемияның салдарын еңсеруге бағытталған шаралар және халыққа жаппай тегін екпе салу жұмыстары жайында айта келіп, швейцариялық компанияларға көрсеткен көмегі мен COVID-19 індетіне қарсы күресте қолдағаны үшін ризашылығын білдірді.

Әңгімелесу соңында Қасым-Жомарт Тоқаев пен Ги Пармелан халықаралық күн тәртібіндегі бірқатар өзекті мәселе бойынша, соның ішінде, Қазақстан мен Швейцарияның көпжақты құрылымдар аясындағы ықпалдастығы жайында пікір алмасты. Тараптар жаһандық бейбітшілік пен қауіпсіздікті сақтау, орнықты дамуды қамтамасыз ету, климаттың өзгеруіне қарсы күресу, Орталық Азиядағы трансшекаралық суларды әділ әрі тиімді пайдалануға ықпал ету мәселелері бойынша конструктивті диалогты жалғастыра беруге дайын екенін нақтылады. 
///Нұрсұлтан Назарбаев «Азия – Еуропа» (АСЕМ) форумы ХІІ саммитінің ашылу рәсіміне келген соң Франция Республикасының Президенті Эмманюэль Макронмен кездесті.  
Мемлекет басшысы екі ел арасында дипломатиялық қарым-қатынас орнағанына 26 жыл толғанын және осы кезең ішінде қажетті бүкіл шарттық-құқықтық база қалыптасқанын атап өтті.
– Бүгінгі кездесуіміздің арқасында Қазақстан мен Франция арасындағы байланыстар жаңа деңгейге көтеріледі деп сенемін. Біздің елімізде Францияның ондаған компаниясы жұмыс істеуде, өзара тауар айналымының көлемі 5 миллиард АҚШ долларына жетуі мүмкін, – деді Қазақстан Президенті.
Э.Макрон Нұрсұлтан Назарбаевқа ілтипат білдіре отырып, Қазақстан мен Франция арасындағы стратегиялық серіктестік туралы шарттың 10 жылдығы қарсаңындағы осы кездесудің символдық мәні зор екенін атап өтті.
– Президент мырза, Сізбен танысқаныма өте қуаныштымын. Мен президенттік қызметке келгеннен бері алғаш рет жүздесіп отырмыз. Сізбен бірқатар мәселені талқылап, көзқарасыңызды білгім келеді, – деді Франция басшысы.
Өзара сенім жағдайында өткен кездесу барысында тараптар екі жақты қарым-қатынас мәселелерін талқылап, өңірлік және халықаралық күн тәртібіндегі мейлінше өзекті проблемалар жөнінде ашық пікір алмасты.



/// 
Консультация барысында кезектен тыс Парламент сайлауын өткізу туралы Мәжіліс депутаттарының бастамасы қаралды. 
Қазақстан Президенті бұл бастама қазақстандықтар арасында кеңінен қолдау тапқанын және мемлекет жүзеге асырып жатқан терең реформалар мен әлемдік нарықтағы ахуал тұрғысынан өзекті болып отырғанын атап өтті.
Сондай-ақ, Мемлекет басшысы бастаманың Мәжіліс пен мәслихат сайлауын біріктіруге, қаржылық және ұйымдастырушылық шығыстарды оңтайландыруға мүмкіндік беретініне назар аударды.
Қ.Тоқаев кезектен тыс сайлау өткізу жөніндегі бастама дер кезінде көтерілгенін, өйткені Мәжіліске бүгінде ел алдында тұрған міндеттерді нақты жүзеге асыру үшін халықтың жаңа мандатын алу қажет екенін айтты. 

///Мемлекет басшысы МКҚ басшылық құрамына жиналыс өткізіп, Мемлекеттік күзет қызметінің жаңадан тағайындалған бастығы Ермек Сағымбаевты таныстырды. 
Президент Мемлекеттік күзет қызметінің үлкен жауапкершілігі мен маңыздылығына тоқталып, барлық қызметкерлерден, әсіресе басшылықтан ерекше білім мен біліктілік талап етілетінін айтты.

– Мемлекеттік күзет қызметінің мамандарынан кәсібилік талап етіледі. Біріншіден, жауынгерлік және физикалық дайындық. Бұл ретте Мемлекеттік күзет қызметінің, тиісті бөлімшелердің басшылары жан-жақты білімді, дүниетанымы кең, елдің ішкі саяси жағдайын да, халықаралық ахуалды да жақсы меңгерген болуы керек. Олардың халықаралық талаптардың қыр-сырын жетік білетін зерек, талдау жұмыстарына қабілетті болғаны жөн. Біз тек осындай жағдайда ғана жұмыстан тиімді нәтиже күтеміз, – деді Қасым -Жомарт Тоқаев.

Президент кадрлық әлеуетті арттыру туралы айта келіп, МКҚ офицерлері мемлекетке, өздеріне жүктелген қызметке адал және нағыз патриоттар болуы керек екенін атап өтті. Мемлекет басшысы кадрларды іріктеуде дәл осы ұстанымдарды басшылыққа алуды баса айтты.

Сондай-ақ Қасым-Жомарт Тоқаев Мемлекеттік күзет қызметі бастығының жаңа орынбасары Батырбек Байбосыновты да таныстырды.

Мемлекет басшысы жиын соңында жаңа бастық пен барлық офицерлерге қызметте табыс тіледі.
///Мемлекет басшысы жұмыс сапары кезінде Қазақстан мен Ресей арасында қабылданған «Байқоңыр» кешеніндегі одан әрі ынтымақтастық тұжырымдамасының іске асырылу барысымен, сондай-ақ «Бәйтерек» бірлескен жобасына қатысты атқарылып жатқан жұмыстармен танысты.
– Ресеймен жасалған уағдаластықтар аясында кешенді дамытудың стратегиялық бағыттары айқындалды. Арнайы құрылған үкіметаралық комиссия мен үкіметтеріміз тиісті жұмысты үйлестіруде. Нақты шаралар қабылданып жатыр, – деді Нұрсұлтан Назарбаев.   
Осы орайда Қазақстан Президенті өңірдің экологиялық қауіпсіздігін арттырудың маңыздылығын атап өтті.
Бұдан бөлек, Мемлекет басшысына Байқоңыр қаласын дамыту перспективалары мен тұрғындардың әл-ауқатын арттыруға бағытталған іс-шаралар жөнінде баяндалды.
– Қаланың болашағы зор. Қажетті инфрақұрылым дамып келеді. Қала газбен қамтамасыз етіліп, тұрғын-үй кешендері мен әлеуметтік нысандар салынатын болады. Сондай-ақ, жергілікті халықты жұмыспен қамту үшін бірлескен кәсіпорындар құру қажет, – деді Мемлекет басшысы.

///Қазақстан Президенті әңгіме барысында Г.Бердімұхамедовті президент сайлауындағы жеңісімен құттықтап, оған мемлекеттік қызметте табыс және жаңа жетістіктер тіледі.
Мемлекеттер басшылары екі халықтың тарихи тұрғыдан жақындығын, сондай-ақ мемлекеттеріміз арасындағы дәстүрлі тату көршілік қарым-қатынасты атап өтті.
Сондай-ақ саяси, экономикалық және мәдени-гуманитарлық салалардағы байланысты одан әрі нығайтудың маңыздылығы айтылды.
Нұрсұлтан Назарбаев Гурбангулы Бердімұхамедовті Қазақстанға сапармен келуге шақырды.  Түрікменстан Президенті шақыруды зор ілтипатпен қабыл алды.
///Мемлекет басшысы Қасым-Жомарт Тоқаев Премьер-Министр Асқар Мамин мен «Самұрық-Қазына» акционерлік қоғамының басқарма төрағасы Алмасадам Сәтқалиевті қабылдады.
Президентке Қазақстан халқының тұрмыс сапасын арттыруға, экологиялық жағдайды жақсартуға, жаңа жұмыс орындарын ашуға бағытталған маңызды инвестициялық жобалардың іске асырылуы туралы ақпарат берілді.
Ұсынылған жобалар Қазақстанның батыс өңірін сумен, аймақтарды газбен қамтамасыз ету, энергетика нысандарының, оның ішінде Алматы қаласындағы қуат торабының құрылысы, сондай-ақ, еліміздегі көлік дәлізінің әлеуетін дамыту салаларындағы негізгі мәселелерді шешуді көздейді.
Кездесу қорытындысы бойынша аталған инфрақұрылымдық жобаларды іске асыруға қатысты тапсырмалар берілді.
/// 
Кездесу барысында кезектен тыс Парламент сайлауын өткізу мәселесі талқыланды.
Мемлекет басшысы Мәжіліс депутаттарының үндеуін алғанын, онда аталған бастамаға реформаларды және мемлекет белгілеген дағдарысқа қарсы шараларды тиімді жүзеге асыру қажеттігі негіз болғанын атап өтті.
Сонымен қатар Қазақстан Президенті Парламенттің қос палатасының төрағаларымен және Премьер-Министрмен консультация өткізгенін айтты.   
И.Рогов Конституцияның 63-бабының 1-тармағына сәйкес, Парламентті немесе Парламент Мәжілісін Қазақстан Президенті Парламент палаталарының төрағаларымен және Премьер-Министрмен консультациядан кейін тарата алатынын айтты. Сонымен бірге, Конституциялық кеңес төрағасы кезектен тыс сайлау Парламент немесе Парламент Мәжілісі өкілеттігін мерзімінен бұрын доғарған күннен кейін екі ай ішінде өткізілетініне назар аударды.
И.Рогов Мәжіліске кезектен тыс сайлауды алдағы барлық деңгейдегі мәслихат сайлауымен бір мезгілде өткізу Конституция нормаларына толық сай келетінін атап өтті. 

///Кездесуге Ресей Федерациясы делегациясының жетекшісі Александр Лаврентьев, Түркия Республикасы делегациясының жетекшісі Онал Седат, Иран Ислам Республикасы делегациясының жетекшісі Джабери Ансари және бақылаушы елдер – Америка Құрама Штаттары делегациясының жетекшісі Дэвид Саттерфилд пен Иордания Хашимиттік Корольдігі делегациясының жетекшісі Уасфи Тель, сондай-ақ Біріккен Ұлттар Ұйымының өкілі Стругар Милош қатысты.
Мемлекет басшысы Сириядағы қақтығысты реттеудің маңыздылығына тоқталып, бүкіл әлемдік қоғамдастық бұл мәселенің шешілуіне зор мүдделілік танытып отырғанын атап өтті.
– Сіздердің жұмыстарыңыз барша әлем назарында. Қаза болғандар мен босқынға айналғандардың өте көптігі бүкіл адамзатқа орасан нұқсан келтірді. Қазақстан Ресей мен Түркия Президенттерінің өтініші бойынша Астанада бас қосып, келіссөз жүргізуге жағдай жасады. Бүгінде сол келіссөздердің жетінші раунды өтіп жатыр. Барлық тараптар бұл үдерістің тиімді екенін айтуда, – деді Нұрсұлтан Назарбаев.
Қазақстан Президенті Астана процесі Женевадағы келіссөздердің тиімділігін арттыруға септігін тигізетінін айтты.
Мемлекет басшысы Астанада өткен бірқатар басқосудың қорытындысы бойынша қол жеткізілген нәтижелерге тоқталды.
– Сіздер бірнеше өңірдегі әскери іс-әрекеттерді бәсеңдету мәселесін шештіңіздер. Бұдан арғы іс-қимыл тетіктері әзірленіп, гуманитарлық ахуал жақсарды. Оқ атуды тоқтату режімін сақтап қалудың маңызы зор, – деді Нұрсұлтан Назарбаев.
Сонымен қатар, Астана процесіне қатысушы елдер делегацияларының жетекшілері сөз сөйледі.
Александр Лаврентьев Сириядағы жағдайды реттеуге арналған келіссөздердің аралық қорытындыларын талқылауға мүмкіндік жасалғаны үшін ризашылық білдіріп, қақтығысқа қатысты қазіргі жағдайға өз бағасын берді.
– Жұмыс басталғалы көп уақыт өтті. Оң нәтижелер бар. Деэскалация аймақтары елдегі жағдайдың тұрақтануына және саяси реттеу үдерісіне біртіндеп көшуге көп септігін тигізді. Астана процесі аясында ұрыс қимылдарын тоқтату режімін қатаң сақтауға тырысудамыз, – деді Ресей делегациясының жетекшісі.     
Бұдан бөлек, А.Лаврентьев қақтығысты реттеудің жекелеген мәселелері жөнінде әңгімелеп, одан әрі шешімін табу үшін саяси диалогты жолға қою қажеттігін атап өтті.
Түркия Республикасы делегациясының жетекшісі Онал Седат Астанадағы келіссөздердің ерекше маңыздылығына тоқталып, осы мәселені шешуге атсалысқаны үшін Нұрсұлтан Назарбаевқа ризашылығын білдірді. 
Иран Ислам Республикасы делегациясының жетекшісі Джабери Ансари терроризммен күресті жалғастырып, өңірдегі шиеленісті бәсеңдету үшін шаралар қабылдау қажеттігіне баса назар аударды.
Бақылаушы елдердің өкілдері Сирия қақтығысын бейбіт реттеу үдерісіндегі Қазақстанның және Нұрсұлтан Назарбаевтың жеке рөлін атап өтіп, Астанада келіссөздер өткізуге мүмкіндік бергені үшін алғыс айтты.
БҰҰ-ның бас сарапшы-консультанты Стругар Милош еліміздің БҰҰ Қауіпсіздік Кеңесіндегі белсенді қызметі үшін алғыс айтып, Сирия мәселесі бойынша саяси шешім қабылдаудың маңызды екенін атап өтті.    
Соңында Қазақстан Президенті келіссөздерге қатысқандардың барлығына өңірде бейбітшілік орнатуға атсалысқандары үшін тағы да ризашылығын білдірді.
– Кез-келген келіссөз, диалог – болашаққа бастайтын жол. Бәріміз бұл мәселенің бейбіт шешілгенін қалаймыз. Егер барлық елдердің күш-жігерін біріктіріп, ортақ коалиция жасамасақ, терроризмді жеңе алмаймыз. Біз келіссөздерді жалғастыру үшін барлық жағдайды жасауға күш салып отырмыз, – деді Мемлекет басшысы.

///Тәжікстан Республикасының Президенті Эмомали Рахмонның шақыруымен Қазақстан Республикасының Президенті Қасым-Жомарт Тоқаев 2021 жылғы 19-20 мамырда Тәжікстан Республикасына ресми сапармен барды.
Ашықтық, достық және өзара түсіністік рухында өткен келіссөздер барысында мемлекет басшылары қазақ-тәжік қатынастарының жай-күйін, саяси, сауда-экономикалық, мәдени-гуманитарлық және басқа да салалардағы екіжақты ынтымақтастықты кеңейту және тереңдету перспективаларын егжей-тегжейлі талқылады, сондай-ақ өңірлік және халықаралық күн тәртібіндегі мәселелер бойынша пікір алмасты.
Қазақстан мен Тәжікстан арасындағы бауырластық және достық қатынастарды дамыту мен нығайтуға соңғы үш онжылдықта Қазақстан Республикасының Тұңғыш Президенті – Елбасы Нұрсұлтан Назарбаев пен Тәжікстан Республикасының Президенті, Ұлт Көшбасшысы Эмомали Рахмон үлес қосуда.  
Тараптар Тәжікстан Республикасының Президенті Эмомали Рахмонның 2018 жылғы 15 наурыздағы Қазақстан Республикасына ресми сапары барысында қол жеткізілген уағдаластықтардың іске асырылу барысын оң бағалады, сондай-ақ екіжақты ынтымақтастықты одан әрі кеңейтуге жаңа серпін берген Қазақстан Республикасының Президенті Қасым-Жомарт Тоқаевтың 2021 жылы 19-20 мамырдағы Тәжікстан Республикасына жасаған алғашқы ресми сапарының маңыздылығын атап өтті.
Қазақстан Республикасы мен Тәжікстан Республикасы арасындағы қарым-қатынастардың негіздері және стратегиялық әріптестік туралы шарттарда бекітілген қағидаттар мен міндеттемелерге деген бейілділікті растай отырып, мемлекет басшылары бауырлас халықтар арасындағы өзара құрмет пен қолдау, түсіністік пен достық негізінде мемлекетаралық диалогты одан әрі дамыту мақсатында төмендегілер жөнінде мәлімдейді:
Көпғасырлық достық пен тату көршілік байланыстарды сақтау, бүкіл өңірдің орнықты дамуы мен өркендеуін қамтамасыз ету мақсатындағы жоғары жауапкершілікті терең сезіне отырып, Қазақстан Республикасы мен Тәжікстан Республикасы арасындағы стратегиялық әріптестікті одан әрі дамытуға ұмтылыстарын растады.
Қос мемлекет арасындағы ұзақ мерзімді қатынастардың үдемелі дамуы үшін белсенді саяси диалогтың маңыздылығын атай отырып, жоғары, биік және басқа да деңгейлерде сенімді және сындарлы байланыстарды кеңейтуді қолдады.
Тараптар COVID-19 пандемиясы жағдайында оның жағымсыз салдарын еңсеруде өзара жәрдемдесуді жалғастырудың маңыздылығын атап өтті. Тәжікстан Республикасының Президенті Қазақстан Республикасының Президентіне 2020 жылы тәжік еліне көрсетілген гуманитарлық көмек үшін алғыс білдірді.
Қазақ-тәжік қарым-қатынастарының негізгі драйверлерінің бірі болып табылатын сауда-экономикалық ынтымақтастықты дамытудың оң үрдісін қанағаттанушылықпен атап өтті. Мемлекет басшылары үкіметтерге екіжақты сауда көлемін алдағы 5 жылда 2 млрд. АҚШ долларына дейін ұлғайту мақсатында жаңа тәсілдер әзірлеуді тапсырды.
2021 жылғы наурызда Душанбеде өткен Экономикалық ынтымақтастық жөніндегі қазақ-тәжік үкіметаралық комиссиясы 16-отырысының және Инвестициялық форумның қорытындыларын оң бағалады.
Қазақстан мен Тәжікстан арасындағы тауар айналымын арттыру және жеткізілетін тауарлардың номенклатурасын ұлғайту жөніндегі бірлескен жұмыс тобының 3-ші отырысының, сондай-ақ тараптардың 2022-2023 жылдарға арналған Тауар айналымын арттыру жөніндегі жол картасын әзірлеу дайындығын құптады.
Тараптар салалық кәсіпорындар базасында, соның ішінде еркін экономикалық аймақтарда, шикізатты түпкілікті өнімге дейін өңдеу бойынша бірлескен өндірістер құру туралы уағдаластыққа қол жеткізді, сондай-ақ машина жасау, өнеркәсіп, темір жол және көліктің өзге түрлері, инфрақұрылым, логистика және басқа да салаларда екіжақты ықпалдастықты кеңейту мүмкіндігін қарастыруға әзірлігін растады. Осы орайда, Өнеркәсіп саласындағы ынтымақтастық туралы негіздемелік меморандумға қол қойылғанын құптады.
Ауыл шаруашылығы саласындағы ынтымақтастықтың оң тәжірибесін атап өтіп, ауылшаруашылық өнімдерін өзара жеткізуді арттыру және қос елдің аумағында көтерме-тарату орталықтар құру бойынша қажетті қадамдарды қабылдауды қолдады.
Цифрландыру саласында Қазақстан мен Тәжікстанның ықпалдастығының перспективаларын атап өтті. Осы саладағы ынтымақтасты жандандыру экономикалық өсудің жаңа бағыттарын қалыптастыруға және қос мемлекеттің экономикаларының инвестициялық тартымдылығын көтеруге ықпал ететініне келісті. 
Ортақ тарихи, мәдени мұраны сақтау мен көбейтудің маңыздылығын мойындай отырып, өзара мәдени күндерді, көрмелерді, фестивальдер мен басқа да іс-шараларды өткізу арқылы мәдени-гуманитарлық байланыстарды кеңейтуге шақырды.
Қазақстан мен Тәжікстан халықтарының жақындасуына маңызды үлес қосып отырған қазақ және тәжік диаспораларының өкілдері үшін одан әрі қолдау көрсету мен қолайлы жағдай жасаудың маңыздылығын атап өтті.
Көші-қон саласындағы ынтымақтастықты жалғастырудың қажеттілігін растады.
Білім беру, соның ішінде түрлі бағыттар бойынша мамандар даярлау саласындағы ынтымақтастықты тереңдетуге өзара қызығушылық білдірді. Екі елдің жоғары оқу орындарында білім алып жатқан қазақ және тәжік студенттері үшін білім гранттарының санын екі есеге көбейтуге келісті.
Парламентаралық іс-қимылдың жаңа форматтарын құруды қоса алғанда, парламенттік байланыстарды одан әрі кеңейтуді қолдады.
Өңірде достық, тату көршілік және өзара сенімді сақтауға ықпал ететін  Орталық Азия мемлекеттері басшыларының Консультативтік кездесулері тұрақты өткізілуінің маңыздылығын баса айтты.  
Өзара тиімді ынтымақтастыққа қосымша серпін беру және өңірлік тұрақтылық пен қауіпсіздікті қамтамасыз ету мақсатында XXI ғасырда өңірде достық, тату көршілік және ынтымақтастық орнату туралы бесжақты шарт жасасуды бірлесіп ілгерілетуге дайын екендіктерін білдірді.
2021 жылы халықаралық коалиция әскерлерінің Ауғанстаннан шығарылатындығын ескере отырып, халықаралық қоғамдастықтың осы елдегі қауіпсіздікті қамтамасыз ету, бейбітшілік процесін ілгерілету және оның әлеуметтік-экономикалық жандануы бойынша шаралар қабылдауының ерекше маңыздылығын атап өтті. 2021 жылғы 29-30 наурызда «Азия жүрегі – Ыстанбұл үдерісі» тақырыбында Душанбеде өткен Сыртқы істер министрлері отырысының қорытындысын, сондай-ақ Тәжікстанның 2021 жылғы 13-14 шілдеде «ШЫҰ-Ауғанстан» байланыс тобының кезекті отырысын өткізу туралы бастамасын жоғары бағалады.
Арал теңізі бассейнінің әлеуметтік-экономикалық, су шаруашылығы және экологиялық проблемаларын шешудегі бірегей ұйым және саяси алаң болып табылатын Халықаралық Аралды құтқару қорының (ХАҚҚ) ерекше рөлін атап көрсетті. Орталық Азия елдерінің нақты бағдарламалар мен жобаларды іске асыру бойынша халықаралық ұйымдармен, донорлармен, экологиялық қорлармен өзара іс-қимылын кеңейтуге шақырды.
Қазақстан Президенті Тәжікстанның ХАҚҚ-қа ағымдағы төрағалығы шеңберіндегі өзара тиімді ынтымақтастықты одан әрі дамытуға дайын екенін білдірді.
БҰҰ және басқа да халықаралық ұйымдар шеңберінде екі тараптың халықаралық бастамаларын өзара қолдау бойынша ұстанымдарының бұлжымастығын растады.
Қазақстан басшысы 2020-2021 жылдары Тәжікстанның Шанхай Ынтымақтастық Ұйымындағы және Ұжымдық қауіпсіздік туралы шарт ұйымындағы төрағалығына, сондай-ақ Тәжікстанның жаһандық су бастамаларына жоғары баға берді. 2020 жылғы 21 желтоқсанда «2018-2028 жылдары «Су тұрақты даму үшін» іс-қимылдардың халықаралық онжылдығының мақсаттарына жету барысына орта мерзімді жан-жақты қамтылған шолу жөніндегі БҰҰ конференциясы» БҰҰ Бас Ассамблеясының қарарын құптады және 2025 жылды Халықаралық мұздықтарды сақтау жылы деп жариялау туралы Тәжікстан Президентінің бастамасын қолдады.
Тәжікстан Республикасының Президенті БҰҰ Бас Ассамблеясының 75-ші сессиясы барысында ұсынылған Қазақстан Республикасы Президентінің БҰҰ Қауіпсіздік Кеңесіне есеп беретін Биологиялық қауіпсіздік жөніндегі халықаралық агенттігін құру бастамасына қолдау білдірді.
Тәжікстан Президенті 2020-2022 жылдары Азиядағы өзара іс-қимыл және сенім шаралары жөніндегі кеңеске (АӨСШК) Қазақстанның төрағалық ету басымдықтарын қолдады және АӨСШК әлеуетін дамытуға жәрдем көрсетуге ниет білдірді.
Мемлекеттер басшылары Қазақстан Республикасы Президентінің Тәжікстан Республикасына ресми сапарының нәтижелеріне оң баға берді және оның қорытындылары екі бауырлас халықтың түпкі мүдделеріне сәйкес екіжақты қарым-қатынастарды сапалы жаңа деңгейге шығаруға ықпал ететініне сенім білдірді.
Қазақстан Республикасының Президенті Қасым-Жомарт Тоқаев Тәжікстан Республикасының Президенті Эмомали Рахмонға жылы қабылдағаны және қонақжайлылығы үшін алғысын білдіріп, Тәжікстан Республикасының Президентін өзіне қолайлы уақытта қарымта сапармен Қазақстан Республикасына келуге шақырды. Тәжікстан Республикасының Президенті шақыруды ризашылықпен қабылдады. Сапардың мерзімдері дипломатиялық арналар арқылы келісілетін болады.
 
Қазақстан Республикасының Президенті                          Тәжікстан Республикасының Президенті
Қасым-Жомарт Тоқаев                                                                             Эмомали Рахмон
 
 
 


/// 
Кездесу барысында Нұрсұлтан Назарбаев Еуразиялық экономикалық одақ өз дамуының бірінші жылын аяқтап қалғанын, бұл кезең оңай болмағанын айтты.
Біз дағдарыстың болатынын білдік, оны еңсеру үшін қажетті шараларды қабылдадық, енді ары қарай жылжу керек. Әлбетте, елдеріміздің ішкі жалпы өнімі азайды, тауар айналымы да бәсеңдеді. Бірақ шекараның ашықтығы мен тығыз байланыстар оң ықпалын тигізіп отыр. Біз мұның бәрін Жоғары еуразиялық экономикалық кеңестің бүгінгі отырысында талқылаймыз, – деді Қазақстан Президенті.
Мемлекет басшысы ҰҚШҰ Ұжымдық қауіпсіздік кеңесінің сессиясы барысында халықаралық күн тәртібіндегі мәселелер де талқыланатынына назар аударды.
В.Путин екі ел арасындағы стратегиялық серіктестік әлемдік экономикадағы қиындықтарға қарамастан жүйелі дамып келе жатқанын атап өтті.
 Біз кедендік және техникалық реттеу стандарттарын жақындастыру жұмыстарын жалғастырудамыз. Осының бәрі оң нәтижесін береді. Егер осы уағдаластықтарымыз болмағанда, экономикаға тиетін соққы одан да күштірек болған болар еді, мен бұған сенімдімін, – деді Ресей Президенті. 


///Мемлекет басшысы Финляндия Республикасына ресми сапарының соңында «Хиетаниеми» мемориалды кешеніндегі Карл Маннергейм бейітіне және фин солдаттарының бауырластар зиратына орнатылған «Батырлар кресі» ескерткішіне гүл шоғын қойып, фин халқының қаза тапқан перзенттерінің рухына тағзым етті.
Гүл шоғын қою салтанатты рәсіміне Қазақстанның ресми делегациясы мүшелері де қатысты.


///Құрметті отандастар!
 
Халықаралық балаларды қорғау күні – ерекше қуаныш пен мейірімге толы шуақты мейрам.  
Баланың күлкісі мен бақытынан артық ештеңе жоқ екенін осы мерекеде бәріміз айқын сезінеміз.  
Өскелең ұрпақтың жан-жақты дамуына қолайлы жағдай жасау – мемлекетіміздің басты міндетінің бірі.
Біз заманауи мектептер мен жайлы балабақшалар салып, инновациялық орталықтар, оқушылар сарайларын және спорт кешендерін ашып жатырмыз. Үйірмелер мен секциялар да  ұйымдастырылған.    
«Балалар жылы» аясында көптеген жаңа жобалар қолға алынды. Әрбір баланың талабын ұштап, дарынын ашуды көздейтін түрлі іс-шаралар жүзеге асырылуда.
Мемлекет жылдан жылға бұл бағыттағы жұмысты күшейте түседі. Өйткені, жас ұрпақтың мықты азамат болып өсуі  еліміздің тұрақты дамуына және баянды болашағына жол ашады.  
Жас қазақстандықтарды және барша жұртты осы жарқын мерекемен құттықтаймын!
Сіздерге зор денсаулық, бақ-береке тілеймін!      
///Алматы қаласы
 
Қасым-Жомарт Тоқаев Kaspi.kz компаниясының негізін қалаған Вячеслав Ким мен Михаил Ломтадзені және танымал кәсіпкер әрі меценат Рашид Сәрсеновті қабылдады.
Мемлекет басшысына Kaspi.kz құрылтайшылары халықаралық деңгейде танымал финтех компаниясының қазіргі қызметі мен одан әрі даму перспективаларының жоспары туралы мәлімет берді.
Рашид Сәрсеновпен кездесу барысында отандық кәсіпкерлікті дамыту және қолдау мәселелері, соның ішінде бірқатар әлеуметтік маңызы бар жобаларды жүзеге асыру мәселелері талқыланды.
///Қасым-Жомарт Тоқаев «БҰҰ – әйелдер»  құрылымының Франция және Мексика үкіметтерімен бірлесіп ұйымдастырған «Ұрпақ теңдігі» атты жаһандық форум қатысушыларына бейне үндеу жасады.  
Виртуалды форматта өткен жиын гендерлік теңдік саласындағы жаһандық күш-жігерді үйлестіруге арналған. Форумның негізгі мақсаты – осы процеске тартылған барлық қатысушының нақты міндеттемелеріне негізделген көпжақты механизм қалыптастыру.
 Мемлекет басшысы өз сөзінде Қазақстан Тәуелсіздік алғаннан бастап 30 жыл бойы әйелдерді қолдауға бағытталған салиқалы саясатты дәйекті түрде жүргізіп келе жатқанын атап өтті.    
– 2030 жылға дейінгі отбасы және гендерлік саясат тұжырымдамасын басты негізге алған берік құқықтық база қалыптастырдық. Өткен айда адам құқығына қатысты алдағы уақытта атқарылатын шаралар туралы Жарлыққа қол қойдым. Оның негізгі бағыттарының бірі – гендерлік теңдікті қамтамасыз ету. Гендерлік мәселені шешу – өңірлік өлшем бойынша еліміздің сыртқы саясаттағы басымдықтарының бірі, – деді Қасым-Жомарт Тоқаев.
Сонымен қатар Президент Қазақстанның «Гендерлік зорлық-зомбылыққа қарсы іс-қимыл коалициясы» және «Экономикалық әділдік пен құқық жөніндегі іс-қимыл коалициясы» сияқты екі серіктес бірлестікке қосылатынын мәлімдеді. Бұл мемлекеттің бірқатар міндеттеме қабылдағанын білдіреді.
Атап айтқанда әйелдер мен қыздарға қатысты зорлық-зомбылықтың таралуы туралы жалпыұлттық зерттеу жұмысын қолға алу жөнінде шешімін айтты.
Мемлекет басшысы гендерлік теңдік және  зорлық-зомбылықтың алдын алу бойынша озық тәжірибемен бөлісу үшін Орталық Азияда өңірлік білім платформасын құру туралы бастама көтерді.
Қасым-Жомарт Тоқаев БҰҰ мен Еуропалық одақтың Орталық Азия мен Ауғанстанға арналған «Жарық сәулесі» өңірлік бастамасына инвестиция салуға дайын екенін атап өтті.
Бұдан бөлек Президент әйел кәсіпкерлерді қолдау үшін еліміздің барлық өңірінде ресурстық орталықтар құру жоспары туралы мәлімет берді.
Мемлекет басшысы заңнамалық деңгейде қабылданып жатқан шаралар туралы айта келіп, әйелдер үшін тыйым салынған мамандықтар тізімін қайта қарауға, сондай-ақ, әйелдер мен балаларды әлеуметтік және құқықтық тұрғыдан қолдауды күшейтуге ниетті екенін жеткізді.
Қасым-Жомарт Тоқаев сөзінің соңында әйелдердің теңдігі мен қауіпсіздігін қорғауға, олардың құқықтары мен мүмкіндіктерін кеңейтуге бағытталған игі істі еліміздің толық қолдайтынын нақтылады.
///Іс-шараға Білім және ғылым министрі Е.Сағадиев, «Астана» халықаралық қаржы орталығының басқарушысы Қ.Келімбетов, Дүниежүзілік банктің Қазақстандағы тұрақты өкілі А.Браун, мемлекеттік органдардың басшылары, дипломатиялық корпустың, отандық және шетелдік жоғары оқу орындарының өкілдері, «Болашақ» стипендиясы бойынша оқып келген түлектер қатысты.
Мемлекеттік хатшы Қазақстан Президенті Нұрсұлтан Назарбаевтың форумға қатысушыларға арналған құттықтау сөзін оқып берді. Онда ширек ғасырдан бері еліміздің талантты жастарының білім алуына арналған «Болашақ» стипендиясы дүние жүзіне танылған қазақстандық брендке айналғандығы атап өтілген. «Бүгінде бағдарлама түлектері білім беру, денсаулық сақтау, мәдениет, ғылым және техника салаларында жүздеген ғылыми әзірлемелер мен ірі жобаларды жүзеге асырып, зор жетістіктерге қол жеткізуде. Төртінші өнеркәсіптік революция жағдайында біздің алдымызға жаңа талаптар қойылуда. Сондықтан, «болашақтықтардың» алған білімі мен білігі, әлемнің озық елдерінен алған өмірлік және кәсіби тәжірибесі тиімді пайдаланылуға тиіс», – делінген құттықтауда.
Бағдарлама іске асырылып келе жатқан 25 жыл ішінде 13,2 мың стипендия тағайындалып, экономиканың басымдығы бар секторлары үшін жоғары білікті 10,4 мың маман даярланды. Қазіргі уақытта 1,2 мың стипендиат білім алып жатыр.
Кездесу барысында «Болашақ» халықаралық стипендиясын жүзеге асыру нәтижесі қорытындыланып, оны одан әрі жетілдіру жоспарлары талқыланды, үздік «болашақтықтардың» ой-пікірлері тыңдалды.
Форум аясында әлемдегі 33 елдің жетекші 190 университеті қатысқан «International Education Fair» көрмесі ұйымдастырылды. Оған Джордж Вашингтон университетінің, Эдинбург университетінің, Вюрцбург-Швайнфурт қолданбалы ғылымдар университетінің және басқа да оқу орындарының өкілдері атсалысуда.
///Нұрсұлтан Назарбаев Иордания Королімен өткізген кездесуін қорытындылап, Қазақстан мен Иордания Хашимиттік Корольдігінің арасындағы екіжақты қарым-қатынас жоғары қарқынмен дамып келе жатқанын атап өтті.
– Келесі жылдың ақпан айында Қазақстан мен Иордания арасындағы дипломатиялық қарым-қатынастың 25 жылдығын атап өтеміз. Ширек ғасырда елдеріміздің түрлі саладағы байланыстары қарқынды дамып, тығыз әрі сенімді саяси диалог орнады. Бұл Король Абдалланың Қазақстанға деген ыстық ықыласының арқасында жүзеге асқанын ерекше атап өткім келеді, – деді Мемлекет басшысы.
Нұрсұлтан Назарбаев Қазақстан мен Иордания арасындағы барлық бағыттағы мемлекетаралық ынтымақтастықты одан әрі нығайтуға ниетті екенімізді айтты.
Сондай-ақ, брифинг барысында Қазақстан Президенті халықаралық саладағы екіжақты өзара іс-қимыл мәселелеріне тоқталды.
– Көптеген халықаралық және өңірлік мәселелер бойынша ұстанымдарымыз ұқсас. Иордания халықаралық қоғамдастықта жоғары беделге ие болып, лайықты құрметке бөленді. Соның арқасында бұл ел Таяу Шығыста бейбітшілік пен қауіпсіздік орнату жолында маңызды рөл атқарып келеді. Мысалы, Иордания 1 миллион 300 мың сириялық босқынды қабылдап, Палестина мен Израиль арасындағы түйткілдердің бейбіт жолмен шешілуіне үлес қосқанын атап өтуге болады, – деді Мемлекет басшысы.
Бұдан бөлек, Нұрсұлтан Назарбаев Иордания тарапына Астанада өткен халықаралық «ЭКСПО-2017» мамандандырылған көрмесі мен Ислам ынтымақтастығы ұйымының Ғылым және технологиялар жөніндегі бірінші саммитіне белсенді қатысқаны үшін ризашылық білдірді.
Сонымен бірге, Қазақстан Президенті Король ІІ Абдалламен өткізген екіжақты кездесудің қорытындылары туралы айтты. Оның барысында екі ел басшылары мемлекетаралық қарым-қатынастың, халықаралық және өңірлік күн тәртібінің өзекті мәселелерін талқылады.
– Атап айтқанда, Сириядағы шиеленіс, Ирактағы жағдай, Қатар төңірегіндегі дағдарыс және басқа проблемалар туралы ой бөлістік. Сирия дағдарысы – қазіргі уақыттағы ең ірі шиеленістің бірі. Қазақстан бұл қақтығысты шешуге бағытталған барлық бастамаларды қолдайды. Астанадағы келіссөздер нәтижесінде Сириядағы зорлық-зомбылық айтарлықтай азайып, жергілікті халықтың бейбіт өмірге оралуына мүмкіндік туды, – деді Нұрсұлтан Назарбаев.
Мемлекет басшысы Иорданияның Астана процесіндегі рөлін ерекше атап өтіп, оның бақылаушы ел ретінде Сириядағы ахуалды тұрақтандыруға зор үлес қосып отырғанын айтты.
Сондай-ақ, Қазақстан Президенті екі ел арасындағы сауда-экономикалық және инвестициялық қарым-қатынастардың даму барысына тоқталды.
– Тасымалдау бағасы экспорт және импорт операцияларына әсер етіп отыр. Соған орай, тиімді көлік-логистика арналарын жетілдірудің маңыздылығын атап өттік. Біз Қазақстан-Түрікменстан-Иран және Әзербайжан-Грузия-Түркия бағыттары бойынша ашылған темір жолды пайдалану мүмкіндігін қарастырдық, – деді Мемлекет басшысы.Қазақстан Президенті келіссөздер қорытындысы бойынша тараптар екіжақты ынтымақтастықты одан әрі дамыту жолында бірқатар маңызды бағыттарды айқындағанын атап өтті.
– Қарым-қатынасымызды нығайту үшін ауыл шаруашылығы саласының әлеуеті зор екені айтылды. Мысалы, Қазақстан Иорданияға ауыл шаруашылығы мен мал өнімдерін жеткізсе, Иордания қыс және көктем айларында біздің елге көкөніс пен жеміс экспорттай алады, – деді Нұрсұлтан Назарбаев.
Мемлекет басшысы Иорданияның «Хикма» компаниясы Алматы қаласында фармацевтика зауытын салуды жоспарлап отырғанын айтып, энергетика және әскери-техника саласындағы ынтымақтастық аясын кеңейту мәселелеріне тоқталды.
– Иорданияның баламалы энергия көздерін дамытуға мүдделі екенін ескеріп, осы салада серіктестік қарым-қатынас орнату мүмкіндігін қарастырдық. Бүгінде әскери және әскери-техникалық салаларда ынтымақтастықты одан әрі нығайтудың алғышарттары бар. Осы бағыттағы өзара байланыстарды одан әрі жалғастыру арнайы үкіметаралық комиссияға жүктелді, – деді Нұрсұлтан Назарбаев.
Бұдан бөлек, Мемлекет басшысы екі елдің арнаулы қызметтері алдағы уақытта халықаралық терроризм мен діни экстремизмге қарсы күрес жүргізу мақсатында бірлесіп жұмыс атқаратынын айтты.
ІІ Абдалла қонақжайлық көрсеткені үшін Қазақстан Президентіне тағы да алғыс айтып, бүгін тапсырылған марапат барша Иордания халқының еңбегіне берілген баға екенін атап өтті.
– Бұл марапаттың атауы мен үшін өте маңызды. Өзекті халықаралық сын-қатерлерді еңсеру мәселесі бойынша Қазақстанның жаһандық ұстанымы бар. Қазақстан – жаһандық ынтымақтастықтың көшбасшысы, – деді Иордания Королі.
Иордания Королі ІІ Абдалла Қазақстанның ядролық қарусыздану мен жаһандық бейбітшілікті сақтау жолында атқарып отырған шараларына назар аударды.
Бұдан бөлек, Иордания Королі Астанада Сирия мәселесі бойынша өтіп жатқан келіссөздердің нәтижелеріне тоқталып, Қазақстанның әлемдік терроризммен және діни экстремизммен күрес жүргізуге барынша күш салып отырғанын айтты.
Соңында ІІ Абдалла екі ел арасындағы қарым-қатынастың нығая түсіп, бұдан да жоғары деңгейге жететініне сенім білдірді.
***
Иордания Королі ІІ Абдалланың Қазақстан Республикасына ресми сапарының қорытындысы бойынша мынадай құжаттарға қол қойылды:
– Қазақстан Республикасы мен Иордания Хашимиттік Корольдігі арасындағы Адамдарды ұстап беру туралы келісім;
– Қазақстан Республикасы мен Иордания Хашимиттік Корольдігі арасындағы Сотталған адамдарды беру туралы келісім;
– Қазақстан Республикасы мен Иордания Хашимиттік Корольдігі арасындағы Қылмыстық істер бойынша өзара көмек көрсету туралы келісім;
– Қазақстан Республикасының Үкіметі мен Иордания Хашимиттік Корольдігінің Үкіметі арасындағы Азаматтық қорғаныс, төтенше жағдайлардың алдын алу және оларды жою саласындағы ынтымақтастық туралы келісім;
– Қазақстан Республикасының Үкіметі мен Иордания Хашимиттік Корольдігінің Үкіметі арасындағы Терроризмге, ұйымдасқан қылмысқа, есірткі құралдырының, психотроптық заттардың, олардың прекурсорларының заңсыз айналымына және қылмыстың өзге де түрлеріне қарсы күрес саласындағы ынтымақтастық туралы келісім.






///
	 

	Екі елдің көшбасшылары Ұлыбритания Премьер-Министрінің алдағы сапарының бағдарламасын, сондай-ақ екіжақты қарым-қатынастардың шарттық-құқықтық базасын дайындау барысын талқылады.

	Әңгіме кезінде Қазақстан Президенті жоғары деңгейдегі кездесудің өзара іс-қимылдың барлық саласындағы ынтымақтастықты жандандыру мен тереңдетудегі маңызды фактор ретіндегі мәнін атап өтті.

	Өз кезегінде Ұлыбритания Премьер-Министрі Қазақстанға сапарды ерекше толғаныспен күтетінін мәлім етіп, оның тарихи мәніне тоқталды.

	Дэвид Кэмерон Нұрсұлтан Назарбаевқа Ауғанстандағы жағдайды реттеуге және тұрақтандыруға бағытталған Қазақстанның белсенді әрекеті үшін ризашылығын білдірді.

	Сонымен қатар, тараптар энергетика, көлік-логистика және инновация салаларындағы ынтымақтастықтың нақты бағыттарын талқылады. 
/// 
Мемлекеттік хатшы Нью-Йорк қаласында өтіп жатқан БҰҰ Әйелдер ахуалы жөніндегі комиссиясының  60-сессиясына қатысып,  жиында әйелдердің құқықтары мен мүмкіндіктерін кеңейту мәселесі бойынша баяндама  жасайды деп жоспарланған.
Сапар аясында Г.Әбдіқалықова 10-12 наурыз күндері Вашингтонда АҚШ-тың ресми тұлғаларымен, іскер және қоғамдық топтарының өкілдерімен кездесті.
Мемлекеттік хатшы мен В.Вильсон атындағы Халықаралық ғылыми орталықтың Кеннан институтының директоры М.Роджанскидің кездесуінде Қазақстандағы әлеуметтік-экономикалық дамудың, жаңғыртулар және реформалардың өзекті мәселелері талқыланды. Г.Әбдіқалықова біздің түпкілікті мақсатымыз бейбітшілік пен тұрақтылықты қамтамасыз етумен, мемлекеттің және қоғамның ұзақмерзімді дамуымен үндесіп жатқанын атап өтті.
Жаһандық әйелдер мәселелері жөніндегі АҚШ елшісі К.Расселмен кездесуде Мемлекеттік хатшы Қазақстан биыл Тәуелсіздіктің 25 жылдығы мерекеленетінін атап өтті. Ширек ғасыр ішінде еліміз табысты экономика, орнықты саяси және әлеуметтік жүйе қалыптастырды. Сонымен қатар осы жылы екі ел арасындағы дипломатиялық қарым-қатынастардың орнағанына да 25 жыл толып отыр. Г.Әбдіқалықова тараптардың қарусыздандыру және қару таратпаудағы, демократиялық тректегі, энергетикалық, сауда-экономикалық, гуманитарлық ынтымақтастықтағы және басқа да жетекші салалардағы стратегиялық серіктестіктің маңыздылығына тоқталды.
Мемлекеттік хатшы мен Әйелдердің жаһандық саммитінің президенті А.Нативидадтың кездесуінде елдердің әлеуметтік-экономикалық дамуындағы әйелдердің рөлін күшейту, мәртебесін көтеру және олардың шешім қабылдау үдерісіне қатысу белсенділігін арттыру мәселелері қарастырылды.
Г.Әбдіқалықова іскер топтармен бірге жұмыс барысындағы түскі ас кезінде Қазақстан мен АҚШ-тың сауда-экономикалық ынтымақтастығын, екі елдің іскерлік және инвестициялық ахуалын жақсарту мәселелерін талқылады.
АҚШ-қа ресми сапары аясында Вашингтонда өткен кездесулер соңында Мемлекеттік хатшы Ақ үйдің, Мемлекеттік департаменттің, Конгресс өкілдерінің, бизнес элитаның, дипломатиялық корпустың және АҚШ-тың қоғамдық топтарының қатысуымен өткен «Наурыз мейрамы» мерекелік кешіне қатысты.
 
///
	 

	Жеделхатта шейх Хамад бен Халифаның 1999 жылы Қазақстанға жасаған тұңғыш ресми сапары екі ел халықтары арасындағы мызғымас достық байланыстарды қалыптастыру үшін негіз қалағаны атап өтіледі.

	Сонымен қатар, Нұрсұлтан Назарбаев шейх Хамад бен Халифаның тікелей қолдауымен жас елордамызда бой көтерген «Нұр-Астана» Ислам мәдени орталығы қаламыздың көз тартар көркіне айналғанын атап өткен.

	«Бұл рухани орталық Қазақстан мен Катар арасындағы шынайы достықтың рәмізіне айналғанын ризашылықпен атап өтемін және әмір шейх Тамимнің басқаруы кезінде екіжақты қарым-қатынастардың қарқынын жоғалтпай, ынтымақтастығымыз тек тереңдей түсетініне кәміл сенемін», – делінген жеделхатта.

	Соңында Мемлекет басшысы достас Катар халқына бақ-береке және мол игілік тілеген.     
///Кездесу барысында Қазақстан мен Сауд Арабиясы серіктестігінің бірқатар негізгі бағыттары бойынша өзара іс-қимыл мәселелері қарастырылды. Тараптар түрлі салалардағы екіжақты ынтымақтастықты одан әрі нығайту үшін зор әлеует бар екенін атап өтіп, мемлекетаралық байланыстарды жандандыруға уағдаласты.
Бұдан бөлек, Нұрсұлтан Назарбаев пен Мұхаммед бен Салман өңірлік және халықаралық күн тәртібіндегі өзекті мәселелер жөнінде пікір алмасты.

///Мемлекет басшысына Ұлттық банк төрағасы биылғы 9 ай ішіндегі ақша-несие саясатын жүзеге асырудың алдын ала қорытындылары туралы, әлемдік экономиканы қайта қалпына келтірудің қарқыны және оны пандемияға дейінгі деңгейге жеткізу, сондай-ақ дамыған елдердегі орталық банктердің ақша-несие саясатын күшейтуге көше бастағаны жөнінде есеп берді.  
Ерболат Досаев Президентке қыркүйек айында жылдық инфляцияның 8,9 пайызға дейін қарқын алғаны жайында баяндады. Айлық инфляцияның артуына ақылы қызметтер, соның ішінде, ең алдымен білім беру және тұрғын үйлерді жалға алу  салалары үлкен үлес қосты.
Қасым-Жомарт Тоқаевқа Ұлттық банктің Үкіметпен бірлесіп жүзеге асырып жатқан инфляцияға қарсы кешенді шаралары және инфляцияны болдырмау жөніндегі монетарлық саясаттың негізгі бағыттары туралы мәлімет берілді. Әлеуметтік маңызы бар азық-түлік тауарларына қатысты баға биылғы тамыз айындағы 10,4 пайыздан қыркүйекте 9,6 пайызға дейін төмендегені атап өтілді.
Ұлттық банк төрағасының мәліметі бойынша шикізат тауарлары бағасының қымбаттығына, тұтынушылар тарапынан туындаған шектеулерге байланысты әлемдегі тұтыну бағалары ең жоғары деңгейде сақталып отыр. Кездесу барысында жыл соңына дейін және 2022 жылға арналған энергия тасымалдаушылар бағасына қатысты болжамдар ұсынылды.
Президентке Ұлттық банктің алтын-валюта резервтері мен Ұлттық қор активтерінің жай-күйі, сондай-ақ валюта нарығындағы ахуал жөнінде баяндалды.  
Сонымен қатар Мемлекет басшысының тапсырмаларын орындау аясында Ұлттық төлем жүйесін дамытудың және цифрлық биометриялық сәйкестендірудің ұлттық платформасын құрудың алдын ала нәтижелері туралы мәлімет берілді.  
///Басқосуда мемлекеттік органдардың, ұйымдар мен қоғамдық бірлестіктердің мемлекеттiк наградалармен марапаттау жөніндегі ұсыныстары қаралды.
Комиссия Қазақстан Республикасының мемлекеттік наградаларын белгілеу және жою туралы ұсыныстарды, награда мәселелері жөніндегі заң жобаларын және басқа да нормативтік құқықтық актілерді, Қазақстан Республикасының мемлекеттік наградаларымен марапаттау туралы ұсынымдарды қарайтын Қазақстан Республикасының Президенті жанындағы консультативтік-кеңесші орган болып табылады.
Жиын қорытындысы бойынша Комиссия мүшелері марапаттау үшін Мемлекет басшысына ұсынылатын кандидаттарды анықтады.
Мемлекеттік наградаларды тапсыру рәсімі қалыптасқан дәстүрге сәйкес Тәуелсіздік күні қарсаңында өтеді.
///Кеңеске Президент Әкімшілігінің Басшысы Ә.Жақсыбеков, Президенттің көмекшісі – Қауіпсіздік Кеңесінің хатшысы В.Жұмақанов, Президенттің көмекшілері Н.Онжанов пен Ә.Смайылов қатысты. 
Мемлекет басшысы АҚШ-қа ресми сапарының аясында өткізілген кездесулерді қорытындылап, қол жеткізілген уағдаластықтарды жүзеге асыру үшін бірқатар нақты тапсырма берді.
– Сапар табысты болды. Ең бастысы, нақты мәселелер бойынша нақты уағдаластықтарға қол жеткіздік, – деді Нұрсұлтан Назарбаев.
Сонымен қатар Қазақстан Президенті шетелдік компаниялармен экономикалық ынтымақтастықты нығайтып, дамыту жөніндегі міндеттерді іске асырудың маңыздылығын атап өтті. 

///Кездесу барысында сауда-экономикалық және инвестициялық ынтымақтастықты нығайтуға бағытталған Қазақстан-Словакия қатынастарының перспективалары талқыланды. Сондай-ақ Ауғанстандағы жағдайды тұрақтандыруға қатысты аймақтық қауіпсіздік мәселелері қарастырылды. 

Қасым-Жомарт Тоқаев Иван Корчоктың Қазақстанға сапарының маңыздылығына тоқталып, бұл кездесу екіжақты ынтымақтастықты дамытуға тың серпін беретінін атап өтті.
– Сіздің сапарыңыз Қазақстандағы тарихи датаға сәйкес келіп отыр. Екі айдан кейін ел Тәуелсіздігінің 30 жылдығын атап өтеміз. Келесі жылы Словакия да осындай тарихи межеге жетеді. 2019 жылы біз Братиславада елшілік аштық. Бұл біздің көптеген бағыт бойынша тығыз ынтымақтастық орнатуға бейілді екенімізді көрсетеді, – деді  Мемлекет басшысы.
Президент министрге Қазақстанда COVID-19 індетіне қарсы күрес бойынша қабылданған шаралар, Ауғанстандағы жағдайды тұрақтандыру мен осы елге көрсетіліп жатқан гуманитарлық көмек туралы айтты.

Иван Корчок Қасым-Жомарт Тоқаевқа кездесуге мүмкіндік бергені үшін ризашылығын білдіріп, келе жатқан Тәуелсіздік мерейтойымен құттықтады.
Министр Президенттің Қазақстанды жаңғырту ісіндегі көшбасшылық қабілетін, халықтың әл-ауқатын арттырудағы және мемлекеттің қауіпсіздігін нығайтудағы еңбегін Словакия басшылығы жоғары бағалайтынын жеткізді.

Кездесу соңында Қасым-Жомарт Тоқаев Словакия басшысы Зузана Чапутоваға сәлемін жолдап, оның келесі жылы Қазақстанға сапармен келетініне үміттенетінін айтты.

///Мемлекет басшысы Қазақстандағы дипломатиялық миссиясының аяқталуына байланысты Ресей Федерациясының елшісі М.Бочарниковпен кездесті.
Нұрсұлтан Назарбаев М.Бочарниковтың Қазақстан мен Ресей арасындағы қарым-қатынасты нығайтуға қосқан үлесін ерекше атап өтіп, оның Қазақстандағы дипломатиялық қызметіне ризашылық білдірді.
– Сіз Ресейдің Қазақстандағы елшісі ретінде 11 жыл қызмет атқардыңыз. Бұл жылдар ішінде Қазақстан мен Ресей арасындағы қарым-қатынас нығайды. Біз дипломатиялық байланыстарымыздың 25 жылдығын атап өттік. Өңіраралық ынтымақтастығымыз дамып, жоғары деңгейдегі сапарлар мен кездесулеріміз жиілей түсті. Біздің серіктестігіміз – мемлекетаралық қарым-қатынастың жарқын мысалы, – деді Қазақстан Президенті.
Мемлекет басшысы екі елдің халықаралық аренада табысты ықпалдастық орнатқанын айтты.
– Біз халықаралық деңгейде бір-бірімізді қолдаймыз. АҚШ-қа сапарым кезінде Ресей мен Америка арасындағы қарым-қатынас мәселесіне зор мән бердім, – деді Нұрсұлтан Назарбаев.
Михаил Бочарников екі ел арасындағы қарым-қатынастардың жоғары деңгейде дамып келе жатқанын айтып, Қазақстанның жаһандық қауіпсіздікті нығайту ісіндегі белсенді қызметіне тоқталды.
– Қазақстанда 11 жылдан астам атқарған қызметім барысында елдеріңізге деген ризашылық сезімім арта түсті. Қазақстанның БҰҰ Қауіпсіздік Кеңесіне мүше болуы және бұл органға төрағалық етуі елдеріңіздің халықаралық бейбітшілік пен қауіпсіздікті қамтамасыз ету ісіндегі маңыздылығын көрсетіп отыр, – деді Ресей Федерациясының Қазақстандағы елшісі.
Сонымен қатар М.Бочарников екі елдің Еуразиялық экономикалық одақ аясындағы ынтымақтастығының нәтижелері мен алдағы перспективаларын атап өтті.
Кездесу соңында Нұрсұлтан Назарбаев М.Бочарниковты «Достық» орденімен марапаттады.

///
	 

	Кеңеске Президент Әкімшілігі Басшысының орынбасары Б.Сұлтанов, Қоршаған ортаны қорғау министрі Н.Қаппаров, Қоршаған ортаны қорғау вице-министрі Е.Нысанбаев және Астана қаласы әкімінің орынбасары В.Крылов қатысты.

	Мемлекет басшысына Астана маңында жасыл белдеуді қалыптастыру жөніндегі жұмыс барысы туралы хабардар етілді. Орманды алқап аймағында рекреациялық аймақ құруға, сондай-ақ қала аумағын жасылдандыруға және жас көшеттер алаңын ұлғайтуға ерекше назар аударылды.

	Кеңес қорытындысы бойынша Мемлекет басшысы бірқатар нақты тапсырмалар берді.  
///Алматы қаласы
 
Қасым-Жомарт Тоқаев Kaspi.kz компаниясының негізін қалаған Вячеслав Ким мен Михаил Ломтадзені және танымал кәсіпкер әрі меценат Рашид Сәрсеновті қабылдады.
Мемлекет басшысына Kaspi.kz құрылтайшылары халықаралық деңгейде танымал финтех компаниясының қазіргі қызметі мен одан әрі даму перспективаларының жоспары туралы мәлімет берді.
Рашид Сәрсеновпен кездесу барысында отандық кәсіпкерлікті дамыту және қолдау мәселелері, соның ішінде бірқатар әлеуметтік маңызы бар жобаларды жүзеге асыру мәселелері талқыланды.
///Кездесуде Мемлекет басшысына еліміздің валюта және қаржы нарығындағы қазіргі ахуал жөнінде мәлімет берілді.
Ұлттық банк төрағасы Қазақстан Президентіне мұнай мен мұнай өнімдерінің әлемдік нарығында қолайлы баға жағдайы қалыптасып отырғаны жөнінде баяндады.
Данияр Ақышевтің есебіне сәйкес, биылғы 9 айда инфляция 4,2 пайызды құрап, Ұлттық банктің алтын-валюта қоры 10,2 пайызға өскен.
Кездесу қорытындысы бойынша Елбасы бірқатар нақты тапсырма берді.

///Кездесу барысында Нұрсұлтан Назарбаев Данило Тюркке Астана клубының отырысына қатысқаны үшін ризашылық білдірді.
Д.Тюрк Қазақстан Президентіне елімізге тағы бір мәрте келуге мүмкіндік туғызғаны үшін алғыс айтып, оның Астанаға жасаған өткен сапарлары барысындағы өзара іс-қимыл нәтижелері жемісті болғанын атап өтті.
Словения Республикасының бұрынғы Президенті Астана процесі аясында өтіп жатқан Сирия жөніндегі бейбіт келіссөздердің маңыздылығын айтып, Қазақстанның халықаралық ұйымдардың, соның ішінде БҰҰ Қауіпсіздік Кеңесінің жұмысына белсенді атсалысқанына назар аударды.

///Мемлекет басшысы John Deer маркалы ауыл шаруашылығы техникаларының барлық түріне қызмет көрсететін ТМД-дағы ең ірі сервис орталығының жұмысымен танысты.
Президент оқу бөлмелері мен агрегаттық шеберханасы бар ауыл шаруашылығы техникаларын күрделі жөндеуден өткізетін орталықты,  цифрландыру және автоматтандыру үдерістері, заманауи технологиялар, ирригация және көкөніс шаруашылығы жөніндегі оқу орталығын, өнім сақтайтын қоймаларды, сондай-ақ, көрме алаңдарын  аралап көрді.
Жаңа аутлет қазіргі заманның талаптары мен үрдістеріне жауап береді. Қазақстан бойынша қосалқы бөлшектердің үздіксіз жеткізілуін қамтамасыз етеді. Сонымен қатар техникаларды күрделі жөндеу және қайта қалпына келтіру мүмкіндіктерін кеңейтеді.
Қасым-Жомарт Тоқаев ауыл шаруашылығының еліміз үшін стратегиялық маңызы зор сала екенін атап өтті. Президенттің айтуынша, алдымызда еңбек өнімділігін арттыру міндеті тұр. Бірақ заманауи технологияларды енгізбей және менеджментті жақсартпай оған қол жеткізу мүмкін емес.
Мемлекет басшысы фермерлер мен заманауи технологияларды меңгерген жас мамандарды оқыту жөніндегі жүйелі жұмыстарды жолға қоюдың маңызды екенін айтты.  Бұл, өз кезегінде, аграрлық саладағы білікті кадрлардың тапшылығына қатысты мәселені шешуге септігін тигізеді.
 





///Мемлекет басшысы Әлихан Бөкейхан, Ахмет Байтұрсынұлы және Міржақып Дулатұлы сынды ұлтымыздың ұлы тұлғаларына арналған ескерткіштің салтанатты ашылу рәсіміне қатысты.
Ескерткішті ашқан Қасым-Жомарт Тоқаев Алаш қайраткерлерінің мемориалына гүл шоғын қойып, салтанатты шараға қатысушылардың алдында сөз сөйледі.

Президент Алаш арыстарына арналған ескерткіштің Тәуелсіздігіміздің 30 жылдығы мен Елорда күніне орай ашылуының символдық мәні зор екенін атап өтті.
– Әлихан – Алашорда үкіметін басқарған мемлекет қайраткері. Ахмет – халқымызды білім мен ғылымға жетелеп, рухани ұстаз болған әйгілі ағартушы. Міржақып – ұлт бірлігі ұранына айналған «Оян қазақ» пен тұңғыш қазақ романының авторы, көрнекті қаламгер. Үш қайраткер де – бірегей тарихи тұлғалар. Бұл ескерткіш – барша Алаш ардақтыларына деген құрметіміздің көрінісі, – деді Қасым-Жомарт Тоқаев.

Мемлекет басшысы «Алаш» сөзінің қастерлі ұғым екенін атап өтіп, Алаш қайраткерлерінің халықтың рухын ояту жолындағы қажырлы еңбегіне тоқталды.
–   «Алаш» сөзі – халқымыз үшін қашанда қасиетті ұғым. Өткен ғасырдың басында ұлтымыздың бас көтерер азаматтары Алаш идеясының төңірегіне бірікті. Олар елінің азаттығы мен өркендеуі жолында қызмет етті.  Халықтың рухын оятып, санасына сілкініс әкелді. Жеріміздің тұтастығының сақталуына ықпал етті. Төл әдебиетіміз бен мәдениетімізді бұрын-соңды болмаған деңгейге көтерді. Өркениетті зиялылықтың негізін қалады. Алаш арыстары заманның сын-қатеріне қарамай, Қазақ елінің мемлекетшілдік идеясын жаңғыртты, – деді Президент.

Қасым-Жомарт Тоқаев Тәуелсіздіктің арқасында ұзақ жылдар бойы халық жауы атанып, қуғын-сүргінге ұшыраған Алаш арыстарының еңбектері лайықты бағасын алып, олардың есімдері қайта жаңғырып жатқанына тоқталды.
– Өкінішке қарай, түгелге жуығы халық жауы атанып, қуғын-сүргін құрбаны болды. Еңбектері жойылды, ұзақ жылдар бойы олардың атын атауға тыйым салынды. Бірақ, ұлтымыз ұлы перзенттерінің есімін санасынан өшірмей, жадында сақтай білді. Тәуелсіздік жылдарында Алаш идеясы мен Алаш мұрасы түбегейлі қайта қаралды. Осыдан бірнеше жыл бұрын «Алаш» автономиясының 100 жылдығын атап өттік. Биыл Әлихан Бөкейханның 155 жылдығы Тәуелсіздік мерекесі аясында өтіп жатыр. Біз Алаш арыстарының есімін жаңғыртып, тарихи рөліне баға беруді қолға алдық. Менің Жарлығыммен Саяси қуғын-сүргін құрбандарын толық ақтау жөніндегі мемлекеттік комиссия құрылды, – деді Мемлекет басшысы.

Президент өз сөзінде Алаш қайраткерлерінің еңбектері Алаштану ғылымының аясында жан-жақты зерттелу қажеттігіне назар аударды.  
– Алаштану ғылымы арыстарымыздың еңбектерін барынша қамтуы керек, – деді Мемлекет басшысы.
Жыл өткен сайын Алаштың абыройы асқақтап, беделі биіктей береді. Олардың атқарған ісі ешқашан маңызын жоғалтпайды. Себебі, ұлт мүддесі, ел қамы деген ұғымдар – мәңгі құндылықтар, – деді Қасым-Жомарт Тоқаев.
Жиын соңында Мемлекет басшысы Алаш қайраткерлерінің дербес мемлекет болып, жер жүзімен терезесі тең қатынас орнату жөніндегі арман-мақсаты жүзеге асқанын атап өтіп, еліміз бүгінде әлем қауымдастығының белді мүшесіне айналғанын айтты. 





///Президент  Қасым-Жомарт Тоқаев Қарағанды облысындағы «Абай» шахтасында метан газының жарылуы салдарынан қаза тапқан шахтерлердің жақындары мен туыстарына көңіл айтты. Сондай-ақ зардап шеккен азаматтардың тезірек сауығып кетуіне тілектестік білдірді.
Мемлекет басшысы Үкіметке шахтерлердің отбасыларына көмек көрсету жөнінде тапсырма берді. Болған оқиғаның анық-қанығын анықтау мақсатында үкіметтік комиссия құрылды.
Министр Юрий Ильин бастаған Төтенше жағдайлар министрлігінің бөлімшелері апат болған жерде тиісті жұмыстарды жүргізуге кірісті.
///
	 

	Сапар аясында Ресей Федерациясының Президенті Владимир Путинмен екіжақты келіссөздер жүргізу және Қазақстан мен Ресей арасындағы Достық, ынтымақтастық және өзара көмек туралы шартқа қол қойылғанына 20 жылдығына арналған мерекелік концертке қатысу жоспарланған.
///Қазақстан Президентіне Абай Құнанбайұлының 175 жылдығына арналған іс-шаралар аясында берілген тапсырма бойынша ақын шығармаларының он тілге аударылғаны жөнінде есеп берілді. Қасым-Жомарт Тоқаевқа «Рухани жаңғыру» бағдарламасы аясында оқулықтардың қазақ тіліне аударылуы туралы баяндалды. Рауан Кенжеханұлының айтуынша, бұл жоба жыл аяғына дейін аяқталады. Жалпы 100-ден астам оқулық аударылады.
Кездесу барысында балалар арасындағы суицидтің алдын алу мәселесіне,  білім берудің онлайн-платформасын дамытуға, сондай-ақ, аударма және терминология салаларына қатысты мәселелер талқыланды.
Кездесу қорытындысы бойынша Мемлекет басшысы аталған мәселелердің маңызды екенін атап өтіп, мүдделі мемлекеттік органдарға үкіметтік емес ұйымдармен бірлесіп, оларды пысықтауды тапсырды.  
 

///Алматы  қ.
Мемлекет басшысы мәдениет майталманын мерейтойымен құттықтап, өнерге сіңірген еңбегін жоғары бағалады. Әлібек Дінішевтің жарты ғасырға жуық атқарған қызметіне ризашылығын білдірді.

– Қазақтың маңдайына біткен ең дарынды тұлғаларымыздың бірісіз. Бәріміз сізді мақтан тұтамыз. Қазақстанда да, шет мемлекеттерде де өзіңізді білмейтін адам жоқ. Әлемдік деңгейде сіздің өнеріңізді бәрі жоғары бағалайды. Педагог ретінде де, қоғамдық жұмыстарда да белсендісіз. Тәуелсіз еліміздің дамуына сіңірген еңбегіңіз орасан. Осы қызметіңізді ескере отырып, Отандық мәдениетті дамыту мен музыка өнерін дәріптеудегі айрықша еңбегіңіз үшін жоғары дәрежелі ерекшелік белгісі – «Қазақстанның Еңбек Ері» атағын беру туралы шешім қабылданды. Мен оны лайықты шешім деп есептеймін, – деді Қазақстан Президенті.

Әлібек Дінішев Мемлекет басшысына еңбегін бағалап, құрмет көрсеткені үшін алғысын білдірді.
– Менің шығармашылығымды бағалап, көрсетіп жатқан құрметіңіз үшін алғыс айтамын. Өзіңіз айтқандай еліміздің де, шет мемлекеттердің де сахнасында өнер көрсетіп келе жатқаныма 45 жыл болған екен. 70 жас мерейтойыма жоғары дәрежелі «Қазақстанның Еңбек Ері» атағын беріп жатырсыздар. Шексіз ризашылығымды білдіремін, – деді Әлібек Дінішев.
Қасым-Жомарт Тоқаев қабылдау соңында Әлібек Дінішевке денсаулық, кәсіби және қоғамдық жұмысына табыс тіледі.

/// 
Форумға Қазақстанның бүкіл өңірінен 2000-нан астам адам қатысты, олардың қатарында «Жас Отан» жастар қанатының белсенділері, мәслихаттардың жас депутаттары, кәсіпкерлер, ғалымдар, танымал спортшылар және жастардың іргелі ұйымдарының көшбасшылары бар.
Мемлекет басшысы өз сөзінде еліміздің тәуелсіздік жылдары қол жеткен жетістіктеріне, Қазақстанның одан әрі дамуы, бірлігі және азаматтарының бақуаттылығы үшін сол табыстарымыздың баянды ете түсудің маңыздылығына назар аударды.
Нұрсұлтан Назарбаев жас ұрпақтың ел тарихын білуі, дәстүрді және қоғам құндылықтарын сақтауы ерекше мәнге ие екенін айтты.
Қазақстан Президенті сондай-ақ отандық экономикаға ықпал ететін бірқатар жағдаяттарға да тоқталды. Климат, жер шалғайлығы, теңізге шығу жолының жоқтығы, тарихи және мәдени мұралар осы қатарда аталды.
Мемлекет басшысы бүгінде барлық қазақстандықтарды жасампаз еңбек, татулық пен келісім, халық бірлігі, Отан үшін мақтаныш, оның ұлы тағдырына өз қатыстылығын сезіну сияқты ортақ құндылықтар  біріктіретінін атап өтті.
– Мен бүгінде патриоттардың жаңа буыны өсіп, ержетіп келе жатқанын көріп отырмын. Сендер қазіргі заманғы Қазақстанның идеалдарымен тәрбиелендіңдер. Өз еңбектеріңмен, білімге және нақты істерге деген ұмтылыстарыңмен Мәңгілік еліміздің мерейін асырып жүрсіңдер. Мен жас азаматтарымыз Тәуелсіздік мұратына адал болатынына, табыстар эстафетасын жалғастыратынына сенімдімін, – деді Нұрсұлтан Назарбаев.
Соңында Қазақстан Президенті баршаға денсаулық, табыс және бақ-береке тіледі.
Іс-шара барысында «Нұр Отан» партиясының «Жас Отан» жастар қанатының төрағасы Н.Сыдықов, Ақтау қаласы студенттері альянсының атқарушы директоры Г.Бұрхандинова, «Болашақ» президенттік бағдарламасының түлегі А.Сүлейменов, «Юг Цемент Строй» ЖШС механикалық бөлімінің ауысым бастығы Е.Тұрарқұлов, «Агрофирма «Парасат» ЖШС директорының орынбасары К.Елкин, әнші-актер Ж.Доғалова, мәнерлеп сырғанаудан төрт құрлықтың чемпионы Д.Тен, Қазақ гуманитарлық заң университетінің студенті В.Волошина және «Жасыл ел» жастар еңбек отрядының Шығыс Қазақстан облысындағы штабының басшысы Қ.Қасенов сөз сөйледі.
Іс-шара қорытындысы негізінде «Елбасымен бірге – жаңа жеңістерге!» жастар форумына қатысушылар Қазақстан жастарына арналған Үндеу қабылдады.
Елбасының сөйлеген сөзінің толық мәтінін мына жерден оқыңыз.





/// 
Мемлекет басшысы ауыр қайғыға ортақтаса отырып, көңіл айтты.
Жеделхатта Б.Жылысбаевтың Ұлы Отан соғысынан оралғаннан кейін Алматы мемлекеттік консерваториясын бітіріп, бүкіл еңбек жолын осы өнер ордасымен байланыстырғаны атап өтілген.
«Ол өзінің жанға жағымды тенор дауысымен қазақ және шетел композиторларының шығармаларын шебер орындап, жұртшылықты ән өнерінің нәрімен сусындата білді», – делінген жеделхатта.
Сондай-ақ, Б.Жылысбаевтың консерватория профессоры және кафедра меңгерушісі ретінде көптеген лайықты ізбасарларын даярлағаны айтылған. Оның еңбегі жоғары мемлекеттік наградалармен атап өтіліп, Қазақ КСР Халық әртісі құрметті атағы берілген.
Нұрсұлтан Назарбаев әншінің шығармашылық мұрасы қазақстандықтардың әлі талай буынын шынайы өнердің шаттығына бөлей беретініне сенім білдірді. 
///Мемлекеттер басшылары әңгіме барысында биылғы 30-31 қазанда Астанада Сирия мәселесі бойынша өткен халықаралық кездесудің кезекті раундының қорытындыларын талқылады. Тараптар Сириядағы жағдайды толығымен реттеу үшін Астана процесін әрі қарай жалғастырудың маңыздылығын ерекше атап өтті.  
Президенттер, сондай-ақ, биылғы 9 қарашада Челябинск қаласында өтетін Қазақстан мен Ресейдің ХІV өңіраралық ынтымақтастығы форумына дайындық барысын қарастырды.   
Бұдан бөлек, екі елдің көшбасшылары екіжақты қарым-қатынастардың және халықаралық күн тәртібінің өзекті мәселелеріне назар аударды. 
///Ұлттық алтын қордағы асыл мұрамыз саналатын Е.Брусиловскийдің «Қыз Жібек» операсы Үлкен зал сахнасында қойылды.
Операның либреттосын Жібек пен Төлегеннің трагедиялық махаббаты туралы халықтың лиро-эпостық жырының желісімен көрнекті драматург әрі жазушы Ғабит Мүсірепов жазған. Екі тайпа өкілінің трагедиялық махаббаты арқау болған жыр жолдарынан көшпелі қазақтың рухани өмірі, ойы мен арман-мұңы көрініс тапқан.
Қойылымның музыкалық жетекшісі және қоюшы дирижері – Қазақстанның еңбек сіңірген қайраткері Абзал Мұхитдинов. Қоюшы режиссері – Михаил Панджавидзе (Беларусь).






///Жиында Нұрсұлтан Назарбаевқа Еңбек және халықты әлеуметтік қорғау министрлігі қызметінің негізгі қорытындылары, сондай-ақ Елбасының Қазақстан халқына арналған биылғы Жолдауында айтылған тапсырмалардың орындалу барысы жөнінде есеп берілді.
Елбасы қазақстандықтардың әл-ауқаты мен тұрмыс сапасын арттыру Үкіметтің негізгі міндеті саналатынын айтты.
– Мемлекет жыл сайын әлеуметтік саланы қаржыландыру көлемін арттырып, міндеттемелердің бәрін орындап келеді. Биыл осы мақсаттарға 2,6 триллион теңге бөлінді. Бұл былтырмен салыстырғанда 21,3 пайызға көп, – деді Қазақстан Президенті.
Мемлекет басшысы тұрғындардың тұрмыс сапасы мен табысын арттыруға арналған биылғы Жолдауда ең төменгі жалақы мөлшерін көбейту үшін кешенді шаралар қамтылғанын ерекше атап өтті.
– 2019 жылғы 1 қаңтардан бастап төмен жалақы алатын еңбеккерлердің, соның ішінде азаматтық қызметшілердің еңбекақысы 1,5 есе өседі. Сондай-ақ, әкімшілік, көмекші және техникалық қызмет көрсететін қызметкерлердің жалақысы артады. Экономиканың барлық саласындағы төмен жалақы алатын 1,3 миллион жалдамалы жұмысшылардың жалақысы орташа есеппен 30 пайызға көбейеді, – деді Нұрсұлтан Назарбаев.
Елбасы әлеуметтік қамсыздандырудың мемлекеттік жүйесіне өзін-өзі жұмыспен қамтыған тұрғындарды тарту арқылы жыл басынан бері 2,7 миллион адамның ішінен 1,8 миллион адам жаңа мәртебеге ие болатынын айтты. Мемлекет басшысы 2019 жылдан бастап Қазақстанның жұмыс істейтін барлық азаматтары үшін Бірыңғай жиынтық төлем енгізу жоспарланып отырғанын атап өтті.
– 2018 жылғы 1 қаңтардан бастап тұрмысы төмен отбасылар үшін атаулы әлеуметтік көмектің жаңа форматын енгіздік. Соның арқасында биылғы 10 айдың ішінде 103 мыңға жуық отбасы немесе 534 мың адам мемлекеттік қолдау шараларымен қамтылды, – деді Қазақстан Президенті.
Сонымен қатар, Мемлекет басшысы тиісті ведомство жетекшісіне шағын несиелер санын көбейту қажеттігін және олардың халыққа қол жетімділігін арттырудың маңыздылығы туралы айтты.
– Осы жылдың соңына дейін ең төменгі жалақы мөлшерін бір жарым есе өсіретін заңның қабылдануын қамтамасыз ету қажет. Министрлік және әкімдіктер жұмыс берушілердің ең төменгі жалақы мөлшерін арттыруын қамтамасыз ету үшін бақылау орнатып, тиісті түсіндіру жұмыстарын жүргізу жөнінде шаралар қабылдауы керек. 1,3 миллион азаматымыздың жалақысы нақты көбеюге тиіс, – деді Нұрсұлтан Назарбаев.
Елбасы 2019 жылдың 1 қаңтарынан бастап жасына байланысты берілетін зейнетақы төлемдерін 7 пайызға, сондай-ақ мүгедектігі бойынша және асыраушысынан айырылған жағдайда берілетін мемлекеттік әлеуметтік жәрдемақылар көлемін 5 пайызға арттыру қажет екеніне тоқталды.
Басқосу барысында әлеуметтік сақтандыру мәселелері де талқыланды. Осыған орай, еңбек қабілетін жоғалтуына, жұмыстан босап қалуына немесе асыраушысынан айрылуына байланысты берілетін әлеуметтік төлемақының орташа көлемін 30 пайызға арттыруды қамтамасыз ету керектігі айтылды.
Қазақстан Президенті мүгедектер санатына жататын азаматтардың өзін-өзі танытуы және толыққанды интеграциясы үшін жағдай жасау мақсатымен Мүмкіндігі шектеулі адамдардың құқықтарын қамтамасыз ету және тұрмыс сапасын жақсарту жөнінде жаңа ұлттық жоспар әзірлеуді тапсырды. Бұл құжат мүгедектікке ұшырататын жағдайлардың алдын алу, кең ауқымдағы инклюзивті білім беруді енгізу, ерекше мұқтаж жандарға арналған барлық әлеуметтік және көлік инфрақұрылымын бейімдеу жөніндегі шараларды, сондай-ақ, жұмыс берушілер мен бизнес өкілдерінің мүгедектерді жұмыспен қамту ісіне белсенді атсалысуын қамтамасыз ету жөніндегі мәселелерді қарастыруға тиіс.
Мемлекет басшысы цифрлық экономикаға және 4.0 индустриясына көшуімізге байланысты еңбек ресурстарының сапасына қойылатын талаптардың күшейгеніне назар аударды.
– Сапалы жұмыс орындарын ашу үшін еңбек нарығын дамытудың жаңа тәсілдерін әзірлеу керек. 2025 жылға қарай қосымша 2 миллионға жуық жас маман еңбек нарығына шығады деп болжанып отыр. Жастарымызды тиісті жұмыс орындарымен қамтамасыз ету маңызды, – деді Қазақстан Президенті.
Жиын соңында Нұрсұлтан Назарбаев Президент Әкімшілігіне тапсырмалардың орындалуын бақылауға алуды тапсырды.

///Тараптар мұсылман жыл санауы бойынша жаңа Хижра жылының басталуына орай бір-бірін құттықтап, екі ел арасындағы ынтымақтастықтың қазіргі жағдайы мен оны нығайту перспективаларын талқылады.
Қазақстан Президенті бүгінгі екіжақты қатынастар деңгейін оң бағалап, қосымша серпін беру мүмкіндіктерін қарастыру қажеттігін айтты. Осы орайда, Қасым-Жомарт Тоқаев пен Сауд Арабиясының Тақ мұрагері мемлекеттер арасындағы ықпалдастықты жаңа жобалармен толықтырып, оларды бірлесе жүзеге асыруға бағытталған «Қазақстан - Сауд Арабиясы» Үйлестіру кеңесін құру туралы бастаманы толықтай қолдады.
Ханзада Мұхаммед бен Салманның айтуынша, Эр-Рияд қазақ нарығындағы инвестициялық әлеуетін арттыруға мол мүмкіндік бар екеніне көз жеткізіп отыр.
Мемлекет басшысы бұл пікірмен келісе отырып, Сауд Арабиясы Корольдігінің Тақ мұрагерін екіжақты ықпалдастықтың барлық бағыттарын талқылау мақсатында Қазақстанға сапармен келуге шақырды.
Ханзада Мұхаммед Әл Сауд Қасым-Жомарт Тоқаевтың шақыруын ризашылықпен қабыл алып, мерзімдерін дипломатиялық арналар арқылы пысықтайтынын жеткізді.
Қол жеткізілген уағдаластықтарды жүзеге асыру мақсатында екі ел үкіметтері мен сыртқы істер министрліктеріне екіжақты мәселелер мен халықаралық күн тәртібіндегі тақырыптар бойынша тығыз байланыстар орнату туралы тапсырма беруге келісті.
Сондай-ақ, тараптар Ауғанстандағы жағдайды және оның өңірлік қауіпсіздік үшін ықтимал салдары мен қауіп-қатерлерін жан-жақты талқылады. Аталған елдегі ахуалға қатысты алаңдаушылық білдіріп, Ауған елінің тұрақсыздық бастауына айналмай, бейбіт жолмен шешілетініне үміт артты.
///2019 жылғы 21-23 сәуірде Қазақстан Республикасының Президенті Қасым-Жомарт Тоқаевтың шақыруымен Корея Республикасының Президенті Мун Чже Ин Қазақстан Республикасына мемлекеттік сапармен келді.
2019 жылғы 22 сәуірде Нұр-Сұлтан қаласындағы келіссөздер барысында екі мемлекет басшылары (бұдан әрі – Тараптар) Қазақстан Республикасы (бұдан әрі – Қазақстан) мен Корея Республикасы (бұдан әрі – Корея) арасындағы стратегиялық әріптестікті орнатудың 10 жылдық мерейтойы қарсаңында өзара сенім мен өзара құрмет көрсетуге негізделген жоғары деңгейдегі екі жақты ынтымақтастықтың дамуын қанағаттанғандықпен атап өтті.  Екі ел арасындағы ерекше достық қарым-қатынастарды растай отырып, тараптар саяси, сауда-экономикалық, инвестициялық, инновациялық, мәдени, спорт және туристік салалардағы өзара тиімді және практикалық ынтымақтастықты нығайту жөнінде ортақ пікірге келді.
Қазақстан тарапы инфрақұрылымды дамытудың «Нұрлы Жол» мемлекеттік бағдарламасын, оның ішінде инновациялық индустрияландыру мәселесі бойынша Кореямен ынтымақтастықтың маңыздылығын атап өтті. Корея тарапы әлем мен экономиканың синергиясына негізделе отырып, экономикалық дамуға қол жеткізген Қазақстан «Жаңа Солтүстік саясат» стратегиясындағы негізгі әріптестердің бірі болып табылатынын атап өтті. Тараптар «Нұрлы жол» бағдарламасы мен «Жаңа солтүстік саясат» стратегиясын үйлесімді жүзеге асыру үшін ынтымақтастықты нығайту қажет деген ортақ пікірге келді.
1. Тараптар екі елдің арасындағы саяси сенімді нығайтуда тығыз ынтымақтастық орнатуға, практикалық ынтымақтастықты кеңейтуге және стратегиялық әріптестік негізінде екі елдің арасындағы достықты дамытуға келісті.
2. Тараптар Корея түбегінің денуклеаризация мәселесін қоса алғанда, жаһандық күн тәртібіндегі көптеген мәселелер бойынша екі елдің ортақ ұстанымға ие екенін атап өтті, сондай-ақ өңірлік және халықаралық деңгейлерде бейбітшілік пен қауіпсіздікті нығайту саласындағы екіжақты ынтымақтастықты жалғастыруға уағдаласты.
3. Корея Орталық Азия елдерінің күш-жігерімен өңірде Ядролық қарудан азат аймақ құру тәжірибесіне назар аударды. Тараптар Қазақстанның денуклеаризация мен жаппай қырып-жою қаруды таратпау саласындағы тәжірибесімен бөлісуге дайындығын ескере отырып, осы бағытта диалог пен ынтымақтастықты одан әрі жалғастыруға шешті.
4. Тараптар КХДР ядролық проблемасын бейбіт жолмен реттеу және корейаралық қатынастарды дамыту Корея түбегінде ғана емес, бүкіл әлемде бейбітшілік пен тұрақтылықты нығайтуға ықпал етеді деген пікірге келді. Осы тұрғыда Қазақстан Кореяның толық денуклеаризацияға қол жеткізу және Корея түбегінде тұрақты бейбіт жүйені құру ісінде, сондай-ақ корейаралық қарым-қатынастарды дамытуда өзінің дәйекті қолдауын растады.
5.  Тараптар Қазақстан Республикасының Тұңғыш Президенті – Елбасы Қоры мен Корей қоры арасындағы яролық қаруды таратпау және Корея түбегінің денуклеаризация мәселелерін терең талқылауын оң бағалады және екі Қор арасында кейінгі консультациялар өткізу жөнінде күш салуға уағдаласты.
6. Тараптар Қазақстан мен Корея арасындағы екіжақты тауар айналымының өсуіне қанағаттанушылық білдіріп, сауда-экономикалық және инвестициялық салалардағы өзара тиімді экономикалық ынтымақтастықты дамыту үшін бірлескен күш-жігерлерін жұмсауға келісті. Инфрақұрылымының құрылысы, ауыл шаруашылығы, денсаулық сақтау және мәдениет сияқты түрлі салалардағы өзара іс-қимылды дамыту бойынша нақты бағыттар көрсетілген Қазақстан Республикасы мен Корея Республикасының «Самал жел» жаңа (жаңартылған) экономикалық ынтымақтастық бағдарламасына қол қоюды құптады. Тараптар осы бағдарламаның орындалу барысын үкіметаралық комиссия шеңберінде үнемі бақылауға  уағдаласты.
7. Тараптар Сауда-экономикалық және ғылыми-техникалық ынтымақтастық жөніндегі үкіметаралық комиссия сауда және инвестициялар саласындағы екіжақты қарым-қатынастарды дамытуда маңызды рөл атқаратынын растады және 2019 жылғы 20 наурызда өткен Комиссияның 8-ші отырысының нәтижелерін құптады.
8. Тараптар 2019 жылғы 22 сәуірде Нұр-Сұлтан қаласында өткен бизнес-форумның қорытындысын жоғары бағалады және іскер топтар өкілдерінің уағдаластықтарын табысты жүзеге асыру үшін ынтымақтасуға уағдаласты, сондай-ақ Кореяның Президенті Мун Чже Иннің Қазақстанға сапары аясында қол қойылған коммерциялық құжаттар сауда-экономикалық ынтымақтастықты одан әрі кеңейтуге үлес қосатынын атап өтті.  Осы мақсатта екі елдің көшбасшылары Қазақстан мен Кореяның іскер топтары арасындағы өзара іс-қимылды одан әрі жандандыру үшін қолайлы жағдай жасауды қолдады.
9.  Корей тарапы «Цифрлық Қазақстан 2018-2022» мемлекеттік бағдарламасына қатысуға қызығушылық танытып, экономиканың барлық салаларын цифрландыру бойынша тәжірибесімен бөлісуге дайын екендігін білдірді. Сондай-ақ, Қазақстан корей тарапының Нұр-Сұлтан қаласында Қазақстан-Корея бірлескен халықаралық IT-орталығын құру туралы бастамасын қолдады.
10.   Тараптар перспективалы салаларда, оның ішінде 4-ші өнеркәсіптік революция саласында өзара тиімді ынтымақтастықтың қажеттілігін таныды және жоғары технологиялар саласындағы бірлескен жобаларды үнемі кеңейтуге ұмтылатын болады. Екі мемлекет басшылары Қазақстанның Цифрлық даму, қорғаныс және аэроғарыш өнеркәсібі министрлігі мен Кореяның Ғылым және ақпараттық-коммуникациялық технологиялар министрлігі арасындағы 4-ші өнеркәсіптік революция саласындағы ынтымақтастық туралы меморандумға қол қоюды құптады. Сондай-ақ, тараптар екі елдің 4-ші өнеркәсіптік революция дәуіріне табысты кіре алатынына және Кореяның осы елде алғаш рет енгізілген 5G мобильді желілер пайдалану тәжірибесі арқылы инновацияларды инклюзивті өсіру мүмкіндіктерін пайдалана алатынына сенім білдірді.
11. Тараптар денсаулық сақтау саласындағы, атап айтқанда, денсаулықты сақтандыру жүйесін дамыту, денсаулық сақтау, медициналық білім мен ғылым, фармация салаларындағы мемлекеттік-жекешелік әріптестікті дамыту, ауруларды диагностикалау мен емдеуде заманауи технологияларды пайдалану бойынша тәжірибе алмасудағы ынтымақтастықтың  маңыздылығын атап өтті.
12. Тараптар «Үлкен Алматы айналма автокөлік жолының құрылысы» (ҮАААЖ) жобасы аясында жұмыстардың сапалы және уақытылы аяқталатынына сенім білдірді. Мемлекет басшылары ҮАААЖ жобасы шеңберінде табысты өзара іс-қимыл Қазақстанның стратегиялық жобаларына Кореяның одан әрі қатысуы үшін серпін беретініне түсіністік білдірді.
13. Тараптар Қазақстан мен Корея арасындағы көлік қатынастарын дамыту бойынша бірлескен күш-жігерді жалғастыруға бел байлағанын білдірді. Осыған орай, логистика және транзит саласындағы ынтымақтастықты ерекше атап өтті. Екі ел басшылары осы саладағы ынтымақтастықты тереңдетудің және өзара тиімді бағыттарды қарастырудың маңыздылығын баса айтты. Қазақстан Ляньюньгандағы (Қытай) қазақстандық терминалды пайдалануды кеңейту бойынша ынтымақтастыққа мүдделі екенін білдірді, ал корей тарапы бұл үшін бірлесіп күш салуды ұсынды.
14. Тараптар «Арал теңізінің құрғақ түбінің фитомелиорациясы» жобасын қоса алғанда орман шаруашылығы саласындағы ынтымақтастықтың нәтижелерін жоғары бағалай отырып, Орталық Азия аймағының орман селдіреуін алдын алу үшін халықаралық ұйымдармен, оның ішінде Азия орман шаруашылығы ұйымымен (AFoCO) орман шаруашылығы саласындағы ынтымақтастықты нығайту қажеттігі туралы пікір білдірді.
15. Тараптар ғарыш саласындағы ынтымақтастыққа дайын екендіктерін растады және ғарыш кеңістігін бейбіт мақсатта бірлесіп зерттеу екі елдің ғарыш қызметінің дамуына үлес қосатыны туралы пікір білдірді. Осыған орай, мемлекет басшылары Қазақстанның Цифрлық даму, қорғаныс және аэроғарыш өнеркәсіп министрлігі мен Кореяның Ғылым және ақпараттық-коммуникациялық технологиялар министрлігі арасындағы Ғарыш кеңістігін бейбіт мақсатта бірігіп зерттеу және пайдалану саласындағы өзара түсіністік туралы меморандумға қол қоюды құптады.
16.  Тараптар Қазақстанның Білім және ғылым министрлігі мен Кореяның Білім министрлігі арасындағы Білім беру саласындағы ынтымақтастық жөніндегі өзара түсіністік туралы меморандумға қол қоюды құптай отырып, Корея үкіметінің түрлі бағдарламалары бойынша қазақстандық азаматтарға қолдау көрсетуді күшейту арқылы білім беру саласындағы адами ресурстармен алмасуды жандандыру туралы шешім қабылдады.
Сондай-ақ, тараптар түрлі салаларда, оның ішінде мәдени-гуманитарлық салада алмасуды кеңейтуге уәделесті және, әсіресе, дипломатиялық қарым-қатынастар орнатылуының 30-жылдығына орай 2022 жылды Мәдени алмасу жылы деп белгілеп, түрлі мерейтойлық іс-шараларды өткізуге келісті.
17. Қазақстан тарапы Қазақстанның мемлекеттік қызметкерлерінің әлеуетін нығайтудағы Кореяның рөлін жоғары бағалады. Тараптар Қазақстанда кадрларды басқару жүйесін жаңғырту үшін бірлесіп күш салуға дайын екендіктерін растады.
18. Тараптар Қазақстан Республикасы мен Корея Республикасы арасындағы сотталған адамдарды беру туралы шартқа қол қоюды құптай отырып, аталған шарттың күшіне тез арада енуі өзара түсіністік пен өзара сенімді нығайтуға ықпал ететіндігін, сондай-ақ құқықтық саладағы ынтымақтастықты жаңа деңгейге шығаратынын атап өтті.
19. Тараптар Қазақстан мен Корея арасындағы әскери-техникалық ынтымақтастық жөніндегі бірлескен комитеттің табысты іске қосылуын құптады, 2019 жылғы 27-28 ақпанда Нұр-Сұлтан қаласында өткен бірінші отырыстың нәтижелеріне қанағаттанушылық білдірді. Болашақтағы  ынтымақтастық үшін жағымды үрдістерді атап, екі елдің әскери-өнеркәсіптік кешендері арасындағы байланыстарды жандандыруға үміт білдірді.
20. Тараптар Азия өңіріндегі сенімді күшейту арқылы бейбітшілік пен тұрақтылықты және халықаралық қауымдастықтың орнықты дамуын нығайту бойынша бірлескен күш-жігер салуды жалғастыру қажеттігі туралы ортақ пікір білдірді. Тараптар диалог арқылы алмасуды кеңейтуге, ынтымақтастықты нығайтуға және өзара сенімді тереңдетуге ықпал ететін Азиядағы өзара іс-қимыл және сенім шаралары кеңесінің (АӨСШК) тұғырнамасын жоғары бағалады.
Тараптар елдері үйлестіретін АӨСШК өлшемдерінің шеңберінде тиісті іс-шаралар өткізу жолымен АӨСШК-нің сенім шараларын одан әрі ілгерілету үшін дәйекті түрде күш салуға келісті.
21. Тараптар БҰҰ-ны қоса алғанда, халықаралық ұйымдарда өзара ынтымақтастықты нығайтуды жалғастыруды жақтады. Корея БҰҰ Қауіпсіздік кеңесінің 2017-2018 жылдардағы тұрақты емес мүшесі ретінде Қазақстанның белсенді қызметін, сондай-ақ бейбітшілік пен тұрақтылықты нығайтудағы Қазақстанның делдалдық рөлін жоғары бағалады.
22.  Тараптар 2007 жылы жұмысын бастағаннан бері «Орталық Азия – Корея Республикасы» форумы тұрақты көпжақты консультативтік диалог ретінде табысты дамып, Корея мен Орталық Азия елдері арасында өзара сенімді нығайтуға және алмасуларды жандандыруға үлес қосқанын атап өтті және форумды дамыту үшін бірлескен күш-жігер салуға келісті. Тараптар 2019 жылғы қазанда Нұр-Сұлтан қаласында сыртқы істер министрлері деңгейінде «Орталық Азия - Корея Республикасы» 12-ші форумын өткізуді құптады.  Тараптар 2017 жылы ресми түрде ашылған «Орталық Азия - Корея Республикасы» Форумының Хатшылығы Корея мен Орталық Азия елдері арасындағы екіжақты және көпжақты ынтымақтастықтың жаңа жобаларын анықтауға және ілгерілетуге мүмкіндік туғызатынын атап өтіп, Хатшылықты күшейту арқылы жобаларды кеңейту әрі дамыту жолдарын белсенді түрде қарастыруға ниеттестігін растады.
23. Тараптар екі ел парламенттері арасындағы екіжақты қарым-қатынастарды жоғары бағалады, сондай-ақ Қазақстан Парламентінің Мәжілісі, Кореяның Ұлттық Ассамблеясы және Ресей Федерациясының Мемлекеттік Думасы 2019 жылғы 23-24 қыркүйекте Нұр-Сұлтанда «Үлкен Еуразия: Диалог. Сенімділік. Әріптестік» тақырыбында ұйымдастыратын Еуразия елдері парламенттері спикерлерінің  4-ші кеңесін табысты өткізу үшін күш салуға уәделесті.
24. Тараптар Корея Президенті Мун Чже Иннің Қазақстанға жасаған мемлекеттік сапарының қорытындыларына қанағаттанушылық білдіріп, жоғарғы деңгейдегі белсенді өзара іс-қимыл екіжақты қатынастардың дамуына айтарлықтай серпін беретінін ерекше атап өтті. Президент Мун Чже Ин Қазақстанның Үкіметі мен халқына қонақжайлылық үшін алғысын білдіріп, Қазақстан Президенті Қ.Тоқаевті екі тарапқа ыңғайлы уақытта Кореяға сапармен келуге шақырды. Президент Қ.Тоқаев шақыруды алғыспен қабылдады.
Нұр-Сұлтан қаласы
2019 жылғы 22 сәуір
///
	 

	Кеңеске Президент Әкімшілігі Басшысының орынбасары Б.Сұлтанов, Қоршаған ортаны қорғау министрі Н.Қаппаров, Қоршаған ортаны қорғау вице-министрі Е.Нысанбаев және Астана қаласы әкімінің орынбасары В.Крылов қатысты.

	Мемлекет басшысына Астана маңында жасыл белдеуді қалыптастыру жөніндегі жұмыс барысы туралы хабардар етілді. Орманды алқап аймағында рекреациялық аймақ құруға, сондай-ақ қала аумағын жасылдандыруға және жас көшеттер алаңын ұлғайтуға ерекше назар аударылды.

	Кеңес қорытындысы бойынша Мемлекет басшысы бірқатар нақты тапсырмалар берді.  
///
	

	Мемлекет басшысы алдымен сандық телевидение ұлттық бағдарламасы аясында арнайы ашылып отырған «Білім» жаңа телеарнасын іске қосты. «Білім» телеарнасының мақсаты – білім мен ғылымды кеңінен тарату және жоғары оқу орындары мен ғылымның басым саласына талантты адамдарды көптеп тарту.

	Нұрсұлтан Назарбаев «Қазақстан білім қоғамы жолында» атты интерактивтік дәрісінде еліміздің табысты алға жылжуын жалғастыру үшін білім, ғылым, экономика және саясатта алда қандай жаңа міндеттер тұрғаны туралы өзінің ой-толғамдарын бөлісті.

	- 20 жылдық табысты және тұрақты даму барысында Қазақстан өзінің тарихи мақсаттарына қол жеткізді. Біздің халқымыздың тарихында бірінші рет қазақ даласында абсолютті халықаралық легитимдікті пайдаланатын мемлекет өмірге келді. Мойындалған мемлекеттік егемендік – кез келген халықтың орасан әрі аса қымбат ресурсы екенін айту керек, - деп атап өтті Нұрсұлтан Назарбаев.

	Мемлекет басшысы еліміздің үш таған - «білім-ғылым-инновация» басқаратын постиндустриялық әлемге қадам басқанына тоқталды. БҰҰ жанындағы халықаралық ұйымдар, жетекші еуропалық көшбасшылар, көптеген белгілі экономистер мен саясаткерлер бүгінде Үшінші индустриялық революция тұжырымдамасын ресми түрде қабылдады.

	- Таяу жылдарда Үшінші индустиялық революция үшін жаңа инфрақұрылым құруда Интернет технология мен жаңартылған энергия көздері бірге пайдаланылады. «Энергетикалық Интернет» миллиондаған адамдарға өз үйінде, кеңседе және зауытта таза энергия алуға және оны еркін алмасуға мүмкіндік туғызады, - деді Қазақстан Президенті.

	Нұрсұлтан Назарбаев ұлттық білім жүйесін жаңарту, білім алу және жоғары технологияны дамыту мәселелеріне ерекше назар аударды.

	- Немқұрайлы қарауға болмайтын тағы бір құндылық – білімге ұмтылу. Әлемдік сарапшылар білікті мамандардың жетіспейтінін болжауда. Болжамдарға сәйкес, 2020 жылға қарай әлемдік еңбек нарығында тағы да жоғары білімді 40 миллион жұмысшының және кәсіптік-техникалық білімі бар 45 миллион маманның  қажеттілігі туындайды. Бүгінде инженерлерге, дәрігерлерге, химиктерге, биологтерге, «нақты» және «жаратылыстану кәсіптері» бойынша мамандық иелеріне сұраныс басым. Жапония, Қытай, Оңтүстік Корея, Сингапур, Малайзия тәрізді елдерге қараңыздаршы, олар өздерінің идеясы мен технологиясын меңгерудегі шеберліктің, табандылық пен еңбектің арқасында табысқа жетуде. Сендердің білімдеріңнен еңбектеріңнің нәтижесі көрінеді. Сендер неғұрлым көп еңбектеніп, білімді өздігінен жетілдірсеңдер, соғұрлым дүниені тани түсесіңдер. Біз білімді мемлекеттің экономикалық ресурсы, өндірістің факторы ретінде қарастырамыз. Біз ұлттық білім жүйесін дәйектілікпен жаңғыртамыз, оны халықаралық стандарттарға жақындатамыз, - деді Қазақстан Президенті.

	Қазақстан Президенті Назарбаев Универсиетінің зияткерлік-инновациялық әлеуеті одан әрі арта түсуі қажеттігін атап көрсетті.

	- Назарбаев Университеті зияткерлік-инновациялық кластерге айналуы тиіс. Үкіметке халықаралық тәжірибені ескере отырып, онда арнайы экономикалық аймақ құру мәселесін пысықтауды тапсырамын. Индустриялық жоғары технологиялық алаң құру жөніндегі жұмысты жандандыру қажет. «Қазатомпром» және «Қазғарыш» ұлттық компаниялары бүгінде Университетпен бірлесіп, оның жанынан күн энергетикасы, ғарыштық технологиялар жөнінде ғылыми-өндірістік орталықтар құруда. Үкіметке және «Самұрық-Қазына» қорына университеттің маңына жоғары технологиялық өндірістер мен ұлттық компаниялардың салалық ғылыми-зерттеу институттарын орналастыру жөнінде нақты жоспар әзірлеуді тапсырамын. Қазақстанда жұмыс істейтін шетелдік компаниялар да бұл жобадан тыс қалмауға тиіс, - деді Мемлекет басшысы.

	Нұрсұлтан Назарбаев сөзінің соңында еліміздің жастарын жан-жақты болуға, спортпен шұғылдануға, өнерлі болуға, шетел тілдерін меңгеруге, отандық және әлемдік әдеби мұраны терең білуге шақырды.

	Президенттің интерактивтік дәрісі Қазақстан бойынша ғана емес, сонымен бірге Еуропаға, Азия мен Америкаға таратылды. Нұрсұлтан Назарбаев дәріс аяқталғаннан кейін еліміздің әр өңірі мен алыс шет елдердегі студенттер мен оқушылардың көптеген сауалына онлайн-режимінде жауап берді, сондай-ақ университет жанындағы Білім мектебін ашты.

	Назарбаев Университеті Мемлекет басшысының бастамасы бойынша елімізде жоғары білікті кәсіби мамандар даярлау, сондай-ақ отандық ғылыми зерттеулер мен әзірлемелерді дамыту жөніндегі таңдаулы оқу орны ретінде құрылды. Бүгінде оқу орны әлемнің ең үздік университеттерінің рейтингінен орын алған жетекші жоғары оқу орындарымен тығыз байланыс орнатқан.

	Университетте университет жанында даярлық орталығы, 18 мамандық бойынша бакалавриат бағдарламасын қамтитын үш мектеп, үш жоғары мектеп және 4 ғылыми орталық жұмыс істейді.

	Қазіргі уақытта университетте 1477 студент білім алады.           

	 

	Қазақстан Президенті Н.Ә.Назарбаевтың интерактивтік дәрісінің толық мәтіні.

	 

	

	 

	

///Қазақстан Президенті Нұрсұлтан Назарбаев Владимир Путинді туған күнімен құттықтап, оған зор денсаулық пен бақ-береке тіледі. Сонымен қатар, жоғары мемлекеттік лауазымында табысқа жете беруіне ниеттестігін білдірді.
Әңгімелесу барысында мемлекеттер басшылары екіжақты ынтымақтастықтың, сондай-ақ өңірлік және халықаралық күн тәртібінің өзекті мәселелерін талқылады.
/// 
Рәсімді ашқан Мемлекеттік хатшы қатысушыларды құттықтап, президенттік және мемлекеттік стипендиялар отандық мәдениетті дамытуға қосқан елеулі үлестері үшін берілген баға екенін атап өтті.
Г.Әбдіқалықова жалпыұлттық құндылықтарды нығайтудың жетекші күші болып саналатын зиялы қауымның рөлі туралы айтқан Мемлекет басшысының сөзіне қатысушылар назарын аударды. Мемлекеттік хатшы мәдениет қайраткерлерінің идеялары мен ой-пікірлері, шығармалары халықтың рухани қазыналарын, оның бай әрі төлтума өнерін сақтауға және еселеуге бағытталуы тиіс екенін атап өтті.
Стипендиялар Қазақстан Республикасының құрметтi атақтары мен мемлекеттiк наградаларын иеленген мәдениет және өнер қайраткерлеріне мемлекеттік қолдау көрсету мақсатында, сондай-ақ айрықша дарынды шығармашыл жастарға Қазақстанның мәдениетін қалыптастыруға, сақтауға және дамытуға қосқан үлесі үшін берiледi.
Отандық мәдениетті дамытуға қосқан маңызды үлесі үшін әдебиет пен өнердің 100 қайраткеріне стипендия тағайындалды. Стипендияға ие болғандар қатарында О.Сүлейменов, М.Жолдасбеков, С.Досанов, Б.Төлегенова, Е.Хасанғалиев, В.Толоконников, А.Әшімов, Ю.Померанцев, Ш.Мұртаза, Ә.Тарази, А.Молодов сияқты майталмандар бар.
Сонымен бірге, мемлекеттік қолдау Ж.Мақажанова, С.Мәдиев, Ә.Ахметов, Қ.Омаров, Е.Рысқали және басқа да жас дарындарға көрсетілді.
Кездесу Қазақстан мәдениеті мен өнерін дамытудың өзекті мәселелерін талқылаумен аяқталды. Мемлекеттік хатшы ел Тәуелсіздігінің 25 жылдығы «Мәңгілік Ел» жалпыұлттық патриоттық идеясы негізінде Болашағы біртұтас ұлт қалыптастырып жатқан Қазақстан халқының игілігін, абыройы мен ар-ұжданын паш ететін терең мазмұнды жаңа шығармаларға арқау болады деп үміттенетінін  жеткізді.
Алматыға жұмыс сапары аясында Г.Әбдіқалықова Қазақстан Жазушылар одағының басшылығымен де кездесіп, республикалық «Қазақ әдебиеті» газетінің, «Жұлдыз» және «Простор» журналдарының редакцияларын аралап көрді.
Еліміздің қаламгерлерімен әңгімелесу барысында Қазақстанда әдебиетті насихаттау, көркемдігі жоғары шығармаларды туғызу, сонымен бірге Қазақстанның рухани-мәдени саласын одан әрі дамытудың өзекті мәселелері талқыланды.
Кездесу соңында ҚР Мемлекеттік хатшысы шығармашыл зиялы қауым өкілдерінің «100 нақты қадам» Ұлт жоспарын іске асыруға, Қазақстан Республикасы Тәуелсіздігінің 25 жылдығы аясында өтетін мерекелік іс-шараларға белсене қатысатынына сенім білдірді.
///Кездесуде Қайрат Қожамжаров Мемлекет басшысына Агенттіктің биылғы 10 айда атқарған қызметінің нәтижелері жөнінде баяндады.
Нұрсұлтан Назарбаев қоғамда сыбайлас жемқорлыққа төзбеушілікті қалыптастырудың маңыздылығын атап өтті.
– Мен сыбайлас жемқорлыққа қарсы іс-қимыл туралы заңды қабылдаған кезде кімде-кім сыбайлас жемқорлық қылмысын жасаса, ешкімге де жеңілдік жасалмайтынын және жазадан құтылмайтынын ескерткен болатынмын. Соңғы жылдары бұл бағытта көп жұмыс атқарылды, – деді Қазақстан Президенті.
Елбасы бюджет қаржысын тиімді әрі ашық пайдалану қажеттігін айтты.
Қ.Қожамжаров Мемлекет басшысына сыбайлас жемқорлыққа қарсы саясатты жүргізу барысында қабылданып жатқан шаралар жөнінде мәлімдеп, оның іске асырылуына халықаралық сарапшылар қауымдастығы тарапынан жоғары баға берілгеніне назар аударды.
– Биылғы 10 айда 3400 қылмыстық іс қозғалып, оның бір мыңы сотқа берілді. 15 миллиард теңге көлемінде келтірілген шығынның 11 миллиарды мемлекетке қайтарылды. Құны 7 миллиард теңгеден асатын мүлікке тыйым салынды, – деді Агенттік төрағасы.
Кездесу соңында Нұрсұлтан Назарбаев бірқатар нақты тапсырма берді.

///Кездесу барысында Қазақстандағы еврей қауымының қызметі, қазіргі заманғы сын-қатерлерге қарсы тұру үшін күш біріктіру және дінаралық келісімнің қазақстандық моделі жөніндегі мәселелер талқыланды.
Мемлекеттік хатшы АҚШ Қазақстанның маңызды стратегиялық серіктесінің бірі екендігін атап өтті.
Г.Әбдіқалықова Қазақстан Президентінің Біріккен Ұлттар Ұйымы аясында Жаһандық антитеррористік желі құру жөніндегі бастамасы өзекті екенін айтты. Еліміздің 2017-2018 жылдары БҰҰ Қауіпсіздік Кеңесіне тұрақты емес мүше болып сайлануы – екіжақты өзара іс-қимылымыздың кемеліне келуінің тағы бір айғағы.
Қазақстан 2050 жылға қарай әлемдегі озық дамыған 30 мемлекеттің қатарына қосылу мақсатын алға қойып отыр. 2017 жылы Мемлекет басшысының бастамасымен экономикалық өсімнің жаңа моделін қалыптастыруға бағытталған Үшінші жаңғыру басталды. Алғашқы нәтижелер экономиканың нық қалпына келу үрдісін көрсетуде: биыл еліміздің ішкі жалпы өнімі 3,5 пайызға өсті.
Мемлекеттік хатшы рухани жаңғырудың басты талабы төл мәдениетіміз бен ұлттық кодты сақтау екендігін айтты.
Г.Әбдіқалықованың мәлімдеуінше, республикада 100-ден астам этнос өкілдері тұрады. Қоғамдық келісім мен жалпыұлттық бірліктің қазақстандық моделі этностардың қоғамдық бірлестіктерге бірігуінің және мемлекетпен өзара әрекеттесуінің негізінде қалыптастырылды. Елімізде 1338 этномәдени бірлестік, соның ішінде 29 республикалық дәрежедегі бірлестік және 39 Достық үйі бар.
Келіссөз барысында Қазақстан Батыс пен Шығыстың ортақ сын-қатерлерге төтеп беруіне қатысты ұстанымдарын жақындастыра түсу үшін талпыныс жасап отырғаны айтылды. Әлемдік және дәстүрлі діндер көшбасшыларының съезі арқылы Қазақстан әлемдік жетекші конфессиялардың жаһандық бейбітшілік пен келісімді орнықтыру жолындағы ұмтылыстарының алаңына айналды.
Соңында Гүлшара Әбдіқалықова Даниэль Рубиннің Қазақстандағы сапарының жақсы өтуіне ниеттестік білдіріп, табыс тіледі.
Анықтама:
Еврей диаспорасы елдегі басқа да этностар секілді өз діні мен дәстүрін емін-еркін ұстанып келеді. 1992 жылдан бері 20 этномәдени бірлестікті, қайырымдылық мақсаттағы 13 хэсэдты және 13 қауымдық орталықты қамтитын Еврей ұлттық ұйымдарының «Мицва» қауымдастығы жұмыс істеуде. 2009 жылғы халық санағы бойынша, республикада 3485 еврей өмір сүріп жатыр.
///Г.Әбдіқалықова онда әйелдердің құқықтары мен мүмкіндіктері аясын кеңейту мәселелері жөніне баяндама  жасайды деп жоспарланған.
Сондай-ақ Мемлекеттік хатшы 10 – 12 наурыз аралығындағы сапар аясында Вашингтонда АҚШ-тың ресми тұлғаларымен, іскер топ өкілдерімен және сараптамалық қоғамдастық өкілдерімен бірқатар кездесу өткізеді. Атап айтқанда, АҚШ-тың Әйелдердің жаһандық проблемалары жөніндегі елшісі К.Рассэллмен, «Болашақ» бағдарламасы бойынша оқып жатқан қазақстандық студенттермен кездесуі көзделген. Бұдан бөлек, Мемлекеттік хатшы «Жанды дауыстар» жаһандық әріптестігі» халықаралық үкіметтік емес ұйымының гала-қабылдауында болып, аталған ұйымның президенті Э.Нельсонмен кездеседі және «Жаһандық көшбасшылық жолындағы марапат» сыйлығы лауреаттарын марапаттау рәсіміне қатысады.
Мемлекеттік хатшының Вашингтонға сапары Ақ үйдің, Мемлекеттік департаменттің, Конгрестің, сондай-ақ АҚШ-тың іскер және қоғамдық топтарының өкілдері, дипломатиялық корпус қатысатын «Наурыз» мейрамына арналған мерекелік іс-шарамен қорытындыланады.
 
///Президент Қасым-Жомарт Тоқаев Никол Пашинянды Армения Республикасының Премьер-Министрі лауазымына тағайындалуымен құттықтады.
– Сізге артылған сенім – қоғамдағы тұрақтылықты, бірлік пен келісімді қамтамасыз етуге, азаматтардың әл-ауқатын арттыруға, Арменияның халықаралық аренадағы беделін нығайтуға бағытталған саясатыңыздың кең қолдау тапқанының айқын көрінісі, – делінген жеделхатта.
Қасым-Жомарт Тоқаев Никол Пашинянның аса жауапты мемлекеттік лауазымдағы қызметі Арменияның тұрақты дамуы мен ілгерілеуіне, сондай-ақ, Қазақстанмен арадағы екіжақты және көпжақты қатынастарды кеңейтіп, тереңдетуге ықпал ететініне сенім білдірді.
Мемлекет басшысы Арменияның Премьер-Министріне зор денсаулық, мол табыс және достас армян халқына игілік пен бақ-береке тіледі.
///
	 

	С.Ахметов Қазақстан Президентіне  2013 – 2015 жылдарға арналған үш жылдық бюджет жобасын әзірлеу барысы мен Үкіметтің таяу кезеңдегі міндеттері туралы баяндады.

	Сонымен қатар, кездесуде еліміздің әлеуметтік-экономикалық дамуы, жиын-терін науқанының аяқталуы және жылу беру маусымына дайындық мәселесі талқыланды.

	Мемлекет басшысы Үкімет толықтай құрылып болып, белсенділікпен жұмысқа кіріскенін атап өтті.

	- Әрбір министр өзіне қандай міндеттер жүктелгенін біледі. Қызметтің барлық бағыты бойынша жұмысты жандандырып, биылғы жылды жақсы әлеуметтік-экономикалық көрсеткіштермен аяқтау қажет, - деді Қазақстан Президенті.

	Нұрсұлтан Назарбаев жиын-терін науқанының аяқталуына байланысты өңірлерде астық қорын тұрақтандыруды қалыптастыру, сондай-ақ нан бағасының өсуіне жол бермеу жөнінде облыстар әкімдерімен бірлескен жұмысты жалғастыру қажеттігін атап көрсетті.

	Мемлекет басшысы кездесудің қорытындысы бойынша бірқатар нақты тапсырма берді.         
///Тараптар мұсылман жыл санауы бойынша жаңа Хижра жылының басталуына орай бір-бірін құттықтап, екі ел арасындағы ынтымақтастықтың қазіргі жағдайы мен оны нығайту перспективаларын талқылады.
Қазақстан Президенті бүгінгі екіжақты қатынастар деңгейін оң бағалап, қосымша серпін беру мүмкіндіктерін қарастыру қажеттігін айтты. Осы орайда, Қасым-Жомарт Тоқаев пен Сауд Арабиясының Тақ мұрагері мемлекеттер арасындағы ықпалдастықты жаңа жобалармен толықтырып, оларды бірлесе жүзеге асыруға бағытталған «Қазақстан - Сауд Арабиясы» Үйлестіру кеңесін құру туралы бастаманы толықтай қолдады.
Ханзада Мұхаммед бен Салманның айтуынша, Эр-Рияд қазақ нарығындағы инвестициялық әлеуетін арттыруға мол мүмкіндік бар екеніне көз жеткізіп отыр.
Мемлекет басшысы бұл пікірмен келісе отырып, Сауд Арабиясы Корольдігінің Тақ мұрагерін екіжақты ықпалдастықтың барлық бағыттарын талқылау мақсатында Қазақстанға сапармен келуге шақырды.
Ханзада Мұхаммед Әл Сауд Қасым-Жомарт Тоқаевтың шақыруын ризашылықпен қабыл алып, мерзімдерін дипломатиялық арналар арқылы пысықтайтынын жеткізді.
Қол жеткізілген уағдаластықтарды жүзеге асыру мақсатында екі ел үкіметтері мен сыртқы істер министрліктеріне екіжақты мәселелер мен халықаралық күн тәртібіндегі тақырыптар бойынша тығыз байланыстар орнату туралы тапсырма беруге келісті.
Сондай-ақ, тараптар Ауғанстандағы жағдайды және оның өңірлік қауіпсіздік үшін ықтимал салдары мен қауіп-қатерлерін жан-жақты талқылады. Аталған елдегі ахуалға қатысты алаңдаушылық білдіріп, Ауған елінің тұрақсыздық бастауына айналмай, бейбіт жолмен шешілетініне үміт артты.
///Кездесуде Қайрат Қожамжаров Мемлекет басшысына Агенттіктің биылғы 10 айда атқарған қызметінің нәтижелері жөнінде баяндады.
Нұрсұлтан Назарбаев қоғамда сыбайлас жемқорлыққа төзбеушілікті қалыптастырудың маңыздылығын атап өтті.
– Мен сыбайлас жемқорлыққа қарсы іс-қимыл туралы заңды қабылдаған кезде кімде-кім сыбайлас жемқорлық қылмысын жасаса, ешкімге де жеңілдік жасалмайтынын және жазадан құтылмайтынын ескерткен болатынмын. Соңғы жылдары бұл бағытта көп жұмыс атқарылды, – деді Қазақстан Президенті.
Елбасы бюджет қаржысын тиімді әрі ашық пайдалану қажеттігін айтты.
Қ.Қожамжаров Мемлекет басшысына сыбайлас жемқорлыққа қарсы саясатты жүргізу барысында қабылданып жатқан шаралар жөнінде мәлімдеп, оның іске асырылуына халықаралық сарапшылар қауымдастығы тарапынан жоғары баға берілгеніне назар аударды.
– Биылғы 10 айда 3400 қылмыстық іс қозғалып, оның бір мыңы сотқа берілді. 15 миллиард теңге көлемінде келтірілген шығынның 11 миллиарды мемлекетке қайтарылды. Құны 7 миллиард теңгеден асатын мүлікке тыйым салынды, – деді Агенттік төрағасы.
Кездесу соңында Нұрсұлтан Назарбаев бірқатар нақты тапсырма берді.

///Кездесу барысында Нұрсұлтан Назарбаев Данило Тюркке Астана клубының отырысына қатысқаны үшін ризашылық білдірді.
Д.Тюрк Қазақстан Президентіне елімізге тағы бір мәрте келуге мүмкіндік туғызғаны үшін алғыс айтып, оның Астанаға жасаған өткен сапарлары барысындағы өзара іс-қимыл нәтижелері жемісті болғанын атап өтті.
Словения Республикасының бұрынғы Президенті Астана процесі аясында өтіп жатқан Сирия жөніндегі бейбіт келіссөздердің маңыздылығын айтып, Қазақстанның халықаралық ұйымдардың, соның ішінде БҰҰ Қауіпсіздік Кеңесінің жұмысына белсенді атсалысқанына назар аударды.

///Мемлекет басшысы баспасөз мәслихаты барысында отандық және шетелдік бұқаралық ақпарат құралдары өкілдерінің сауалдарына жауап берді.
Атап айтқанда, Нұрсұлтан Назарбаев Қазақстан-Америка қарым-қатынастарын дамытудың басым бағыттары мен келешегіне тоқталып, халықаралық және өңірлік қауіпсіздікті қамтамасыз ету саласында қол жеткізілген уағдаластықтар жөнінде айтты.
Бұдан бөлек, Қазақстан Президенті Қазақстанның БҰҰ Қауіпсіздік Кеңесіне төрағалық етуіне және еліміздің әлемде ядролық қаруды таратпау ісіндегі миссиясына қатысты сауалдарға жауап берді.


///Қазақстан Президенті Қасым-Жомарт Тоқаевқа Жамбыл облысы Қордай ауданында болған оқиғаға байланысты құрылған ведомствоаралық жедел тергеу тобының жұмысы туралы баяндалды.
Мемлекет басшысы Бас прокурорға тергеу жұмыстарының әділ әрі жан-жақты жүргізілуін, қабылданған барлық шешімдердің заңды болуын және кінәлілердің жазасыз қалмауын қамтамасыз етуді тапсырды.

///
	 

	Астана маңында «жасыл белдеуді» дамыту мәселесі жөніндегі кеңестің қорытындысына арналған брифинг барысында Нұрсұлтан Назарбаев «Қашаған» кен орнын игеру бойынша жүргізілген жұмыс барысына түсініктеме берді.

	– Бұл – күрделі кен орны, оған қазірдің өзінде 48 миллиард доллар инвестиция  тартылды. Жұмыс 13 жылдан бері жалғасып келеді. Маусымның соңында біз Атырауда құрылысы 2006 жылы басталған «Болашақ» зауытын іске қосу туралы жария етеміз. Осы өнеркәсіп кәсіпорнында өндірілген мұнай күкірттен, газдан тазартылады, тек содан кейін экспортқа шығарылады. Қазақстан – Қашаған кен орнын  игеру жөніндегі жобаға қатысушы ірі тараптың бірі. Егер акционерлердің біреуі өз үлесін сатамын деп шешсе, онда бұл қалыпты құбылыс. Бірақ бұл мәселеде Қазақстанның рұқсаты қажет болады, еліміз оны сатып ала алады немесе сатып алу құқын өзге инвесторға бере алады. Қазір жұмыс процесінде қарастырылып жатыр. Жақын уақытта ол табысты аяқталады деп ойлаймын, –деді Нұрсұлтан Назарбаев.   
///Мемлекет басшысы Шетелдік инвесторлар кеңесінің мүшелері – мұнай-газ компанияларының басшыларымен бейнебайланыс арқылы кездесу өткізді. Отырыста еліміздегі мұнай-газ саласының инвестициялық тартымдылығын арттыру мен одан әрі дамыту шаралары жан-жақты қаралды.
Жиынға Премьер-Министрдің орынбасары Роман Скляр, Eni S.p.A., Royal Dutch Shell, INPEX Corporation, Chevron, Exxon Mobil, CNPC, Total E&P сияқты ірі мұнай-газ компанияларының басшылары қатысып, сөз сөйледі. Eni S.p.A. компаниясының Орталық Азия аймағы бойынша басшысы Лучано Васкес кездесуді модератор ретінде жүргізіп отырды.

Президент отырыстың ашылуында мұнай-газ секторы еліміздің жалпыұлттық дамуында әрқашан маңызды рөл атқарғанын, технологиялық өзгерістерге қарамастан, бұл сала ел экономикасының қозғаушы күші болып қала беретінін атап өтті. Қасым-Жомарт Тоқаевтың айтуынша, Қазақстан мұнайға бай мемлекет ретінде бар әлеуетін мейілінше тиімді пайдалануға міндетті.
Мемлекет басшысы Кеңес пен Үкімет мүшелерінің алдына бірқатар міндеттер қойды.
Президент елдің экономикалық өсімін қамтамасыз ету үшін Теңіз, Қашаған және Қарашығанақ кен орындарын кеңейту бойынша жобаларды дер кезінде жүзеге асырудың маңыздылығын атап өтті. Осыған байланысты Теңіз кен орнын кеңейту жөніндегі жобаның құрылыс жұмыстары 20 пайызға кешігіп жатқанына алаңдаушылық білдіріп, Үкіметке жоба операторымен бірлесе отырып, жұмыстарды аяқтау мерзімін кешіктірмеуді тапсырды.
Сонымен қатар Қасым-Жомарт Тоқаев Қашаған кен орнын игерудің келешегі туралы айтты. Президент мұнай өндіруді тәулігіне 1,1 миллион баррельге дейін ұлғайту бойынша жұмыстың үшінші кезеңін жүзеге асырудың нақты жоспарын жасау қажет екеніне тоқталды.

Мемлекет басшысы инвестиция салудың жаңа тетіктерін әзірлеуді, атап айтқанда, жетілдірілген модельдік келісімшарт туралы айтты. Бұл құжат инвестициялық преференцияларға кепілдік бере отырып, олардың құқықтық жағынан қорғалуы мен тұрақтылығын қамтамасыз етеді. Осыған байланысты Үкіметке фискалдық басымдықтар пакетін анықтауды жеделдетуді және жылдың соңына дейін заңнамалық нормалардың қабылдануын қамтамасыз етуді тапсырды.
Сонымен қатар Президент Кеңес мүшелерін инвесторларға жер қойнауын геологиялық зерттеуден барлау және өндіру жұмыстарына көшуге кепілдік беретін Келісімнің әзірленіп жатқанынан хабардар етті.

Қасым-Жомарт Тоқаевтың айтуынша, жаһандық инвестицияларға талас кезінде инвестициялық шешімдерді жедел қабылдаудың стратегиялық маңызы артады. Осыған байланысты ол мемлекеттік органдарға инвесторлардың өтініштері мен сұрақтарына қолайлы әрі жедел жауап беру қажет екен атап көрсетті.
Мемлекет басшысы «бір терезе» қағидаты бойынша қызмет көрсететін Ведомствоаралық фронт-офис құру туралы келісім жасалғанын мәлімдеді. Президент бұл фронт-офиске салалық министрліктер басшыларының орынбасарлары кіретінін және оны энергетика министрі басқаратынын айтты.
Сондай-ақ Қасым-Жомарт Тоқаев қолданыстағы мұнай-газ кен орындарында газ өңдеу қуатын арттырудың маңызды екенін атап өтті.
– Бұл тұрғыда Қашағандағы газ өңдеу зауыты құрылысының дер кезінде басталғаны маңызды оқиға болды. Үкімет «Самұрық-Қазына» Ұлттық әл-ауқат қорымен бірлесіп, жаңа газ өндіру жобалары үшін жер қойнауын пайдаланушылардан газ сатып алатын бағаның ынталандыру формуласын жасады. Сондықтан сіздерді тауарлық газ өндірісін ұлғайту бойынша жобаларды іске асыруға атсалысуға шақырамын, – деді Президент.
Мемлекет басшысы көмірсутегі шикізаттарын терең өңдеуді дамытуды маңызды міндет ретінде атады. Президент газ-химия жобаларына көгілдір отын қолдану өнеркәсіптің шикізаттық бағытын төмендетеді деп пайымдайды.

Қасым-Жомарт Тоқаев мұнай-газ жобаларында қазақстандық үлеске басымдық беру қажет екеніне назар аударды.
Мемлекет басшысы қазақстандық және шетелдік компаниялар арасындағы технологиялық кооперацияларды нығайту аясында Chevron, Total, Eni, ExxonMobil, Agip сияқты ірі кәсіпорындардың қолдауымен құрылған Мұнай-газ машиналарын жасауды дамыту халықаралық орталығының қызметін атап өтті. Үкіметке халықаралық озық тәжірибеге сүйене отырып, тиімді технологиялар трансферті жүйесін құру тапсырылды.

Қасым-Жомарт Тоқаев кездесу соңында қатысушылардың ұсыныстарына тоқталып, Үкіметке жылдың соңына дейін заңнамалық нормалардың қабылдануын қамтамасыз етуді, көтерілген барлық мәселе бойынша атқарылған жұмыстар туралы толық есеп беруді тапсырды.
Сонымен қатар Мемлекет басшысы даулы мәселелерді шешу үшін шетелдік платформалармен қатар Астана халықаралық қаржы орталығының арбитражды сотын да пайдалануға болатынын айтты. Сондай-ақ бірлесіп жұмыс істеуді жалғастыра беруге және еліміздегі инвестициялық ахуалды жақсартуға мүдделі екенін жеткізді.



///
	

	Кеңес аясында «жасыл белдеу» аумағын, сондай-ақ Қызылжар орман шаруашылығындағы 2011 жылы отырғызылған орман алқабын және Шұбар кенті ауданындағы 1954 жылғы орманды алқапты тікұшақпен аралап шықты.

	Бұқаралық ақпарат құралдары өкілдеріне арналған брифинг барысында Мемлекет басшысы қала маңында «жасыл белдеу» орнату елордамыздың жаңа трендіне айналғанын атап өтті.

	– Біз қазақстандықтар мақтаныш ететін, алыс және жақын шет елдегі барша қонағымыз сүйсінетіндей әдемі Астананы салдық. Қаланы дамытумен бірге мен елорда маңында жас көшеттер отырғызу міндетін қойдым. Барлығы да бұл далада ештеңе өспейді деп ойлады, ғалымдар жер қыртысы кенеулі екенін және көп күш жұмсау қажет болатынын айтты. Бірақ, көріп отырмыз, орман алқабы бүгінде 65 мың гектарға жетті, оның 14 мың гектары қаланың ішкі аумағын қамтиды. Бұл көшеттер жазда шаңнан, қыста боран мен қарлы борасыннан қорғайды. Нәтижесінде қала климаты жұмсара түсті, – деді Қазақстан Президенті.

	Нұрсұлтан Назарбаев жасыл алқап қалыптастыру маңызды әрі мәні зор жұмыс екенін атап өтті.

	– Қазақстан аумағының 3 миллионға жуық шаршы шақырымын ұлан-ғайыр далалық аймақ алып жатыр, ал орманды алқап бар болғаны 8-10 пайыз. Егер біз жыл сайын барлық облысты жасылдандырумен айналысатын болсақ, онда Қазақстанды жасыл елге айналдырамыз. Бұл адам денсаулығына пайдалы, тыныс алуға «жеңіл», табиғат үшін – береке-байлық, туған жердің көркі. Сондықтан біз игілікті жұмыс жасап жатырмыз. Әр облыс, қала, аудан жұртты, әсіресе жастарды ағаш отырғызып, оны күтіп-баптауға жұмылдыру жайын ойластыруға тиіс. Сонда Отанымыз бұдан да әдемірек және тартымды бола түседі, ал болашақ ұрпақтар бізге риза болатын болады, – деді Мемлекет басшысы.         

	2020 жылға дейін Астананың қала маңындағы орманды аймағының аумағы кеңейіп, 110 мың гектарға жетеді. Сондай-ақ, қазіргі уақытта қала шекарасындағы «жасыл белдеу» алаңы – 11,5 тыс гектар. Биыл екінші кезектегі 286 мың көшет отырғызу жоспарланған. Жобаның екінші кезегін 2014 – 2016 жылдар аралығында  іске қосып, 1,1 млн. көшет отырғызу жоспарлануда.

	

	

	

	
/// 
Кездесу барысында Нұрсұлтан Назарбаев Еуразиялық экономикалық одақ өз дамуының бірінші жылын аяқтап қалғанын, бұл кезең оңай болмағанын айтты.
Біз дағдарыстың болатынын білдік, оны еңсеру үшін қажетті шараларды қабылдадық, енді ары қарай жылжу керек. Әлбетте, елдеріміздің ішкі жалпы өнімі азайды, тауар айналымы да бәсеңдеді. Бірақ шекараның ашықтығы мен тығыз байланыстар оң ықпалын тигізіп отыр. Біз мұның бәрін Жоғары еуразиялық экономикалық кеңестің бүгінгі отырысында талқылаймыз, – деді Қазақстан Президенті.
Мемлекет басшысы ҰҚШҰ Ұжымдық қауіпсіздік кеңесінің сессиясы барысында халықаралық күн тәртібіндегі мәселелер де талқыланатынына назар аударды.
В.Путин екі ел арасындағы стратегиялық серіктестік әлемдік экономикадағы қиындықтарға қарамастан жүйелі дамып келе жатқанын атап өтті.
 Біз кедендік және техникалық реттеу стандарттарын жақындастыру жұмыстарын жалғастырудамыз. Осының бәрі оң нәтижесін береді. Егер осы уағдаластықтарымыз болмағанда, экономикаға тиетін соққы одан да күштірек болған болар еді, мен бұған сенімдімін, – деді Ресей Президенті. 


///Басқосуда мемлекеттік органдардың, ұйымдар мен қоғамдық бірлестіктердің мемлекеттiк наградалармен марапаттау жөніндегі ұсыныстары қаралды.
Комиссия Қазақстан Республикасының мемлекеттік наградаларын белгілеу және жою туралы ұсыныстарды, награда мәселелері жөніндегі заң жобаларын және басқа да нормативтік құқықтық актілерді, Қазақстан Республикасының мемлекеттік наградаларымен марапаттау туралы ұсынымдарды қарайтын Қазақстан Республикасының Президенті жанындағы консультативтік-кеңесші орган болып табылады.
Жиын қорытындысы бойынша Комиссия мүшелері марапаттау үшін Мемлекет басшысына ұсынылатын кандидаттарды анықтады.
Мемлекеттік наградаларды тапсыру рәсімі қалыптасқан дәстүрге сәйкес Тәуелсіздік күні қарсаңында өтеді.
///2019 жылғы 21-23 сәуірде Қазақстан Республикасының Президенті Қасым-Жомарт Тоқаевтың шақыруымен Корея Республикасының Президенті Мун Чже Ин Қазақстан Республикасына мемлекеттік сапармен келді.
2019 жылғы 22 сәуірде Нұр-Сұлтан қаласындағы келіссөздер барысында екі мемлекет басшылары (бұдан әрі – Тараптар) Қазақстан Республикасы (бұдан әрі – Қазақстан) мен Корея Республикасы (бұдан әрі – Корея) арасындағы стратегиялық әріптестікті орнатудың 10 жылдық мерейтойы қарсаңында өзара сенім мен өзара құрмет көрсетуге негізделген жоғары деңгейдегі екі жақты ынтымақтастықтың дамуын қанағаттанғандықпен атап өтті.  Екі ел арасындағы ерекше достық қарым-қатынастарды растай отырып, тараптар саяси, сауда-экономикалық, инвестициялық, инновациялық, мәдени, спорт және туристік салалардағы өзара тиімді және практикалық ынтымақтастықты нығайту жөнінде ортақ пікірге келді.
Қазақстан тарапы инфрақұрылымды дамытудың «Нұрлы Жол» мемлекеттік бағдарламасын, оның ішінде инновациялық индустрияландыру мәселесі бойынша Кореямен ынтымақтастықтың маңыздылығын атап өтті. Корея тарапы әлем мен экономиканың синергиясына негізделе отырып, экономикалық дамуға қол жеткізген Қазақстан «Жаңа Солтүстік саясат» стратегиясындағы негізгі әріптестердің бірі болып табылатынын атап өтті. Тараптар «Нұрлы жол» бағдарламасы мен «Жаңа солтүстік саясат» стратегиясын үйлесімді жүзеге асыру үшін ынтымақтастықты нығайту қажет деген ортақ пікірге келді.
1. Тараптар екі елдің арасындағы саяси сенімді нығайтуда тығыз ынтымақтастық орнатуға, практикалық ынтымақтастықты кеңейтуге және стратегиялық әріптестік негізінде екі елдің арасындағы достықты дамытуға келісті.
2. Тараптар Корея түбегінің денуклеаризация мәселесін қоса алғанда, жаһандық күн тәртібіндегі көптеген мәселелер бойынша екі елдің ортақ ұстанымға ие екенін атап өтті, сондай-ақ өңірлік және халықаралық деңгейлерде бейбітшілік пен қауіпсіздікті нығайту саласындағы екіжақты ынтымақтастықты жалғастыруға уағдаласты.
3. Корея Орталық Азия елдерінің күш-жігерімен өңірде Ядролық қарудан азат аймақ құру тәжірибесіне назар аударды. Тараптар Қазақстанның денуклеаризация мен жаппай қырып-жою қаруды таратпау саласындағы тәжірибесімен бөлісуге дайындығын ескере отырып, осы бағытта диалог пен ынтымақтастықты одан әрі жалғастыруға шешті.
4. Тараптар КХДР ядролық проблемасын бейбіт жолмен реттеу және корейаралық қатынастарды дамыту Корея түбегінде ғана емес, бүкіл әлемде бейбітшілік пен тұрақтылықты нығайтуға ықпал етеді деген пікірге келді. Осы тұрғыда Қазақстан Кореяның толық денуклеаризацияға қол жеткізу және Корея түбегінде тұрақты бейбіт жүйені құру ісінде, сондай-ақ корейаралық қарым-қатынастарды дамытуда өзінің дәйекті қолдауын растады.
5.  Тараптар Қазақстан Республикасының Тұңғыш Президенті – Елбасы Қоры мен Корей қоры арасындағы яролық қаруды таратпау және Корея түбегінің денуклеаризация мәселелерін терең талқылауын оң бағалады және екі Қор арасында кейінгі консультациялар өткізу жөнінде күш салуға уағдаласты.
6. Тараптар Қазақстан мен Корея арасындағы екіжақты тауар айналымының өсуіне қанағаттанушылық білдіріп, сауда-экономикалық және инвестициялық салалардағы өзара тиімді экономикалық ынтымақтастықты дамыту үшін бірлескен күш-жігерлерін жұмсауға келісті. Инфрақұрылымының құрылысы, ауыл шаруашылығы, денсаулық сақтау және мәдениет сияқты түрлі салалардағы өзара іс-қимылды дамыту бойынша нақты бағыттар көрсетілген Қазақстан Республикасы мен Корея Республикасының «Самал жел» жаңа (жаңартылған) экономикалық ынтымақтастық бағдарламасына қол қоюды құптады. Тараптар осы бағдарламаның орындалу барысын үкіметаралық комиссия шеңберінде үнемі бақылауға  уағдаласты.
7. Тараптар Сауда-экономикалық және ғылыми-техникалық ынтымақтастық жөніндегі үкіметаралық комиссия сауда және инвестициялар саласындағы екіжақты қарым-қатынастарды дамытуда маңызды рөл атқаратынын растады және 2019 жылғы 20 наурызда өткен Комиссияның 8-ші отырысының нәтижелерін құптады.
8. Тараптар 2019 жылғы 22 сәуірде Нұр-Сұлтан қаласында өткен бизнес-форумның қорытындысын жоғары бағалады және іскер топтар өкілдерінің уағдаластықтарын табысты жүзеге асыру үшін ынтымақтасуға уағдаласты, сондай-ақ Кореяның Президенті Мун Чже Иннің Қазақстанға сапары аясында қол қойылған коммерциялық құжаттар сауда-экономикалық ынтымақтастықты одан әрі кеңейтуге үлес қосатынын атап өтті.  Осы мақсатта екі елдің көшбасшылары Қазақстан мен Кореяның іскер топтары арасындағы өзара іс-қимылды одан әрі жандандыру үшін қолайлы жағдай жасауды қолдады.
9.  Корей тарапы «Цифрлық Қазақстан 2018-2022» мемлекеттік бағдарламасына қатысуға қызығушылық танытып, экономиканың барлық салаларын цифрландыру бойынша тәжірибесімен бөлісуге дайын екендігін білдірді. Сондай-ақ, Қазақстан корей тарапының Нұр-Сұлтан қаласында Қазақстан-Корея бірлескен халықаралық IT-орталығын құру туралы бастамасын қолдады.
10.   Тараптар перспективалы салаларда, оның ішінде 4-ші өнеркәсіптік революция саласында өзара тиімді ынтымақтастықтың қажеттілігін таныды және жоғары технологиялар саласындағы бірлескен жобаларды үнемі кеңейтуге ұмтылатын болады. Екі мемлекет басшылары Қазақстанның Цифрлық даму, қорғаныс және аэроғарыш өнеркәсібі министрлігі мен Кореяның Ғылым және ақпараттық-коммуникациялық технологиялар министрлігі арасындағы 4-ші өнеркәсіптік революция саласындағы ынтымақтастық туралы меморандумға қол қоюды құптады. Сондай-ақ, тараптар екі елдің 4-ші өнеркәсіптік революция дәуіріне табысты кіре алатынына және Кореяның осы елде алғаш рет енгізілген 5G мобильді желілер пайдалану тәжірибесі арқылы инновацияларды инклюзивті өсіру мүмкіндіктерін пайдалана алатынына сенім білдірді.
11. Тараптар денсаулық сақтау саласындағы, атап айтқанда, денсаулықты сақтандыру жүйесін дамыту, денсаулық сақтау, медициналық білім мен ғылым, фармация салаларындағы мемлекеттік-жекешелік әріптестікті дамыту, ауруларды диагностикалау мен емдеуде заманауи технологияларды пайдалану бойынша тәжірибе алмасудағы ынтымақтастықтың  маңыздылығын атап өтті.
12. Тараптар «Үлкен Алматы айналма автокөлік жолының құрылысы» (ҮАААЖ) жобасы аясында жұмыстардың сапалы және уақытылы аяқталатынына сенім білдірді. Мемлекет басшылары ҮАААЖ жобасы шеңберінде табысты өзара іс-қимыл Қазақстанның стратегиялық жобаларына Кореяның одан әрі қатысуы үшін серпін беретініне түсіністік білдірді.
13. Тараптар Қазақстан мен Корея арасындағы көлік қатынастарын дамыту бойынша бірлескен күш-жігерді жалғастыруға бел байлағанын білдірді. Осыған орай, логистика және транзит саласындағы ынтымақтастықты ерекше атап өтті. Екі ел басшылары осы саладағы ынтымақтастықты тереңдетудің және өзара тиімді бағыттарды қарастырудың маңыздылығын баса айтты. Қазақстан Ляньюньгандағы (Қытай) қазақстандық терминалды пайдалануды кеңейту бойынша ынтымақтастыққа мүдделі екенін білдірді, ал корей тарапы бұл үшін бірлесіп күш салуды ұсынды.
14. Тараптар «Арал теңізінің құрғақ түбінің фитомелиорациясы» жобасын қоса алғанда орман шаруашылығы саласындағы ынтымақтастықтың нәтижелерін жоғары бағалай отырып, Орталық Азия аймағының орман селдіреуін алдын алу үшін халықаралық ұйымдармен, оның ішінде Азия орман шаруашылығы ұйымымен (AFoCO) орман шаруашылығы саласындағы ынтымақтастықты нығайту қажеттігі туралы пікір білдірді.
15. Тараптар ғарыш саласындағы ынтымақтастыққа дайын екендіктерін растады және ғарыш кеңістігін бейбіт мақсатта бірлесіп зерттеу екі елдің ғарыш қызметінің дамуына үлес қосатыны туралы пікір білдірді. Осыған орай, мемлекет басшылары Қазақстанның Цифрлық даму, қорғаныс және аэроғарыш өнеркәсіп министрлігі мен Кореяның Ғылым және ақпараттық-коммуникациялық технологиялар министрлігі арасындағы Ғарыш кеңістігін бейбіт мақсатта бірігіп зерттеу және пайдалану саласындағы өзара түсіністік туралы меморандумға қол қоюды құптады.
16.  Тараптар Қазақстанның Білім және ғылым министрлігі мен Кореяның Білім министрлігі арасындағы Білім беру саласындағы ынтымақтастық жөніндегі өзара түсіністік туралы меморандумға қол қоюды құптай отырып, Корея үкіметінің түрлі бағдарламалары бойынша қазақстандық азаматтарға қолдау көрсетуді күшейту арқылы білім беру саласындағы адами ресурстармен алмасуды жандандыру туралы шешім қабылдады.
Сондай-ақ, тараптар түрлі салаларда, оның ішінде мәдени-гуманитарлық салада алмасуды кеңейтуге уәделесті және, әсіресе, дипломатиялық қарым-қатынастар орнатылуының 30-жылдығына орай 2022 жылды Мәдени алмасу жылы деп белгілеп, түрлі мерейтойлық іс-шараларды өткізуге келісті.
17. Қазақстан тарапы Қазақстанның мемлекеттік қызметкерлерінің әлеуетін нығайтудағы Кореяның рөлін жоғары бағалады. Тараптар Қазақстанда кадрларды басқару жүйесін жаңғырту үшін бірлесіп күш салуға дайын екендіктерін растады.
18. Тараптар Қазақстан Республикасы мен Корея Республикасы арасындағы сотталған адамдарды беру туралы шартқа қол қоюды құптай отырып, аталған шарттың күшіне тез арада енуі өзара түсіністік пен өзара сенімді нығайтуға ықпал ететіндігін, сондай-ақ құқықтық саладағы ынтымақтастықты жаңа деңгейге шығаратынын атап өтті.
19. Тараптар Қазақстан мен Корея арасындағы әскери-техникалық ынтымақтастық жөніндегі бірлескен комитеттің табысты іске қосылуын құптады, 2019 жылғы 27-28 ақпанда Нұр-Сұлтан қаласында өткен бірінші отырыстың нәтижелеріне қанағаттанушылық білдірді. Болашақтағы  ынтымақтастық үшін жағымды үрдістерді атап, екі елдің әскери-өнеркәсіптік кешендері арасындағы байланыстарды жандандыруға үміт білдірді.
20. Тараптар Азия өңіріндегі сенімді күшейту арқылы бейбітшілік пен тұрақтылықты және халықаралық қауымдастықтың орнықты дамуын нығайту бойынша бірлескен күш-жігер салуды жалғастыру қажеттігі туралы ортақ пікір білдірді. Тараптар диалог арқылы алмасуды кеңейтуге, ынтымақтастықты нығайтуға және өзара сенімді тереңдетуге ықпал ететін Азиядағы өзара іс-қимыл және сенім шаралары кеңесінің (АӨСШК) тұғырнамасын жоғары бағалады.
Тараптар елдері үйлестіретін АӨСШК өлшемдерінің шеңберінде тиісті іс-шаралар өткізу жолымен АӨСШК-нің сенім шараларын одан әрі ілгерілету үшін дәйекті түрде күш салуға келісті.
21. Тараптар БҰҰ-ны қоса алғанда, халықаралық ұйымдарда өзара ынтымақтастықты нығайтуды жалғастыруды жақтады. Корея БҰҰ Қауіпсіздік кеңесінің 2017-2018 жылдардағы тұрақты емес мүшесі ретінде Қазақстанның белсенді қызметін, сондай-ақ бейбітшілік пен тұрақтылықты нығайтудағы Қазақстанның делдалдық рөлін жоғары бағалады.
22.  Тараптар 2007 жылы жұмысын бастағаннан бері «Орталық Азия – Корея Республикасы» форумы тұрақты көпжақты консультативтік диалог ретінде табысты дамып, Корея мен Орталық Азия елдері арасында өзара сенімді нығайтуға және алмасуларды жандандыруға үлес қосқанын атап өтті және форумды дамыту үшін бірлескен күш-жігер салуға келісті. Тараптар 2019 жылғы қазанда Нұр-Сұлтан қаласында сыртқы істер министрлері деңгейінде «Орталық Азия - Корея Республикасы» 12-ші форумын өткізуді құптады.  Тараптар 2017 жылы ресми түрде ашылған «Орталық Азия - Корея Республикасы» Форумының Хатшылығы Корея мен Орталық Азия елдері арасындағы екіжақты және көпжақты ынтымақтастықтың жаңа жобаларын анықтауға және ілгерілетуге мүмкіндік туғызатынын атап өтіп, Хатшылықты күшейту арқылы жобаларды кеңейту әрі дамыту жолдарын белсенді түрде қарастыруға ниеттестігін растады.
23. Тараптар екі ел парламенттері арасындағы екіжақты қарым-қатынастарды жоғары бағалады, сондай-ақ Қазақстан Парламентінің Мәжілісі, Кореяның Ұлттық Ассамблеясы және Ресей Федерациясының Мемлекеттік Думасы 2019 жылғы 23-24 қыркүйекте Нұр-Сұлтанда «Үлкен Еуразия: Диалог. Сенімділік. Әріптестік» тақырыбында ұйымдастыратын Еуразия елдері парламенттері спикерлерінің  4-ші кеңесін табысты өткізу үшін күш салуға уәделесті.
24. Тараптар Корея Президенті Мун Чже Иннің Қазақстанға жасаған мемлекеттік сапарының қорытындыларына қанағаттанушылық білдіріп, жоғарғы деңгейдегі белсенді өзара іс-қимыл екіжақты қатынастардың дамуына айтарлықтай серпін беретінін ерекше атап өтті. Президент Мун Чже Ин Қазақстанның Үкіметі мен халқына қонақжайлылық үшін алғысын білдіріп, Қазақстан Президенті Қ.Тоқаевті екі тарапқа ыңғайлы уақытта Кореяға сапармен келуге шақырды. Президент Қ.Тоқаев шақыруды алғыспен қабылдады.
Нұр-Сұлтан қаласы
2019 жылғы 22 сәуір
///
	

	Кеңес аясында «жасыл белдеу» аумағын, сондай-ақ Қызылжар орман шаруашылығындағы 2011 жылы отырғызылған орман алқабын және Шұбар кенті ауданындағы 1954 жылғы орманды алқапты тікұшақпен аралап шықты.

	Бұқаралық ақпарат құралдары өкілдеріне арналған брифинг барысында Мемлекет басшысы қала маңында «жасыл белдеу» орнату елордамыздың жаңа трендіне айналғанын атап өтті.

	– Біз қазақстандықтар мақтаныш ететін, алыс және жақын шет елдегі барша қонағымыз сүйсінетіндей әдемі Астананы салдық. Қаланы дамытумен бірге мен елорда маңында жас көшеттер отырғызу міндетін қойдым. Барлығы да бұл далада ештеңе өспейді деп ойлады, ғалымдар жер қыртысы кенеулі екенін және көп күш жұмсау қажет болатынын айтты. Бірақ, көріп отырмыз, орман алқабы бүгінде 65 мың гектарға жетті, оның 14 мың гектары қаланың ішкі аумағын қамтиды. Бұл көшеттер жазда шаңнан, қыста боран мен қарлы борасыннан қорғайды. Нәтижесінде қала климаты жұмсара түсті, – деді Қазақстан Президенті.

	Нұрсұлтан Назарбаев жасыл алқап қалыптастыру маңызды әрі мәні зор жұмыс екенін атап өтті.

	– Қазақстан аумағының 3 миллионға жуық шаршы шақырымын ұлан-ғайыр далалық аймақ алып жатыр, ал орманды алқап бар болғаны 8-10 пайыз. Егер біз жыл сайын барлық облысты жасылдандырумен айналысатын болсақ, онда Қазақстанды жасыл елге айналдырамыз. Бұл адам денсаулығына пайдалы, тыныс алуға «жеңіл», табиғат үшін – береке-байлық, туған жердің көркі. Сондықтан біз игілікті жұмыс жасап жатырмыз. Әр облыс, қала, аудан жұртты, әсіресе жастарды ағаш отырғызып, оны күтіп-баптауға жұмылдыру жайын ойластыруға тиіс. Сонда Отанымыз бұдан да әдемірек және тартымды бола түседі, ал болашақ ұрпақтар бізге риза болатын болады, – деді Мемлекет басшысы.         

	2020 жылға дейін Астананың қала маңындағы орманды аймағының аумағы кеңейіп, 110 мың гектарға жетеді. Сондай-ақ, қазіргі уақытта қала шекарасындағы «жасыл белдеу» алаңы – 11,5 тыс гектар. Биыл екінші кезектегі 286 мың көшет отырғызу жоспарланған. Жобаның екінші кезегін 2014 – 2016 жылдар аралығында  іске қосып, 1,1 млн. көшет отырғызу жоспарлануда.

	

	

	

	
///Мемлекет басшысы Шетелдік инвесторлар кеңесінің мүшелері – мұнай-газ компанияларының басшыларымен бейнебайланыс арқылы кездесу өткізді. Отырыста еліміздегі мұнай-газ саласының инвестициялық тартымдылығын арттыру мен одан әрі дамыту шаралары жан-жақты қаралды.
Жиынға Премьер-Министрдің орынбасары Роман Скляр, Eni S.p.A., Royal Dutch Shell, INPEX Corporation, Chevron, Exxon Mobil, CNPC, Total E&P сияқты ірі мұнай-газ компанияларының басшылары қатысып, сөз сөйледі. Eni S.p.A. компаниясының Орталық Азия аймағы бойынша басшысы Лучано Васкес кездесуді модератор ретінде жүргізіп отырды.

Президент отырыстың ашылуында мұнай-газ секторы еліміздің жалпыұлттық дамуында әрқашан маңызды рөл атқарғанын, технологиялық өзгерістерге қарамастан, бұл сала ел экономикасының қозғаушы күші болып қала беретінін атап өтті. Қасым-Жомарт Тоқаевтың айтуынша, Қазақстан мұнайға бай мемлекет ретінде бар әлеуетін мейілінше тиімді пайдалануға міндетті.
Мемлекет басшысы Кеңес пен Үкімет мүшелерінің алдына бірқатар міндеттер қойды.
Президент елдің экономикалық өсімін қамтамасыз ету үшін Теңіз, Қашаған және Қарашығанақ кен орындарын кеңейту бойынша жобаларды дер кезінде жүзеге асырудың маңыздылығын атап өтті. Осыған байланысты Теңіз кен орнын кеңейту жөніндегі жобаның құрылыс жұмыстары 20 пайызға кешігіп жатқанына алаңдаушылық білдіріп, Үкіметке жоба операторымен бірлесе отырып, жұмыстарды аяқтау мерзімін кешіктірмеуді тапсырды.
Сонымен қатар Қасым-Жомарт Тоқаев Қашаған кен орнын игерудің келешегі туралы айтты. Президент мұнай өндіруді тәулігіне 1,1 миллион баррельге дейін ұлғайту бойынша жұмыстың үшінші кезеңін жүзеге асырудың нақты жоспарын жасау қажет екеніне тоқталды.

Мемлекет басшысы инвестиция салудың жаңа тетіктерін әзірлеуді, атап айтқанда, жетілдірілген модельдік келісімшарт туралы айтты. Бұл құжат инвестициялық преференцияларға кепілдік бере отырып, олардың құқықтық жағынан қорғалуы мен тұрақтылығын қамтамасыз етеді. Осыған байланысты Үкіметке фискалдық басымдықтар пакетін анықтауды жеделдетуді және жылдың соңына дейін заңнамалық нормалардың қабылдануын қамтамасыз етуді тапсырды.
Сонымен қатар Президент Кеңес мүшелерін инвесторларға жер қойнауын геологиялық зерттеуден барлау және өндіру жұмыстарына көшуге кепілдік беретін Келісімнің әзірленіп жатқанынан хабардар етті.

Қасым-Жомарт Тоқаевтың айтуынша, жаһандық инвестицияларға талас кезінде инвестициялық шешімдерді жедел қабылдаудың стратегиялық маңызы артады. Осыған байланысты ол мемлекеттік органдарға инвесторлардың өтініштері мен сұрақтарына қолайлы әрі жедел жауап беру қажет екен атап көрсетті.
Мемлекет басшысы «бір терезе» қағидаты бойынша қызмет көрсететін Ведомствоаралық фронт-офис құру туралы келісім жасалғанын мәлімдеді. Президент бұл фронт-офиске салалық министрліктер басшыларының орынбасарлары кіретінін және оны энергетика министрі басқаратынын айтты.
Сондай-ақ Қасым-Жомарт Тоқаев қолданыстағы мұнай-газ кен орындарында газ өңдеу қуатын арттырудың маңызды екенін атап өтті.
– Бұл тұрғыда Қашағандағы газ өңдеу зауыты құрылысының дер кезінде басталғаны маңызды оқиға болды. Үкімет «Самұрық-Қазына» Ұлттық әл-ауқат қорымен бірлесіп, жаңа газ өндіру жобалары үшін жер қойнауын пайдаланушылардан газ сатып алатын бағаның ынталандыру формуласын жасады. Сондықтан сіздерді тауарлық газ өндірісін ұлғайту бойынша жобаларды іске асыруға атсалысуға шақырамын, – деді Президент.
Мемлекет басшысы көмірсутегі шикізаттарын терең өңдеуді дамытуды маңызды міндет ретінде атады. Президент газ-химия жобаларына көгілдір отын қолдану өнеркәсіптің шикізаттық бағытын төмендетеді деп пайымдайды.

Қасым-Жомарт Тоқаев мұнай-газ жобаларында қазақстандық үлеске басымдық беру қажет екеніне назар аударды.
Мемлекет басшысы қазақстандық және шетелдік компаниялар арасындағы технологиялық кооперацияларды нығайту аясында Chevron, Total, Eni, ExxonMobil, Agip сияқты ірі кәсіпорындардың қолдауымен құрылған Мұнай-газ машиналарын жасауды дамыту халықаралық орталығының қызметін атап өтті. Үкіметке халықаралық озық тәжірибеге сүйене отырып, тиімді технологиялар трансферті жүйесін құру тапсырылды.

Қасым-Жомарт Тоқаев кездесу соңында қатысушылардың ұсыныстарына тоқталып, Үкіметке жылдың соңына дейін заңнамалық нормалардың қабылдануын қамтамасыз етуді, көтерілген барлық мәселе бойынша атқарылған жұмыстар туралы толық есеп беруді тапсырды.
Сонымен қатар Мемлекет басшысы даулы мәселелерді шешу үшін шетелдік платформалармен қатар Астана халықаралық қаржы орталығының арбитражды сотын да пайдалануға болатынын айтты. Сондай-ақ бірлесіп жұмыс істеуді жалғастыра беруге және еліміздегі инвестициялық ахуалды жақсартуға мүдделі екенін жеткізді.



///Кездесудің басында Г.Әбдіқалықова Қазақстан Президентінің тапсырмасы бойынша Ресейдің мәдениет министрі В.Р.Мединскийге халықтар арасындағы татулықты, достық пен ынтымақтастықты нығайтуға қосқан үлесі үшін II дәрежелі «Достық» орденін табыс етті.
Гүлшара Әбдіқалықова біздің халықтарымыз сан ғасырлар бойы арқауы үзілмеген тарихи бауырластықты, достық пен тату көршілікті бекем ұстанып келе жатқанын атап өтті.
Мемлекеттік хатшы Ресейдің мәдениет министріне Кейкі батырдың сүйегін тарихи Отанына қайтару ісіне байланысты тығыз ынтымақтастық үшін алғыс білдірді.
Г.Әбдіқалықова Ресей тарапының шақыруы бойынша қазақстандықтардың түрлі іс-шараларға белсене қатысып жүргенін айтты. Мәселен, былтыр «Астана Балет» театры «Звезды белых ночей» халықаралық фестивалінде тамаша өнер көрсетті, ал «Астана Опера» театры Санкт-Петербургте Морис Жаррдың «Собор Парижской Богоматери» балетін қойды.
Тараптар Қазақстан мен Ресей арасындағы XXI ғасырдағы тату көршілік және одақтастық туралы шартқа ерекше назар аударды. Қалыптасқан тарихи байланыстар негізінде ортақ мәдени кеңістікті нығайтуға септігін тигізетін бұл маңызды құжат халықтарымыздың рухани және мәдени жақындығын сақтауға ықпал етеді.
Бұдан бөлек, Мемлекеттік хатшы екі елдің Мәдениет министрліктері арасындағы 2019 жылды Ресей мен Қазақстан арасындағы мәдени байланыстар жылы деп жариялау мүмкіндігі қарастырылып отырған Мәдениет саласындағы 2017 жылға арналған бірлескен іс-қимыл жоспарына қол қоюдың маңыздылығын атап көрсетті.
Г.Әбдіқалықова биыл Астанада «ЭКСПО-2017» халықаралық көрмесі өтетінін айтты. Оның аясында Нұрсұлтан Назарбаевтың тапсырмасы бойынша бүкіл қазақстандық мәдениеттің кең ауқымды таныстырылымы болмақ.
Сондай-ақ, Эрмитаж музейінің, А.С.Пушкиннің мемлекеттік музейі коллекцияларының көрмесі, Мария және өзге де опера және балет театрлары қойылымдарын ұйымдастыру жоспарланып отыр. Г.Әбдіқалықова «ЭКСПО-2017» көрмесіне Ресейдің белсене атсалысатынына сенім білдірді.
Кездесу соңында Мемлекеттік хатшы Г.Әбдіқалықова Ресей Федерациясының мәдениет министрі В.Мединскийге зор денсаулық пен бақ-береке, екі ел арасындағы мәдени-гуманитарлық байланыстарды дамыту жолындағы еңбегіне табыс тіледі.
///Мемлекет басшысына өңірлерде атқарылып жатқан жұмыстар туралы, Президенттің бастамалары мен саяси реформаларын халықтың кеңінен талқылап жатқаны туралы мәлімет берілді.
Бердібек Сапарбаев өзі қызмет атқарған Жамбыл облысында орындалып жатқан Президент тапсырмаларының нәтижелерін кеңінен баяндады. Атап айтқанда, азаматтардың тұрмыс сапасын арттыруға, қоғамның ынтымағы мен бірлігін нығайтуға бағытталған «Асар», «Туған жерге тағзым», «Жомарт түлек» және «Бейбітшілік пен келісім» атты жобалар жайлы айтылды. Сонымен қатар Жамбыл өңірінде жүзеге асырылған пилоттық жоба туралы мәлімет берілді. Бұл бастамалар әрбір отбасының өзін-өзі асырауына жағдай жасауға негізделген.
Бердібек Сапарбаев Қасым-Жомарт Тоқаевқа қуаңшылық жағдайында ауыл шаруашылығын әлсіретіп алмай, одан әрі дамыту жөнінде, сондай-ақ жергілікті билік пен ата-аналардың бірлесе отырып, балаларды еңбекке баулу ісін қолға алу туралы ұсыныстарын айтты.
Кездесу барысында жастар арасындағы жұмыссыздықты шешу мәселесі де талқыланды.
///Қасым-Жомарт Тоқаевқа Қазақстан халқы Ассамблеясының атқарып жатқан жұмыстары мен қоғамдық институттардың өңірлерде жүзеге асырған іс-шараларының қорытындысы жайында баяндалды.
Кездесу барысында Қазақстан халқы Ассамблеясына қарасты барлық құрылымдардың нақты әрі нәтижелі жұмыс істеу қажеттігі айтылды. Президент Ассамблеяның жастар қозғалысы мен Аналар кеңесінің жұмысына ерекше көңіл бөлу керек екенін атап өтті.
Кездесу соңында Қасым-Жомарт Тоқаев Марат Әзілхановқа этномедиация институтын дамыту жөнінде бірқатар нақты тапсырма берді. 
///Еуропалық тараптың бастамасымен Қасым-Жомарт Тоқаев Еуропалық Кеңес Президенті Шарль Мишельмен телефон арқылы сөйлесті.
Президенттер Ауғанстандағы қазіргі жағдай бойынша жан-жақты пікір алмасты. Қасым-Жомарт Тоқаев Шарль Мишельдің сұрауы бойынша, Қазақстанның ауған мәселесіне қатысты ұстанымын білдірді. Мемлекет басшысы әлемдік ұйымға қолдау көрсету мақсатымен БҰҰ-ның Ауғанстандағы кеңсесін Алматыда уақытша орналастыру туралы шешім қабылданғанын хабарлады.
Қасым-Жомарт Тоқаев Қазақстандағы ауған студенттеріне де тиісті көмек көрсетіліп жатқанын айтты. Мемлекет басшысы ауған мәселесіне қатысты, соның ішінде Ауғанстанда да Қазақстан мен Еуропалық Кеңес тығыз қарым-қатынас орната алады деп есептейді. Қазақстан Еуропалық Одақ елдерінің азаматтарын эвакуациялаған ұшақтарға өз әуежайларында жанар-жағар май құюға мүмкіндік жасағаны туралы айтылды.
Тараптар заңсыз миграция, есірткі тасымалы, адам және қару-жарақ саудасының алдын алу бойынша ынтымақтастық орнатуға мүдделі екенін білдірді. Қазақстанның дипломатиялық және өзге де салалық ведомстволары аталған мәселелер бойынша Еуропалық Кеңеске консультативтік көмек бере алады.
Мемлекет басшысы Ауғанстанда барлық этностық топтардың қатысуымен инклюзивті үкімет құрылғаннан кейін жағдайдың тұрақталатынына үміттенеді. Бұған соғыстан зардап шегіп отырған барлық ауған халқы мүдделі.
Еуропалық Кеңестің Президенті мазмұнды сұхбатқа ризашылығын білдіріп, ауған тақырыбындағы көп мәселе бойынша көзқарастарының ортақ екенін атап өтті. Шарль Мишель Қасым-Жомарт Тоқаевтың жыл соңына дейін болатын Брюссельге сапары барысында жеке кездесетініне сенім білдірді. Сол сапарда Қазақстан мен Еуропалық Кеңестің ынтымақтастығы бойынша күн тәртібіндегі ауқымды мәселелер жөнінде жан-жақты пікір алмасатынын айтты.    
///Қасым-Жомарт Тоқаев Назарбаев зияткерлік мектебінің оқушыларымен ауқымды домбыра сабағын өткізген Қазақстан Республикасының еңбек сіңірген мәдениет қайраткері Айтжан Тоқтағанға алғыс хат жолдады.
– Халық мұрасын насихаттау және үйрету ісіне бел шеше кірісіп, көпшілікке белгісіз туындыларды нотаға түсіріп, олардың авторларын анықтауға атсалысып келесіз. Сан жылғы зерттеу жұмыстарыңыздың нәтижесі іспетті еңбектеріңіз қазіргі таңда музыка мектептері мен оқу орындарында оқулық ретінде қолданылып жүр. Ал Назарбаев зияткерлік мектебінің мыңнан астам оқушысы қатысқан домбыра сабағыңыз өскелең ұрпақтың ұлттық күй өнеріне қызығушылығын арттырып, білімін тереңдеткен маңызды шаралардың бірі болды. Ұлттық өнерді ұлықтауға бағытталған бұл мәдени іс-шара Гиннес рекордтар кітабына енеді деп сенемін, – делінген алғыс хатта.
 
///Орталық тәулік бойы қаланың қауіпсіздігін бақылайды, коммуналдық кәсіпорындардың барлық Call-орталықтарын біріктіреді және тұрғындардың өтініштері мен ұсыныстарын өңдеуге мүмкіндік береді.
Қазақстан Президентіне басқару панелінің мүмкіндігі көрсетілді. Мұнда қосылған 6 мыңнан астам камера төтенше жағдайлар мен оқыс оқиғалар кезінде шұғыл әрекет етіп, оларды қалыпқа келтіруге, сондай-ақ қаланың тыныс-тіршілігіне мониторинг жүргізуге мүмкіндік береді.
Қасым-Жомарт Тоқаев мемлекеттік органдардың қызметінің негізгі тұтынушысы ретінде халықпен тиімді кері байланыс және коммуникация орнатуы үшін заманауи цифрлық технологияны қолданудың маңызды екенін атап өтті.
Мемлекет басшысы бұл тәжірибені өңірлерге тарату қажеттігін айтты.
 
 


///Қазақстан Президенті G20 саммитіне қатысу барысында бірқатар мемлекет және делегация басшыларымен қысқа келіссөздер өткізді.
Атап айтқанда, Нұрсұлтан Назарбаев Ресей Федерациясының Президенті В.Путинмен, Франция Президенті Ф.Олландпен, Германияның Федеральды канцлері А.Меркельмен, Корея Республикасының Президенті Пак Кын Хемен, Оңтүстік Африка Республикасының Президенті Д.Зумамен, Мысыр Президенті А.Сисимен, Сенегал Президенті М.Саллмен, сондай-ақ Аргентина Президенті М.Макримен әңгімелесті.
Бұдан бөлек, Мемлекет басшысы Испанияның Премьер-Министрі М.Рахой, Италияның Премьер-Министрі М.Ренци және Үндістанның Премьер-Министрі Н.Модимен екіжақты ынтымақтастықтың түрлі мәселелері жөніндегі пікір алмасты.
Сондай-ақ, Қазақстан Президенті халықаралық ұйымдардың басшылары – Еуропалық кеңестің төрағасы Д.Тускпен, Халықаралық валюта қорының басқарушы директоры К.Лагардпен, Қаржылық тұрақтылық жөніндегі кеңестің төрағасы М.Карнимен және Экономикалық ынтымақтастық және даму ұйымының басшысы А.Гурриамен өзара іс-қимылдың кейбір жайттарын талқылады.





/// 
Елбасы кешенді аралап, көкөніс өсіру технологиясымен танысты. Сондай-ақ Нұрсұлтан Назарбаевқа ауыл шаруашылығын дамытудың өңірдегі негізгі бағыттары, соның ішінде азық-түлік қауіпсіздігін қамтамасыз ету жөніндегі кешенді шаралар туралы баяндалды. Бұдан бөлек, Қазақстан Президенті облыстағы ауыл шаруашылығы өнімдерін өндірушілермен әңгімелесті.
Нұрсұлтан Назарбаев ғылыми тәсілдерді қолданудың маңыздылығына айрықша назар аудара отырып, ауыл шаруашылығы саласының өнімділігін арттыру қажеттігін айтты.
Мемлекет басшысы планета халқының көбейіп келе жатқанына байланысты аграрлық сала өнімдеріне ұдайы сұраныс болатынына тоқталды. Сондықтан ауыл шаруашылығы тауарын өндірушілерді Қазақстан Президенті мемлекет ұсынған мүмкіндіктерді толық пайдалануға, өндіріске жаңа технологиялар енгізуге және озық халықаралық тәжірибелерді игеруге шақырды.  
Жабық жерде көкөніс өндіретін жылыжай кешені жалпы ауданы 3 гектар аумақта орналасқан. Жобалық қуаты жылына 1500 тонна көкөніс өндіруге лайықталған. 


///Мемлекет басшысы австралиялық маманды Ядролық сынақтарға толық тыйым салу туралы шарт ұйымының Дайындық комиссиясының атқарушы хатшысы болып сайлануымен құттықтап, аталған ұйымның жұмысы Қазақстан үшін аса маңызды екенін атап өтті. 

– Сіз осы саладағы тәжірибелі, ядролық қарусыздану мәселелері бойынша танымал сарапшысыз. Біз сіздермен тығыз жұмыс істеуге бейілдіміз. Қазақстан бұл ұйымның жақын әрі сенімді серіктесі болып қала береді. Менің Әкімшілігім мен Үкімет Ұйымның жұмысын күшейту мақсатымен тығыз әрі тұрақты байланысып тұрады, – деді Президент.

Қасым-Жомарт Тоқаев Роберт Флойдтың Қазақстанға сапары Халықаралық ядролық сынақтарға қарсы іс-қимыл күні қарсаңында өтіп жатқанын атап өтті. Осыдан 30 жыл бұрын Семей полигоны жабылған болатын. БҰҰ Бас хатшысының орынбасары ретінде Женевадағы жұмысының тәжірибесімен бөліскен Мемлекет басшысы әлемдік қауымдастыққа ядролық қаруды таратпау және қарусыздану туралы кең ауқымды түсіндіру жұмыстарын жүргізу маңызды деді.
Роберт Флойд Мемлекет басшысының көрсеткен құрметіне ризашылығын білдірді.

– Ұйымның дайындық комиссиясының хатшысы болып сайланғаннан кейін мен кездескен алғашқы Мемлекет басшысы – Қазақстанның Президенті болуының символдық мәні бар. Сондықтан бұл – мен үшін ерекше күн, – деді дипломат. 

Роберт Флойд Семей полигонының аумағы мен Курчатовтағы ҚР Ұлттық ядролық орталығынан алған әсерімен бөлісті. Сондай-ақ жұмысының басым бағыттары, соның ішінде жастар мен ұйымның көрнекті қайраткерлерінің жұмыстарын ілгерілету туралы айтты.
Кездесу соңында тараптардың Қазақстанның ядролық қаруға қарсы бастамаларын ілгерілету мен Ядролық сынақтарға жаппай тыйым салу туралы шарт бойынша тығыз ынтымақтастыққа дайын екендері айтылды.
///Жиынға Саяси кеңес мүшелері – Үкіметтің, Парламенттің, Президент Әкімшілігінің басшылығы, Мемлекеттік хатшы, «Нұр Отан» партиясының Мәжілістегі фракциясының депутаттары, орталық және жергілікті мемлекеттік органдардың басшылары қатысты.
Отырыста еліміздің саяси, экономикалық және рухани жаңғыру үдерістері аясында партияның атқарған жұмысы қорытындыланып, оның қызметін әрі қарай жетілдіру мәселелері қаралды.
– Бүгін біз «Нұр Отан» партиясын жаңғыртуға қатысты маңызды мәселені талқылаймыз. Өткен жылдар ішінде партия еліміздегі жағдайды тұрақтандыруға, Қазақстанды дамыту мен халқымыздың әл-ауқатын жақсарту жолындағы міндеттерді орындауға зор үлес қосты. Партия бірнеше парламенттік сайлаудан лайықты өтіп, еліміздің басты партиялық-саяси күшіне айналды, – деді Саяси кеңес отырысын ашқан Мемлекет басшысы.
Қазақстан Президенті партияның еліміздегі стратегиялық реформаларды іске асыру жолындағы жетістіктері мен атқарған жұмысына тоқталып, күрделі әрі жүйелі шешімдер қабылдау қажеттігі және оларды дәйекті іске асырудың маңыздылығы жөнінде айтты.
– Жаңғыру ешқашан оңай жүзеге аса қоймайды. Ол кедергіге де тап болуы мүмкін. Осы ретте, «Нұр Отан» партиясы, ең алдымен, жаңғыру бағытына саяси қолдау көрсету тетіктерін қалыптастыруға тиіс. Билік тармақтары арасындағы бірқатар өкілеттіктерді қайта бөлуге қатысты конституциялық реформа мәселелеріне келетін болсақ, бұл – еліміздің саяси жүйесін демократияландыру мақсатында жасалған маңызды қадам, – деді Нұрсұлтан Назарбаев.
Елбасы «Рухани жаңғыру» бағдарламасын «Нұр Отан» партиясының қазіргі идеологиялық жұмысының платформасы деп атады.
– Партия қызметін жаңғырту жөнінде айтқан кезде, біз жаңғырудың 2017 жылы жарияланған үш бағдарламасын іске асыру барысында «Нұр Отан» партиясының рөлін айқын әрі анық түсінуіміз керек. Осы бағдарламаларды жүзеге асыруға лайықты атсалысу үшін партия өз жұмысын өзгертудің нақты жолдарын табуға тиіс, – деді Мемлекет басшысы.
Қазақстан Президенті партия қызметін одан әрі жетілдіру жөнінде нақты ұсыныстар әзірлеудің маңыздылығына назар аударып, Партия Төрағасының бірінші орынбасары Мұхтар Құл-Мұхаммедтің есебін тыңдады.




//////Алматы қаласы
 
Алматыда жұмыс сапарымен жүрген Қасым-Жомарт Тоқаев балалардың «Алматы БалаFest» шығармашылық фестивалінің қорытынды іс-шарасына барды.
Балаларды қорғау күніне орай ұйымдастырылған бұл мерекелік шараның қорытынды кезеңіне мың бала қатысты.

Ботаникалық бақта өткен қорытынды іс-шара «ART SPACE» аймағы, «Кітаптар қазынасы» кітап көрмесі, «ECO LAB» экологиялық аймағы, «Шахмат әлемі» аймағы, «ROBO LAND» аймағы және «Жас өрендер» концерт алаңы сияқты алаңқайларға бөлінген.
Президент әрбір алаңқайдағы жеңімпаздардың өнерін тамашалап, олардың жетістіктеріне ризашылылығын білдірді. Мемлекет басшысы жасөспірімдермен әңгімелесу барысында оларды мерекемен құттықтап, балалар ел болашағы екенін айтты.
Солардың бірі 11-сынып оқушысы Михаил Шут «Кітаптар қазынасы» көрмесінде «Алпамыс батыр» жырын жатқа оқып берді.

Іс-шара соңында бір ай бойы әртүрлі жастағы жасөспірімдер, оның ішінде мүмкіндігі шектеулі балалар да қатысқан «Алматы БалаFest» фестивалінің жеңімпаздары марапатталды. Жалпы әдебиет, бейнелеу өнері, спорт, декоравтивті-қолданбалы өнер, эко-байқау, вокал мен хореография және IT салалары бойынша өткен фестивальде 300 мыңнан астам бала бақ сынаған.
 







///Қазақстан Президентіне Түркістан облысының әлеуметтік-экономикалық дамуы, халықтың әл-ауқатын жақсартуға қатысты қабылданған шаралар, өңірдегі коронавирус індетіне қарсы атқарылып жатқан жұмыстар жайында баяндалды.
Қасым-Жомарт Тоқаевқа Өмірзақ Шөкеев облыста ковид-менеджмент бойынша жүйелі жұмыс жасалғанын, санитарлық-эпидемиялық тәртіптің қатаң сақталғанын, халыққа екпе егу ісінің қарқынды жүріп жатқанын айтты. Жалпы Түркістан облысы бойынша 1 миллион адамға екпе егілуі керек болса, бүгінде 200 мың адамға вакцина салынған. Аймақтағы жұқпалы аурулар ауруханаларындағы төсек-орындар мен дәрі-дәрмек қоры жеткілікті, қажетті құралдармен жабдықталған. Өңір басшысының айтуынша, қазір облыс «жасыл аймақта», соған сәйкес кейбір шектеулер алынып жатыр.
Биыл Түркістан облысының құрылғанына 3 жыл толады. Мемлекет басшысына осы аралықта атқарылған жұмыстар мен өңірдегі өзгерістер туралы айтылды. Өмірзақ Шөкеев облыстың жалпы ішкі өнімі 41 пайызға өскенін, инвестиция 2,4 есе артқанын, құрылыс саласында ірі жобалар іске асқанын, ауыл шаруашылығы, шағын және орта бизнес бойынша оң көрсеткіш бар екенін атап өтті.
Облыс әкімі Түркістан қаласында қолға алынған жұмыстар жөнінде бөлек баяндады. Қалада 250-ден астам жоба жүзеге асырылған. Түркістанға 445 миллиард теңге инвестиция тартылған. Сонымен қатар Өмірзақ Шөкеев алдағы уақытта атқарылатын жобалар туралы да мәлімет берді.
Мемлекет басшысы Үкіметпен бірлесіп Түркістан облысын дамытудың 2018-2024 жылдарға арналған кешенді жоспарын қайта жаңартуды тапсырды.
///Қазақстан Президенті Қызылорда облысына жұмыс сапары барысында әйгілі ойшыл, ұлы қобызшы Қорқыт Атаға арналған сәулет кешенін аралап көрді.     
Мемлекет басшысына мемориалды кешенде жүргізілген жөндеу жұмыстарының нәтижесі жөнінде баяндалды. Мұнда салтанатты іс-шаралар өткізетін алаң жасалып, орталық аллеяда жаяу жүргіншілерге арналған қосымша жол салынған, сондай-ақ монумент маңы абаттандырылған.
Нұрсұлтан Назарбаев жаңа әкімшілік ғимаратты және «Қасиетті арқар» атты мүсінді көрді.    
Бұдан бөлек, Елбасы кешендегі музейде Қорқыт Атаның өмірі мен мұрасына арналған сирек экспонаттармен танысты.      

///
	 

	С.Ахметов Қазақстан Президентіне  2013 – 2015 жылдарға арналған үш жылдық бюджет жобасын әзірлеу барысы мен Үкіметтің таяу кезеңдегі міндеттері туралы баяндады.

	Сонымен қатар, кездесуде еліміздің әлеуметтік-экономикалық дамуы, жиын-терін науқанының аяқталуы және жылу беру маусымына дайындық мәселесі талқыланды.

	Мемлекет басшысы Үкімет толықтай құрылып болып, белсенділікпен жұмысқа кіріскенін атап өтті.

	- Әрбір министр өзіне қандай міндеттер жүктелгенін біледі. Қызметтің барлық бағыты бойынша жұмысты жандандырып, биылғы жылды жақсы әлеуметтік-экономикалық көрсеткіштермен аяқтау қажет, - деді Қазақстан Президенті.

	Нұрсұлтан Назарбаев жиын-терін науқанының аяқталуына байланысты өңірлерде астық қорын тұрақтандыруды қалыптастыру, сондай-ақ нан бағасының өсуіне жол бермеу жөнінде облыстар әкімдерімен бірлескен жұмысты жалғастыру қажеттігін атап көрсетті.

	Мемлекет басшысы кездесудің қорытындысы бойынша бірқатар нақты тапсырма берді.         
///Қазақстан Президенті Қасым-Жомарт Тоқаев БҰҰ Бас Ассамблеясының жоғары деңгейдегі 76-шы сессиясы аясында «Пандемияны тоқтатып, қайта жаңғыруды жақсарту» деп аталған COVID-19 пандемиясына қарсы күреске арналған Жаһандық саммитте сөз сөйледі.
Мемлекет басшысы өз сөзінде әлем соңғы онжылдықтарда денсаулық сақтау саласының бұрын-соңды болмаған ғаламдық дағдарысына ұшырағанын атап өтті. Соның салдарынан туындаған экономикалық қиындықтар теңсіздіктерді арттырды және ғаламдық қоғамдастықтың шарасыздығын көрсетті.
– Қалыптасқан жағдай жан-жақты әрі нақты шаралар қабылдауды талап етеді. Біздің басты міндетіміз – шұғыл түрде вакцинаға жаһандық қолжетімділікті арттыру болуы керек деп ойлаймын. Бұл ғаламдық этика мен бірліктің мәселесі. Өйткені вакциналарға қол жеткізудегі әділетсіздік халықтың денсаулығына нұқсан келтіріп қана қоймай, қоғамдағы алшақтықты одан әрі ұлғайта бермек. Біз вакциналардың екі миллиардтан астам дозасымен қамтамасыз етуге және денсаулыққа төнген жаһандық қатерлерден ұжымдық қорғанысты жақсартуға бағытталған жан-жақты күш жұмылдыруды құптаймыз. Дүниежүзілік «ұжымдық иммунитетке» үлес қоса отырып, Қазақстан QazVac вакцинасын жасау арқылы екпе ойлап тапқан әлемдегі алғашқы он елдің қатарына енді, – деді Қазақстан Президенті.
Қасым-Жомарт Тоқаев жуырда QazVac коронавирустың дельта штаммына төтеп бере алатындай күшейтілгенін, бүгінде Қазақстан халқының 31 пайызы екпені толық алғанына тоқталды. Сонымен қатар азаматтарымыздың еркін таңдау жасауы үшін вакцинаның бірнеше түрі жеткілікті деңгейде ұсынылғаны туралы айтты.
– Осы саммиттің пайдалы идеялары мен мақсаттарын жүзеге асыру үшін біз нақты ішкі жоспарларымыз бен міндеттемелерімізді әзірледік. Қазақстанда ұлттық биологиялық қауіпсіздік жүйесін құрудың заңнамалық негізі әзірленген. Біз халықаралық стандарттарға сәйкес келетін биологиялық қатерлерді болжауға арналған кешенді әрі жоғары технологиялық құрылым жасақтауға ұмтыламыз. АҚШ басшылығының күш-жігері мен Президент Байденнің «Әлемді жақсарту» жаһандық бастамасы аясында серіктестікті дамыту арқылы ұжымдық іс-қимылдарды қамтамасыз етуге ұмтылысын жоғары бағалаймыз. Сондықтан Қазақстан Сіздің ұсынып отырған міндеттерді бекіту туралы көзқарасыңызбен келісе отырып, осы мақсатқа қол жеткізу үшін өз үлесін қосуға дайын, – деді Мемлекет басшысы.
Президент тәжірибе мен ғылыми зерттеулерге сүйене отырып, кешенді шараларды жүзеге асыру жөнінде бірқатар бастама көтерді.
– Біз ғаламдық деңгейдегі әлеуетті арттыруға назар аударуымыз керек. Дүниежүзілік денсаулық сақтау ұйымы бекіткен алғашқы медициналық-санитарлық көмек саласындағы Алматы декларациясының негізгі қағидаттарын насихаттау қажет. Біз болашақта биологиялық апаттар мен дағдарыстардың алдын алу үшін күш біріктіруіміз керек. Осыны ескере отырып, былтыр мен Биологиялық қауіпсіздік жөніндегі халықаралық агенттік құру туралы бастама көтердім. Барлық мүдделі тараптармен тәжірибелік консультациялар жүріп жатыр. Біз серіктестерді осы бастаманы қолдауға шақырамыз, – деді Қасым-Жомарт Тоқаев.
Мемлекет басшысы жаһандық туризм мен бизнеске COVID-19 пандемиясымен күресте көмектесу үшін вакцина сертификаттарын өзара мойындау бағытында жұмыс істеу маңызды екенін атап өтті.
– Медициналық сертификаттар пандемиядан кейінгі кезеңде жұмысты қауіпсіз қайта қалпына келтіруге, экономиканың тез оңалуына және жаңа жұмыс орындарының ашылуына ықпал етеді. Біз COVID-19 вакциналарына деген сенімді арттыру үшін әлеуметтік желілердің құралдарын қолдануымыз керек. Масс-медиадағы ғылыми негізделген ақпараттардың тапшылығынан қоғамда күмән немесе сенімсіздік бар. Біз халықтың вакцинаға деген сенімін арттыру үшін түсіндіру жұмыстарында нақты деректерге сүйенуіміз керек.
Біз шынымен де жақсы әлем құруымыз керек, сонымен қатар әділ, орнықты, экологиялық таза және ізгілікке негізделген «жаңа әлем» қалыптастырған абзал, – деді БҰҰ саммитінде сөйлеген сөзінде. 
 

///Мемлекет басшысы Астана клубының отырысы аяқталған соң Чехия Республикасының бұрынғы Президенті Вацлав Клауспен және Түркия Республикасының бұрынғы Президенті Абдолла Гүлмен кездесті.
Кездесу барысында тараптар жаһандық экономикалық және саяси үдерістердің қарқынды дамуына қатысты пікір алмасып, Қазақстанның қазіргі экономикалық жағдайына тоқталды.
Қазақстан Президенті нарықтық экономиканы дамыту мәселесі бойынша тәжірибе алмасудың маңызды екенін айтып, қонақтарға Астана клубының отырысына қатысқаны үшін ризашылығын білдірді.

///Асқар Мамин Қасым-Жомарт Тоқаевқа еліміздің 2020 жылдың қаңтар айындағы әлеуметтік-экономикалық даму қорытындылары және инвестиция тарту мәселесіне орай қабылданып жатқан шаралар туралы есеп берді.
Мемлекет басшысына Үкіметтің 2019 жылдың қорытындылары жөніндегі кеңейтілген отырысында берілген тапсырмаларының орындалуы жайында баяндалды.
Сонымен қатар Премьер-Министр Президентке Жамбыл облысы Қордай ауданында болған оқиғаның салдарын жою жөніндегі Үкіметтік комиссияның жұмыстары туралы айтты.
///Маңғыстау облысы, Ақтау қаласы
Мемлекет басшысы Маңғыстау облысына жұмыс сапары аясында Ақтау қаласындағы «Халық Арена» спорт кешенін аралап көрді.
Қасым-Жомарт Тоқаевқа спорт кешеніндегі жаттығу залдары таныстырылды. 2500 адамға арналған спорт кешенінде баскетбол, волейбол, футбол, жеңіл атлетика, бокс, дзюдо, ауыр атлетика, суда жүзу, шағын футбол сияқты спорттың 19 түрімен шұғылдануға жағдай жасалған.
Президент кешенде жаттығып жүрген спортшылармен әңгімелесу барысында спорт саласы, бұқаралық спорт түрлерінің дамуы мемлекеттің ерекше назарында болатынын, барлық өңірде заманауи спорт нысандарының салынып жатқанын айтты. Мемлекет басшысы спортшылардан болашақта әлем және олимпиада чемпиондары шығатынына сенім білдірді.
Кездесу соңында Қасым-Жомарт Тоқаев жас спортшыларға табыс тілеп, естелік суретке түсті.










 
///Нұр-Сұлтан қаласы
 
Қасым-Жомарт Тоқаев елордадағы «1932-1933 жылдардағы ашаршылық құрбандарына тағзым» монументіне гүл шоғын қою рәсіміне қатысты.
Президент ескерткішке гүл шоғын қойып, саяси қуғын-сүргін және ашаршылық кезінде құрбан болғандардың рухына тағзым етті.
Осы іс-шараға нәубет жылдары зардап шеккен отандастарымыздың жақындары мен туыстары қатысты.


///Қасым-Жомарт Тоқаевқа Қазақстан халқы Ассамблеясының атқарып жатқан жұмыстары мен қоғамдық институттардың өңірлерде жүзеге асырған іс-шараларының қорытындысы жайында баяндалды.
Кездесу барысында Қазақстан халқы Ассамблеясына қарасты барлық құрылымдардың нақты әрі нәтижелі жұмыс істеу қажеттігі айтылды. Президент Ассамблеяның жастар қозғалысы мен Аналар кеңесінің жұмысына ерекше көңіл бөлу керек екенін атап өтті.
Кездесу соңында Қасым-Жомарт Тоқаев Марат Әзілхановқа этномедиация институтын дамыту жөнінде бірқатар нақты тапсырма берді. 
///Қасым-Жомарт Тоқаевқа «Самұрық-Қазына» қорының биылғы төрт айда атқарған жұмыстарының қорытындысы жөнінде есеп берілді.
Президентке қордың өндірістік, қаржылық көрсеткіштері мен осы жылға арналған болжамдары туралы баяндалды. Берілген мәліметтерге сәйкес «Самұрық-Қазына» акционерлік қоғамы қазіргі уақытта жоспарланған нәтижеге қол жеткізген.
Алмасадам Сәтқалиев Мемлекет басшысына маңызды инвестициялық жобалардың іске асырылу барысы, ірі инфрақұрылымдық нысандарға жүргізілген жөндеу жұмыстары, сондай-ақ Қорға қарасты портфельді компаниялардың IPO-ға дайындығы жөнінде баяндады.
Кездесу соңында Қасым-Жомарт Тоқаев «Самұрық-Қазына» акционерлік қоғамының қызметіне қатысты бірқатар нақты тапсырма берді.
///Кездесуге М.Жолдасбеков, К.Сағадиев, Р.Шырдабаев, О.Әбдікәрімов, Б.Ізмұхамбетов, М.Қасымбеков қатысты.
Басқосу барысында конституциялық реформаларды талқылаумен, сондай-ақ ауыл шаруашылығы, мал шаруашылығы, денсаулық сақтау, ғылым және білім, шағын және орта бизнес салаларын жаңғыртумен, жүргізіліп жатқан жекешелендірумен байланысты халық үшін маңызды экономикалық, әлеуметтік, қоғамдық ауқымды мәселелер талқыланды.
Мемлекет басшысы тәуелсіздіктің 25 жылында Қазақстан күрделі жол жүріп өткенін атап өтіп, республикамыздың одан әрі дамуының негізгі бағыттарына қатысты өз ойын ортаға салды.
– Қазақстан танымал елге айналды, экономикамыз қарқынды дамып келеді. Енді «Қазақстанның үшінші жаңғыруы: жаһандық бәсекеге қабілеттілік» атты жолдауда белгіленген мақсаттар мен міндеттерді іске асыру үшін қол жеткен жетістіктерімізді пайдалана білу қажет, – деді Қазақстан Президенті.
Нұрсұлтан Назарбаев қазақстандықтардың алдында тұрған заманауи сын-қатерлерге назар аударды.
– Нарықтық қатынастар жолын таңдаған қоғамымыздың алдында орындалу тиімділігі елдің одан әрі дамуына ықпал ететін түбегейлі жаңа міндеттер тұр. Жаһандық экономика дәуірінде инновация күн тәртібіндегі басты мәселеге айналды. Индустриялық төңкеріс бізді айналып өтпеуге тиіс. Біз экономикамызға инновациялық технологияларды енгізе білуіміз қажет, – деді Мемлекет басшысы.
Сондай-ақ, Қазақстан Президенті бұл мақсаттың жүзеге асырылуы тиісті қаржы жұмсауды қажет ететінін атап өтті.
– Егер инновациялық технологиялар әзірлеуге қаражат бөлмесек, онда бізге әлемдік жаңа экономикалық құрылымның ауқымынан тыс қалу қаупі төнуі мүмкін. Жаппай өндірісті дамыту үшін жаңашылдықтар енгізу арқылы еңбек өнімділігін арттырған жөн. Бұған кәсіпорындардың, сондай-ақ елдің жетекші жоғары оқу орындарының жанынан ғылыми-зерттеу институттары құрылып, оларға тиісті қолдау жасалғанда ғана қол жеткізу мүмкін болады. Мәселен, мұндай ғылыми-зерттеу институттарын «Алатау» инновациялық технологиялар паркінің, Назарбаев Университетінің жанынан құруға мүмкіндік бар, – деді Елбасы.
Кездесуге қатысушылар Мемлекет басшысы бастамашы болған, мемлекеттік билік тармақтары арасында өкілеттіктерді қайта бөлуге бағытталған реформаларды толық қолдайтындарын білдірді. Бұл ретте ең алдымен Парламенттің және Үкіметтің өкілеттігін кеңейтуге, оның дербестігі мен жауапкершілігін күшейтуге бағытталған қадамдардың дер кезінде жасалғаны, прогрессивтілігі атап өтілді.
Бұған қоса, кездесуге қатысушылар республикалық және жергілікті бюджет қаражатының жұмсалуына қоғамдық бақылау жасауға, салалық бағдарламалардың орындалуына, жер реформасына, сыбайлас жемқорлыққа қарсы сананы орнықтырып, «мүлдем төзбеушілік» саясатын тиімді жүзеге асыруға, сондай-ақ Бес институционалдық реформаны іске асыру бойынша Ұлт жоспарында белгіленген міндеттерді кезең-кезеңмен орындауға қатысты түйткілді мәселелерге тоқталды.


///Мемлекет басшысына биылғы 9 ай ішіндегі ақша-кредит саясатын іске асырудың алдын ала қорытындылары, Ұлттық Банктегі алтынвалюта резервтерінің жай-күйі және Ұлттық қордың активтері туралы баяндалды.
Президентке Ұлттық Банктің қаражаты есебінен қаржыландырылатын дағдарысқа қарсы бастамалардың орындалу барысы жөнінде мәлімет берілді.
Ерболат Досаев 2020 жылдың соңына дейінгі және 2021 жылға арналған Қазақстанның экономикалық дамуына қатысты болжамын ұсынды.
Кездесу қорытындысы бойынша Мемлекет басшысы елдің қаржы тұрақтылығын қамтамасыз ету жөнінде бірқатар нақты тапсырма берді.
 

///Мемлекет басшысы жұмыс сапары барысында инженерлік-көліктік инфрақұрылым ахуалымен танысып, жергілікті су тарату станциясын аралап көрді. Қазақстан Президентіне сумен және электр қуатымен қамтамасыз ету мәселесін шешу жөніндегі тапсырманың орындалуы туралы баяндалды.
Сонымен қатар, Қасым-Жомарт Тоқаев Р.Қошқарбаев атындағы №1 орта мектепке барды. Мемлекет басшысы мұғалімдермен және оқушылармен әңгімелесу барысында сапалы білім алу үшін елімізде барлық қажетті жағдай жасалғанын айтты.
Қазақстан Президенті ауыл тұрғындарының саны жылдам өсіп келе жатқанын, аталған жағдай азаматтардың тұрмыс сапасына кері әсер етпеуі керек екенін айтты. Үш ауысымды мектептердің мәселесін шешуге бағытталған шараларға ерекше назар аударды.  
– Біз бұл мәселені жақсы білеміз және Қосшы ауылында 1200 орындық мектеп салуды жоспарлап отырмыз. Тиісті қаражат бөлінді. Аталған мәселе менің бақылауымда болады, – деді Қасым-Жомарт Тоқаев.
Мемлекет басшысы бұл елді мекеннің халқы ресми есептелген межеден көп артып кеткенін айтты.
– Статистикалық мәлімет бойынша кент 16 мың адамға есептелген. Бірақ, іс жүзінде 50 мыңнан астам халық тұрады. Бұл ауданның әлеуметтік саласына үлкен салмақ түсіреді. Аталған мәселені облыс басшылығымен талқылап, жүйелі түрде шешетін боламыз, – деді Қазақстан Президенті.
Сапар қорытындысы бойынша Мемлекет басшысы кемшіліктерді қалпына келтіріп, ауылды одан әрі дамыту үшін Үкіметке және Ақмола облысының әкімдігіне нақты тапсырмалар берді. 








/// 
Тараптар Қазақстан мен ЕҚЫҰ ынтымақтастығының қазіргі ахуалына және болашақ перспективаларына қатысты кең ауқымдағы мәселелерді талқылап, өңірлік және халықаралық күн тәртібіндегі өзекті жайттар жөнінде пікір алмасты.
Кездесу барысында Мемлекеттік хатшы Қазақстан мен ЕҚЫҰ ықпалдастығының тарихы бай екенін, соның ішінде еліміздің 2010 жылы осы ұйымға төрағалық еткенін, ЕҚЫҰ-ның соңғы саммитін Астанада ұйымдастырғанын және Астана декларациясының қабылданғанын атап өтті. Қазақстан өзі төрағалық еткен кезде ЕҚЫҰ аясында өзара теңдік негізіндегі іс-қимылды дамытуға дайын, белсенді әрі сенімді серіктес ретінде танылды.
ЕҚЫҰ-ның Астана қаласындағы бағдарламалар кеңсесінің ұйымдастыруымен ұйым хатшылығының және ЕҚЫҰ құрылымдық бөлімшелері басшылығының Қазақстанға бірнеше сапары, елімізде және шетелдерде әскери-саяси, экономикалық-экологиялық және гуманитарлық сипатта түрлі формат пен деңгейдегі бірқатар іс-шаралар өткізілді.
Кездесу соңында Г.Әбдіқалықова ЕҚЫҰ кеңсесінің басшысы Н.Заруднаға ЕҚЫҰ-ның Астана қаласындағы бағдарламалар кеңсесін басқарған кезінде Қазақстан мен ЕҚЫҰ арасындағы диалог пен өзара түсіністікті нығайтуға қосқан үлесі үшін алғыс айтып, зор денсаулық пен табыс тіледі.  
///Шавкат Мирзиёев Қасым-Жомарт Тоқаевты Қазақстан Республикасының Президенті лауазымына кірісуімен құттықтап, оған зор денсаулық, амандық және жауапты мемлекеттік қызметіне табыс тіледі.
Қасым-Жомарт Тоқаев құттықтағаны үшін Өзбекстан Президентіне ризашылық білдіріп, Қазақстан мен Өзбекстан арасындағы екі ел халықтарының тату көршілігі мен достығына негізделген стратегиялық серіктестік жалғаса беретініне сенім білдірді.
Екі ел көшбасшылары бір-бірін Наурыз мейрамымен құттықтады.
Мемлекеттер басшылары Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Өзбекстанның қазіргі қарым-қатынастарын қалыптастыру және оны дамыту жолында ерекше рөл атқарғанын атап өтті.
Телефон арқылы сөйлесуге Өзбекстан жағы бастамашы болды.
///
	

	Мемлекет басшысына 2-ЖЭО жаңа су жылытатын қазандығының дайындық жайы көрсетілді және Астанадағы энергиялық қуатты дамыту келешегі туралы баяндалды.

	Қазандықтың құрылысы 2008 жылы басталған. Биылғы 25 қыркүйекке дейін іске қосуды ретке келтіру жұмыстарын аяқтау жоспарланған, одан кейін жылу маусымы басталғанда ол пайдалануға берілетін болады. Жобаның жалпы құны – 33 миллиард теңге. Көзделінген қуаттылығы – 480 Гкал-сағ.

	Қазандық Астананы сапалы жылумен қамту талабын жақсартуға мүмкіндік береді, елордадағы жылуға деген тапшылықты толықтай жабады және жылу қуатының резервін жасайды.

	Сонымен қатар, 2015 жылы 3-ЖЭО-ның бірінші кезеңі қолға алынады, ал 2018 жылы бұл нысанның екінші кезеңінің құрылысын аяқтау жоспарланған.

	Жаңғырту және жаңадан құрылыс жүргізу жөніндегі жобаларды іске асыру энергия кешенін энергиямен қамтуды жақсарту, өмірлік маңызды бар жаңа нысандардың іске қосылуы және жалпы, экономикалық және әлеуметтік салаларды дамыту үшін келешегі зор мүмкіндіктермен қамтамасыз етеді.

	

	 

///
	 

	Мемлекет басшысының Жарлықтарымен:

	Марат Мұханбетқазыұлы Тәжин басқа жұмысқа ауысуына байланысты Қазақстан Республикасының Мемлекеттік хатшысы қызметінен;

	Ғалым Ізбасарұлы Оразбақов Қазақстан Республикасының Ресей Федерациясындағы Төтенше және Өкілетті Елшісі қызметінен босатылды.

	***

	Мемлекет басшысының Жарлығымен Қазақстан Республикасы Президенті Әкімшілігінің Басшысы Кәрім Қажымқанұлы Мәсімовке Қазақстан Республикасының Мемлекеттік хатшысы міндетін уақытша атқару жүктелді.
///Қасым-Жомарт Тоқаев АӨСШК Сыртқы істер министрлерінің 6-кеңесінің жұмысына қатысып отырған делегация басшыларымен кездесу өткізді. Жиынға Бахрейн, Беларусь, Үндістан, Қатар, Қырғызстан, Моңғолия, Ресей, Өзбекстан, Түрікменстан елдерінің сыртқы істер министрлері, Израильдің туризм министрі, сондай-ақ 5 халықаралық ұйым мен 15 мемлекеттің дипломатиялық миссиясының басшылары қатысты.

Мемлекет басшысы Тәуелсіздіктің алғашқы жылдарында  Азиядағы өзара іс-қимыл және сенім шаралары жөніндегі кеңес өткізуге Қазақстанның бастамашы болғанын және Кеңестің географиялық аясы мен күн тәртібінің ауқымы кеңейген құрлықтық платформаға айналғанын атап өтті.
Президенттің пікірінше, қазіргі таңда бейбітшілікті қолдау, ынтымақтастық орнату және даму мүддесі тұрғысынан Азия елдерінің ұжымдық күш-жігері мен даналығын үйлестіру үшін Кеңестің әлеуеті зор.
Қасым-Жомарт Тоқаев АӨСШК-ке мүше мемлекеттердің бәріне және Кеңес хатшылығына Қазақстанның төрағалығы аясында жасалған өзара табысты іс-қимылдары үшін ризашылығын білдірді.  
– Өздеріңізге мәлім, біз АӨСШК-ті толыққанды халықаралық ұйымға айналдырудың стратегиялық мақсаттарына негізделген бірқатар маңызды басымдықтарды айқындадық. Кеңестің халықаралық ұйымға қажетті барлық элементтері, атап айтқанда негізгі құжаттары, басқарушы және жұмыс органдары, оперативтік бюджеті мен тұрақты хатшылығы бар. Ұсынылып отырған трансформация Азияның жаһандық істерді реттеудегі жаңа рөлін айқын көрсетеді. Бұл қадам Кеңеске мүше мемлекеттердің ірі құрлықтағы ортақ, бірыңғай және тұтас қауіпсіздіктің архитектурасын қалыптастыруға бейілді екенін нақтылайды, – деді Қазақстан Президенті.  

Сондай-ақ Қасым-Жомарт Тоқаев Қазақстанның Кеңеске төрағалығын шектеген COVID-19 індеті салдарынан туындаған кедергілер туралы айтты. Осыған байланысты Мемлекет басшысы Кеңеске мүше елдерге келесі бастамаларды қолдауды ұсынды. 
– Біріншіден, Ақылмандар кеңесінің басшысы лауазымына АӨСШК-тің негізін қалаушы, Қазақстанның Тұңғыш Президенті Нұрсұлтан Назарбаевтың кандидатурасын ұсыну – мен үшін үлкен мәртебе. Екіншіден, 2022-2024 жылдары АӨСШК төрағалығына Қазақстанды ұсынамын. Еліміздің кандидатурасы мақұлданған жағдайда Кеңестің игі миссиясын орындау үшін ұжымдық күш-жігерді нығайту жолында жаңа мандатты пайдалануға міндеттеме аламыз, – деді Мемлекет басшысы.

Президент өз сөзінде құбылмалы стратегиялық жағдайда Азия құрлығы геосаяси күрестің басты алаңына айналып отырғанын айтты.
–  Бірыңғай және сындарлы тәсіл ұсынып, өзімізге зор жауапкершілік пен міндет жүктеген жағдайда Азия XXI ғасырдың көшбасшысы болатынына сенімдімін. Бұл ретте, АӨСШК Азиядағы қауіпсіздіктің, ынтымақтастық пен ортақ өркендеудің нысанын қалыптастыра алатын бірыңғай форумға айналады деген үміттеміз, – деді Қасым-Жомарт Тоқаев.
Қазақстан Президенті алдағы жылдары АӨСШК мән беруге тиісті бірқатар өзекті міндеттерді атап өтті.
Қасым-Жомарт Тоқаевтың айтуынша, Кеңестің негізгі міндеті өзара сенімді күшейтуге және жанжалдардың алдын алуға бағытталған. Президент сенімді күшейту шараларының жаңартылған Каталогын әзірлеу жөніндегі жұмыстың сәтті орындалғанын атап өтті. Бұл құжат эпидемиологиялық қауіпсіздік, қоғамдық денсаулық және фармацевтика, ақпараттық технологиялар, терроризммен күрес сынды ынтымақтастықтың жаңа салаларын қамтиды.

Мемлекет басшысы Ауғанстандағы және оған қатысты қазіргі қалыптасқан жағдайды екінші өзекті мәселе ретінде атап өтті.
– Орталық Азияның бес мемлекеті Ауғанстанның қалыпты жағдайға оралуына аса мүдделі. Қазақстанның ұстанымы айқын. Бізге Азиядағы Үлкен ойын емес, Үлкен пайда қажет, – деді Президент.
Мемлекет басшысының айтуынша, созылмалы пандемия жағдайында вакциналардың барынша қолжетімді болуын қамтамасыз ету қажет. Сондай-ақ Қазақстан QazVac вакцинасы арқылы жалпыға ортақ денсаулық сақтау жүйесіне қомақты үлес қосуға ниетті екенін айтты. Мемлекет басшысы Кеңестегі әріптестерін эпидемиологиялық қауіпсіздік жөніндегі жаңа сенім шаралары аясында ұжымдық күш-жігерді жандандыруға шақырды.

Қасым-Жомарт Тоқаев пандемия Азияның әлемдегі орнын бекемдеп алуына жаңа мүмкіндіктер беретін сындарлы сәт болуы да мүмкін екенін айтты.
– Қазірдің өзінде біздің аймақ ғаламдық тартылыс күшіне айналды. Бұнда әлем халқының 60 пайызы, тұтынушылық қабілеті бар өлшеммен алғанда, әлемдік ІЖӨ 40 пайызы осында шоғырланған. Осы құрлықта өте қуатты Еуразиялық экономикалық одақ, Оңтүстік Шығыс Азия елдерінің қауымдастығы, Азия-Тынық мұхиты экономикалық ынтымақтастығы және Жан-жақты аймақтық экономикалық әріптестік ұйымдары жұмыс істейді. Азиядағы өзара іс-қимыл және сенім шаралары жөніндегі кеңеске мүше елдер экономикасының орнықтылығын нығайту үшін жоғарыда аталған ұйымдармен ынтымақтастық мәселесіне ерекше көңіл бөлген жөн деп ойлаймын, – деді Президент.  
Мемлекет басшысы Кеңес әрдайым экономикалық өлшемін нығайту бағытында жұмыстар атқарып жатқанын атап өтті. Нақты айтқанда, қаржылық транзакциялардың, құбыр желілерінің және логистикалық бағдарлардың қауіпсіздігін қамтамасыз ету бойынша жаңа шаралар қабылданады. Сондай-ақ Президент АӨСШК кеңістігінде транспорттық дәліздерді одан әрі дамытудың маңызды екеніне тоқталды.
– Бұл ретте континентальды инфрақұрылымдық жобаларға ұзақмерзімді инвестициялар салуға үлкен мүмкіндіктер бар. Халықаралық қаржы институттарының мәліметіне сүйенсек, бұл сала 2030 жылға дейін жыл сайын 1,7 триллион доллар қаражат салуды қажет етеді, – деді Қасым-Жомарт Тоқаев.

Президент климаттың өзгеруіне де тоқталды. Оның айтуынша, ғаламдық климаттың өзгеруіне байланысты орнықты даму идеясы Кеңеске мүше мемлекеттердің саясатынан айқын көрініс табуы керек.
– Азия-Тынық мұхиты аймағы климаттың әртүрлі құбылыстарына жиі ұшырайды. Бүкіл әлемдегі табиғи апаттардың 40 пайызы осы аймақта болады және халқының 84 пайызы зардап шегеді. Бұл мәселелер климатқа байланысты Париж конференциясынан кейінгі СОР26 Саммитінің қарсаңында аса маңызды. Глазгодағы Келісімдердің сапалы орындалуы адам шығынына және тұрмыс деңгейінің төмендеуіне бұдан былай жол бермеу үшін қажет. Сіздердің елдеріңіз осы өзекті мәселелерді ілгерілетуге ықпал етеді деп үміттенеміз, – деді Мемлекет басшысы.
Сонымен қатар Қасым-Жомарт Тоқаев Орталық Азияның, Таяу Шығыс пен Азияның өзге де аймақтарындағы азық-түлік және су қауіпсіздігіне зардабын тигізетін ауа райының экстремалды құбылыстарының жиілеуіне алаңдаушылық білдірді.
– Қазақстан азық-түлік тасымалдау бойынша жаһандық тізімдегі белсенді ел әрі Азық-түлік қауіпсіздігі жөніндегі Ислам ұйымын құруға бастамашы болған мемлекет ретінде аталған мәселелерге АӨСШК-тің күн тәртібінде басымдық берілуге тиіс деп санайды. Бұл біздің инклюзивті дамуымыз бен әлеуметтік игілігімізді, әсіресе пандемиядан кейінгі кезеңде  қолдау үшін маңызды, – деді Президент.

Мемлекет басшысы геосаяси жағдайдың ушығуына байланысты «технологиялық темір шекараның» бірте-бірте айқындалып келе жатқанын атап өтті. Осыған орай Президент Қазақстанның АӨСШК-ке мүше елдермен технологиялық серіктестікті тереңдетуге мүдделі екенін айтты. Қасым-Жомарт Тоқаев АӨСШК Каталогының жаңа әрі сенімді шарасы ретінде IT саласында ынтымақтастық орнатудың мәні зор екенін жеткізді.
Мемлекет басшысы қаржы саласындағы ынтымақтастықты кеңейту мәселесіне де арнайы тоқталды.
– Біз АӨСШК қаржы саммитінің қорытындыларын қолдаймыз. Бүгінде Қазақстан еуразиялық кеңістіктегі қаржы нарығында маңызды рөл атқаратын елге айналып келеді. Осы ретте «Астана» халықаралық қаржы орталығын  айтуға болады. Қазіргі уақытта бұл Орталық әлемдік институттардың озық тәжірибелерін ұштастыратын және ағылшын құқығына негізделген заманауи құралдарды пайдаланатын қарқынды қаржы алаңына айналды. АӨСШК бойынша серіктестерімізді АХҚО-ның мүмкіндіктерін белсенді пайдалануға шақырамын, – деді Мемлекет басшысы.

Президент сөзінің соңында айтқан ұсыныстарының бәрі ортақ мақсатқа қол жеткізуге, мейлінше қауіпсіз, орнықты әрі өркендеген Азия қалыптастыруға бағытталғанын айтты. Осы ретте, Қасым-Жомарт Тоқаев келесі жылы Қазақстанда өтетін АӨСШК-тің 6-саммитінің маңыздылығына ерекше мән берді. Президенттің айтуынша, саммит «Жаңа Әлемдегі Жаңа Азия» бағдарын айқындауға арналған. Мемлекет басшысы аталған іс-шараға зор мән беретінін атап өтіп, Кеңеске мүше елдердің басшыларын оның жұмысына белсенді атсалысуға шақырды.


///Мемлекет басшысы XVI жазғы Паралимпиада ойындарының қарсаңында Ұлттық құрама командасының мүшелерімен кездесті. Президент спортшылардың Тәуелсіз Қазақстан тарихында алғаш рет Паралимпиада ойындарына 25 жолдама ұтып, байрақты бәсекеге үлкен құраммен аттанып бара жатқанын атап өтті. Қасым-Жомарт Тоқаевтың айтуынша, паралимпиадашылар – қажымас қайрат пен қайсарлықтың символы.
 – Әлемдегі жүз мыңдаған спортшының арасынан үздік шығып, осы ойындарға жолдама алу екінің бірінің қолынан келе бермейді. Сіздер бұған табандылық пен кәсіби дайындықтың арқасында қол жеткізуге болатынын дәлелдедіңіздер. Демек, әрбір пара спортшымызды қазірдің өзінде жеңімпаз деуге болады. Өздеріңізді барша отандасымыз мақтан тұтады, – деді Мемлекет басшысы.
Президент еліміздегі пара спорт түрімен айналысатын азаматтарға мемлекет тарапынан қолдау жалғаса беретінін айтты.
– Бүкіл еліміз бойынша 20 мыңға жуық азамат пара спорт түрімен жүйелі түрде айналысады. Соның ішінде 500 спортшы ұлттық құрама сапында өнер көрсетеді. Біз паралимпиадалық спорт түрлерін дамыту үшін қажетті жағдайды жасай береміз. Қазір өңірлерде 16 арнайы клуб пен мектеп жұмыс істейді. Осы ретте, Нұр-Сұлтан қаласында 2018 жылы ашылған Паралимпиадалық жаттығу орталығын ерекше атап өткен жөн. Заман талабына сай жабдықталған мұндай орталық АҚШ, Ұлыбритания, Жапония, Оңтүстік Корея елдерімен қатар біздің елордамызда да бар. Спорт саласы барлық азаматымыз үшін бірдей қолжетімді болуға тиіс. Осы орайда мүмкіндігі шектеулі азаматтарға қолайлы орта қалыптастыру мемлекет міндеті екенін баса айтқым келеді, – деді Қасым-Жомарт Тоқаев.
Қазақстан Ұлттық паралимпиада құрамасы осыған дейін бұл ойындардан  екі алтын және екі күміс медаль жеңіп алған болатын. Бұл жетістіктерді спортқа деген сүйіспеншілік пен ерен еңбектің нәтижесі деп бағалаған Мемлекет басшысы құрама команда мүшелеріне зор сенім артты.
Парадзюдодан Азия чемпионы, Әлем кубогының иегері Теміржан Дәулет мемлекеттің тиісті қолдау көрсеткені үшін Қазақстан Президентіне ұлттық құрамадағы спортшылар атынан алғыс айтты.
– Биыл – Қазақстан Республикасының Тәуелсіздігіне 30 жыл. Мен тәуелсіздіктің құрдасымын. Азат елде туып-өскен мен сияқты жастардың арман-мақсаты – көк байрағымызды биікте желбірету. Бапкерлеріміз жан-жақты дайындалуымызға зор еңбек сіңірді. Токиода бар күш-жігерімізді саламыз, – деді спортшы.
Паратаэквондодан екі дүркін әлем чемпионы Нұрлан Домбаев спортшылардың жаттығуына жақсы мүмкіндік жасалғанын айтты.
– Параспортшылардың тұрақты түрде оқу-жаттығу жиындарын өткізуіне жағдай жасалды. Өзім Қазақстанның үш қаласында дайындалдым. Қатарымызда шетелде жаттыққандар да бар. Соның нәтижесінде Риоға он спортшы ғана барса, биыл қатарымыз екі еседен асты. Паратаэквондо паралимпиада ойындарына алғаш рет енгізіліп отыр. Ұлтымызды ұйыстырып, халқымызға жігер беретін жеңіске жету – басты мақсатымыз, – деді Нұрлан Домбаев.
Ұлттық паралимпиада комитетінің президенті Қайрат Боранбаев пен ұлттық құраманың пауэрлифтинг бойынша Бас бапкері Артур Томицкий спортшылардың дайындығы туралы мәлімет берді. 
Жиын соңында Мемлекет басшысы спортшыларымыздың өнерін бүкіл халқымыз тамашалап, жанкүйер болатынын айтты. Сондай-ақ олардың жеңісі Тәуелсіздігіміздің 30 жылдығына тамаша тарту болатынын атап өтіп, ұлт намысы сынға түсетін сайыста сәттілік тіледі.








///Кездесу барысында екіжақты ынтымақтастықтың кең ауқымды мәселелері қарастырылды. Тараптар өңірлік және халықаралық күн тәртібіндегі бірқатар өзекті мәселелер, соның ішінде Таяу Шығыс пен Орталық Азиядағы жағдай жөнінде де пікір алмасты.
Атап айтқанда, Мемлекет басшысы жаһандық терроризммен және экстремизммен күресте халықаралық қоғамдастықтың күшін жұмылдырып, іс-қимылды нақты үйлестіру қажеттігін атап өтті.
///Қасым-Жомарт Тоқаев Владимир Путинді Мемлекеттік Дума Федералды Жиналысының VIII шақырылымына сайлау науқанының сәтті өтуімен құттықтады. Сайлау нәтижесі Ресейдің ішкі саяси тұрақтылығын нығайту үшін аса маңызды деп есептейді Қазақстан Президенті.
Сонымен қатар Қасым-Жомарт Тоқаев Пермь мемлекеттік ұлттық зерттеу университетінде болған қанды оқиғаның салдарынан адамдардың қаза болуына байланысты көңіл айтты.
Әңгімелесу барысында мемлекеттер басшылары Қазақстан мен Ресей арасындағы сауда-экономикалық қатынастардың қарқынды дамуын оң бағалап, Көкшетауда 30 қыркүйекте өтетін Өңіраралық ынтымақтастық форумының маңыздылығына және оның мазмұнды әрі сапалы болуына баса назар аударды.
Қазақстан мен Ресей басшылары 16-17 қыркүйек күндері Душанбеде өткен ҰҚШҰ мен ШЫҰ саммиттері аясында қол жеткізілген уағдаластықтарды жүзеге асыру үшін іс-қимылдарды үйлестіруге дайын екендерін нақтылады.
///Мемлекет басшысы «Азия-Еуропа» (АСЕМ) форумының XII саммитіне қатысу үшін Брюссель қаласына келді.
Сапар барысында Нұрсұлтан Назарбаев жоғары деңгейдегі бірқатар екі жақты келіссөздер өткізіп, Еуропаның іскер топтар өкілдерімен кездеседі.

///Кездесуде Нұрсұлтан Назарбаев митрополит Александрдың Қазақстандағы қызметіне жоғары баға беріп, дін саласындағы мемлекеттік саясат мәселелеріне тоқталды.
– Сіздің Қазақстанда атқарып жатқан қызметіңізді жоғары бағалаймыз. Сіз бейбітшілік пен конфессияаралық келісім саясатын жүргізіп отырсыз. Біздің еліміз – зайырлы мемлекет. Барлық діни конфессиялардың теңдігі мен дін ұстану бостандығы Конституцияда және өзге де заңдарда бекітілген. Біз діни қызмет туралы заңнамаға өзгерістер енгізу жөнінде бастама жасадық. Сіз оған белсенді түрде атсалыстыңыз. Атқарған жұмысыңыз үшін Сізге ризашылық білдіреміз, – деді Қазақстан Президенті.
Сондай-ақ, Мемлекет басшысы Астана және Қазақстан митрополитін өткен Рождество мерекесімен құттықтады.
Митрополит Александр Нұрсұлтан Назарбаевқа қабылдағаны үшін алғыс айтып, Қазақстан Президентінің «Болашаққа бағдар: рухани жаңғыру» атты мақаласының рухани-адамгершілік тәрбие беру ісіндегі маңыздылығын атап өтті.
– Тұлғаны рухани-адамгершілік тұрғыдан тәрбиелеу жөніндегі Сіздің стратегияңыз Қазақстанды одан әрі дамытудың негіз қалаушы құжаты болып саналады. «Болашаққа бағдар: рухани жаңғыру» атты мақала қоғамымыздың әрі қарай өркендеуіне қажетті дүниелерге жол ашады, – деді Астана және Қазақстан митрополиті.

///Қазақстан Президентіне өңірдің әлеуметтік-экономикалық дамуының негізгі көрсеткіштері, сондай-ақ, бұған дейін берілген тапсырмалардың орындалуы жөнінде баяндалды.
Қасым-Жомарт Тоқаевқа Жайық өзеніндегі су деңгейінің төмендеуі, өңірдің энергияға тәуелділігі және жергілікті жолдардың жағдайы сияқты облыстағы негізгі мәселелер туралы мәлімет берілді. Мемлекет басшысы Батыс Қазақстан облысының әкіміне Үкіметпен бірлесе отырып, аталған проблемаларды шешуді тапсырды.
Қасым-Жомарт Тоқаев етті мал шаруашылығын дамыту және осы бағытқа ғылыми тұрғыдан баса мән беру, мұнай мен газ өндіруге қатысы жоқ салаға тартылатын инвестицияны ұлғайту, өнеркәсіпті әртараптандыру, сондай-ақ, өңдеу секторының өндірісін арттыру жөнінде Ғали Есқалиевтің алдына бірқатар міндет қойды.
Мемлекет басшысы жұмыссыз және өзін-өзі жұмыспен қамтыған азаматтарды экономикалық қызметке тартуды жалғастыруға, сонымен қатар аймақтағы үш ауысымды және апатты жағдайдағы мектептерге қатысты мәселелерді түбегейлі шешуге тапсырма берді.

///
	 

	

	 

	Дипломатиялық қарым-қатынастар орнауының 20 жылдығын Қазақстан мен Ресей стратегиялық әріптестер, ең жақын одақтастар және достар ретінде қарсы алуда.

	2012 жылдың 19 қыркүйегінде екі ел Президенттерінің қолдауымен Павлодарда өткен Қазақстан мен Ресей өңіраралық ынтымақтастығының ІХ форумының қорытындылары да біздің елдеріміз арасындағы қарым-қатынастардың жоғары деңгейін айғақтайды.

	Екіжақты қарым-қатынастардың бұл сияқты алаңқайына ұқсас дүние   ТМД-да да, қалған әлемде де жоқ.

	Міне, тоғыз жылдан бері, жыл сайынғы пішінде, Қазақстан мен Ресейдің шекаралас қалаларының бірінде алма-кезек тек біздің екі елдің Мемлекет басшылары мен үкімет мүшелері ғана емес, сонымен бірге қазақстандық және ресейлік өңірлердің, бизнес-топтардың басшылары, қалың жұртшылық өкілдері кездесіп тұрады.

	Осы уақыттар ішінде Форумның географиясы шапшаңдықпен ұлғая түсті.

	Бүгінде кең көлемді өзара тиімді өңіраралық байланыстар жүйесі іс жүзінде бүкіл қазақстандық өңірлерді және Ресей Федерациясының 80-ге тарта субъектілерін қамтып отыр.

	Осыған дейін өткен Қазақстан-Ресей өңіраралық форумдарының әрқайсысының күн тәртібіне көкейкесті мәселелер – шекара бойындағы сауданы және көлік транзиті әлеуетін  дамыту, ортақ шекаралардың қауіпсіздігі, энергетика және жоғары технологиялар саласындағы ынтымақтастық, төтенше жағдайларда бірлесе қимылдаудағы екі елдің өзара іс-қимылдары мәселелері енгізілді.

	Павлодар  форумында инновациялық қызметтестік пен Қазақстан мен Ресейдің өндірістік кооперациясы тақырыбы талқыланды. 

	Іскер топтар кездесуі шеңберінде 30-ға тарта келісімдерге, соның ішінде, жалпы сомасы шамамен 2 миллиард долларды құрайтын нақты жобаларға қол қойылды. Өңіраралық форумға орайластырылған халықаралық көрмеге 173 компания қатысты, олардың 75-і қазақстандық, 98-і ресейлік компаниялар.

	Осының бәрі ырғақтылықты, өзара сенімнің тереңдігін, іскерлік көңіл-күйді және біздің елдеріміздің тату көршілігі мен ықпалдастығының кең ауқымды перспективаларын бейнелейтін қазіргі заманғы Қазақстан-Ресей қарым-қатынастарының тек бір күнінің ғана нәтижесі.

	Қазақстан мен Ресейдің екі онжылдықтағы жемісті қарым-қатынастары оның біздің халықтарымыздың мүддесі тұрғысында сенімді және сабақтаса дамуы үшін берік негіз қалады.

	Біріншіден, өз тарихында алғаш рет Қазақстан мен Ресей тек өткен тарихының ортақтығымен ғана емес, сонымен бірге бүкіл еуразиялық өңір мен әлемнің қазіргі және болашақ дамуын бірдей болжауымен де көршілес тәуелсіз мемлекеттер, БҰҰ-ның толыққанды мүшелері ретінде өзара қарым-қатынастар қалыптастырды.

	Екіншіден, КСРО ыдырағаннан кейін мемлекетаралық бөлінудің іс жүзінде барлық мәселелері бір-бірінің ұлттық мүдделерін ескере отырып, сындарлы негізде шешім тапты.

	Бүтіндей алғанда, Қазақстан-Ресей қарым-қатынастары тек ТМД елдері үшін ғана тартымды модель емес, сонымен бірге ХХІ ғасырда мемлекеттер арасындағы екіжақты қарым-қатынастар қалай дамуы керек дегенге көрнекі үлгі де бола алды.

	Үшіншіден, түрлі салалардағы 480-нен астам келісім-шарттар мен келісімдерден тұратын екіжақты қарым-қатынастардың көлемді құқықтық базасы құрылды.

	1992 жылдың 25 мамырындағы Қазақстан мен Ресей арасындағы достық, ынтымақтастық және өзара көмек туралы келісім-шарт осымен екінші рет келесі 10-жылдық мерзімге өздігінен ұзартылып отыр.

	Қазақстан-Ресей мемлекеттік шекарасы туралы келісім-шарт бекітіліп, оны демаркациялау жөніндегі жұмыстар оң сипатта жүргізілді.

	1998 жылы қол қойылып, ХХІ ғасырға бағдарланған Мәңгілік достық және одақтастық туралы тарихи декларация іс жүзінде жүзеге асты.

	Төртіншіден, Қазақстан мен Ресейдің екіжақты өзара іс-қимылдары мен ықпалдастығы екіжылдық Бірлескен іс-қимылдар жоспары негізінде дамуда.

	2007 жылдан бастап осындай екі жоспар жүзеге асты, ал биылғы жылы 2011-2012 жылдарға арналған Жоспарды орындау аяқталып келеді. Қазір екі ел сарапшылары алдағы жылдарға арналған жоспардың жобасын әзірлеуде.

	Бесіншіден, Қазақстан-Ресей қарым-қатынастары бағыттардың кең ауқымды кешені бойынша табысты әртараптандырылған және іс жүзінде ықпалдастықтың барлық маңызды салалары – сауда-экономикалық, инвестициялық, өңіраралық, саяси, әскери-техникалық ж.т.б. салаларды қамтиды.

	2011 жылдың қорытындысы бойынша тауар айналымы шамамен 24 миллиард долларды құрады.

	1700 Қазақстан-Ресей бірлескен кәсіпорындары табысты жұмыс істеуде.

	Екі елдің арасындағы келісімдер мен уағдаластықтардың жүзеге асуын бақылайтын екіжақты Үкіметаралық комиссия жұмыс істейді.

	Қазақстан-Ресей арасындағы байланыстар ғылым мен инновациялар, еуразиялық көлік инфрақұрылымы, біртұтас энергетикалық кеңістік құру саласындағы ынтымақтастық сияқты перспективалы салаларда қарқын алуда.

	Екі онжылдықта Ресейдің әскери жоо-ларында 4 мыңнан астам қазақстандық офицерлер даярланды.

	Әскери және әскери-техникалық ынтымақтастықтың түрлі аспектілері бойынша 60-тан астам бірлескен келісімдер жүзеге асырылуда.

	Алтыншыдан, Қазақстан мен Ресей іс жүзінде ортақ рухани-өркениет өлшемінде өмір сүруде.

	Ғылыми білім беру, сол сияқты, гуманитарлық мәселелер жөніндегі Қазақстан мен Ресей арасындағы өзара іс-қимылдар аясы кеңеюде.

	Шамамен 20 мыңдай қазақстандық жас азаматтар Мәскеудің, Санкт-Петербургтің, Омбының, Екатеринбургтің, Новосібірдің, Томның және Ресейдің басқа да бірқатар қалаларының жоо-ларында білім алуда.

	Ресейдің көршілес өңірлері жастарының қазақстандық жоо-ларда жоғары білім алуға мүмкіндіктері бар.

	Ресей тарабы қызметтері Ресеймен, оның жекелеген өңірлерімен байланысты болған қазақ халқының  даңқты қайраткерлерінің есімдерін мәңгілікке қалдыру туралы Қазақстанның ұсынысын әр кезде де түсіністікпен қабыл алады.

	Өз кезегінде, біз осыған дейінгі дәуірлерде еліміздің дамуында өз ізін қалдырған көптеген ресейлік ғалымдар мен жазушыларға, мәдениет және өнер қайраткерлеріне зор құрмет көрсетеміз.

	Қазақстанда мемлекеттік қазақ тілімен тең қолданылатын орыс тілін еркін пайдалануға конституциялық және заңдық кепілдік берілген.

	Осы аталғандардың бәрі – ХХІ ғасырдағы екі елдің достығын, тату көршілігі мен одақтастығының тамаша қорытындысы және сонымен бірге одан әрі даму үшін берік база.

	Бұл қарым-қатынастар өзім зор құрметпен қарайтын Ресейдің бірінші Президенті Б.Н.Ельциннің кезінде-ақ қалыптасқан. Елді тоталитаризмнен либералды экономика мен саясатқа бұра отырып, оның дамудың бүгінгі векторын қалағанын Ресейдің әркезде де есте сақтайтынына сенімдімін.

	Қазақстан мен Ресей жүріп өткен 20 жылдық жолға баға бере отырып, Ресей Федерациясының Президенті Владимир Владимирович Путиннің ХХІ ғасырдағы біздің екіжақты қарым-қатынастарымыздың табысты дамуына қосқан тамаша тарихи үлесін атап көрсетуді өзімнің борышым санаймын.

	Біздің бірлескен жұмыстарымыздың 20 жылы – ол Қазақстан мен Ресей қарым-қатынастарындағы «алтын мүшел» (шығыстың халық календары бойынша 12 жылдық өмір циклі – ред. ескертуі). Бұл кезеңдер біздің елдеріміздің арасында ХХ ғасырдың 90-шы жылдарында бекітілген келісімдер мен уағдаластықтардың терең мазмұнымен толықты.

	В.В.Путиннің саяси ерік-жігері мен көрегендігі екіжақты қарым-қатынастардың барлық аспектілері бойынша табыстың шешуші факторына айналды.

	Мәселен, экономикалық ынтымақтастық саласында Каспийдің мұнай байлығын бірлесіп талдауда, Каспий құбыр консорциумының қуатын 2015 жылдан бастап 67 миллион тоннаға дейін ұлғайтуда, ресейлік компаниялардың қатысуымен Қарашығанақ газ кен орнын игеруде айтарлықтай қадамдар жасалды.

	Екібастұздағы ең ірі көмір кен орны мен электр стансасының құрылысы бірлесіп  игерілуде.

	Электр энергиясының ортақ рыногын қалыптастыру жөніндегі бірлескен іс-қимылдар жоспары жүзеге асырылуда. Уран өндіру жөнінен 3 бірлескен Қазақстан-Ресей кәсіпорны құрылып, жұмыс істеуде.

	 Біздің ынтымақтастығымыз Ресейдің экс-Президенті Д.А.Медведевтің мүдделі қатысуымен де жалғасып, дами түсті. Мәселен, ядролық энергияны бейбіт мақсаттар үшін өндірудің біртұтас циклін қалыптастыру, атом энергетикасы саласындағы бірлескен компаниялар құру жөнінен жұмыстар басталды.

	Таяу болашақта біздің экономикаларымыздың бірлесіп технологиялық серпіліс жасауын қамтамасыз етуді көздейтін құрылым ретінде  Қазақстан-Ресей Нанотехнологиялар қоры құрылды.

	Біз ғарыш саласындағы, соның ішінде «Байқоңыр» ғарыш айлағында  «KAZSAT» байланыс спутниктері серияларын ұшыру, ГЛОНАСС жүйесін бірлесіп, пайдалану бойынша ынтымақтастықты дамытудамыз.

	Павлодар форумында Қазақстан серіктестіктің жаңа алаңын – Байқоңыр инновациялық форумын құруды ұсынды, және бұл бастама Ресей Президентінен тұтастай алғанда қолдау тапты.

	ТМД кеңістігінде ықпалдасу ісінде біз «сөз онжылдығынан» «іс-қимыл онжылдығына» көше алдық.

	Мұндай ықпалдасу Ресейдің, В.В.Путиннің батыл қолдауынсыз мүмкін болмас еді.

	2000 жылы Еуразиялық экономикалық қауымдастық құрылып, ойдағыдай жұмыс істеуде.

	2010 жылы Қазақстан мен Ресей Белоруссиямен бірлесіп Кеден одағын құрды. Бұл Д.А.Медведевтің белсенділігімен  жүзеге асты.

	Қазір біз Біртұтас экономикалық кеңістік қалыптастыру ісімен айналысудамыз. Үш мемлекеттің Еуразиялық экономикалық комиссиясы құрылды және ойдағыдай жұмыс істеуде.

	Мен 1994 жылы тұңғыш рет ұсынған Еуразиялық экономикалық одақ идеясы қазір қазақстандықтардың, ресейліктердің және белорустардың элиталық ортасында да, қалың көпшілік арасында да түсіністікпен қабылдануда. Оны ТМД-ның бірқатар басқа елдері де қолдап отыр.

	Біздің В.В.Путинмен экономикалық прагматизм, теңдік, өзара тиімділік және бір-біріміздің мүдделерімізді құрметтеу принциптеріне негізделген интеграциялық үдеріске көзқарасымыз ұқсас екенін атап өткім келеді.

	Сондықтан да бүгінгі таңда Қазақстан мен Ресей ХХІ ғасырдың ең перспективалы үдерісі – Еуразиялық ықпалдастықтың ұйытқысы болып табылады.

	Біздің елдеріміз Белоруссиямен бірлесе отырып қазірдің өзінде 2015 жылы экономикалық ықпалдастықтың мейлінше тығыз формасына – Еуразиялық экономикалық одаққа көшу жоспарларын межелеп отыр. Мен бұл үдерістің де жемісті болатынына сенімдімін.

	Қазақстан мен Ресей басшылығының аймақтық және ғаламдық қауіпсіздік мәселелеріне бірдей көзқараста екенін атап өтудің маңызы зор.

	Мен Ресей Президенті В.В.Путиннің және басқа да ТМД елдері көшбасшыларының принципті қолдауы Қазақстанның 2010 жылы ЕҚЫҰ-ға төрағалығы туралы мәселені шешуде салмақты негіз болғанын ризашылықпен еске аламын.

	Бүгінгі таңда біз Ресеймен және басқа да серіктестерімізбен бірге АӨСШК, ШЫҰ, ҰҚШҰ сияқты аймақтық тұрақтылық пен қауіпсіздіктің шешуші тетіктерін нығайту бағытында белсенді жұмыс жүргізудеміз. Бұл істе де Қазақстан мен Ресейдің пікірі бірдей.

	12 жылдың ішінде В.В.Путинмен әртүрлі ресми форматтарда және «галстуксіз» көптеген кездесулеріміз болды. Біз телефонмен ұдайы сұхбаттасып, екіжақты қатынастардың, аймақтық және ғаламдық саясаттың көкейкесті мәселелерін талқылап отырамыз.

	Мен онымен Ресей Федерациясының Президенті ретіндегі бірінші кездесуімді ерекше жылылықпен  еске аламын.

	Сол 2000 жылы бүкіл әлем «Who is mister Putin?» деген сауалға жауап іздеп жатқан кез еді. Бұл сауалдың жауабы біздің бірінші  әңгімемізден кейін-ақ маған барынша айқын бола түсті.

	Мен оны Ресейдің тарихи ұлылығына лайықты саяси көшбасшы ретінде таныдым.

	Менің алдымда өз елі мен халқының мүдделерін бәрінен де маңызды санайтын жігерлі, адал және принципті саясаткер отырды.

	Егер ол сөз берсе, оны орындайды. Мен мұны білемін. Бұл осындай ауқымдағы саясаткер үшін маңызды қасиет.

	Сонымен бірге ол барлық әріптестер үшін қарапайым, менмендігі жоқ, ізгі ниетті адам болып қала береді. Мұндай адаммен дос болудың өзі бір ғанибет.

	Ол Ресейдің аса ұлы жауапкершілігінің жүгін көтеруге толық дайын және қабілетті ХХІ ғасырдың жаңа көшбасшысы.

	В.В.Путин Ресейді жаңа жүзжылдыққа батыл бастап келеді. Осы жылдар ішінде ол өзінің сайлауалды бағдарламаларында елді дамытудың нақты жолдарын ұсынды, сондай-ақ елдің бірлігін және оның халықаралық беделін нығайтты, терроризм мен сепаратизмге аяусыз соққы берді.

	Ол Ресейді халықтың әл-ауқаты мен игілігін көтеруге бағытталған ірі әлеуметтік жобаларды жүзеге асыру, экономикалық өсу жолына шығарды.

	Оның саясатының арқасында Ресей Федерациясы әлемнің неғұрлым ырғақты дамушы еліне айналды, жауапты ғаламдық ойыншы қасиеттерін таныта отырып, әлемдік саясатта лайықты орын алды.

	Мен оның мақсаткерлігін және келіссөздердің ең күрделі аспектілеріне терең бойлайтынын, шешімдер қабылдау кезінде серіктестіктердің ұстанымдарын түсінетінін және ескеретінін жоғары бағалаймын.

	Аумағы және мәдени сан-алуандығы жағынан әлемдегі ең үлкен державаны басқару оңай емес.

	Ол айрықша саяси дарын мен шеберлікті талап етеді.

	Өзімнің жеке саяси тәжірибемді ескере отырып, жақсылықтарға қарай нақты бетбұрыстар жасалғанда қоғамның бір бөлігінде оны жеделдету тілегі пайда болатынын білемін.

	Біз бүгінгі таңда Ресейде және басқа көптеген елдерде осындай үрдістің анық байқалатынын көріп отырмыз.

	Бірақ, барлық уақыттарда жауапты саяси көшбасшының міндеті кезең-кезеңмен дамуды қамтамасыз ете отырып, бұрын  жасалғандарды бүлдіріп алуға мен жол бермеу, мемлекет негізінің беріктігін шайқалтып алмау болып табылады. 

	Елде тұрақтылық болмайынша, қоғам дами алмайды. Байқасаңыздар, бүгінгі таңда әлемде мұндай мысалдар көп.

	Он екі жыл бұрын В.В.Путин ғасырлар жолайрығында тұрған Ресей үшін үмітке айналды.

	Қазір ғаламдық трансформацияланудың күрделі жағдайында оның айрықша тарихи рөлі анық көрінеді.

	Мен бұл жолдарды Қазақстан үшін тек қана көрші ел емес, басты экономикалық серіктес, тең құқықтық және сенімді одақтас мемлекеттің көшбасшысы туралы жазып отырмын.

	Мен Ресей халқының досы ретінде барлық ресейліктерді өз көшбасшысы төңірегіне топтасуға және тарихтың осы бір  кезеңінде өз Отанының игілігі үшін еңбек етуге шақырамын.

	Мұнсыз даму, қарапайым адамдардың тұрмысын жақсарту мүмкін емес. Мен мұны өз тәжірибемнен білемін.

	Қазақстан халқы бірліктің, келісім мен тұрақтылықтың арқасында тамаша табыстарға қол жеткізді, тақыр жерде мемлекет құрып, оны бүкіл әлемге танымал етті.

	Мен мұны кездейсоқ жазып отырған жоқпын. Қазақстан мен Ресей арасындағы дипломатиялық қатынастардың орнағанына 20 жыл және Владимир Владимирович Путиннің 60 жылдық мерейтойының саяси күнтізбеде қатар келуі елеулі оқиға.

	Қазақстан өзінің тату көршісі және одақтасы ретінде қазіргі Ресейдің табыстарына қуанады.

	Мен өз халқымның атынан Владимир Владимировичті 60 жылдық мерейтойымен құттықтап, оған ойға алған мақсаттарының орындалуын және мықты денсаулық тілеймін.

	Күшті де тұрақты Ресей – бұл барлық ТМД-ның, Еуразияның, сондай-ақ, тұтастай алғанда, ғаламдық халықаралық қатынастардың тұрақтылығының негізгі шарты.

	Мен Қазақстан Республикасының барлық азаматтарының атынан Ресейдің ұлттық көшбасшысына және ол арқылы күллі Ресей халқына дамуда жоғары қарқын мен сенімділік, ресейліктердің игілігі барлық біздің аймағымыздың тұрақтылығы мен өркендеуі жолында алға қойылған барлық мақсаттарда жетістіктерге жетуді тілеймін.

	Менің осы тілектеріме біздің барлық көршілеріміз, Ресей Федерациясының шынайы достары мен әріптестері толық қосылатынына сенімдімін.

	Қазақстан мен Ресейдің 20 жылдық қарым-қатынасы – бұл жол басы ғана.

	Біздің одақтастығымыз бен тату көршілігіміздің болашағы үлкен, перспективалары орасан зор.

	Қазақтар «Туыс атадан, көрші Алладан», – дейді.

	Біз Қазақстанда Ұлы Ресеймен ізгі ниетті қарым-қатынасымызды қашанда бағалап келдік және бағалай береміз.

	Біздің қарым-қатынасымыз өзара бай тарихымызға негізделген және сан мәрте уақыт сынынан өткен.

	Бүгінгі таңда біздің достығымыз экономикалық, мәдени және гуманитарлық байланыстармен, көптеген қазақстандықтар мен ресейліктердің туыстық қарым-қатынастарымен нығая түсуде.

	Мен өзімнің барлық отандастарымды және барлық Ресей азаматтарын екіжақты қатынастардың мерейтойымен құттықтаймын және Қазақстан мен Ресей арасындағы достықтың мәңгілік, серіктестіктің ауқымды және өзара тиімді, одақтастықтың сенімді және берік болуы үшін қолдан келгеннің бәрін жасауға шақырамын.

	"Российская газета", 2012 жылғы 5 қазан.
///Ильхам Әлиев Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай шынайы қимастық ниетін білдірді.
Әзербайжан Президенті Ильхам Әлиев Нұрсұлтан Назарбаевтың достық пен сенімге негізделген бауырлас елдердің стратегиялық қарым-қатынастарын дамыту ісіндегі тарихи рөлін жоғары бағалады.
Ильхам Әлиев Қазақстан Республикасының Тұңғыш Президенті – Елбасыға зор денсаулық тілеп, Қазақстанды өркендету жолындағы қызметінің табысты болуына ниеттестік білдірді.
Тараптар алдағы уақытта тұрақты байланыстарын жалғастыра беруге уағдаласты.
///Қасым-Жомарт Тоқаев АӨСШК Сыртқы істер министрлерінің 6-кеңесінің жұмысына қатысып отырған делегация басшыларымен кездесу өткізді. Жиынға Бахрейн, Беларусь, Үндістан, Қатар, Қырғызстан, Моңғолия, Ресей, Өзбекстан, Түрікменстан елдерінің сыртқы істер министрлері, Израильдің туризм министрі, сондай-ақ 5 халықаралық ұйым мен 15 мемлекеттің дипломатиялық миссиясының басшылары қатысты.

Мемлекет басшысы Тәуелсіздіктің алғашқы жылдарында  Азиядағы өзара іс-қимыл және сенім шаралары жөніндегі кеңес өткізуге Қазақстанның бастамашы болғанын және Кеңестің географиялық аясы мен күн тәртібінің ауқымы кеңейген құрлықтық платформаға айналғанын атап өтті.
Президенттің пікірінше, қазіргі таңда бейбітшілікті қолдау, ынтымақтастық орнату және даму мүддесі тұрғысынан Азия елдерінің ұжымдық күш-жігері мен даналығын үйлестіру үшін Кеңестің әлеуеті зор.
Қасым-Жомарт Тоқаев АӨСШК-ке мүше мемлекеттердің бәріне және Кеңес хатшылығына Қазақстанның төрағалығы аясында жасалған өзара табысты іс-қимылдары үшін ризашылығын білдірді.  
– Өздеріңізге мәлім, біз АӨСШК-ті толыққанды халықаралық ұйымға айналдырудың стратегиялық мақсаттарына негізделген бірқатар маңызды басымдықтарды айқындадық. Кеңестің халықаралық ұйымға қажетті барлық элементтері, атап айтқанда негізгі құжаттары, басқарушы және жұмыс органдары, оперативтік бюджеті мен тұрақты хатшылығы бар. Ұсынылып отырған трансформация Азияның жаһандық істерді реттеудегі жаңа рөлін айқын көрсетеді. Бұл қадам Кеңеске мүше мемлекеттердің ірі құрлықтағы ортақ, бірыңғай және тұтас қауіпсіздіктің архитектурасын қалыптастыруға бейілді екенін нақтылайды, – деді Қазақстан Президенті.  

Сондай-ақ Қасым-Жомарт Тоқаев Қазақстанның Кеңеске төрағалығын шектеген COVID-19 індеті салдарынан туындаған кедергілер туралы айтты. Осыған байланысты Мемлекет басшысы Кеңеске мүше елдерге келесі бастамаларды қолдауды ұсынды. 
– Біріншіден, Ақылмандар кеңесінің басшысы лауазымына АӨСШК-тің негізін қалаушы, Қазақстанның Тұңғыш Президенті Нұрсұлтан Назарбаевтың кандидатурасын ұсыну – мен үшін үлкен мәртебе. Екіншіден, 2022-2024 жылдары АӨСШК төрағалығына Қазақстанды ұсынамын. Еліміздің кандидатурасы мақұлданған жағдайда Кеңестің игі миссиясын орындау үшін ұжымдық күш-жігерді нығайту жолында жаңа мандатты пайдалануға міндеттеме аламыз, – деді Мемлекет басшысы.

Президент өз сөзінде құбылмалы стратегиялық жағдайда Азия құрлығы геосаяси күрестің басты алаңына айналып отырғанын айтты.
–  Бірыңғай және сындарлы тәсіл ұсынып, өзімізге зор жауапкершілік пен міндет жүктеген жағдайда Азия XXI ғасырдың көшбасшысы болатынына сенімдімін. Бұл ретте, АӨСШК Азиядағы қауіпсіздіктің, ынтымақтастық пен ортақ өркендеудің нысанын қалыптастыра алатын бірыңғай форумға айналады деген үміттеміз, – деді Қасым-Жомарт Тоқаев.
Қазақстан Президенті алдағы жылдары АӨСШК мән беруге тиісті бірқатар өзекті міндеттерді атап өтті.
Қасым-Жомарт Тоқаевтың айтуынша, Кеңестің негізгі міндеті өзара сенімді күшейтуге және жанжалдардың алдын алуға бағытталған. Президент сенімді күшейту шараларының жаңартылған Каталогын әзірлеу жөніндегі жұмыстың сәтті орындалғанын атап өтті. Бұл құжат эпидемиологиялық қауіпсіздік, қоғамдық денсаулық және фармацевтика, ақпараттық технологиялар, терроризммен күрес сынды ынтымақтастықтың жаңа салаларын қамтиды.

Мемлекет басшысы Ауғанстандағы және оған қатысты қазіргі қалыптасқан жағдайды екінші өзекті мәселе ретінде атап өтті.
– Орталық Азияның бес мемлекеті Ауғанстанның қалыпты жағдайға оралуына аса мүдделі. Қазақстанның ұстанымы айқын. Бізге Азиядағы Үлкен ойын емес, Үлкен пайда қажет, – деді Президент.
Мемлекет басшысының айтуынша, созылмалы пандемия жағдайында вакциналардың барынша қолжетімді болуын қамтамасыз ету қажет. Сондай-ақ Қазақстан QazVac вакцинасы арқылы жалпыға ортақ денсаулық сақтау жүйесіне қомақты үлес қосуға ниетті екенін айтты. Мемлекет басшысы Кеңестегі әріптестерін эпидемиологиялық қауіпсіздік жөніндегі жаңа сенім шаралары аясында ұжымдық күш-жігерді жандандыруға шақырды.

Қасым-Жомарт Тоқаев пандемия Азияның әлемдегі орнын бекемдеп алуына жаңа мүмкіндіктер беретін сындарлы сәт болуы да мүмкін екенін айтты.
– Қазірдің өзінде біздің аймақ ғаламдық тартылыс күшіне айналды. Бұнда әлем халқының 60 пайызы, тұтынушылық қабілеті бар өлшеммен алғанда, әлемдік ІЖӨ 40 пайызы осында шоғырланған. Осы құрлықта өте қуатты Еуразиялық экономикалық одақ, Оңтүстік Шығыс Азия елдерінің қауымдастығы, Азия-Тынық мұхиты экономикалық ынтымақтастығы және Жан-жақты аймақтық экономикалық әріптестік ұйымдары жұмыс істейді. Азиядағы өзара іс-қимыл және сенім шаралары жөніндегі кеңеске мүше елдер экономикасының орнықтылығын нығайту үшін жоғарыда аталған ұйымдармен ынтымақтастық мәселесіне ерекше көңіл бөлген жөн деп ойлаймын, – деді Президент.  
Мемлекет басшысы Кеңес әрдайым экономикалық өлшемін нығайту бағытында жұмыстар атқарып жатқанын атап өтті. Нақты айтқанда, қаржылық транзакциялардың, құбыр желілерінің және логистикалық бағдарлардың қауіпсіздігін қамтамасыз ету бойынша жаңа шаралар қабылданады. Сондай-ақ Президент АӨСШК кеңістігінде транспорттық дәліздерді одан әрі дамытудың маңызды екеніне тоқталды.
– Бұл ретте континентальды инфрақұрылымдық жобаларға ұзақмерзімді инвестициялар салуға үлкен мүмкіндіктер бар. Халықаралық қаржы институттарының мәліметіне сүйенсек, бұл сала 2030 жылға дейін жыл сайын 1,7 триллион доллар қаражат салуды қажет етеді, – деді Қасым-Жомарт Тоқаев.

Президент климаттың өзгеруіне де тоқталды. Оның айтуынша, ғаламдық климаттың өзгеруіне байланысты орнықты даму идеясы Кеңеске мүше мемлекеттердің саясатынан айқын көрініс табуы керек.
– Азия-Тынық мұхиты аймағы климаттың әртүрлі құбылыстарына жиі ұшырайды. Бүкіл әлемдегі табиғи апаттардың 40 пайызы осы аймақта болады және халқының 84 пайызы зардап шегеді. Бұл мәселелер климатқа байланысты Париж конференциясынан кейінгі СОР26 Саммитінің қарсаңында аса маңызды. Глазгодағы Келісімдердің сапалы орындалуы адам шығынына және тұрмыс деңгейінің төмендеуіне бұдан былай жол бермеу үшін қажет. Сіздердің елдеріңіз осы өзекті мәселелерді ілгерілетуге ықпал етеді деп үміттенеміз, – деді Мемлекет басшысы.
Сонымен қатар Қасым-Жомарт Тоқаев Орталық Азияның, Таяу Шығыс пен Азияның өзге де аймақтарындағы азық-түлік және су қауіпсіздігіне зардабын тигізетін ауа райының экстремалды құбылыстарының жиілеуіне алаңдаушылық білдірді.
– Қазақстан азық-түлік тасымалдау бойынша жаһандық тізімдегі белсенді ел әрі Азық-түлік қауіпсіздігі жөніндегі Ислам ұйымын құруға бастамашы болған мемлекет ретінде аталған мәселелерге АӨСШК-тің күн тәртібінде басымдық берілуге тиіс деп санайды. Бұл біздің инклюзивті дамуымыз бен әлеуметтік игілігімізді, әсіресе пандемиядан кейінгі кезеңде  қолдау үшін маңызды, – деді Президент.

Мемлекет басшысы геосаяси жағдайдың ушығуына байланысты «технологиялық темір шекараның» бірте-бірте айқындалып келе жатқанын атап өтті. Осыған орай Президент Қазақстанның АӨСШК-ке мүше елдермен технологиялық серіктестікті тереңдетуге мүдделі екенін айтты. Қасым-Жомарт Тоқаев АӨСШК Каталогының жаңа әрі сенімді шарасы ретінде IT саласында ынтымақтастық орнатудың мәні зор екенін жеткізді.
Мемлекет басшысы қаржы саласындағы ынтымақтастықты кеңейту мәселесіне де арнайы тоқталды.
– Біз АӨСШК қаржы саммитінің қорытындыларын қолдаймыз. Бүгінде Қазақстан еуразиялық кеңістіктегі қаржы нарығында маңызды рөл атқаратын елге айналып келеді. Осы ретте «Астана» халықаралық қаржы орталығын  айтуға болады. Қазіргі уақытта бұл Орталық әлемдік институттардың озық тәжірибелерін ұштастыратын және ағылшын құқығына негізделген заманауи құралдарды пайдаланатын қарқынды қаржы алаңына айналды. АӨСШК бойынша серіктестерімізді АХҚО-ның мүмкіндіктерін белсенді пайдалануға шақырамын, – деді Мемлекет басшысы.

Президент сөзінің соңында айтқан ұсыныстарының бәрі ортақ мақсатқа қол жеткізуге, мейлінше қауіпсіз, орнықты әрі өркендеген Азия қалыптастыруға бағытталғанын айтты. Осы ретте, Қасым-Жомарт Тоқаев келесі жылы Қазақстанда өтетін АӨСШК-тің 6-саммитінің маңыздылығына ерекше мән берді. Президенттің айтуынша, саммит «Жаңа Әлемдегі Жаңа Азия» бағдарын айқындауға арналған. Мемлекет басшысы аталған іс-шараға зор мән беретінін атап өтіп, Кеңеске мүше елдердің басшыларын оның жұмысына белсенді атсалысуға шақырды.


///
	

	Мемлекет басшысы алдымен сандық телевидение ұлттық бағдарламасы аясында арнайы ашылып отырған «Білім» жаңа телеарнасын іске қосты. «Білім» телеарнасының мақсаты – білім мен ғылымды кеңінен тарату және жоғары оқу орындары мен ғылымның басым саласына талантты адамдарды көптеп тарту.

	Нұрсұлтан Назарбаев «Қазақстан білім қоғамы жолында» атты интерактивтік дәрісінде еліміздің табысты алға жылжуын жалғастыру үшін білім, ғылым, экономика және саясатта алда қандай жаңа міндеттер тұрғаны туралы өзінің ой-толғамдарын бөлісті.

	- 20 жылдық табысты және тұрақты даму барысында Қазақстан өзінің тарихи мақсаттарына қол жеткізді. Біздің халқымыздың тарихында бірінші рет қазақ даласында абсолютті халықаралық легитимдікті пайдаланатын мемлекет өмірге келді. Мойындалған мемлекеттік егемендік – кез келген халықтың орасан әрі аса қымбат ресурсы екенін айту керек, - деп атап өтті Нұрсұлтан Назарбаев.

	Мемлекет басшысы еліміздің үш таған - «білім-ғылым-инновация» басқаратын постиндустриялық әлемге қадам басқанына тоқталды. БҰҰ жанындағы халықаралық ұйымдар, жетекші еуропалық көшбасшылар, көптеген белгілі экономистер мен саясаткерлер бүгінде Үшінші индустриялық революция тұжырымдамасын ресми түрде қабылдады.

	- Таяу жылдарда Үшінші индустиялық революция үшін жаңа инфрақұрылым құруда Интернет технология мен жаңартылған энергия көздері бірге пайдаланылады. «Энергетикалық Интернет» миллиондаған адамдарға өз үйінде, кеңседе және зауытта таза энергия алуға және оны еркін алмасуға мүмкіндік туғызады, - деді Қазақстан Президенті.

	Нұрсұлтан Назарбаев ұлттық білім жүйесін жаңарту, білім алу және жоғары технологияны дамыту мәселелеріне ерекше назар аударды.

	- Немқұрайлы қарауға болмайтын тағы бір құндылық – білімге ұмтылу. Әлемдік сарапшылар білікті мамандардың жетіспейтінін болжауда. Болжамдарға сәйкес, 2020 жылға қарай әлемдік еңбек нарығында тағы да жоғары білімді 40 миллион жұмысшының және кәсіптік-техникалық білімі бар 45 миллион маманның  қажеттілігі туындайды. Бүгінде инженерлерге, дәрігерлерге, химиктерге, биологтерге, «нақты» және «жаратылыстану кәсіптері» бойынша мамандық иелеріне сұраныс басым. Жапония, Қытай, Оңтүстік Корея, Сингапур, Малайзия тәрізді елдерге қараңыздаршы, олар өздерінің идеясы мен технологиясын меңгерудегі шеберліктің, табандылық пен еңбектің арқасында табысқа жетуде. Сендердің білімдеріңнен еңбектеріңнің нәтижесі көрінеді. Сендер неғұрлым көп еңбектеніп, білімді өздігінен жетілдірсеңдер, соғұрлым дүниені тани түсесіңдер. Біз білімді мемлекеттің экономикалық ресурсы, өндірістің факторы ретінде қарастырамыз. Біз ұлттық білім жүйесін дәйектілікпен жаңғыртамыз, оны халықаралық стандарттарға жақындатамыз, - деді Қазақстан Президенті.

	Қазақстан Президенті Назарбаев Универсиетінің зияткерлік-инновациялық әлеуеті одан әрі арта түсуі қажеттігін атап көрсетті.

	- Назарбаев Университеті зияткерлік-инновациялық кластерге айналуы тиіс. Үкіметке халықаралық тәжірибені ескере отырып, онда арнайы экономикалық аймақ құру мәселесін пысықтауды тапсырамын. Индустриялық жоғары технологиялық алаң құру жөніндегі жұмысты жандандыру қажет. «Қазатомпром» және «Қазғарыш» ұлттық компаниялары бүгінде Университетпен бірлесіп, оның жанынан күн энергетикасы, ғарыштық технологиялар жөнінде ғылыми-өндірістік орталықтар құруда. Үкіметке және «Самұрық-Қазына» қорына университеттің маңына жоғары технологиялық өндірістер мен ұлттық компаниялардың салалық ғылыми-зерттеу институттарын орналастыру жөнінде нақты жоспар әзірлеуді тапсырамын. Қазақстанда жұмыс істейтін шетелдік компаниялар да бұл жобадан тыс қалмауға тиіс, - деді Мемлекет басшысы.

	Нұрсұлтан Назарбаев сөзінің соңында еліміздің жастарын жан-жақты болуға, спортпен шұғылдануға, өнерлі болуға, шетел тілдерін меңгеруге, отандық және әлемдік әдеби мұраны терең білуге шақырды.

	Президенттің интерактивтік дәрісі Қазақстан бойынша ғана емес, сонымен бірге Еуропаға, Азия мен Америкаға таратылды. Нұрсұлтан Назарбаев дәріс аяқталғаннан кейін еліміздің әр өңірі мен алыс шет елдердегі студенттер мен оқушылардың көптеген сауалына онлайн-режимінде жауап берді, сондай-ақ университет жанындағы Білім мектебін ашты.

	Назарбаев Университеті Мемлекет басшысының бастамасы бойынша елімізде жоғары білікті кәсіби мамандар даярлау, сондай-ақ отандық ғылыми зерттеулер мен әзірлемелерді дамыту жөніндегі таңдаулы оқу орны ретінде құрылды. Бүгінде оқу орны әлемнің ең үздік университеттерінің рейтингінен орын алған жетекші жоғары оқу орындарымен тығыз байланыс орнатқан.

	Университетте университет жанында даярлық орталығы, 18 мамандық бойынша бакалавриат бағдарламасын қамтитын үш мектеп, үш жоғары мектеп және 4 ғылыми орталық жұмыс істейді.

	Қазіргі уақытта университетте 1477 студент білім алады.           

	 

	Қазақстан Президенті Н.Ә.Назарбаевтың интерактивтік дәрісінің толық мәтіні.

	 

	

	 

	

///Алматы қаласы
 
Мемлекет басшысы еліміздегі ең ірі жоғары оқу орнын Әл-Фараби мұражайын аралап көруден бастады. Президентке ұлы ойшылдың өмірі мен қызметіне арналған экспонаттар, сондай-ақ сирек қолжазба кітаптары таныстырылды.
Содан кейін Қасым-Жомарт Тоқаевқа университеттің ғылыми жетістіктері мен инновациялық әзірлемелерінің көрмесі көрсетілді. Ғалымдар мен студенттер Мемлекет басшысына нейроғылым, денсаулық сақтау, туризм, агрохимия, құрылыс технологиясы, жасанды интеллект және биотехнология салаларындағы өздерінің ғылыми-инновациялық жобаларының мүмкіндіктері туралы айтты.

Сонымен қатар Президентке университеттің инфрақұрылымын кеңейту жоспары жөнінде мәлімет берілді. Қасым-Жомарт Тоқаевқа жоспарланған құрылыс нысандарының жобасы және жаңғыртылған оқу корпустары, жатақханалар мен қызметтік тұрғын үй таныстырылды.

Университетті аралап көру барысында Мемлекет басшысына ресейлік «МИФИ» ұлттық ядролық зерттеу университетінің презентациясы көрсетілді. «МИФИ» ректоры Владимир Шевченко Президентке жоғары оқу орнының ғылыми жұмыстары мен білім беру ісін таныстырды. Жуырда Әл-Фараби атындағы Қазақ ұлттық университетінің базасында ядролық энергетика, фармацевтика, медицина және экономика саласы бойынша мамандар даярлайтын «МИФИ» филиалын ашу жөніндегі келісімге қол қойылды.

Іс-шара соңында Қасым-Жомарт Тоқаев жас оқытушылармен, ғалымдармен және студенттермен, соның ішінде  шетелдіктермен әңгімелесті.
Студенттер жастарға ерекше көңіл бөлетіні үшін Мемлекет басшысына алғыс айтып, еліміздегі ауқымды реформаларды қолдайтынын жеткізді.




///
	

	Мемлекет басшысына 2-ЖЭО жаңа су жылытатын қазандығының дайындық жайы көрсетілді және Астанадағы энергиялық қуатты дамыту келешегі туралы баяндалды.

	Қазандықтың құрылысы 2008 жылы басталған. Биылғы 25 қыркүйекке дейін іске қосуды ретке келтіру жұмыстарын аяқтау жоспарланған, одан кейін жылу маусымы басталғанда ол пайдалануға берілетін болады. Жобаның жалпы құны – 33 миллиард теңге. Көзделінген қуаттылығы – 480 Гкал-сағ.

	Қазандық Астананы сапалы жылумен қамту талабын жақсартуға мүмкіндік береді, елордадағы жылуға деген тапшылықты толықтай жабады және жылу қуатының резервін жасайды.

	Сонымен қатар, 2015 жылы 3-ЖЭО-ның бірінші кезеңі қолға алынады, ал 2018 жылы бұл нысанның екінші кезеңінің құрылысын аяқтау жоспарланған.

	Жаңғырту және жаңадан құрылыс жүргізу жөніндегі жобаларды іске асыру энергия кешенін энергиямен қамтуды жақсарту, өмірлік маңызды бар жаңа нысандардың іске қосылуы және жалпы, экономикалық және әлеуметтік салаларды дамыту үшін келешегі зор мүмкіндіктермен қамтамасыз етеді.

	

	 

///Президентке Агенттіктің тұрғын үй, құрылыс материалдары, әлеуметтік маңызы бар азық-түлік өнімдері және жанар-жағармай нарықтарындағы бағаларды тұрақтандыру жөніндегі жұмыстары туралы есеп берілді.
Агенттік төрағасының айтуынша, аталған салалар бойынша монополияға қарсы қабылданған шаралардың нәтижесінде бірқатар ірі құрылыс компаниялары бастапқы тұрғын үй бағасын маусым-тамыз айларында орта есеппен 7-20 пайызға төмендеткен, құрылыс материалдары бағасының өсуі сәуір айындағы 10,9 пайыздан, тамыз айында 3,2 пайызға дейін, бензин бағасы сәуір айындағы 8,4 пайыздан, мамыр айында 0,2 пайызға дейін арзандаған. Қазір де осы бағалар сақталып отыр.
Әлеуметтік маңызы бар азық-түлік өнімдері бағасының апта сайынғы қымбаттау көрсеткіші сәуір айындағы 0,6 пайыздан 14 қыркүйектегі мәлімет бойынша  0,1 пайызға дейін азайған.
Мемлекет басшысына тауар биржаларындағы коммуналдық-тұрмыстық көмір саудасының барысы туралы баяндалды. Онда жергілікті операторлар отынды шағын партиялармен тікелей сатып алуға мүмкіндік алады.
Қасым-Жомарт Тоқаевқа Агенттіктің дәрілік заттардың бағасын қайта реттеу, радиожиіліктерді аукционға шығару арқылы мобильді байланыс нарығында бәсекелестік қалыптастыруға жағдай жасау, жолаушылар тасымалы 2 миллион адамнан асатын әуежайлардағы жерде қызмет көрсету түрлеріне тәуелсіз тасымалдаушылардың қол жеткізуін қамтамасыз ету, сондай-ақ фармацевтика, жол құрылысы, медицина салаларында жүргізіп жатқан монополияға қарсы бақылау шаралары туралы мәлімет берілді. 
Сонымен қатар  Серік Жұманғарин Мемлекет басшысына Агенттіктің кедергілер жөніндегі кеңес алаңдарында бәсекелестікті дамытуға қатысты шектеулерді жою қызметі, бәсекелестік мәселелері жөніндегі заң жобасы, бәсекелестікті дамыту тұжырымдамасының әзірлемесі, Экономикалық ынтымақтастық және даму ұйымына мүше елдердегі бәсекелестікті дамытудың соңғы үрдістері туралы айтты.
Кездесу соңында Мемлекет басшысы әлеуметтік азық-түлік пен тауарлардың бағасын бақылауда ұстауды тапсырды.
///Мемлекет басшысы көмірсутегін сапалы өңдеу ісі бүгінде Қазақстанның мұнай-газ саласындағы басым бағыттарының бірі екенін атап өтті.
Президент полипропилен және полиэтилен өндірісі жөніндегі жобаларға қатысты ынтымақтастық туралы келісімге қол қойылуын құптады. Бұл жобаларды «Самұрық-Қазына» мен «ҚазМұнайГаз» компаниялары жүзеге асырып жатыр. Қасым-Жомарт Тоқаев аталған келісімді Қазақстан мен Ресейдің серіктестік қарым-қатынастарын одан әрі нығайтуға тың серпін береді деп санайды.
– Серіктестігіміздің басталғанына қуаныштымыз. Сіздер мұнай-химия кешенінің құрылысына қатысты мәселелермен бірлесіп айналысасыздар. Қазақстан Үкіметі менің тапсырмам бойынша жобаларды іске асыруға жан-жақты көмек көрсетеді. Біз іс жүзінде нақты нәтижеге қол жеткізуге тиіспіз. Жуырда өткен Қазақстан мен Ресейдің Өңіраралық форумында Владимир Путин екеуміз екі ел арасындағы экономикалық ықпалдастық мәселелерін мұқият зерделеуге және нақты нәтижелерге қол жеткізуге келістік, – деді Мемлекет басшысы.

«СИБУР Холдинг» компаниясының басшысы Дмитрий Конов Қасым-Жомарт Тоқаевқа Қазақстанмен арадағы ынтымақтастықтың перспективалары мен Ресейдегі біріккен ірі мұнай-газ компаниясының даму жоспары туралы айтты.
– Бүгінде Қазақстанда полипропилен өндіру жобасы бойынша жақсы база қалыптасқан. Оның құрылысы аяқталуға жақын. Қазіргі кезеңде кадрларды даярлауға көмектесудің тиімділігін көріп отырмыз. Бұл бағыттағы жұмыстарды бастап та кеттік.  «ҚазМұнайГаз» компаниясының 100-ге жуық қызметкері дайындықтан өтті, бұл жұмысты жалғастыра береміз, – деді Дмитрий Конов.

Оның айтуынша, «Сибур» компаниясы мұнай-газ химиясы саласындағы басқа да жобаларға қатысуға дайын.
 

///Мемлекет басшысы Қазақстанның индустриялық-инновациялық даму бағдарламасы арқылы салынып жатқан зауыттың құрылысын көрді.
Сондай-ақ, Елбасы облыста іске асырылып жатқан инновациялық жобалар көрмесіне барды.
Соңында Нұрсұлтан Назарбаев зауыт жұмысшыларымен, жергілікті тауар өндірушілермен және өңірде жұмыс істеп жатқан шетелдік инвесторлардың өкілдерімен кездесті.
– Елімізде инвесторларды тарту үшін қолайлы жағдай жасалды. Бұл жұмысты жалғастыратын боламыз, – деді Қазақстан Президенті.  
***
Зауыттың өндірістік қуаты жылына 197 мың тонна жалпақ шыны өндіруге жетеді. Бұл өнім ішкі нарыққа, сондай-ақ Ресей, Өзбекстан және Түркияға жеткізілетін болады. Зауыт 2018 жылы іске қосылады деп жоспарланған.  


///Сапар аясында Г.Әбдіқалықова Жамбыл облысы Қазақстан халқы Ассамблеясы Қоғамдық келісім кеңесінің «Қазақстанның үшінші жаңғыруы – өсімнің жаңа моделі» деген тақырыппен өткізген, Мемлекет басшысының жолдауын талқылауға арналған кеңейтілген отырысына қатысты.
Сондай-ақ, іс-шараға Жамбыл облысының әкімі, өңірлік Ассамблея төрағасы К.Көкірекбаев, Қазақстан халқы Ассамблеясы төрағасының орынбасары –хатшылық меңгерушісі Е.Тоғжанов, Қазақстан халқы Ассамблеясы мен өңірлік Ассамблея мүшелері, Алматы қаласы, сондай-ақ Алматы, Оңтүстік Қазақстан және Жамбыл облыстары қоғамдық келісім кеңестерінің мүшелері, этномәдени бірлестіктердің жетекшілері мен мүшелері, мемлекеттік органдар мен БАҚ өкілдері қатысты.
Мемлекеттік хатшы Елбасының жолдауда Қазақстанның үшінші жаңғыруын іске асыру жөніндегі басымдығы бар бес бағытты айқындап бергенін атап өтті. Алға қойған міндеттерді іске асыру үшін барлық алғышарттар мен мүмкіндіктер бар. Соның қатарында Тәуелсіздіктің 25 жылында қоғам мен мемлекеттің жинақталған бүкіл жасампаз әлеуеті, жаһандық трансформациялану кезеңінде жұмыстың негізгі бағыттарын айқындайтын «100 нақты қадам» Ұлт жоспары бар. Жамбыл облысы Қазақстан халқы Ассамблеясының былтыр 250-ден астам іс-шара өткізіп, қоғамдық келісімнің нығаюына қосқан үлесін атап өтті. Қазақстан халқы Ассамблеясының 2200-ден астам Қоғамдық келісім кеңестері жұмысының ерекше маңыздылығы атап өтілді.
Сонымен бірге, сапар аясында Мемлекеттік хатшының төрағалығымен М.Х.Дулати атындағы Тараз мемлекеттік университеті Байқау кеңесінің отырысы өтіп, онда жоғары оқу орнын одан әрі дамытудың өзекті мәселелері талқыланды.
Гүлшара Әбдіқалықова жұмыс сапарының қорытындысы бойынша мемлекеттік органдарға нақты тапсырмалар берді.
///Америка Құрама Штаттарының Президенті Дональд Трамп Қазақстан Республикасының Тәуелсіздік күніне орай Мемлекет басшысы Қасым-Жомарт Тоқаевтың атына құттықтау жеделхатын жолдады.
Жеделхатта Дональд Трамп Қасым-Жомарт Тоқаевты және барша халқымызды ел тәуелсіздігінің 29 жылдығымен шын жүректен құттықтай отырып, Қазақстанның Орталық Азиядағы бейбітшілік пен тұрақтылықты сақтау және өркендеу жолында отыз жылға жуық уақыт көш бастап келе жатқанын Президентпен бірге атап өтуге қуанышты екенін жеткізген.
– Биылғы жыл бұған дейін бұрын-соңды болмаған жаһандық сынақтарды алдымызға тосты. Бірақ біздің серіктестігіміз бұл сынаққа төтеп берді. Кеңейтілген стратегиялық серіктестігіміздің шеңберінде біз COVID-19 пандемиясымен күрестегі ынтымақтастығымыздың барлық бағыттарында оң нәтижеге қол жеткіздік. Америка халқының атынан Қазақстан халқына алдағы жылы денсаулық пен бақ-береке тілеймін, – делінген АҚШ Президентінің жеделхатында.
///Қасым-Жомарт Тоқаевқа Төтенше жағдайлар министрлігінің 2020-2021 жылдары атқарған жұмыстарының нәтижелері туралы баяндалды.
Осы уақыт аралығында елімізде 9 мыңнан астам табиғи және техногендік сипаттағы төтенше жағдай тіркелді. ТЖМ бөлімшелері 65 мыңнан астам шақыртуға барды. 9,5 мың адам құтқарылды, 10 мың адам эвакуацияланды, 3 мыңнан астам адамға алғашқы медициналық көмек көрсетілді.
Юрий Ильиннің айтуынша, министрлік табиғи және техногендік сипаттағы төтенше жағдайлардың алдын алу мәселелеріне көп көңіл бөліп келеді. Министрлік елді мекендерді, нысандарды және жекелеген тұрғындарды сел мен су тасқынынан алдын ала қорғау мақсатында Алматы қаласы мен Алматы облысының Аюсай, Ақсай және Қорғас өзендеріндегі тоспалар мен бөгеттердің құрылыстарын қаржыландырады.
Кездесу қорытындысы бойынша Мемлекет басшысы министрлікке төтенше жағдайлардың санын азайту, қысқы мерзімге дайындық жұмыстарын жүргізу, қар құрсауын болдырмау, сондай-ақ көктемгі су тасқынының алдын алу жөнінде бірқатар нақты міндет жүктеді.
 
///Кездесу барысында Қазақстанның Тұңғыш Президенті екі мемлекет арасында орныққан қарым-қатынастың жоғары деңгейде екенін атап өтіп, оны әрі қарай дамытудың перспективаларына тоқталды.
– Сізбен жүздескеніме қуаныштымын. Төраға Си Цзиньпиннің бірлескен жұмыстарымыздың нәтижелері мен перспективалары талқыланатын «Бір белдеу, бір жол» атты форумға қатысуға шақыруын ризашылықпен қабыл алдым. Сонымен қатар, біз жеті жыл бойы өзара түсіністік рухында бірлесе жұмыс істеген Қытай Халық Республикасының Төрағасымен келіссөз өткізу жоспарланып отыр, – деді Нұрсұлтан Назарбаев.
Қазақстанның Тұңғыш Президенті көлік-логистика саласындағы бірлескен жобаларды іске асырудың тиімділігін айтты.
– Біз инфрақұрылымды дамыту жөнінде ауқымды жұмыс атқардық. Біз Қытай Халық Республикасымен жемісті ынтымақтастықты өте жоғары бағалаймыз және бұл өзара тиімді қатынастарды жалғастыра береміз, – деді Елбасы.
Сонымен қатар, Нұрсұлтан Назарбаев барша Қытай халқын Қытай Халық Республикасының 70 жылдығымен құттықтап, зор табыс және бақ-береке тіледі.
Елші Чжан Сяо Нұрсұлтан Назарбаевқа Қытай Халық Республикасының Төрағасы Си Цзиньпиннің зор ілтипатын жеткізді.
– «Бір белдеу, бір жол» атты екінші форум – 37 мемлекет пен үкіметтердің басшылары қатысатын ауқымды халықаралық шара. Қатысушылардың ішінде Сіз, Нұрсұлтан Әбішұлы, бұл іс-шараның ең маңызды әрі құрметті қонағы боласыз, – деді ҚХР елшісі.
Чжан Сяо «Бір белдеу, бір жол» бастамасы мен «Нұрлы жол» жаңа экономикалық саясаттың ұштасуының табысты болғанын атап өтті.
– Бүгінде бірлескен 55 жобаның 9-ы жүзеге асырылды. Осы жылдың ішінде тағы 8 жобаны аяқтау жоспарлануда. Ынтымақтастығымыздың жемісті болуына, ең алдымен, Сіз зор еңбек сіңірдіңіз, – деді ҚХР елшісі.
 
Қазақстан Республикасының Тұңғыш Президенті – Елбасының Баспасөз қызметі


///Кездесу барысында Қазақстан мен Сауд Арабиясы серіктестігінің бірқатар негізгі бағыттары бойынша өзара іс-қимыл мәселелері қарастырылды. Тараптар түрлі салалардағы екіжақты ынтымақтастықты одан әрі нығайту үшін зор әлеует бар екенін атап өтіп, мемлекетаралық байланыстарды жандандыруға уағдаласты.
Бұдан бөлек, Нұрсұлтан Назарбаев пен Мұхаммед бен Салман өңірлік және халықаралық күн тәртібіндегі өзекті мәселелер жөнінде пікір алмасты.

///Қазақстан Президенті журналистер алдында сөйлеген сөзінде қонақжайлық көрсеткені үшін Финляндия Президентіне ризашылық білдіріп, екі жақты ынтымақтастықтың 26 жылы ішінде мемлекеттер арасындағы қарым-қатынастар серіктестіктің жоғары деңгейіне жеткенін атап өтті.
– Бүгін біз екі жақты және көп жақты форматтағы ынтымақтастықтың ахуалы мен келешегін егжей-тегжейлі әрі өзара сенім жағдайында талқыладық. Қазақстан мен Финляндия өңірлік және халықаралық саясаттың мейлінше өзекті мәселелерін шешуге қатысты ортақ қағидаттар мен әдістерді ұстанады, – деді Нұрсұлтан Назарбаев.
Мемлекет басшысы Финляндияның алдағы уақытта Еуропа Одағына төрағалық ететініне байланысты, фин тарапының Қазақстан мен Еуропа Одағы арасындағы кеңейтілген серіктестік пен ынтымақтастық туралы келісім аясындағы диалогты тереңдетуге белсенді ықпал ететініне сенім білдірді.
Нұрсұлтан Назарбаев Қазақстан – Финляндия ынтымақтастығының табыстылығы мен зор әлеуетін атап өтіп, оны жүзеге асыру үшін барлық жағдай жасалғанын айтты.
– Елдеріміз арасында жоғары деңгейдегі саяси диалог тұрақты түрде өткізіліп келеді. Қолайлы іскерлік ахуал қалыптасуда. Өзара іс-қимылдың шарттық-құқықтық және институционалдық базасы нығаюда. Сондай-ақ, тікелей әуе қатынасы орнаған. Осы мүмкіндіктердің бәрін толық пайдалану керек, – деді Қазақстан Президенті.
Мемлекет басшысы жүргізілген келіссөздердің нәтижелеріне арнайы тоқталып, финляндиялық серіктестеріміз екі жақты экономикалық байланыстарды дамытуға мүдделілік танытып отырғанын атап өтті.
– Біз Қазақстан мен Финляндия арасындағы Сауда-экономикалық ынтымақтастық жөніндегі үкіметаралық комиссияның тиімділігін арттыруға, сондай-ақ энергетика, көлік, ауыл шаруашылығы және білім беру салаларында құрылған жұмыс топтарының қызметін жандандыруға уағдаластық. Сонымен қатар, біз фин капиталы мен технологиясын Қазақстан экономикасын жаңғырту жөніндегі жобаларға тартудың жаңа мүмкіндіктерін талқыладық, – деді Нұрсұлтан Назарбаев.
Мемлекет басшысы Қазақстан өңірлеріне Финляндияның «жасыл» экономикадағы үздік тәжірибелерін енгізу жөніндегі жоспарларына тоқталып, тараптар қайта өңдеу саласын, инновациялық және ғылымды қамтитын кәсіпорындарды, сондай-ақ экспортқа арналған өндірісті ынтымақтастықтың басым бағыты ретінде белгілейтінін атап өтті.
Нұрсұлтан Назарбаев Қазақстанның географиялық жағдайының артықшылықтары жөнінде айтып, Суомидің экспорттық әлеуетін күшейту және фин экономикасының бәсекеге қабілеттігін арттыру жолындағы жаңа мүмкіндіктерге назар аударды.
– Қазақстан мен Финляндияның логистикалық компанияларының қатысуымен екі темір жол бағытының іске қосылуы елдеріміз арасында көлік-транзит альянсын құруға жол ашады, – деді Мемлекет басшысы.
Сонымен қатар, Қазақстан Президенті брифингке қатысып отырған журналистерге Финляндияның бизнес өкілдерімен өткен кездесу жөнінде айтып, екі ел арасындағы ынтымақтастыққа серпін беретін жаңа бизнес жобаларға тоқталды.
Соңында Нұрсұлтан Назарбаев келіссөздер қорытындысына жоғары баға беріп, бұл сапар халықтарымыздың игілігі үшін серіктестігімізді одан әрі нығайтып, кеңейте түсетініне сенім білдірді.
***
Сапар қорытындысы бойынша мынадай құжаттарға қол қойылды:
1. Қазақстан Республикасының Энергетика министрлігі мен Финляндия Республикасының Экономикалық мәселелер және жұмыспен қамту министрлігі және Финляндия Республикасының Қоршаған ортаны қорғау министрлігі арасындағы Энергия және «жасыл» экономика саласындағы стратегиялық серіктестік жөніндегі өзара түсіністік туралы меморандум;
2. Қазақстан Республикасының Инвестициялар және даму министрлігі мен Финляндия Республикасының Көлік және коммуникациялар министрлігі арасындағы өзара түсіністік туралы меморандум.




///Қасым-Жомарт Тоқаев Тәжікстанға ресми сапары аясында тәжік мемлекетінің негізін қалаған Исмоил Сомонидің «Ұлттық келісім және Тәжікстанның қайта өрлеуі» мемориалды кешенінде орналасқан ескерткішіне гүл шоғын қою рәсіміне қатысты. 
Іс-шарадан кейін «Навруз» сарайында Қазақстан Президентінің құрметіне Тәжікстан Президентінің атынан ресми қабылдау өтті. 
 





///Мемлекет басшысы ХХХІІ жазғы Олимпиада ойындары қарсаңында Қазақстанның ұлттық құрама командасының мүшелерімен кездесті.
Қазақстан құрама командасының негізгі бөлігі кездесуге Алматы облысындағы «Ақбұлақ» олимпиадалық орталығынан телекөпір арқылы қатысты. Онда спортшылар Токиоға аттанар алдындағы соңғы жаттығу жиындарын өткізіп жатыр.
Президент Олимпиадаға баратын спортшылардың алдында сөйлеген сөзінде әлемнің басты спорт бәсекесінде ел намысын қорғау мәртебелі міндет, үлкен абырой, зор жауапкершілік екенін айтты.

Мемлекет басшысы Тәуелсіздік жылдарында Қазақстаннан Олимпиаданың 16 жеңімпазы, 71 жүлдегері шыққанын, жүзден астам ірі спорт кешені, оның ішінде,16 халықаралық деңгейдегі нысандар бой көтергенін атап өтті.
Қасым-Жомарт Тоқаев аса күрделі кезеңде Токиода жағылатын Олимпиада алауы бүкіл адамзат үшін жаһандық індетпен күрестің символы болатынын айтты. Президент әлемнің түгелге жуық елінде ұзаққа созылған локдаунның қалыпты тыныс-тіршілікке ауыр соққы жасағанына тоқталды.   
– Сіздер халықаралық деңгейдегі өздеріңіздің көшбасшылық орындарыңызды нығайту үшін нағыз чемпионға тән мінез көрсетіп, Олимпиада лицензиясын иелендіңіздер. Осындай қиын-қыстау жағдайда сіздер спорттың өзін-өзі шектейтін қатаң режимін сақтап, өзгелерге үлгі көрсеттіңіздер, – деді Қасым-Жомарт Тоқаев.  

Президент қазақстандықтардың Олимпиада ойындары барысында біздің спортшыларға көрсететін күшті қолдауы оларға қосымша рух беретініне сенім білдірді.
– Тәуелсіздігіміздің 30 жылдығында Олимпиада тұғырына көтерілу сіздердің ғана жетістіктеріңіз емес, бүкіл ұлтымыздың абыройы. Олимпиада шыңы мыңдаған жасты спортпен шұғылдануға, салауатты өмір салтын ұстануға және көздеген мақсаттарына жетуге шабыттандырады, – деді Қасым-Жомарт Тоқаев.  

Мемлекет басшысы өз сөзінде бұқаралық және балалар мен жасөспірімдер спортын дамытуға басымдық берілетінін атап өтті.
– Бұқаралық спортты дамыту арқылы біз ұлтымыздың денсаулығын жақсартамыз және бүкіл еліміз мақтан тұтатын Олимпиада жеңімпаздарының – спорт жұлдыздарының жаңа буынын тәрбиелеп шығарамыз. Мұндай саясат спорт секциялары мен аулалық клубтардың дамуына тың серпін береді. Сондай-ақ балалар жаттықтырушыларын ынталандыруға ықпал етіп, дарынды атлеттердің жаңа шоғырын айқындауға септігін тигізеді, – деді Президент.   
Қасым-Жомарт Тоқаев спортшыларымыздың Токиода рекордтық нәтижелер көрсететініне, еліміздің әлемдегі жетекші спорт державаларының арасындағы беделін нығайтатынына сенім білдірді. Президенттің айтуынша, атлеттердің әрбір жеңісінің артында, көбінесе назардан, камералардан тыс қалатын, олардың жаттықтырушыларының қажырлы еңбегі тұр.   

Рәсім барысында Қасым-Жомарт Тоқаев Қазақстан Республикасының Мемлекеттік Туын алғаш рет екі бірдей ту ұстаушыға – жеңіл атлетикадан Олимпиада чемпионы Ольга Рыпакова мен бокстан әлем чемпионатының күміс жүлдегері Қамшыбек Қоңқабаевқа табыстады.

Ольга Рыпакова Мемлекет басшысына жылы қабылдап, ізгі тілек білдіргені үшін ұлттық құраманың атынан алғыс айтты.
– Сіздің ақ тілегіңіз – бізге ерекше күш-жігер береді. Халқымыздың риясыз махаббатын сезінеміз және өзімізге жүктелген жауапкершілікті түсінеміз. Сондықтан Отанымыздың абыройын арттыру үшін бар күшімізді салып, шеберлігімізді паш етеміз, – деді Ольга Рыпакова.

Қамшыбек Қоңқабаев  Президентке отандастарымыздың сенімін ақтау үшін құрама команда барын салатынын жеткізді.   
– Сіздің қолыңыздан еліміздің Туын алу – үлкен абырой, зор жауапкершілік. Олимпиадаға қатысушы спортшылар қастерлі санайтын осы Тудың Токио төрінде жиі көтеріліп, Әнұранымыздың шырқалуы үшін барымызды саламыз, – деді бокстан Қазақстан құрама командасының капитаны.







///Қазақстан Президенті әңгіме барысында Г.Бердімұхамедовті президент сайлауындағы жеңісімен құттықтап, оған мемлекеттік қызметте табыс және жаңа жетістіктер тіледі.
Мемлекеттер басшылары екі халықтың тарихи тұрғыдан жақындығын, сондай-ақ мемлекеттеріміз арасындағы дәстүрлі тату көршілік қарым-қатынасты атап өтті.
Сондай-ақ саяси, экономикалық және мәдени-гуманитарлық салалардағы байланысты одан әрі нығайтудың маңыздылығы айтылды.
Нұрсұлтан Назарбаев Гурбангулы Бердімұхамедовті Қазақстанға сапармен келуге шақырды.  Түрікменстан Президенті шақыруды зор ілтипатпен қабыл алды.
///Қазақстан Президенті Қасым-Жомарт Тоқаевқа Жамбыл облысы Қордай ауданында болған оқиғаға байланысты құрылған ведомствоаралық жедел тергеу тобының жұмысы туралы баяндалды.
Мемлекет басшысы Бас прокурорға тергеу жұмыстарының әділ әрі жан-жақты жүргізілуін, қабылданған барлық шешімдердің заңды болуын және кінәлілердің жазасыз қалмауын қамтамасыз етуді тапсырды.

///Кездесу барысында тараптар Қазақстан мен Бельгияның саяси, экономикалық және мәдени-гуманитарлық салалардағы ынтымақтастығының қазіргі жағдайы мен перспективаларын, сондай-ақ халықаралық күн тәртібіндегі өзекті мәселелерді талқылады.
Нұрсұлтан Назарбаев Қазақстан мен Бельгияны әуелден өзара түсіністік пен құрметке негізделген достық қарым-қатынастар байланыстыратынын атап өтті.



///Кездесу барысында Қазақстан мен Канада арасындағы ынтымақтастықтың сауда-экономикалық, инвестициялық және мәдени-гуманитарлық салалар тәрізді басты бағыттарына қатысты пікір алмасылды.
Бұдан бөлек, халықаралық дамудың көптеген мәселелері бойынша ұстанымның ортақтығы, сондай-ақ түрлі салаларда, соның ішінде ауыл шаруашылығы саласында екіжақты өзара іс-қимылды нығайту үшін зор әлеует бар екені айтылды.
Кездесу соңында Нұрсұлтан Назарбаев Д.Трюдоны Астанаға сапармен келуге шақырды.
///Маңғыстау облысы, «Оймашы» полигоны
 
Мемлекет басшысы Маңғыстау облысына жұмыс сапары барысында «Оймашы» полигонында өткен «Отпантау-2021» шұғыл-стратегиялық командалық-штабтық әскери оқу-жаттығу жиынына барды.
Жоғарғы Бас қолбасшы Бас штабтың алдыңғы шептегі пунктін аралап көріп, Қорғаныс министрінің, әуе қорғанысы, құрлық әскері, әскери-теңіз және десант-шабуылдаушы әскерлер күштері басшыларының, сондай-ақ Қарағанды облысы әкімінің баяндамасын  тыңдады. Қасым-Жомарт Тоқаев арнаулы мақсаттағы бөлімдердің дайындығын тексеріп, қару-жарақтар мен техникалардың заманауи түрлерін көрді, сондай-ақ Ақтаудағы әскери госпиталь мен Маңғыстау облысындағы авиациялық инфрақұрылымның құрылыстарына қатысты презентациямен танысты.

Содан кейін Қасым-Жомарт Тоқаев белсенді жүргізілген әскери әдіс-тәсілдердің көрсетілімін биік мінберден тамашалады.
Оқу-жаттығу жиынының тәртібі бойынша әртүрлі әскер топтарының шартты қарсыластарына қарсы жүргізген әскери іс-қимылдарының қазіргі қарулы қақтығыстардың тәжірибесіне негізделген жаңа әдіс-тәсілдері іс-жүзінде көрсетілді. Әскер топтарының іс-қимылдары барысында әуедегі және жердегі барлау әрекеттері жүзеге асырылды. Оның нәтижелері ұшқышсыз басқарылатын аппараттар мен аралас авиация бөлімдеріне тура соққы жасалатын нысандарды көрсетіп отырған басқару пунктіне беріліп отырды.

Сонымен қатар шартты қарсыластардың ұшқышсыз басқарылатын аппараттарына қарсы күрес ұйымдастырылып, контрбатареялы соғыстың заманауи әдістері қолданылды.  Оқу-жаттығу жиыны барысында әскерлердің ұтқырлық деңгейінің жоғары болуын қамтамасыз етуге назар аударылды.
Бұдан бөлек Президентке Қарулы Күштердің, ведомствоаралық бөлімдердің, сондай-ақ еліміздің әртүрлі өңірлеріндегі жергілікті атқарушы органдар мен орталық мемлекеттік органдардың аумақтық бөлімшелерінің жүргізген іс-қимылдары онлайн режимде көрсетілді. Атап айтқанда, Каспий теңізі айдынында әскери теңіз күштерінің авиация мен арнайы операциялар күштерінің қолдауымен еліміздің экономикалық нысандарын қорғауға бағытталған іс-қимылдары жүргізілді. Осындай әскери оқу-жаттығу жиындары Қарағанды облысындағы «Сарышаған», «Спасск» және Алматы облысындағы «Көктал» полигондарында өтті.

Әдіс-тәсілдер көрсетілімі аяқталғаннан кейін әскери қызметшілер алдында сөз сөйлеген Жоғарғы Бас қолбасшы «Оймашы» полигонында өткізілген оқу-жаттығу жиынының маңызы зор екенін айтты.
– Бұл тарихи мекен – елдік пен ерліктің, бірлік пен тұтастықтың символы. Ел шетіне жау тигенде бабаларымыз осы таудың басына «Ұран отын» жаққан. Жауапты сәтте бір тудың астына жиналған. Сондықтан жұртымыз оны «Бірліктің оты» деп атаған. Ерлеріміз туған жерді қорғау үшін жорыққа Отпантаудың бауырынан аттанған. Осы жерде ұлт тағдырын шешетін маңызды жиындар өткен. Бұл игі дәстүр қазіргі күнге дейін жетіп отыр. Біз батырларымыздың рухына тағзым етеміз. Сонымен бірге дәстүр сабақтастығын сақтаймыз. Ең бастысы, байтақ даланы ұрпағына мирас еткен бабалар аманатына адал болып, Отанымызды қорғаймыз, – деді Мемлекет басшысы.

Президент әскери оқу-жаттығу жиындарында, соның ішінде халықаралық деңгейде тұрақты түрде жақсы нәтиже көрсетіп келе жатқан еліміздің Қарулы Күштерінің әскери дайындығының деңгейі жоғары екенін атап өтті. Сондай-ақ әскеріміздің нақты соғыс жағдайында да биіктен көрінетініне сенім білдірді.
– Армияда үнемі жаңғыру үдерісі жүргізіледі. Бұл заманауи сын-қатерлер мен қауіптерге дайындығымызды қамтамасыз етеді. Арнайы операциялар жүргізетін күштер, барлау бөлімдері мен арнаулы мақсаттағы бөлімшелер қарқынды дамып келеді. Диверсиялық әрекеттерге  қарсы іс-қимылдар пысықталады. Тура соққы жасайтын қарулар мен ұшқышсыз басқарылатын құралдар кеңінен қолданыла бастады, – деді Президент.

Мемлекет басшысы әскери қызметшілер алдында сөйлеген сөзінде өңірдегі әскери-саяси ахуалдың күрделену жағдайында өткен бүгінгі кешенді оқу-жаттығу жиыны күштік құрылымдар мен жергілікті атқарушы биліктің дағдарыс жағдайын ауыздықтауға әзірлігін көрсеткенін жеткізді.
Жоғарғы Бас қолбасшы оқу-жаттығу жиындары еліміздің әртүрлі өңірінде орналасқан жеті оқу-жаттығу полигонында және Каспий айдынында өткенін атап өтті. Жалпы оқу-жаттығу жиындары шығыстан батысқа қарай үш мың шақырым аумақты қамтыды.
 – Жеке құрам мен техниканы өз жүрістерімен, теміржол және әуе қатынастары арқылы жылжыту жұмыстары пысықталды. Бұл Қарулы Күштердің стратегиялық ұтқырлығын, қауіп төндіретін негізгі бағыттар бойынша әскери топтарды жедел құру мүмкіндігін көрсетті. Штабтардың шұғыл жағдайлар кезіндегі үйлесімді жұмысын, жоғары технологиялы қарулар мен әскери іс-қимылдарды жоспарлау әдістемелерінің қолданылуын көрдік. Әкімдіктердің де дайындық деңгейінің жоғарылағанына куә болдық. Қазіргідей «стресс-тестілеу» кезінде олардың рөлі әскери құрамдардан кем түспейді, – деді Қасым-Жомарт Тоқаев.
 
Президент армияның мемлекет пен қоғам тарапынан жіті бақыланатын нысан екенін атап өтті. Сондай-ақ Мемлекет басшысы әскерді заманауи қару-жарақпен және техникамен одан әрі жабдықтауға негізделген Қарулы Күштерді және басқа да әскерлер мен әскери құрамдарды дамыту тұжырымдамасының бекітілгенін еске салды.
 – Олардың қатарында әуе шабуылына қарсы қорғаныс, ұшқышсыз басқарылатын ұшу аппараттары, барлау және радиоэлектронды күрес құралдары бар. Майдан, әскери және әскери-көлік авиация паркін жаңарту жұмыстары жалғасады. Әскеріміз шетелдік және отандық өндірісте жасалған тура соққы жасайтын зымыран кешендерімен жабдықталады. Жалпы Қарулы Күштердің техникалық әлеуеті қазақстандық армияның жаңа келбетін көрсетеді, – деді Мемлекет басшысы.

Жоғарғы Бас қолбасшы әскери қызметшілерге кешенді әлеуметтік қолдау көрсету мәселелеріне де тоқталды.
 – Қаржыландыру мәселесі кезең-кезеңімен артып келеді. Биылдан бастап әскери қызметшілердің лауазымдық еңбекақылары 35 пайызға өсті. Алдағы екі жылда орташа есеппен 60 пайызға жоғарылайды. Барлық санаттағы әскери қызметшілер үшін тұрғын үй мәселесі заңнамалық тұрғыдан шешілген. ТМД-ның басқа елдеріне қарағанда қазақстандық әскердің әлеуметтік топтамасы – бәсекеге қабілетті. Әскери қызметшілерді әлеуметтік қорғау мәселесі әрдайым мемлекет басымдық беретін салалардың қатарында болады. Күшті әскер – қуатты егемен Қазақстанның кепілі, – деді Президент.

 Қасым-Жомарт Тоқаев сөзінің соңында мінсіз қызметтері үшін әскери қызметшілерге алғыс айтып, еліміздің қауіпсіздігін берік қорғайтындарына сенім білдірді.
 «Отпантау-2021» жедел-стратегиялық әскери-штабтың оқу-жаттығу жиыны әскеріміздің әзірлігін тосыннан тексерудің соңғы кезеңі болды. Қарулы Күштердегі оқу-жаттығу жиындары биылғы қыркүйек айының басынан бері жүргізіліп келеді. Тексеріске 9 мыңға жуық әскери қызметші қатысып, 3 мыңнан астам қару-жарақ пен әскери техника, оның ішінде 66 ұшу аппараты мен 8 кеме жұмылдырылды.











///«Ақорда» резиденциясында бірқатар шет мемлекеттің жаңадан тағайындалған Төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.
Мемлекет басшысына Беларусь Республикасының Елшісі Павел Утюпин, Финляндия Республикасының Елшісі Сойли Мякеляйнен-Буханист, Австрия Республикасының Елшісі Вилли Кемпель, Мажарстан Елшісі Михай Матяш Галошфаи сенім грамоталарын тапсырды.   
Қасым-Жомарт Тоқаев шетелдің дипломатиялық миссиясы басшыларымен әңгімелесу барысында аталған төрт мемлекеттің барлығымен Қазақстанның қарым-қатынасы жақсы және түрлі салалардағы ықпалдастық деңгейі жоғары екенін атап өтті. Осыған байланысты Президент мемлекеттер арасындағы тиімді ынтымақтастықтың одан әрі дами беретініне сенім білдірді.
– Сіздер Еуропаның төрт мемлекетінің өкілісіздер. Еліміздің Сыртқы саяси тұжырымдамасында Еуропамен арадағы қарым-қатынастарға ерекше мән берілді. Еуропа Қазақстанда саяси, экономикалық ынтымақтастық және инвестиция тарту ісі бойынша маңызды рөл атқарады. Ынтымақтастығымыз одан әрі жалғаса береді деп ойлаймын. Қазақстан мен сіздердің елдеріңіз арасындағы ықпалдастыққа қосымша серпін беруіміз қажет, – деді Мемлекет басшысы. 
Президент коронавирус пандемиясына байланысты мемлекеттің мейлінше күрделі кезеңді бастан өткеріп отырғанын айтты.
– Біз қазіргі жағдайда екіжақты қатынастарға да, жаһандық өлшемге де әсер ететін жаңа күн тәртібін қарастыруымыз керек. Біз COVID-19 пандемиясының қиындықтары мен салдарын еңсеру үшін осы салада өзара тығыз ықпалдастық орнатамыз деп үміттенемін, – деді Қасым-Жомарт Тоқаев.
Мемлекет басшысы өзінің Қазақстан халқына арнаған жылсайынғы Жолдауында елімізді жаңғырту, қоғамдық өмірді демократияландыру мәселелерін қозғағанын атап өтіп, дипломаттарды аталған саладағы байланыстарды нығайтуға тиісті деңгейде мән беруге шақырды.
– Өзара түсіністікті нығайту үшін еліміздің Үкіметіне де, өздеріңіздің үкіметтеріңізге де көмектесесіздер деп үміттенемін. Қазіргі уақытта бұл аса маңызды. Көптеген мемлекеттердің арасында осындай өзара түсіністіктің жоқтығы халықаралық қатынастардың шиеленісуіне алып келеді. Мәселенің мәні осында, – деді Мемлекет басшысы.
Қасым-Жомарт Тоқаев елшілерді Қазақстандағы дипломатиялық миссияларының ресми түрде басталуымен құттықтап, олардың екіжақты қатынастарды әрі қарай нығайту ісіне табыс тіледі. Сонымен қатар өзінің әріптестеріне – Беларусь, Финляндия, Австрия және Мажарстан мемлекеттерінің басшылары мен үкіметтерінің жетекшілеріне жүрекжарды сәлемін жолдады.











///Никол Пашинян Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай қимастық ниетін білдірді.
Армения Премьер-Министрі Никол Пашинян Нұрсұлтан Назарбаевтың екі ел арасындағы өзара табысты ықпалдастықты дамытуға елеулі үлес қосқанын атап өтті.
///Кездесу барысында Қазақстан Президентіне Ұлттық әл-ауқат қорының 2019 жылғы жұмыстарының нәтижелері баяндалды.
Ахметжан Есімовтің айтуынша, қордың негізгі өндірістік және қаржылық көрсеткіштері артқан. Кіріс көлемі 2018 жылғы 10,1 триллион теңгеден 2019 жылы 10,7 триллион теңгеге артып, таза пайда 2018 жылы 1,1 триллион теңге, ал 2019 жылы 1,2 триллион теңге болды. Қордың активтері 10 пайызға артып, 26,5 триллион теңгеге жетті.
Сонымен қатар «Самұрық-Қазына» ҰӘҚ» акционерлік қоғамының басқарма төрағасы отандық өндірісті қолдауға, сатып алулар ісіндегі жергілікті  кәсіпорындардың үлесін қамтамасыз етуге бағытталған кешенді шаралар енгізу жөнінде мәлімет берді. 
/// 
Елбасы мектептің оқу сыныптарын, спорт залын, шығармашылық және ғылыми-зерттеу жұмыстары көрмесін  аралап көрді.
Нұрсұлтан Назарбаев оқушылармен әңгімелесіп, оларға табыс тіледі және оқуда үздік нәтижеге жетулеріне ниеттестігін білдірді.
Мектепте 202 педагог маман, соның ішінде 125 мұғалім, 16 куратор, 8 тәрбиеші және 17 шетелдік қызметкер оқу-тәрбие жұмыстарын жүргізеді. 


///Қазақстан Президенті – Қарулы Күштердің Бас қолбасшысы Қасым-Жомарт Тоқаев армияның әскери және шұғыл әрекеттерге дайындығы, азаматтарды әскерге шақырудың күзгі науқанының барысы, сондай-ақ, Алматы облысында өтіп жатқан бітімгершілік оқу-жаттығу жиыны жөнінде Қорғаныс министрінің есебін тыңдады. 
Мемлекет басшысы Қорғаныс министрлігінің алдына бірқатар міндет қойды. Соның ішінде Қарулы Күштерді қалыптастыру тұжырымдамасын әзірлеу кезінде Қазақстан армиясының радиациялық және химиялық қорғанысына қажетті құрал-жабдықтардың заманауи түрлерімен жабдықталуына, әскери-көлік авиациясы мен инженерлік әскерді күшейтуге, инфрақұрылымды дамытуға ерекше назар аударуды тапсырды.
Қасым-Жомарт Тоқаев халықаралық әскери ынтымақтастықты дамытуға, кадрлық саясат пен әскеріміздің қысқы маусымға дайындығына қатысты бірқатар тапсырма берді.

///Мемлекет басшысы отандық БАҚ өкілдеріне арналған брифинг барысында G-20 саммитіне өзінің екінші рет қатысып отырғанын және биыл ҚХР төрағасы Си Цзиньпиннің шақыруымен келгенін айтты.
– Жер шары тұрғандарының 70 пайызын және әлемдік экономиканың жартысын құрайтын мемлекеттердің басшылары бас қосатын осындай ірі іс-шараға қатысу – Қазақстан үшін зор мәртебе. Мұнда жаһандық экономика мен саясаттың салмақты мәселелері талқыланады, ірі өңірлік және әлемдік мәселелер, соның ішінде қауіпсіздікке қатысты мәселелер бойынша ортақ ұстанымдар әзірленеді. Бірінші сессияда сөз сөйлеген кезде мен осы барлық мәселелер жөніндегі Қазақстанның көзқарасын ұсындым. Саммиттегі пікірсайыс барысында ғаламның тынысын сезініп, әлемнің дамыған және дамушы елдерін алаңдатқан проблемаларын ұғынасың. Қазақстанға да осында көтерілген мәселелерді ескеріп, онымен алдын ала айналысуы керек, – деді Қазақстан Президенті.
Нұрсұлтан Назарбаев қазіргі күрделі кезеңде Қазақстанның индустрияландыру және инвестициялар тарту бағытында уақтылы күш-жігер жұмсағанын айтып, оның қайтарымды болатынына сенім білдірді.
– Қазір жұмыссыздықтың төменгі деңгейін сақтап, жаңа жұмыс орындарын ашуды ойластыру қажет, дағдарыспен күрестен экономикалық өсімге қадам басу керек. Біз 9 қыркүйекте өтетін Үкіметтің кеңейтілген отырысында осы туралы айтатын боламыз, – деді Мемлекет басшысы.
Қазақстан Президенті саммитпен қатар оның ҚХР-ға жұмыс сапары болып өткенін еске салды. Осыған байланысты Нұрсұлтан Назарбаев біздің еліміз көтерген екіжақты қарым-қатынастың барлық мәселесіне Қытай тарапы қызығушылық пен мүдделілік білдіріп отырғанын айтты.
– Біз бұған дейінгі уағдаластықтың барлық мәселесі бойынша, мәселен, Қазақстан аумағында бірлескен заманауи кәсіпорын салуға қатысты келісімге келдік. Бұл тізімге 51 нысан кіреді, бүгінде оның екеуі салынды, жалпы құны 2,5 млрд доллар болатын төрт нысанның құрылысы биыл аяқталады. Бес жылдың ішінде жалпы құны 26 млрд доллар болатын 5 кәсіпорын салу жоспарлануда. Бұдан бөлек, осы жұмысты қолдау үшін компаниялар арасында да, мемлекеттер арасында да бірлескен Қазақстан-Қытай қоры жұмыс істейді. Жібек жолын дамыту қорын да мысалға келтіруге болады, – деді Нұрсұлтан Назарбаев.
Мемлекет басшысы Қазақстан мен Қытай арасындағы көлік-коммуникация байланысы екіжақты күн тәртібіндегі басты мәселенің бірі болып қала беретінін айтты.
– Жыл сайын Қазақстан мен Қытай аумағынан өтетін жүк транзиті көлемінің артып келе жатқаны байқалуда. Ақтау портын пайдалану айтарлықтай жанданды, осыған дейін олай болмаған еді. Бұл жағдай Қорғас құрғақ портының, ұзындығы 300 шақырымға жететін Қорғас-Алматы теміржолының және Батыс Еуропа – Батыс Қытай торабының құрылысына байланысты болып отыр. Логистикалық орталықтар құрылды. Бұл көлік тораптары өсім нүктесі болып саналады. Сондай-ақ, біз энергетика және технология салаларындағы ынтымақтастық туралы уағдаластық, – деді Қазақстан Президенті.
Нұрсұлтан Назарбаев аса ірі кен орны – Қашағанның іске қосылуына байланысты Қазақстан мұнайын жеткізу мүмкіндігі артатынын атап өтті.
– Қазіргі уақытта біз ҚХР-ға 7 млн тоннаға жуық мұнай жеткіземіз, бұл көрсеткішті 20 млн тоннаға дейін арттыруға, сондай-ақ Қазақстаннан Қытайға газ жеткізу көлемін ұлғайтуға мүмкіндік бар. Осының бәрі елдеріміз арасындағы тауар айналымын жаңа деңгейге көтереді, – деді Мемлекет басшысы.
Бұдан бөлек, Қазақстан Президенті Қазақстан мен Қытайдың ауыл шаруашылығы саласындағы өзара іс-қимылына егжей-тегжейлі тоқталды.
– Алғаш рет Қытайға азық-түлік бидайын, басқа да дәнді-дақылдарды, асбұршақтар мен майлы дақылдар түрлерін, сондай-ақ ет пен құс жеткізу туралы келісімге келдік. Бұған дейін бізде мұндай болмаған еді. Осылайша, ауыл шаруашылығы тауарларын өндірушілеріміз үшін жол ашылып отыр. Меніңше, бұл – қуанышты жағдай. Сонымен бірге, Қытай тарапының тауар мен фитосанитарлық сапа жөнінде қатаң талаптары бар. Біздің шаруалар соған дайын болуға тиіс, – деді Нұрсұлтан Назарбаев.
Мемлекет басшысы қол жеткен уағдаластықтардың нақтылануына назар аударып, екі ел үкіметтерінің оны іске асыру үшін тиісті жұмыс жүргізу керек екенін атап өтті.
– Жақын арада Мемлекеттік Кеңестің төрағасы Ли Кэцян Қазақстанға сапармен келеді деп жоспарлануда. Келіссөздер барысында елдеріміз бірлесе шешетін мәселелерді қосымша талқылайтын боламыз, – деді Қазақстан Президенті.
Соңында Нұрсұлтан Назарбаев саммит аясында басқа да мемлекеттер мен делегациялар басшыларымен екіжақты жемісті кездесулер өтіп, оның барысында өзара мүдделілік қалыптасқан түрлі мәселелер жөнінде мазмұнды пікір алмасулар болғанын айтты.
///Қасым-Жомарт Тоқаев пен Корея Республикасының Президенті Мун Чже Ин жетекші корей компаниялары жүзеге асырып жатқан инвестициялық жобалардың көрмесін аралап көрді.
Мемлекет басшысы бизнес форумды ұйымдастыруға белсенді атсалысқан Корея халықаралық сауда қауымдастығына ризашылығын айтып, бұл кездесу екі ел арасындағы сауда-экономикалық ынтымақтастықтың одан әрі кеңейе түсуіне тың серпін беретініне сенім білдірді.
Қазақстан Президенті Корея Республикасының Азия өңіріндегі ірі сауда серіктестерінің бірі екенін атап өтіп, Оңтүстік корейлік бизнестің 1996 жылдан бері Қазақстан экономикасына 7 миллиард долларға жуық инвестиция салғанын айтты.
– Біздің елдеріміз құрылыс инфрақұрылымында, ауыл шаруашылығында, машина жасау ісінде, қаржы, денсаулық сақтау және экономиканың басқа да салалары бойынша бірлескен жобаларды жүзеге асыруда. Корейлік ірі бизнестің ынтымақтастыққа қызығушылық танытуы қуантады. Биыл корейлік компаниялардың қатысуымен Алматының үлкен айналма жолының құрылысы басталады. Бұл жоба тағы бір бірлескен «жетістік тарихы» болатыны сөзсіз, – деді Қазақстан Президенті.
Мемлекет басшысы шетел капиталын тарту және қолайлы инвестициялық ахуал қалыптастыру үшін Қазақстанда қолға алынған шараларға жан-жақты тоқталды.
– Бүгінде Қазақстанда іскерлік бастамалар мен инвестицияларды жүзеге асыру үшін қолайлы жағдай жасалуда. Еліміз халықаралық аренада қарқынды дамып келе жатқан мемлекеттердің бірі ретінде танылды. Қазақстан бизнес жүргізу жеңілдігі жөнінен Дүниежүзілік банктің «Doing Business 2019» рейтингінде 28-орында. Шетелдік инвесторлар кеңесі мен «Астана» халықаралық қаржы орталығы табысты жұмыс істеуде. Жалпы, Тәуелсіздік жылдарында Қазақстанға 320 миллиард доллардан астам шетелдік тікелей инвестиция тартылған, – деді Қасым-Жомарт Тоқаев.
Қазақстан Президенті Оңтүстік Корея басшысының мемлекеттік сапары және бизнес форум аясында қол жеткізілген уағдаластықтар елдеріміз арасындағы сауда-экономикалық, инвестициялық және мәдени байланыстарды одан әрі нығайтудың негізі болатынына сенім білдірді.
***
Қазақстан-Оңтүстік Корея бизнес форумына екі елдің іскер топтарынан 500-ден астам өкіл қатысты. Шара қорытындысы бойынша машина жасау, медицина, инфрақұрылым және тамақ өнеркәсібі салаларына қатысты жалпы құны 3,2 миллиард доллар болатын 30-ға жуық құжатқа қол қойылды. Соның ішінде, Шымкент қаласында және Түркістан облысында тұрғын үй құрылысына, «check-up» көпсалалы орталығын құруға, жеңіл автомобильдер, лифттер, кондитерлік өнімдер, теледидарлар, медициналық импланттар өндірісіне, медициналық мекемелер ашуға және басқа да салаларға қатысты уағдаластыққа қол жеткізілді.





///Мемлекет басшысы өз сөзінде қайырымдылық пен волонтерліктің пандемия кезінде жалпыұлттық сипат алғанын атап өтіп, оның әлеуметтік нормаға айналғанын және халықтың дұрыс қабылдағанын айтты. Қасым-Жомарт Тоқаев осындай қиын-қыстау кезде сырт қалмай, отандастарына көмек қолын созған, мейірімділік, ізгілік танытқан әр азаматқа ризашылық білдірді.
– Асар деген ата дәстүрімізді сақтап келе жатқанымыз қуантады. Пандемия кезінде де еріктілер аянбай еңбек етіп, ерен ерліктің үлгісін көрсетті. Олар күндіз-түні дәрігерлермен және тәртіп сақшыларымен бірлесіп, індетпен күресті. Қайырымды жандар ортақ іске жан-жақты қолдау білдірді.  Елбасының бастамасымен құрылған «Біз біргеміз» қорының жұмысын ерекше атап өткім келеді. Бұл игі бастамаға мыңнан астам азамат қаржылай үлес қосты. Біз осындай ұйымшылдықтың және жауапкершіліктің арқасында ахуалды тұрақтандыра алдық. Мұның бәрі – елдіктің және береке-бірліктің жарқын көрінісі, – деді Президент.
Қасым-Жомарт Тоқаев волонтерлік қызметті дамыту, қайырымдылық пен меценаттыққа қолдау көрсету мемлекетіміздің ұзақ мерзімді басымдығы деп санайды. Волонтерлік іспен айналысу – патриотизмнің жарқын көріністерінің бірі. Мемлекет басшысы жариялаған Волонтер жылы азаматтарымыздың көпшілігін қайырымды іс қозғалысы төңірегіне топтастырды. Қазақстандықтардың ұсынысы бойынша жасалған көптеген қайырымдылық және волонтерлік жобалар – соның дәлелі.
– Қайырымдылыққа тікелей және жанама түрде атсалысатын адамдардың саны тұрақты артып келе жатқанын көріп отырмыз. Қызметкерлердің волонтерлік жұмысын еңбек кітапшасына міндетті түрде тіркеу туралы шешім қабылданды. Бұдан бөлек волонтерлікпен айналысқан жастарға университетке, колледжге түсу кезінде бірқатар басымдық беріледі. Қазіргі таңда бұл жақсы нәтиже деп есептеймін. Баршаңыздың бұған елеулі үлес қосқандарыңыз сөзсіз, – деді Қасым-Жомарт Тоқаев.
Мемлекет басшысы еріктілердің, қайырымдылық қорлардың пандемияға қарсы күрес кезінде үлкен рөл атқарғанын ескере отырып, БҰҰ Бас Ассамблеясы 75-сессиясының жалпысаяси дебаттарында Волонтерлерді жұмылдырудың халықаралық күнін жариялау туралы ұсынған бастамасы қолдау тауып, жүзеге асатынына сенім білдірді. Оның пікірінше, Қазақстан волонтерлік пен қайырымдылықты дамыту ісінде озық халықаралық үрдістерден қалып қоймайды. Волонтер жылы осы бағытқа тың серпін берді.
– Волонтерлік қызмет осы жылмен тоқтап қалмайды, алдағы уақытта да жалғаса береді. Өйткені волонтерлік қызмет мемлекеттің алдына қойып отырған мақсаттарымен үндесетін болғандықтан, бұл – рухты көтеретін, халықтың мұң-мұқтажын бөлісетін қозғалыс, – деді Президент.
Қазіргі уақытта Қасым-Жомарт Тоқаевтың тапсырмасы бойынша түсінікті әрі тиімді құқықтық механизмдерді қамтитын Қайырымдылық туралы заң әзірленуде.
– Қайырымдылық және волонтерлік ұйымдар өздерінің еңбек етуіне, соның ішінде мемлекетпен және бизнеспен бірлесе жұмыс істеуіне қажетті жағдай жасайтын заң жүзінде шынайы мәртебеге ие болуы тиіс. Үкіметке бұл мәселені пысықтау тапсырылды. Мемлекеттік қызмет көрсетудің, инфрақұрылымды пайдаланудың, ақпараттық қолдау кезінде жеңілдіктер берудің нақты тетіктерін әзірлеудің мәні зор. Сонымен қатар салықтық жеңілдіктер мәселесі де маңызды, – деді Президент.
Бүгінде қайырымдылық жобаларға бағытталған ірі бизнес табысын 3% және шағын және орта бизнес табысын 4% көлемде салықтан босату заңнамалық тұрғыда қарастырылған. Бірақ шағын және орта бизнес бұл жеңілдіктерді пайдаланбай отыр. Қасым-Жомарт Тоқаев аталған жағдайға талдау жасап, осы бағытта тиісті жұмыс жүргізуге тапсырма берді. Бизнестің қайырымдылыққа қаржы аударуы  ыңғайлы әрі тиімді  болуға тиіс.
– Қайырымдылық қорларға қаржы түсуінің және оның әрі қарай жұмсалуының  ашық болуын қамтамасыз ету қажет. Бұл бағытта күңгірттікке жол бермеу керек. Қазір қайырымдылық жасайтын азаматтар мен көмек алушылардың реестрін құру бастамасы іске асырылуда. Бұл міндеттің барынша нақты орындалуына мүмкіндік жасаған жөн. Қайырымдылық жобалар арқылы өтетін барлық қаржының жұмсалуына ақпараттық және қоғамдық бақылауды қамтамасыз ету қажет, – деді Мемлекет басшысы. 
Президент жеке қайырымдылықтың барлық түрі дамуы керек деп санайды. Әр адамның бастама көтеріп, өз қаржысын қайырымдылық мақсатқа бөле алатын жүйе құрылуға тиіс.   
– Өкінішке қарай, тиісті ақпараттық жұмыстар талапқа сай жолға қойылмаған, адамға сенім ұялататын тетіктер жасалмаған. Кейде бұқаралық ақпарат құралдарынан азаматтарымыз кімге және қалай көмектесуге болатынын білмейді деген ақпаратты естіп қаламыз. Ал егер азаматтарымыз мұндай жұмыспен айналысатын болса, олардың қайырымдылық қаржысы қай мақсатқа пайдаланылатынын нақты білу керек, – деді Қасым-Жомарт Тоқаев.
Онлайн форматта өткен кездесуде «Birgemiz» қоғамдық қорының басқарма төрағасы, «Қазақстандық «Уақып» қоры» корпоративтік қайырымдылық қорының президенті Руслан Сақиев, "Kaspi.kz" компаниясының басшысы Михаил Ломтадзе, «BTS Digital» ЖШС-нің басшысы Нұртай Әбілғалиев, «Дара» жеке қорының атқарушы директоры Айнұр Аймұрзина, «Мен алматылықпын» қоғамдық бірлестігінің жетекшісі Константин Авершин, Қазақстан халқы Ассамблеясының мүшесі, волонтер Наргизам Махмудова сөз сөйледі.
Олар бизнестің әлеуметтік жауапкершілігі, қайырымдылық саласын дамытуға ынталандыру, қайырымдылық қызметтің ашықтығын, волонтерлердің рөлін арттыру және волонтерлікті дамыту мәселелеріне байланысты ойларын ортаға салды.
Мемлекет басшысы Үкімет жанындағы Қайырымдылықты дамыту мәселелері жөніндегі кеңесте айтылған барлық мәселені, бастамаларды пысықтауға, сондай-ақ, Қазақстан заңнамасына тиісті өзгерістер енгізуді кешіктірмеуге тапсырма берді.
Кездесу соңында бірқатар азамат пандемия кезіндегі қажырлы еңбегі үшін «Халық Алғысы» медалімен марапатталды.



















///Қасым-Жомарт Тоқаев Тәжікстанға ресми сапары аясында тәжік мемлекетінің негізін қалаған Исмоил Сомонидің «Ұлттық келісім және Тәжікстанның қайта өрлеуі» мемориалды кешенінде орналасқан ескерткішіне гүл шоғын қою рәсіміне қатысты. 
Іс-шарадан кейін «Навруз» сарайында Қазақстан Президентінің құрметіне Тәжікстан Президентінің атынан ресми қабылдау өтті. 
 





///
	 

	М.Әуезов атындағы Әдебиет және өнер институты, Ә.Х.Марғұлан атындағы Археология институты, А.Байтұрсынов атындағы Тіл білімі институты және бірқатар өзге мекемелердің басшылары жолдаған хатта мемлекеттің экономика, әлеуметтік және мәдени-гуманитарлық салалардағы табыстары атап өтілген. Мемлекет басшысы айқындаған стратегиялық даму бағытының арқасында Қазақстан әлемнің дамыған елдерінің қатарына қосылды.

	Авторлар әлеуметтік жаңғырту, қалыптастыру және Жалпыға Ортақ Еңбек Қоғамын нығайту саласындағы мемлекеттік саясатқа қолдау білдірген. 
///Қорғаныс министрлігі ұйымдастырған іс-шараға Қарағанды облысының әкімі Е.Қошанов, Парламент депутаттары, Қазақстан Қарулы Күштерінің ардагерлері, «Жас сарбаз» әскери-патриоттық қоғамдық қозғалысы республикалық штабының мүшелері, мемлекеттік органдар, қоғамдық бірлестіктер өкілдері, әскери-патриоттық клубтардың, республикалық «Жас Ұлан» мектебінің және облыстардағы әскери мектеп-интернаттардың 600-ден астам тәрбиеленушісі қатысты.
Г.Әбдіқалықова Нұрсұлтан Назарбаевтың: «Мемлекет әрдайым өз қауіпсіздігін және шекарасының беріктігін ойлауға тиіс» деген сөзіне назар аударды.
– Сондықтан, әрбір қазақстандық әрдайым жауапты әрі мәртебелі миссияға – туған елін, Қазақстанымызды қорғауға дайын болуы керек деп санаймын. Бұл – кез келген азаматтың қастерлі борышы ғана емес, ең алдымен, Отан қорғау жолында мәңгілік даңққа, халық сүйіспеншілігіне бөленген бабаларға, әкелеріміз бен аталарымызға деген тағзым мен құрметтің белгісі, – деді Мемлекеттік хатшы.
Ашылу рәсімінде Қазақстан Республикасы Қарулы Күштерінің бөлімшелері жас патриоттарға әскери өнердің қимыл-әрекеттерін көрсетті.
Қарулы Күштер құрамына кіретін әскер түрлері өкілдерінің жиынға қатысушылармен «Ұлы дала әскері – «Мәңгілік Ел» тірегі!» атты тақырыптағы интерактивті кездесуі, сонымен қатар, «Айбын дарыны» зияткерлік ойыны, робот техникасы бойынша «Менің роботым» конкурсы, алау түбінде «Айбын жалыны» атты қызықты кеш, спорттың әскери-қолданбалы түрлерінен және жауынгерлік дайындық пәндерінен көптеген сайыстар ұйымдастырылды.
Тәрбиеленушілер «Айбын» республикалық әскери-патриоттық жастар жиыны аясында әскери дайындық мектебінен өтіп, әскери техниканың және Қазақстан әскеріндегі қару-жарақтың заманауи үлгілерімен танысты.
Соңында Мемлекеттік хатшы жиынға қатысушыларға сайыстардың жақсы өтуіне, әрдайым рух сергектігі мен ерік-жігерлерін көрсетуіне, ешқашан жеңістен үміт үзбей, Қазақстанның нағыз патриоттары болуына ниеттестігін білдіріп, толағай табыс тіледі.
///Қазақстан Президенті Қасым-Жомарт Тоқаев Кувейт мемлекетінің Әмірі шейх Наууаф әл-Ахмад әл-Джабер Ас-Сабахтың аса жауапты лауазымға тағайындалуына байланысты құттықтау жеделхатын жолдады.
«Сізді таққа отырғызу туралы шешімді Кувейттің өркендеуіне және мүддесін қамтамасыз етуге ұзақ жылдан бері сіңіріп келе жатқан риясыз қызметіңізге әулетіңіз бен отандастарыңыздың берген жоғары бағасы әрі еліңіздің игілігі жолындағы болашақ жеңістеріңізге деген нық сенімінің айғағы деп білемін. Қазіргі таңда Кувейт – іргесі берік, экономикасы әлеуетті, халқының әл-ауқаты жылдан жылға артып отырған ел, сондай-ақ оның халықаралық қауымдастықтағы мерейі де үстем. Осы ретте, Сіздің басшылығыңызбен Кувейт Мемлекетінің дамуы баянды болып, игі мақсат-мұраттарға жете беруіне тілектеспін», – делінген жеделхатта
Қасым-Жомарт Тоқаев Қазақстан мен Кувейт халықтарының игілігі үшін екі ел арасындағы шынайы достық пен өзара қолдауға негізделген әртүрлі саладағы ынтымақтастықты өрістетуге, бірлесе күш-жігер жұмсауға дайын екенін растады.
Мемлекет басшысы шейх Наууаф әл-Ахмад әл-Джабер Ас-Сабахтың аса жауапты қызметіне мол табыс, ал достас Кувейт халқына құт-береке тіледі.
///Қазақстан Президенті Қасым-Жомарт Тоқаев БҰҰ Бас Ассамблеясы 76-сессиясының Жалпы дебаттарында  «Болашаққа сенім – өмірге төзімділікті күшейту: COVID-19-дан кейінгі қайта жаңғыру, орнықты қалыпқа келу, әлем қажеттіліктерін қанағаттандыру, адам құқықтарын құрметтеу және Біріккен Ұлттар Ұйымының қызметін жандандыру» тақырыбында сөз сөйледі.
Мемлекет басшысы өз сөзінде әлем бетпе-бет келіп отырған үш бірдей сын-қатерге назар аудартты. Олар: COVID-19 пандемиясынан кейін қайта қалыпқа келу, климат дағдарысы және Ауғанстандағы гуманитарлық жағдай.
– Экономикалық және әлеуметтік салдары әлі де ауыр болып отыр. Жұмыссыздық белең алып, миллиондаған адам күн көріс табысынан айырылды. Қазіргі таңда 130 миллионнан астам адам кедейлікке тап болып отыр.  Даму саласындағы ілгерілеуге кеткен талай жылдар құрдымға кетуі мүмкін. Пандемия көптеген салаларда осал тұстарымызды айғақтап, мультилатерализм мен халықаралық ынтымақтастықтың аса маңызды екенін анық көрсетті.  Біз барынша әділ, орнықты әрі гуманистік әлем қалыптастыруға міндеттіміз. Вакцинаға қолжетімділіктің жалпыға ортақ әрі әділ қағидасын қамтамасыз етуден бастау қажет. Бұл мәселені шешуде жаһандық этика мен ниеттестікті басшылыққа алған жөн, – деді Қасым-Жомарт Тоқаев.
Президент вакциналарға жаһандық қолжетімділікті барынша әрі тез кеңейтуді ұсынып, вакциналармен екіжақты негізде немесе COVAX жүйелері арасында бөлісуге дайын екенін жеткізді.
Мемлекет басшысы көмірқышқыл газдың өте жоғары деңгейіне, ормандардың өртке орануы, циклондар, су басу мен құрғақшылық адамдарға апат алып келетін қалыпты жағдайға айналып отырғанын атап өтті
– Теңізге шығатын жолы жоқ ірі мемлекет болып саналатын Қазақстанның климаты тез өзгеріп жатыр, сонысымен халқымыз бен экономикамызға қауіп келтіруде. Соңғы 75 жылдың ішінде жылдық орташа температура 2 градуска жылынып, қазіргі уақытта әр бес жыл сайын қуаңшылық болып келеді. Осыған байланысты Қазақстан 2060 жылға қарай көміртегінен таза ел болуды көздейді. Келесі айдан бастап біз 2008 жылғы деңгеймен салыстырғанда ішкі жалпы өнімнің энергия шығынын 50 пайызға азайтуға бағытталған 2050 жылға дейін көміртегі аз ұлттық стратегияны дамытуды бастаймыз, – деді Қазақстан Президенті.
Ауғанстан жағдайына тоқталған Мемлекет басшысы келіссөздер өткізу арқылы инклюзивті және сайланған жаңа үкімет құру жөніндегі БҰҰ Қауіпсіздік Кеңесінің үндеуін құптайтынын айтты.
– Қазақстан Ауғанстанның болашақта өз ішінде бірлігі жарасқан және көршілерімен тату тұратын тәуелсіз әрі егемен мемлекет болғанын қалайды. Ауғанстан өзінің халықаралық міндеттемелерін орындауды жалғастырып, ел аумағын террористтер, есірткі тасымалдаушылар мен адам саудасымен айналысатындардың ошағына айналдырмауы тиіс. Өзіміздің саяси немесе жеке пікірлерімізге қарамастан, Ауған халқының тағдырына бей-жай қарай алмаймыз. Ауғанстандағы ауыр гуманитарлық жағдайға баса мән беруіміз қажет. БҰҰ мекемелері мен басқа да гуманитарлық ұйымдарға жылдам, қауіпсіз әрі кедергісіз гуманитарлық қолжетімділік берілуі тиіс, – деді Қасым-Жомарт Тоқаев.
Қазақстан Ауғанстанға көмек көрсету жөніндегі БҰҰ Миссиясы және БҰҰ-ның Ауғанстандағы басқа да бөлімшелерін дер кезінде көшіріп алды. Ауғанстанға гуманитарлық көмек жеткізу үшін тасымалдау алаңын ұсынуға және қомақты үлес қосуға дайын екеніміз туралы да айтты.
Президент БҰҰ-ның күн тәртібіндегі басқа да бірқатар маңызды мәселелерді көтеруге ниетті екенін, соның ішінде қарусыздау саласындағы жұмыстарды жандандыру қажеттігін алға тартты. Қазақстан ядролық қаруы бар мемлекеттерді Біріккен Ұлттар Ұйымының 100 жылдығы қарсаңында, яғни 2045 жылға дейін ядролық қарудан толық бас тартуға үндейді.
Мемлекет басшысы Дүниежүзілік азық-түлік бағдарламасының мәліметіне сүйеніп, биыл 270 миллион адам азық-түлік тапшылығын сезінетінін атап өтті.
– Қазақстан – ірі бидай өндіруші және экспорттаушы ел. Сондай-ақ Азық-түлік қауіпсіздігі жөніндегі Ислам ұйымының негізін қалаушылардың бірі. Оның төртінші Бас ассамблеясы өткен айда елордамызда өтті.  Біз орнықты ауыл шаруашылығының жарқын болашағы үшін шетелдік инвесторларды өзімізге шақырамыз, – деді Қасым-Жомарт Тоқаев.
Президенттің айтуынша, орнықты даму экономикалық өсімге ғана емес, сондай-ақ әлеуметтік және саяси дамуға да байланысты. Қазақстан 30 жыл ішінде кемеліне келген, тәжірибелі мемлекет болды. Демократияға бейілдігін нығайтуға және азаматтардың басқару ісіне кеңінен атсалысуына ықпал етуге ұмтылады.
– Біз бұл жетістіктермен тоқтап қала алмаймыз. Мақсатымыз – мемлекеттің тиімділігін, саяси үдерістің ашықтығы мен бәсекеге қабілеттілігін одан әрі арттыру. Саяси және экономикалық реформалар әрі қарай қарқынды дами береді. Биылғы қаңтарда Қазақстан Өлім жазасын жоюға бағытталған азаматтық және саяси құқықтар туралы халықаралық пактінің Екінші Факультативтік хаттамасын ратификациялады. Маусымда Үкімет Адам құқығы саласындағы кезек күттірмейтін шаралар жоспарын бекітті. Онда ұзақмерзімді институционалды негіз қаланды. Халықаралық серіктестерімізбен тығыз ынтымақтаса отырып, адам саудасын түбегейлі жою үшін бар күш-жігерімізді жұмсаймыз. Бұл жаһандық ынтымақтастықты қажет етеді. Біз 2022-2024 жылдары БҰҰ-ның Адам құқықтары жөніндегі кеңесінің құрамына ену үшін өз кандидатурамызды ұсындық. Сайланған жағдайда Қазақстан Кеңес жұмысына өз үлесін қосуға тырысады, – деді Президент.    
Қасым-Жомарт Тоқаев Қазақстанның өңірлік саясаты «Үлкен ойындағы» «нөлдік нәтиже» саясаты мен құқық күштінің жағында қағидатын біртіндеп шынайы ынтымақтастыққа және Азияның кіндігінде өмір сүретін халықтар үшін Зор Пайдаға ауыстыруға бағытталғанын мәлімдеді.
– Бұл әлемдік қоғамдастықтың Қазақстанмен және Орталық Азиямен белсенді ықпалдастық орнатуына мүмкіндік туғызады. Біз «С5+» форматында өңірден тыс жерлердегі негізгі елдермен аймақтық диалог орнатуға үлкен үміт артамыз. Осындай серіктестік қатынастар аясында су тапшылығын, оның сапасының бұзылуын және тиімсіз пайдаланылуын қамтитын су ресурстарына байланысты проблемаларға баса мән береміз. Өңіріміздегі су қауіпсіздігі энергетикаға, азық-түлік пен қоршаған ортаға тікелей байланысты. Өзге мемлекеттердің түрлі мүддесіне қарамастан, Қазақстан ортақ мақсатқа қол жеткізуге бағытталған стратегияларды үйлестіру үшін бұрынғыша өңірлік су-гидроэнергетикалық консорциум құруды ұсынады, – деді Мемлекет басшысы.
Президент өркениеттердің еуразиялық тоғысында орналасқан Қазақстан бұрынғыдай тепе-тең, сындарлы сыртқы саясат ұстанатынын атап көрсетті.   
///
	 

	Хатта Қазақстан 20 жыл бойғы табысты дамуында заманауи нарықтық экономикалы, берік демократияға қадам басқан және халықаралық беделі жоғары мемлекетке айналғаны атап өтілген.

	Авторлар машина жасау саласының қызметкерлері Мемлекет басшысының қамқорлығы мен назарын әрдайым сезінетінін жазады. Нұрсұлтан Назарбаевтың Қазақстанның индустриалды-инновациялық дамуы жөніндегі бастамасының арқасында кәсіпорын өндірісін жаңғырту жұмысы басталды. Бұл ҚР Қорғаныс министрлігі мен ұлттық компаниялардың тапсырыс беруін ұлғайтуға, зауыт жұмысшыларының еңбекақысын арттыруға мүмкіндік туғызды.

	«Семей машина жасау зауыты» АҚ ұжымы біздің стратегиялық мақсатымыз бойынша жетістікке жету жолында топтаса отырып, Сізбен бірге тәуелсіз, өркендеген және тұрақты Қазақстан құратынымызға Сізді сендіреді» делінген хатта.      
///Әңгімелесу барысында Ресей Үкіметінің басшысы Дмитрий Медведев Нұрсұлтан Назарбаевтың Қазақстан мен Ресей арасындағы қарым-қатынастарды қалыптастырудағы және Еуразиялық интеграцияны дамытудағы тарихи рөлін жоғары бағалады.
Нұрсұлтан Назарбаев пен Дмитрий Медведев алдағы уақытта тұрақты байланыстарды жалғастыра беруге уағдаласты.
///Нұрсұлтан Назарбаев кездесуге қатысушылар алдында сөйлеген сөзінде Еуропа елдері Қазақстанның сауда-экономика және инвестиция салаларындағы маңызды серіктестері саналатынын атап өтті.
– Тәуелсіздік жылдары Қазақстанға Еуропадан 180 миллиард АҚШ долларынан астам тікелей инвестиция тартылды. Біз Еуропа қайта құру және даму банкімен тығыз ынтымақтастық орнаттық. Осы жылдар ішінде бұл банк жалпы құны 7 миллиард еуродан асатын жобаларды қаржыландырды, – деді Қазақстан Президенті.
Мемлекет басшысы соңғы жылдары Еуропа елдерімен тауар айналымы тұрақты түрде өсіп келе жатқанын айтып, Қазақстанда Еуропа капиталының қатысуымен түрлі салаларда 3 мыңға жуық кәсіпорын жұмыс істейтінін атап өтті.
– Біздің серіктестеріміздің қатарында «Альстом», «Линде Груп», «Эр Ликид», «Данон», «Викат», «Хайдельбергцемент» сияқты ірі компаниялар бар. Бұлар жемісті жұмыс жүргізіп, заманауи өндірістер құруда, сондай-ақ жаңа жұмыс орындарын ашып, табыс табуда, – деді Нұрсұлтан Назарбаев.
Қазақстан Президенті Еуропа өнімдерінің тұтыну нарығын кеңейту аясында бизнесмендерге еліміздің географиялық жағдайының артықшылықтары туралы айтты.
– Қазақстан арқылы Қытай мен Азияның басқа елдерін Ресей, Каспий теңізі және Қара теңіз, сондай-ақ Иран мен Түркия арқылы Еуропамен байланыстыратын 5 темір жол және 6 автомобиль жолы өтеді. Енді Қазақстан арқылы Қытайдан Еуропаға және кері қарай жөнелтілетін жүк тасымалы теңіз жолына қарағанда 4 есе қысқарады, – деді Мемлекет басшысы.
Нұрсұлтан Назарбаев еліміздегі инвестициялық ахуалды жақсарту және бизнес жүргізу үшін қолайлы жағдайлар туғызу мәселелеріне ерекше тоқталды.
– Қазақстан Экономикалық ынтымақтастық және даму ұйымының Инвестициялар жөніндегі комитетінің қауымдастырылған мүшесі саналады және Халықаралық инвестициялар жөніндегі декларацияға қосылды. Біздің елімізде Президент жанындағы Шетел инвесторларының кеңесі жұмыс істейді. Оған мүше болып отырған 33 шетелдік компанияның 13-і – Еуропа өкілдері. Бізде 66 елдің, соның ішінде Еуропаның 33 елінің азаматтары үшін визасыз режім енгізілді, – деді Қазақстан Президенті.
Мемлекет басшысы экономика саласын цифрландыру мен инновациялық экожүйені дамытудың маңыздылығын атап өтіп, «Цифрлық Қазақстан» мемлекеттік бағдарламасын іске асыру мәселелеріне назар аударды.
– Біздің елде Назарбаев Университеті және Инновациялық технологиялар паркі сияқты инновациялық кластерлер жұмыс істеуде. Биыл Астанада ІТ-стартаптардың жаңа «Астана Хаб» халықаралық технопаркі іске қосылады. Оны әлемнің ІТ-кәсіпкерлері мен инвесторларын тартатын тұтас инфрақұрылымға айналдыру көзделіп отыр. Технопарк жұмысына қатысушылар жеңілдетілген виза мен еңбек режімдерін пайдалана алады, сондай-ақ оларға салық жеңілдіктері де ұсынылатын болады, – деді Нұрсұлтан Назарбаев.
Сонымен қатар, Мемлекет басшысы Қазақстанның ірі компанияларының ІРО-ға шығуы және мемлекет-жекеменшік серіктестік аясында ынтымақтасуы тұрғысынан еуропалық инвесторлар әлеуетінің маңызды екенін айтты.
Қазақстан Президенті агроөнеркәсіп кешенін дамытудың мемлекеттік бағдарламасы аясында ауыл шаруашылығы тауарларын өндірушілерге қолдау көрсету жөнінде атап өтіп, жаңа технологияларды енгізу арқылы өнімділікті арттыру және ауыл шаруашылығы өнімдерін келешекте экспортқа шығару мақсатымен қайта өңдеу бұл саланың негізгі басымдығы болып саналатынын айтты.
– Біз туризмді өркендетуге зор мән береміз. Бізде Туристік саланы дамыту тұжырымдамасы жүзеге асырылуда. Қазақстанның алуан түрлі ландшафты, бай мәдениеті мен тарихы және осы саладағы еуропалық компаниялардың мол тәжірибесі өзара пайдалы болар еді деп ойлаймын, – деді Нұрсұлтан Назарбаев.
Сонымен қатар, Мемлекет басшысы жиынға қатысушыларға «ЭКСПО» көрмесінің инфрақұрылымы базасында жұмыс істейтін және еліміздегі әрі өңірдегі «жасыл» жобаларды жүзеге асыруға септігін тигізетін «Жасыл» технологиялар мен инвестициялық жобаларды дамыту жөніндегі халықаралық орталық туралы айтты.
– Елордада «Астана» халықаралық қаржы орталығы жұмысын бастады. Оның құқықтық мәртебесі конституциялық заңмен бекітілген, ал жұмыс тілі – ағылшын тілі. Бұл қаржы орталығының жұмысына қатысушыларға 50 жылға дейін салықтық жеңілдіктер қарастырылған, сондай-ақ, олар үшін жеңілдетілген валюталық, визалық және еңбек режімдері көзделген. Бұл – қызметі ағылшын құқығына негізделген өңірдегі бірден-бір орталық. Сіздердің компанияларыңызды осы қаржы орталығының жұмысына атсалысуға шақырамын, – деді Қазақстан Президенті.
Соңында Мемлекет басшысы бұл кездесудің елдеріміз арасындағы өзара тиімді серіктестікті одан әрі нығайта түсетініне сенім білдіріп, қатысушылардың бәріне табыс пен бақ-береке тіледі.








///Президентке Агенттіктің тұрғын үй, құрылыс материалдары, әлеуметтік маңызы бар азық-түлік өнімдері және жанар-жағармай нарықтарындағы бағаларды тұрақтандыру жөніндегі жұмыстары туралы есеп берілді.
Агенттік төрағасының айтуынша, аталған салалар бойынша монополияға қарсы қабылданған шаралардың нәтижесінде бірқатар ірі құрылыс компаниялары бастапқы тұрғын үй бағасын маусым-тамыз айларында орта есеппен 7-20 пайызға төмендеткен, құрылыс материалдары бағасының өсуі сәуір айындағы 10,9 пайыздан, тамыз айында 3,2 пайызға дейін, бензин бағасы сәуір айындағы 8,4 пайыздан, мамыр айында 0,2 пайызға дейін арзандаған. Қазір де осы бағалар сақталып отыр.
Әлеуметтік маңызы бар азық-түлік өнімдері бағасының апта сайынғы қымбаттау көрсеткіші сәуір айындағы 0,6 пайыздан 14 қыркүйектегі мәлімет бойынша  0,1 пайызға дейін азайған.
Мемлекет басшысына тауар биржаларындағы коммуналдық-тұрмыстық көмір саудасының барысы туралы баяндалды. Онда жергілікті операторлар отынды шағын партиялармен тікелей сатып алуға мүмкіндік алады.
Қасым-Жомарт Тоқаевқа Агенттіктің дәрілік заттардың бағасын қайта реттеу, радиожиіліктерді аукционға шығару арқылы мобильді байланыс нарығында бәсекелестік қалыптастыруға жағдай жасау, жолаушылар тасымалы 2 миллион адамнан асатын әуежайлардағы жерде қызмет көрсету түрлеріне тәуелсіз тасымалдаушылардың қол жеткізуін қамтамасыз ету, сондай-ақ фармацевтика, жол құрылысы, медицина салаларында жүргізіп жатқан монополияға қарсы бақылау шаралары туралы мәлімет берілді. 
Сонымен қатар  Серік Жұманғарин Мемлекет басшысына Агенттіктің кедергілер жөніндегі кеңес алаңдарында бәсекелестікті дамытуға қатысты шектеулерді жою қызметі, бәсекелестік мәселелері жөніндегі заң жобасы, бәсекелестікті дамыту тұжырымдамасының әзірлемесі, Экономикалық ынтымақтастық және даму ұйымына мүше елдердегі бәсекелестікті дамытудың соңғы үрдістері туралы айтты.
Кездесу соңында Мемлекет басшысы әлеуметтік азық-түлік пен тауарлардың бағасын бақылауда ұстауды тапсырды.
///Кездесу барысында тараптар Қауымдастық пен «Астана» халықаралық қаржы орталығы арасындағы ынтымақтастықтың перспективалы бағыттарын, соның ішінде Қазақстанға әлемнің ірі корпорациялары мен қаржы институттарын тарту, еліміздің халықаралық іскерлік белсенділік орталығы ретіндегі рөлін арттыру, сондай-ақ «ЭКСПО-2017» көрмесінің ғимараттар кешенін көрмеден кейінгі кезеңде пайдалану мәселелерін талқылады.
Халықаралық сауда орталықтарының қауымдастығы (WTCA) – жаһандық сауда мен инвестицияны дамытуға ықпал ететін халықаралық саяси емес ұйым. Дүниежүзілік сауда орталықтары өзара бір желі арқылы байланысқан және онда дәстүрге сай «Eni», «Лукойл», «Panasonic», «J.P. Morgan», «Bank of New York» және әлемнің басқа да ірі корпорацияларының офистері орналасқан.
Кездесу Брюссель қаласында Қазақстан – Еуропа бизнес-форумы алаңында өтті.


///Қазақстан Президенті Татарстан Республикасы Мензелинск қаласының маңында кісі өліміне әкеліп соқтырған ұшақ апаты туралы хабарды терең күйзеліспен қабылдады.
– Қазақстан халқының және жеке өзімнің атымнан қаза тапқандардың жақындары мен туыстарының қайғысына ортақтасып көңіл айтамын. Апаттан зардап шеккендер тезірек сауығып кетеді деп үміттенемін, – деп жазылған жеделхатта.
///Президент Қасым-Жомарт Тоқаев Кувейт мемлекетінің Әмірі шейх Сабах әл-Ахмад әл-Джабер Ас-Сабахтың өмірден озғаны туралы суыт хабарды терең күйзеліспен қабылдады.
«Шейх Сабах парасатты да көреген саясаткер, бейбітсүйгіш бітімгер ретінде әлемге танымал болып, оның аймақтық қауіпсіздік пен тұрақтылықты қамтамасыз етуге жұмсаған күш-жігері халықаралық қауымдастық тарапынан жоғары бағасын алғаны кеңінен мәлім. Бауырыңызды Біріккен Ұлттар Ұйымы «Гуманитарлық көсем» деп тануы да осының айқын дәлелі екені сөзсіз. Қазақстандықтардың жадында шейх Сабахтың есімі Қазақстан мен Кувейттің берік достығы мен сан қырлы ынтымақтастығын дамытуға сүбелі үлес қосқан қайраткер, Отанын шексіз сүйген азамат ретінде мәңгі сақталады. Қаралы сәтте Сізге және әулетіңізге, сондай-ақ барша отандастарыңызға Қазақстан халқының және жеке өзімнің атымнан қайғыларыңызға ортақтасып, көңіл айтамын», – делінген жеделхатта. 
 
///Келіссөздер барысында Мемлекет басшысы Қазақстан мен Кореяның сенімді әрі стратегиялық әріптес екенін атап өтті.
– Екі халықтың мәдени және сауда байланыстары Ұлы Жібек жолы заманында өркендеп, ғасырлар бойы жалғасып келеді. Қазақ және корей тілдерінің Орал-алтай тобында болуы халықтарымыздың тарихының да жақындығын көрсетеді, – деді Қазақстан Президенті.
Қасым-Жомарт Тоқаев Қазақстанның Тұңғыш Президенті Нұрсұлтан Назарбаевтың Қазақстан мен Оңтүстік Корея қарым-қатынастарының қалыптасып, нығаюына зор үлес қосқанын ерекше атап өтті.
– Екіжақты серіктестіктің бастауында Елбасы тұрады. Ол елдеріміз бен халықтарымыздың арасындағы достық пен ынтымақтастықтың берік іргетасын қалады, – деді Мемлекет басшысы.
Қасым-Жомарт Тоқаев Қазақстанның тәуелсіздік жылдарында екі елдің қарым-қатынастары іс жүзінде барлық бағыт бойынша ықпалдастықтың сапалы әрі жаңа деңгейіне көтерілгенін айтты. Сондай-ақ, Үкіметаралық комиссия мен Қазақстан - Оңтүстік Корея іскерлік кеңесінің жұмысын жоғары бағалады.
– Оңтүстік Корея Қазақстан үшін сауда-инвестициялық және технологиялық ынтымақтастықты дамыту тұрғысынан маңызды он елдің бірі болып табылады. Өзара тауар айналымы көлемінің қарқынды өсуін ерекше атап өтемін. Былтырғы жылдың қорытындысы бойынша оның көрсеткіші рекордтық деңгейге, яғни 4 миллиард долларға жетіп, 2017 жылға қарағанда екі еседен астам өсті. Инвестиция саласындағы ынтымақтастығымыз жоспарлы түрде дамып келеді. Кореядан Қазақстанға тартылған тікелей инвестиция көлемі 7 миллиард долларға жетті. Оңтүстік кореялық бизнес тамақ өнеркәсібі, кен байыту, автомобиль және экономикамыздың басқа да салаларында табысты жұмыс істеуде, – деді Қазақстан Президенті.
Мемлекет басшысы екі елдің мәдени-гуманитарлық байланыстарын нығайтуға корей диаспорасы зор үлес қосқанын атап өтіп, корей ұлтының Қазақстандағы ірі этникалық топтардың қатарына кіретінін айтты. Қасым-Жомарт Тоқаев елімізде тұратын олардың этномәдени ерекшелігін сақтау үшін Қазақстан Үкіметі бұдан былай да барлық жағдай жасайтынын айтты.
Корея Республикасының Президенті «Қазақстан – 2050» даму Стратегиясына оң баға беріп, Орталық Азия елдерінің арасында Қазақстанның жоғары қарқынмен өркендеп келе жатқанын атап өтті.
– Қазақстан Корей түбегіндегі бейбіт үдерісті қолдайды. Осы сәтті пайдаланып, қолдау көрсеткендеріңіз үшін ризашылығымды білдіремін. Қазақстан ядролық қарудан өз еркімен бас тартқаннан кейін экономикалық дамуға қол жеткізді. Бұл Корей түбегі үшін өте маңызды үлгі болып табылады, – деді Мун Чжэ Ин.
Кездесу соңында Қасым-Жомарт Тоқаев екі ел арасындағы ынтымақтастықты одан әрі өркендету тұрғысынан бүгінгі сапардың мәні зор екенін, Мемлекет басшысы ретінде Қазақстан мен Оңтүстік Кореяның достығын одан әрі нығайтуға ықпал ететінін айтты.

///Қазақстан Президентіне Абай Құнанбайұлының 175 жылдығына арналған іс-шаралар аясында берілген тапсырма бойынша ақын шығармаларының он тілге аударылғаны жөнінде есеп берілді. Қасым-Жомарт Тоқаевқа «Рухани жаңғыру» бағдарламасы аясында оқулықтардың қазақ тіліне аударылуы туралы баяндалды. Рауан Кенжеханұлының айтуынша, бұл жоба жыл аяғына дейін аяқталады. Жалпы 100-ден астам оқулық аударылады.
Кездесу барысында балалар арасындағы суицидтің алдын алу мәселесіне,  білім берудің онлайн-платформасын дамытуға, сондай-ақ, аударма және терминология салаларына қатысты мәселелер талқыланды.
Кездесу қорытындысы бойынша Мемлекет басшысы аталған мәселелердің маңызды екенін атап өтіп, мүдделі мемлекеттік органдарға үкіметтік емес ұйымдармен бірлесіп, оларды пысықтауды тапсырды.  
 

///Нұрсұлтан Назарбаев «Жұбановтар әлемі» атты жаңа орталықты аралап көрді. Орталық атақты Жұбановтар әулетінің көрнекті тұлғаларының шығармашылық мұрасын дәріптеу, сондай-ақ дарынды балаларды оқыту мақсатымен салынды.  
Мемлекет басшысына бұл нысанның құрылысы жеке адамдардың қаржысы арқылы жүргізілгені баяндалды.
Қазақстан Президенті еліміздің көрнекті ғылым және өнер қайраткерлері – Жұбановтардың өмірі мен шығармашылығына арналған музейді аралап көрді.
Бұдан бөлек, Елбасы облыстың жұртшылық өкілдерімен кездесті.
Нұрсұлтан Назарбаев «Рухани жаңғыру» атты бағдарламалық мақаласында атап көрсетілген жаңғыру үдерісінің ерекшеліктеріне тоқталды.
– Әлем көз алдымызда өзгеруде, біз сол өзгерістердің ортасындамыз. Жаңа ғылымдар пайда болып, тың көзқарас қалыптасуда. Барлық реформалар, соның ішінде қоғамдық сананы жаңғырту үдерісі замандастарымызды жарқын болашаққа дайындау үшін жасалуда, – деді Қазақстан Президенті. 
Сондай-ақ, Елбасы Астана, Алматы, Шымкент қалаларымен қатар Ақтөбе де инновация орталығы болып, өндірістік, қаржылық және адами ресурстарды тартатын факторға айналуға тиіс екендігін ерекше атап өтті.
– Тәуелсіздік жылдарында Ақтөбе облысының халқы екі есе өсті. Осы көрсеткішті арттыру мақсатымен мұнда тұтас шағын аудандар мен қажетті инфрақұрылым салынуда. Барлық жағдай жасалып жатыр. Тұрғын-үй, жол салынып, газ бен су құбырлары тартылуда. Сол сияқты бүкіл Қазақстан аумағы жол желісімен қамтылады. Міне, даму дегеніміз – осы. Мұны адами даму деуге де болады, – деді Мемлекет басшысы.
Кездесу соңында Нұрсұлтан Назарбаев облыс тұрындарына амандық пен бақ-береке тілеп, еліміздің өркендеуі жолында табысқа жетулеріне ниеттестігін білдірді.

///Мемлекеттік хатшы форум қатысушыларына арналған құттықтау сөзінде Елбасы Н.Ә.Назарбаевтың Астана елімізге қуатты пассионарлық серпін берді және Қазақстанның көп ұлтты халқын өзінің ортақ тарихи тағдырының бірегейлігін сезінуге, өз күшіне сенуге септігін тигізді деген сөзіне назар аударды.
– Тарихи өлшем тұрғысынан алғанда қысқа мерзім ішінде Қазақстанның жаңа елордасы ел тәуелсіздігінің символына, Мемлекет басшысының стратегиялық бағдарының жүзеге асырылуының жарқын мысалына айналды, – деді Гүлшара Әбдіқалықова.
Мемлекеттік хатшы Азиядағы өзара ықпалдастық және сенім шаралары кеңесінің негізгі басымдығы Азия мемлекеттері арасындағы өзара қарым-қатынасты нығайту, тұрақтылықтың орнықты құрлықтық құрылымын қалыптастыру екенін айтты.
Өткен 25 жылда ұйым құрлықтағы қауіпсіздік пен ынтымақтастықты қамтамасыз етудің сенімді тетігіне айналды.  
Мемлекеттік хатшы форумда мәдениетаралық ынтымақтастықтың жаңа жолдары, этносаралық келісімді нығайтудағы азаматтық қоғамның рөлі жөнінде ашық әрі тиімді диалог өрбитініне сенім білдірді.
Іс-шараға Қазақстан Халқы Ассамблеясы төрағасының орынбасары – Хатшылық меңгерушісі Л.Прокопенко, Парламент депутаттары, дипломатиялық миссиялар, мемлекеттік органдар, этномәдени және жастар бірлестіктері, елшіліктер жанындағы ұлттық-мәдени орталықтар өкілдері, халықаралық сарапшылар, сондай-ақ ғылыми және шығармашылық зиялы қауым өкілдері қатысты.  
Сондай-ақ, форум аясында Қазақстан халқы Ассамблеясы мен Өзбекстан Республикасы Министрлер кабинеті жанындағы Ұлтаралық қатынастар мен достық байланыстар жөніндегі комитет арасында ынтымақтастық туралы меморандумға қол қойылды.   
***
Азиядағы өзара ықпалдастық және сенім шаралары кеңесіне мүше елдердің ұлттық-мәдени орталықтарының форумы 2008 жылдан бері Қазақстан халқы Ассамблеясының қолдауымен жыл сайын өткізіліп келеді.    
2014 жылы Азиядағы өзара ықпалдастық және сенім шаралары кеңесі (АӨСШК) Атқарушы комитеті мен Қазақстан Халқы Ассамблеясы арасындағы ынтымақтастық туралы меморандумға қол қойылды.
26 мемлекет (Ауғанстан, Әзербайжан, Бахрейн, Бангладеш, Вьетнам, Египет, Үндістан, Ирак, Израиль, Иордания, Иран, Қазақстан, Катар, Камбоджа, Қытай, Қырғызстан, Монғолия, Пәкістан, Палестина, Корея Республикасы, Ресей, Біріккен Араб Әмірліктері, Тәжікстан, Таиланд, Түркия, Өзбекстан) Азиядағы өзара ықпалдастық және сенім шаралары кеңесінің мүшесі болып табылады.
12 ел мен халықаралық ұйым (Беларусь, Индонезия, Шри-Ланка, Украина, АҚШ, Жапония, Малайзия, Филиппин, Біріккен Ұлттар Ұйымы, Еуропа Қауіпсіздік және Ынтымақтастық Ұйымы, ТүркПА және Араб мемлекеттері лигасы) байқаушы мәртебесіне ие.
///Мемлекет басшысы аса көрнекті ғалым, Қазақстан Республикасы Ұлттық ғылым академиясының академигі, экономика ғылымдарының докторы, профессор, Мемлекеттік сыйлықтың иегері Аманжол Қошанұлы Қошановтың дүниеден өтуіне байланысты марқұмның отбасы мен жақын туыстарына көңіл айтып, жеделхат жолдады.
– Аманжол Қошанұлы ұзақ жыл табысты еңбек етіп, бар күш-жігерін отандық ғылымды дамытуға арнады. Нарық қатынасына көшу кезеңінде іргелі реформаларды жүзеге асырудың тиімді жолдарын терең зерттеді. Білікті мамандар даярлау ісіне де өз үлесін қосты. Игі қызметімен ел-жұрт алдында құрметке бөленіп, соңына өшпес із, ғылыми мол мұра қалдырған Аманжол Қошанұлының есімін халқымыз әрдайым ардақ тұтады, – делінген жеделхатта.
///Нұрсұлтан Назарбаев Қызылорда қаласының бас жоспарымен және оны толық жоспарлау жобасымен танысты. 
Қазақстан Президентіне сол жағалаудағы құрылыс алаңы 1532 гектар жерді құрайтыны, соның ішінде аумағы 500 гектар жерге бірінші кезекте құрылыс жүргізілетіні жөнінде баяндалды.  
Сондай-ақ, Мемлекет басшысы сол жағалаудағы құрылыстың эскиздері мен инвестициялық жел телімдерінің сызбасын көрді.
***
Жоспар бойынша 800 пәтерді құрайтын тұрғын үй кешендерін, әлеуметтік-мәдени және білім беру нысандарын салу көзделген. Сонымен қатар, 100 адамды қабылдай алатын емханасы бар, 300 адамға арналған көпсалалы аурухана, 320 балаға арналған балабақша, музей мен студенттер қалашығы салынады.

///Қазақстан Президенті дипломатиялық корпус өкілдерімен кездесудің жақсы дәстүрге, екіжақты және көпжақты ынтымақтастықты нығайтатын маңызды шараға айналғанын атап өтті. Қасым-Жомарт Тоқаев мұндай диалог еліміздің ішкі және сыртқы саясатындағы басымдықтарын талқылауға мүмкіндік беретінін айтты.
– Біз елімізде теңгерімді саяси жаңғыруды біртіндеп жүзеге асырамыз. Экономикалық ынтымақтастық және даму ұйымына мүше жетекші елдердің стандарттарына басымдық береміз. Үкімет осы мақсатқа жету жолында батыл әрі нық қадам жасайды. «Күшті Президент – ықпалды Парламент – есеп беретін Үкімет» – Қазақстанның мемлекеттік жүйесінің негізгі нышандары, – деді Мемлекет басшысы. 
Президент дипломатиялық миссия басшыларына «халық үніне құлақ асатын мемлекет» тұжырымдамасының жүзеге асырылуы, Ұлттық қоғамдық сенім кеңесі туралы айтты.
– Үкімет азаматтардың тұрмыстық қажеттіліктеріне уақытылы көңіл бөлу үшін жұмыс істеп жатыр. Мемлекет басшысы ретінде қоғамдағы плюрализмді қолдап, оны ілгерілету мақсатында саяси партиялардың дамуына мүдделімін. Сондықтан қазіргі уақытта бейбіт шерулердің өткізілуін реттейтін заңнамалық нормалар қайта қаралуда. Біз барлық мемлекеттік органдардың есеп беруін арттыру үшін азаматтық институттардың рөлін күшейте түсеміз, – деді Қасым-Жомарт Тоқаев.
Президент құқық қорғау және сот жүйесін реформалау туралы айта келіп, мемлекеттің әл-ауқатын арттыру ісі аталған институттарға деген халықтың сеніміне байланысты екеніне тоқталды.
– Мемлекеттік аппараттың саяси тұрақтылығы мен тиімділігін экономикалық өсімнен бөліп қарауға болмайды. Бұл бағытта бірқатар жетістіктер бар. 2019 жылдың 10 айында еліміздің жалпы ішкі өнімі 4,4 пайызға өсті. Doing Business-2020 рейтингінде Қазақстан 25-орында. Бәсекеге қабілеттіліктің жаһандық индексінде еліміз 55-орында тұр. Алдағы бес жыл ішінде халықаралық рейтингтегі позициямызды айтарлықтай жақсартуды жоспарлап отырмыз, – деді Қазақстан Президенті.
Қасым-Жомарт Тоқаев Қазақстанның халықаралық ынтымақтастық үшін бұрынғыдай ашық екенін, стратегиялық серіктестермен және барлық мүдделі елдермен конструктивті әрі теңгерімді ықпалдастық орнату саясатын жалғастыра беретінін атап өтті. Сыртқы саясатымызда жаһандық конфессияаралық келісімге, төзбеушілік және радикализм идеологиясын таратуға қарсы күреске баса мән береміз.
– Біз өңірлік және жаһандық тұрақтылықты қамтамасыз етуге бағытталған конструктивті бастамаларды ілгерілетеміз және қолдаймыз. Бұл, ең алдымен, азиялық және еуроазиялық қауіпсіздікті нығайту, ядролық және террористік қауіп-қатерлердің алдын алу, – деді Мемлекет басшысы.
Президенттің айтуынша, Ресей Федерациясымен, Қытаймен, АҚШ-пен, Еуропалық Одақ және Орталық Азия елдерімен өзара қарым-қатынас орнату Қазақстанның сыртқы саясатындағы басым бағыты болып қала береді. Сонымен қатар Қасым-Жомарт Тоқаев Қазақстанның халықаралық ұйымдар мен қаржы институттары аясында көпжақты ынтымақтастық пен ықпалдастықты дамыту жөніндегі жұмыстарды жалғастыра беретінін айтты.
Кездесу соңында қалыптасқан дәстүр бойынша дипломатиялық корпустың дуайені – Беларусь Республикасының Қазақстандағы елшісі Анатолий Ничкасов сөз сөйледі.
Президент Қасым-Жомарт Тоқаевтың сөйлеген сөзінің толық нұсқасымен мына сілтеме арқылы таныса аласыз.
 
 
 








///Қорғаныс министрлігі ұйымдастырған іс-шараға Қарағанды облысының әкімі Е.Қошанов, Парламент депутаттары, Қазақстан Қарулы Күштерінің ардагерлері, «Жас сарбаз» әскери-патриоттық қоғамдық қозғалысы республикалық штабының мүшелері, мемлекеттік органдар, қоғамдық бірлестіктер өкілдері, әскери-патриоттық клубтардың, республикалық «Жас Ұлан» мектебінің және облыстардағы әскери мектеп-интернаттардың 600-ден астам тәрбиеленушісі қатысты.
Г.Әбдіқалықова Нұрсұлтан Назарбаевтың: «Мемлекет әрдайым өз қауіпсіздігін және шекарасының беріктігін ойлауға тиіс» деген сөзіне назар аударды.
– Сондықтан, әрбір қазақстандық әрдайым жауапты әрі мәртебелі миссияға – туған елін, Қазақстанымызды қорғауға дайын болуы керек деп санаймын. Бұл – кез келген азаматтың қастерлі борышы ғана емес, ең алдымен, Отан қорғау жолында мәңгілік даңққа, халық сүйіспеншілігіне бөленген бабаларға, әкелеріміз бен аталарымызға деген тағзым мен құрметтің белгісі, – деді Мемлекеттік хатшы.
Ашылу рәсімінде Қазақстан Республикасы Қарулы Күштерінің бөлімшелері жас патриоттарға әскери өнердің қимыл-әрекеттерін көрсетті.
Қарулы Күштер құрамына кіретін әскер түрлері өкілдерінің жиынға қатысушылармен «Ұлы дала әскері – «Мәңгілік Ел» тірегі!» атты тақырыптағы интерактивті кездесуі, сонымен қатар, «Айбын дарыны» зияткерлік ойыны, робот техникасы бойынша «Менің роботым» конкурсы, алау түбінде «Айбын жалыны» атты қызықты кеш, спорттың әскери-қолданбалы түрлерінен және жауынгерлік дайындық пәндерінен көптеген сайыстар ұйымдастырылды.
Тәрбиеленушілер «Айбын» республикалық әскери-патриоттық жастар жиыны аясында әскери дайындық мектебінен өтіп, әскери техниканың және Қазақстан әскеріндегі қару-жарақтың заманауи үлгілерімен танысты.
Соңында Мемлекеттік хатшы жиынға қатысушыларға сайыстардың жақсы өтуіне, әрдайым рух сергектігі мен ерік-жігерлерін көрсетуіне, ешқашан жеңістен үміт үзбей, Қазақстанның нағыз патриоттары болуына ниеттестігін білдіріп, толағай табыс тіледі.
///Мемлекет басшысы Ішкі істер министрі Ерлан Тұрғымбаевтың Жамбыл облысы Қордай ауданындағы жағдайды тұрақтандыруға байланысты қабылданып жатқан шаралар жайында есебін тыңдады.
Қасым-Жомарт Тоқаев министрге облыстағы ахуалды қатаң бақылауға алып, азаматтардың қауіпсіздігіне және еліміздің абыройына нұқсан келтіретін осындай оқиғаларға жол бермеу мақсатында құқықтық тәртіпті қамтамасыз етуді тапсырды.
Қоғамдық тәртіпті бұзып, кісі өліміне және дүние-мүліктің бүлінуіне әкеп соқтырған бұзақылар заңға сәйкес жауапкершілікке тартылуы тиіс.
///Мемлекет басшысы отандық БАҚ өкілдеріне арналған брифинг барысында G-20 саммитіне өзінің екінші рет қатысып отырғанын және биыл ҚХР төрағасы Си Цзиньпиннің шақыруымен келгенін айтты.
– Жер шары тұрғандарының 70 пайызын және әлемдік экономиканың жартысын құрайтын мемлекеттердің басшылары бас қосатын осындай ірі іс-шараға қатысу – Қазақстан үшін зор мәртебе. Мұнда жаһандық экономика мен саясаттың салмақты мәселелері талқыланады, ірі өңірлік және әлемдік мәселелер, соның ішінде қауіпсіздікке қатысты мәселелер бойынша ортақ ұстанымдар әзірленеді. Бірінші сессияда сөз сөйлеген кезде мен осы барлық мәселелер жөніндегі Қазақстанның көзқарасын ұсындым. Саммиттегі пікірсайыс барысында ғаламның тынысын сезініп, әлемнің дамыған және дамушы елдерін алаңдатқан проблемаларын ұғынасың. Қазақстанға да осында көтерілген мәселелерді ескеріп, онымен алдын ала айналысуы керек, – деді Қазақстан Президенті.
Нұрсұлтан Назарбаев қазіргі күрделі кезеңде Қазақстанның индустрияландыру және инвестициялар тарту бағытында уақтылы күш-жігер жұмсағанын айтып, оның қайтарымды болатынына сенім білдірді.
– Қазір жұмыссыздықтың төменгі деңгейін сақтап, жаңа жұмыс орындарын ашуды ойластыру қажет, дағдарыспен күрестен экономикалық өсімге қадам басу керек. Біз 9 қыркүйекте өтетін Үкіметтің кеңейтілген отырысында осы туралы айтатын боламыз, – деді Мемлекет басшысы.
Қазақстан Президенті саммитпен қатар оның ҚХР-ға жұмыс сапары болып өткенін еске салды. Осыған байланысты Нұрсұлтан Назарбаев біздің еліміз көтерген екіжақты қарым-қатынастың барлық мәселесіне Қытай тарапы қызығушылық пен мүдделілік білдіріп отырғанын айтты.
– Біз бұған дейінгі уағдаластықтың барлық мәселесі бойынша, мәселен, Қазақстан аумағында бірлескен заманауи кәсіпорын салуға қатысты келісімге келдік. Бұл тізімге 51 нысан кіреді, бүгінде оның екеуі салынды, жалпы құны 2,5 млрд доллар болатын төрт нысанның құрылысы биыл аяқталады. Бес жылдың ішінде жалпы құны 26 млрд доллар болатын 5 кәсіпорын салу жоспарлануда. Бұдан бөлек, осы жұмысты қолдау үшін компаниялар арасында да, мемлекеттер арасында да бірлескен Қазақстан-Қытай қоры жұмыс істейді. Жібек жолын дамыту қорын да мысалға келтіруге болады, – деді Нұрсұлтан Назарбаев.
Мемлекет басшысы Қазақстан мен Қытай арасындағы көлік-коммуникация байланысы екіжақты күн тәртібіндегі басты мәселенің бірі болып қала беретінін айтты.
– Жыл сайын Қазақстан мен Қытай аумағынан өтетін жүк транзиті көлемінің артып келе жатқаны байқалуда. Ақтау портын пайдалану айтарлықтай жанданды, осыған дейін олай болмаған еді. Бұл жағдай Қорғас құрғақ портының, ұзындығы 300 шақырымға жететін Қорғас-Алматы теміржолының және Батыс Еуропа – Батыс Қытай торабының құрылысына байланысты болып отыр. Логистикалық орталықтар құрылды. Бұл көлік тораптары өсім нүктесі болып саналады. Сондай-ақ, біз энергетика және технология салаларындағы ынтымақтастық туралы уағдаластық, – деді Қазақстан Президенті.
Нұрсұлтан Назарбаев аса ірі кен орны – Қашағанның іске қосылуына байланысты Қазақстан мұнайын жеткізу мүмкіндігі артатынын атап өтті.
– Қазіргі уақытта біз ҚХР-ға 7 млн тоннаға жуық мұнай жеткіземіз, бұл көрсеткішті 20 млн тоннаға дейін арттыруға, сондай-ақ Қазақстаннан Қытайға газ жеткізу көлемін ұлғайтуға мүмкіндік бар. Осының бәрі елдеріміз арасындағы тауар айналымын жаңа деңгейге көтереді, – деді Мемлекет басшысы.
Бұдан бөлек, Қазақстан Президенті Қазақстан мен Қытайдың ауыл шаруашылығы саласындағы өзара іс-қимылына егжей-тегжейлі тоқталды.
– Алғаш рет Қытайға азық-түлік бидайын, басқа да дәнді-дақылдарды, асбұршақтар мен майлы дақылдар түрлерін, сондай-ақ ет пен құс жеткізу туралы келісімге келдік. Бұған дейін бізде мұндай болмаған еді. Осылайша, ауыл шаруашылығы тауарларын өндірушілеріміз үшін жол ашылып отыр. Меніңше, бұл – қуанышты жағдай. Сонымен бірге, Қытай тарапының тауар мен фитосанитарлық сапа жөнінде қатаң талаптары бар. Біздің шаруалар соған дайын болуға тиіс, – деді Нұрсұлтан Назарбаев.
Мемлекет басшысы қол жеткен уағдаластықтардың нақтылануына назар аударып, екі ел үкіметтерінің оны іске асыру үшін тиісті жұмыс жүргізу керек екенін атап өтті.
– Жақын арада Мемлекеттік Кеңестің төрағасы Ли Кэцян Қазақстанға сапармен келеді деп жоспарлануда. Келіссөздер барысында елдеріміз бірлесе шешетін мәселелерді қосымша талқылайтын боламыз, – деді Қазақстан Президенті.
Соңында Нұрсұлтан Назарбаев саммит аясында басқа да мемлекеттер мен делегациялар басшыларымен екіжақты жемісті кездесулер өтіп, оның барысында өзара мүдделілік қалыптасқан түрлі мәселелер жөнінде мазмұнды пікір алмасулар болғанын айтты.
///Қазақстан Президенті G20 саммитіне қатысу барысында бірқатар мемлекет және делегация басшыларымен қысқа келіссөздер өткізді.
Атап айтқанда, Нұрсұлтан Назарбаев Ресей Федерациясының Президенті В.Путинмен, Франция Президенті Ф.Олландпен, Германияның Федеральды канцлері А.Меркельмен, Корея Республикасының Президенті Пак Кын Хемен, Оңтүстік Африка Республикасының Президенті Д.Зумамен, Мысыр Президенті А.Сисимен, Сенегал Президенті М.Саллмен, сондай-ақ Аргентина Президенті М.Макримен әңгімелесті.
Бұдан бөлек, Мемлекет басшысы Испанияның Премьер-Министрі М.Рахой, Италияның Премьер-Министрі М.Ренци және Үндістанның Премьер-Министрі Н.Модимен екіжақты ынтымақтастықтың түрлі мәселелері жөніндегі пікір алмасты.
Сондай-ақ, Қазақстан Президенті халықаралық ұйымдардың басшылары – Еуропалық кеңестің төрағасы Д.Тускпен, Халықаралық валюта қорының басқарушы директоры К.Лагардпен, Қаржылық тұрақтылық жөніндегі кеңестің төрағасы М.Карнимен және Экономикалық ынтымақтастық және даму ұйымының басшысы А.Гурриамен өзара іс-қимылдың кейбір жайттарын талқылады.





///Қазақстан Президенті Ташкент қаласына мемлекеттік сапармен келді.
Сапар аясында Өзбекстан Президенті Шавкат Мирзиёевпен шағын және кеңейтілген құрамда кездесулер өткізіліп, бірқатар екіжақты құжаттарға қол қойылады, сондай-ақ бұқаралық ақпарат құралдарының өкілдері үшін брифинг өткізу жоспарланған.
Сонымен қатар, Қасым-Жомарт Тоқаев Өзбекстандағы Қазақстан жылының салтанатты ашылу рәсіміне қатысады.




///Маңғыстау облысы, Ақтау қаласы
Қасым-Жомарт Тоқаевтың Маңғыстау облысына жұмыс сапары өңірдің әлеуметтік-экономикалық дамуы жөнінде кеңес өткізуден басталды.
Президент өз сөзінде Қазақстанды экономикалық және рухани-мәдени тұрғыдан дамытуда өңірдің рөлі зор екенін атап өтті.
– 30 жылда бұл өлкеге 7 триллион теңгеден астам инвестиция тартылды. Аймақтағы өнеркәсіп өндірісінің көлемі 2 есеге, яғни 3,5 пайыздан 8 пайызға дейін артты. Облыс өңірлік жалпы өнім деңгейі бойынша алдыңғы қатардағы бестікке кіреді. Еліміздің тораптық көлік-логистика орталығы осында орналасқан. Ақтау және Құрық айлақтары –  Қазақстанның теңізге шығатын қақпасы. Тәуелсіздік кезеңінде облыста 11,3 миллион шаршы метр тұрғын үй пайдалануға берілді. 78 мектеп, 334 балабақша салынды, – деді Қасым-Жомарт Тоқаев. 

Сонымен қатар Президент аймақта жылдам шешуді қажет ететін бірқатар қордаланған мәселе бар екеніне назар аударды. Атап айтқанда,  Мемлекет басшысы облыста еңбек даулары өршіп тұрғанын ерекше атап өтті.  
– Жыл басынан бері өңірде осындай 150 дау туындады. Бәрі заң аясында шешілуге тиіс. Жаңаөзенде тұрақты жұмыс істейтін Ведомствоаралық штаб құру қажет. Оған мемлекеттік органдар мен «Самұрық-Қазына» белсене қатысуы керек. Бұл штаб шұғыл шешім қабылдауға және халықпен тығыз қатынас орнатуы қажет, – деді Президент. 

Мемлекет басшысы облыста жұмыссыздық мәселесінің ушығып тұрғанына мән беріп, жергілікті жұрттың жұмыс таппай жүргенін, ал мердігерлердің басқа жақтан еңбек күшін тартатынын айтты. Қасым-Жомарт Тоқаев әкімдік пен «Самұрық-Қазына» қорына, ең алдымен, өңірдің жергілікті тұрғындарын жұмыспен қамтуға баса мән беруді тапсырды.
Президент инфляция деңгейінің жоғары екенін және азық-түлік тауарларының бағасы тез қымбаттап жара жатқанын келесі бір маңызды мәселе ретінде атап өтіп, аталған проблеманы шешу қажеттігін айтты.
– Азық-түліктің 80 пайызға жуығы импортталады. Осы ретте, 50 мың тонна көкөніс сыятын қоймалардың тапшылығы байқалады. Бұл еліміз бойынша ең жоғары көрсеткіш. Аталған мәселені маңыздылығына қарай шешу қажет. Ол үшін тиісті механизмдер бар. Осыған қатысты Үкімет Көкөніс қоймаларының құрылысы жөніндегі жол картасын әзірледі. Азық-түлік бағасының қымбаттауын тоқтату үшін ауыл шаруашылығы өнімдеріне толық қол жетімді әрі ретке келтірілген сауда алаңдарын ашу керек. Әкімдікке Ақтау қаласында коммуналды және көтерме базарларды салуды тапсырамын, – деді Мемлекет басшысы. 

Сонымен қатар Президент банкрот жағдайында тұрған Бейнеу астық терминалының жұмысын қайта қалпына келтіру қажеттігін жеткізді. Оның пікірінше, бұл өңірді ұнмен және жеммен толық қамтамасыз етіп, 200 жаңа жұмыс орнын ашуға мүмкіндік береді. Осы міндеттерді шешу үшін Қасым-Жомарт Тоқаев облыс әкімдігі мен Әлеуметтік кәсіпкерлік корпорацияға азық-түлік тауарларының бағасын төмендету, сауда инфрақұрылымын дамыту шараларын қабылдауды, өзге аймақтардың өндірушілерімен ұзақмерзімді шарттар жасауды тапсырды.

Президент облыстағы өзекті проблемалардың бірі – өңір тұрғындарының сапалы ауызсумен толық қамтамасыз етілмеуіне арнайы тоқталды. Қасым-Жомарт Тоқаев өңірде қыруар қаржының түрлі қымбат ғимараттар салуға және басқа да мақсаттарға жұмсалып жатқанын атап өтті. Оның айтуынша, бұл да керек, бірақ, ешқайсысы судан маңызды емес.
– Мен Жолдауымда Кендірлі елді мекенінде су тұшыту зауытын салуды тапсырған болатынмын. Үкімет «Самұрық-Қазына» қорымен бірлесіп, 2024 жылдың соңына дейін зауытты іске қосуы керек. Ауылдық жерлер әлі күнге дейін сапалы ауызсуға мұқтаж. Облыстағы 12 елді мекенде, яғни ауылдардың 20 пайызында ауызсу жоқ. Биыл 4 ауылға ғана су жеткізу жоспарланған. Бұл жұмыстың қарқыны өте баяу. Әкімдікке келесі жылдың соңына дейін осы 12 ауылдың бәріне таза су беруді тапсырамын, – деді Президент.

Мемлекет басшысы 2025 жылға қарай суға деген сұраныс арта түсетініне тоқталды. Ақтау қаласын сумен қамтамасыз етуге қатысты бұл мәселені шешу үшін  Мемлекет басшысы Үкімет пен өңір әкімдігіне «МАЭК-Қазатомөнеркәсіп» кешенін жаңғырту жөніндегі іс-шаралардың шұғыл жоспарын әзірлеуді тапсырды. Қасым-Жомарт Тоқаев шенеуніктердің біліксіздігінен «Каспий» су тұшыту зауытының қуатын арттыру жобасының жүзеге асырылуы созбалаңға салынып кеткенін және жобаның құны көтерілгенін сынға алды. Президент жыл соңына дейін аталған жобаны аяқтауды тапсырды.

Мемлекет басшысы мұнай-газ саласын одан әрі дамыту, соның ішінде өңірдегі жаңа кен орындарын игеру мәселесін көтерді. Осы ретте, Мемлекет басшысы жалпы құны шамамен 5 миллиард доллар болатын «Қаламқас теңіз» және «Хазар» ірі кен орындарын игеру жұмыстарын бастау жөніндегі шешімін еске салды. Президент кен орындарын игеру жұмыстарына жергілікті компаниялар мен кадрларды барынша тартудың маңызды екенін атап өтті.
Бұдан бөлек Қасым-Жомарт Тоқаев мұнай кен орындарының бірте-бірте тозуына, 2030 жылға қарай өндірілетін мұнайдың азаюына байланысты проблеманы да қозғады. Аталған мәселені шешу үшін Президент геологиялық барлау және жаңа кен орындарын іздеу бағытына белсенді түрде инвестиция тартуға шақырды. Бұл жұмыстарды атқару барысында жыл соңына дейін құрылатын Ұлттық геологиялық қызмет маңызды рөл атқаруға тиіс.

Кеңес барысында өңір экономикасын, соның ішінде шағын және орта бизнесті әртараптандыруға арнайы мән берілді. Шикізат секторындағы, оның ішінде дәрі-дәрмек, медициналық бұйымдар, электр кабельдері өндірісі бойынша жобаларды жүзеге асыруға мән бере отырып, Арнаулы экономикалық аймақтың әлеуетін одан әрі арттырудың өзектілігіне назар аударылды.
Қасым-Жомарт Тоқаев өңірде жаппай мал шығынына алып келген қуаңшылық мәселесіне қатысты көзқарасын білдірді. Мемлекет басшысы мұқтаж фермерлерге көмек көрсету кезінде шенеуніктердің сылбырлығын сынға алды. Оның айтуынша, облыс әкімдігі мен құзырлы министрлік қайта-қайта қағазын түгендеп, құжатын реттеп отырғанда ахуалды тұрақтандыру үшін резервтен бөлінген тиісті қаражат қиналған шаруаларға мезгілінде жетпеген.  
– Құдық қазуға бөлінетін субсидия 80-нен 50 пайызға дейін қысқарған болатын. Үкіметке бұл шешімді қайта қарауды тапсырамын. Маңғыстау және Қызылорда облыстары үшін өтемақы мөлшерін қайтадан 80 пайызға дейін көбейту қажет. Құзырлы министрлік шөлді аймақта ауыл шаруашылығын дамыту үшін ұсыныс енгізсін. Оның ғылыми негізі болуы шарт. Халықаралық озық тәжірибені, соның ішінде Израильдің тәсілін зерттеңіздер, – деді Қасым-Жомарт Тоқаев. 

Президент заңсыз балық аулау әрекеттерінің көбейіп кеткенін тағы бір өзекті проблема ретінде атады. Осы ретте, Мемлекет басшысы мұның қудалаумен ғана шешілмейтінін айтты. Қасым-Жомарт Тоқаев балық өсіріп, оны өңдейтін кәсіпорын құруға қолайлы жағдай жасау керек деп есептейді.

Президент еліміздегі ең үздік он туристік аймақтың қатарына қосылатын Маңғыстау облысының туристік әлеуеті зор екенін атап өтті. Ол мұның дәлелі ретінде осы жылдың бірінші жартысында туристер саны үш есе артқанын алға тартты. Дегенмен, Президент курортты жерлердің туристік әлеуеті толық игерілмей отырғанын жеткізді. 
– Каспий жағалауы сияқты дәстүрлі бағыттармен қатар, жақын келешекте Кендірлі курорт аймағы мен Баутин портының да мүмкіндігін тиімді пайдалану қажет. Ақтау қаласындағы туристік аумақта инженерлік және көлік инфрақұрылымы жасалуға тиіс. «Самұрық-Қазына» қоры биыл «Сарша» елді-мекені мен «Жылы жағажай» курорттық аймағына газ тарту жұмысын аяқтауы керек, – деді Мемлекет басшысы.

Президент газбен қамтудың перспективалары туралы айта келіп, Үкіметке «Самұрық-Қазына» қорымен бірлесіп, үш жыл мерзімде «Бейнеу-Жаңаөзен» магистральді газ құбырының екінші бөлігінің құрылысын қамтамасыз етуді және Маңғыстау облысының газ тасымалдау жүйесін реконструкциялауды тапсырды. Бұл газ химия өнеркәсібін дамытуға мүмкіндік береді. 
Қасым-Жомарт Тоқаев денсаулық сақтау проблемаларына арнайы тоқталды. Мемлекет басшысы облыста екпе салу жұмысы өте баяу жүріп жатқанын, еңбек ұжымдары екпеден жаппай бас тартып отырғанын, жергілікті жұрттың жартысына жуығы медициналық қызметтің сапасына риза емес екенін атап өтті. Президент дәрігерлердің жетіспеушілігін тағы бір өткір проблема ретінде көтерді.
– Өңірде 276 медицина маманы жетіспейді. Соның ішінде  емханаларға 147 дәрігер қажет.  Сөйте тұра, жолдамамен келген жас мамандардың 28 пайызы ғана әлеуметтік қолдауға ие болған. Бұл еш қисынға келмейді. Біз жас мамандарды жұмысқа белсенді тартып жатырмыз. Бірақ, оларға уәде еткен көмекті бере алмай отырмыз. Аймаққа қажетті барлық медицина қызметкерлеріне толық әлеуметтік қолдау көрсетуді облыс әкімдігіне тапсырамын, – деді Қасым-Жомарт Тоқаев.

Сонымен қатар Мемлекет басшысы денсаулық сақтау жүйесінің инфрақұрылымы мен материалдық-техникалық базасын жаңартуды маңызды міндет санайды. Үкімет пен әкімдік осы мәселені шешуі керек. Өңірдегі тұрғын үй- коммуналдық шаруашылығының жағдайы да Президент назарынан тыс қалмады. 
– Қала тұрғындарының саны өскен сайын электр қуатын тұтыну көлемі де арта түспек. Сондықтан әкімдік 2023 жылға дейін Ақтаудағы Ботаникалық бақтың маңына қосалқы электр станциясын салуға тиіс, – деді Қасым-Жомарт Тоқаев.   
Сонымен қатар Мемлекет басшысы Ақтау қаласын көгалдандыру жұмыстарын сапалы ұйымдастыруды талап етіп, облыс әкіміне ағаш отырғызу мәселесін шешуді тапсырды. 
Бұдан бөлек Президент жергілікті экологиялық проблемаларға, соның ішінде «Қошқар Ата» қалдықтар қоймасына қатысты мәселеге тоқталды. Мемлекет басшысы Үкімет пен облыс әкімдігіне үш жыл мерзім ішінде қалдық қоймасын қайта қалпына келтіруді және қалдық жиналатын толық инфрақұрылым қалыптастыруды, сондай-ақ қатты тұрмыс қалдықтарын  нормативті талаптарға сай өңдеу жұмыстарын толық аяқтауды тапсырды.
Қасым-Жомарт Тоқаев өңірдегі көлік-транзит әлеуетін дамытуды тағы бір маңызды міндет ретінде атады. Бұл ретте еліміздің теңіз порты арқылы өтетін транскаспий мультимодальді халықаралық жолының маңызы арта түседі.  Осыған орай Мемлекет басшысы Үкіметке Ақтау және Құрық порттарының базасында контейнерлік хаб құруға және Қытайдан келетін экспорттық жүктердің бір бөлігін қайта бағыттауға тапсырма берді.
Сонымен қатар Мемлекет басшысы Бейнеу-Шалқар автожолының құрылысы Маңғыстау облысының көліктік-логистикалық әлеуетін арттыруға септігін тигізеді деп атап өтіп, Үкіметке тиісті жобалық-сметалық құжаттаманы әзірлеуді жеделдетуді тапсырды.
Президент сөзінің соңында көтерілген мәселелерді шешу үшін Үкімет пен облыс әкімдігіне екі аптаның ішінде Өңірді дамытудың кешенді жоспарын бекітуді тапсырды.
Жиын барысында Маңғыстау облысының әкімі Нұрлан Ноғаев, Премьер-Министрдің орынбасары Роман Скляр және «Самұрық-Қазына» Ұлттық әл-ауқат қоры» акционерлік қоғамының басқарма төрағасы Алмасадам Сәтқалиев баяндама жасады.


///Гүлшара Әбдіқалықова салтанатты шара барысында сыйлық лауреаттары мен грант иегерлерін, Мемлекет басшысының алғысына ие болған шығармашылық ұжымдарды, сондай-ақ Қазақстанның барлық журналистерін кәсіби мерекесі – Байланыс және ақпарат саласы қызметкерлерінің күнімен құттықтады.
– Қазір еліміздің халықаралық оң имиджін ілгерілету жөніндегі жұмыстар қызу жүріп жатыр. Соның ішінде Қазақстанның инновациялық болашағын қалыптастыру және әлемнің озық 30 елінің қатарына қосылу үдерістерін жан-жақты көрсету ісіндегі отандық БАҚ-тың рөлі арта түсуде. Осы стратегиялық міндеттерді тиімді жүзеге асыру мемлекет пен медиа-қоғамдастықтың өзара жемісті іс-қимыл орнатуы қажеттігіне негізделеді, – деді Мемлекеттік хатшы.
Сонымен қатар, Гүлшара Әбдіқалықова жүйелі түрде ақпараттандыру жұмыстарын жүргізу биыл Елбасы бастамашылық еткен Қазақстанның үшінші жаңғыруын табысты іске асырудың негізгі факторының бірі болып саналатынын атап өтті.
Мемлекет басшысының өкімімен сыйлықтар Қарағанды облыстық «Орталық Қазақстан» газетінің бас редакторы Мағауия Сланбекұлы Сембаевқа және «Хабар» агенттігінің меншікті тілшісі Майра Қабиқызы Абдрахмановаға табыс етілді.
Гранттар «Айқын» газетінің тілшісі Айхан Пішенбайұлы Шәріпов пен «Казахстанская правда» газетінің тілшісі Юлия Дмитриевна Магерге тапсырылды.
Қазақстан Республикасы Президентінің алғысы «Астана» телеарнасындағы «Біздің уақыт» телевизиялық бағдарламасының, «Мысль» республикалық қоғамдық-саяси журналының, Батыс Қазақстан облыстық «Приуралье» газетінің және «Хабар 24» телеарнасының шығармашылық ұжымдарына жарияланды.
///Кездесу барысында тараптар Қазақстан мен Бельгияның саяси, экономикалық және мәдени-гуманитарлық салалардағы ынтымақтастығының қазіргі жағдайы мен перспективаларын, сондай-ақ халықаралық күн тәртібіндегі өзекті мәселелерді талқылады.
Нұрсұлтан Назарбаев Қазақстан мен Бельгияны әуелден өзара түсіністік пен құрметке негізделген достық қарым-қатынастар байланыстыратынын атап өтті.



///Қасым-Жомарт Тоқаевқа Экология, геология және табиғи ресурстар министрлігінің биылғы 9 айда атқарған жұмыстарының негізгі бағыттары жөнінде есеп берілді.
Мағзұм Мырзағалиев Президентке Экология кодексінің Мәжілісте қаралып жатқаны туралы егжей-тегжейлі баяндады. Мемлекет басшысы аталған құжатқа оң баға беріп, еліміздегі экологиялық жағдайды жақсартуға бағытталған жаңалықтарды атап өтті. Қасым-Жомарт Тоқаевтың пікірінше, аталған Кодекс қоғамды табиғатты аялауға шақыруға және ауаны ластайтын зиянды заттардың көлемін азайтуға үндеуімен айрықша маңызды.  
Экология, геология және табиғи ресурстар министрі Президентке биылғы вегетациялық кезеңнің өтуі және су ресурстарының жағдайы туралы мәлімет берді. Оның айтуынша, биыл су деңгейінің төмен болуына және су тапшылығы қаупіне қарамастан вегетациялық кезең салыстырмалы түрде тұрақты өтті.
Сонымен қатар Мемлекет басшысына су саласын цифрландыру туралы баяндалды. Мағзұм Мырзағалиев Түркістан облысы Мақтаарал ауданында су арнасын цифрландырудың пилоттық жобасының аяқталғаны туралы айтты. Бұл су шығынын айтарлықтай азайтуға мүмкіндік берді. Осы ретте, Президент суды тиімді пайдалану қажеттігіне назар аударды.
Бұдан бөлек Қасым-Жомарт Тоқаевқа балық шаруашылығының жағдайы және осы бағытты дамытудың салалық бағдарламасының әзірлену барысы туралы ақпарат берілді. Министрдің айтуынша, Қазақстан су қоймаларының әлеуеті балық өсіру көлемін жылына 7,5 мың тоннадан 600 мың тоннаға дейін арттыруға мүмкіндік береді. Бұл балық экспортын 300 мың тоннаға дейін ұлғайтуға ықпал етеді.
Кездесу соңында Қасым-Жомарт Тоқаев Мағзұм Мырзағалиевке бірқатар нақты тапсырма берді.
 

///Кездесуде Қазақстанның Тұңғыш Президентіне «Назарбаев Университетінің» қазіргі даму барысы және жоғары оқу орнының түлектеріне бесінші рет диплом тапсыру рәсіміне дайындық жұмыстары туралы мәлімделді.
– Бізде халықаралық деңгейдегі университет болады дегенге көбісі сенбеп еді. Міне, көп жылдан бері осындай университеттің ректорысыз. Жоғары оқу орнының зияткерлік әлеуеті – оқу орнының деңгейін көтеріп жатқан ғалымдар бар. «Назарбаев Университеті» Қазақстанның брендіне айналды, – деді Елбасы.
Кездесу қорытындысы бойынша Нұрсұлтан Назарбаев бірқатар тапсырма берді.
Қазақстан Республикасының Тұңғыш Президенті – Елбасының
Баспасөз қызметі

/// 
Барак Обама Нұрсұлтан Назарбаевты президенттік сайлаудағы  жеңісімен құттықтады.
«Құрама Штаттар мен Қазақстанның арасында жаһандық және өңірлік мәселелерді табысты шешу жөніндегі тығыз ықпалдастықтың жарқын тарихы бар. Халықтарымыздың игілігі үшін екіжақты қарым-қатынастарымыз бен стратегиялық серіктестігіміздің одан әрі тереңдей беретініне сенемін», – делінген жеделхатта.
Ақ үй басшысы АҚШ Қазақстанмен серіктесе отырып, Ауғанстандағы қауіпсіздікті қолдауды және ядролық қару таратпау ісіндегі ортақ мақсаттарды ілгерілетуді қамтамасыз етіп отырғанын айтты.
«Көптеген қауіп-қатерлері бар әлемде ұзақмерзімді тұрақтылық пен қауіпсіздікке өкілді және есеп беруші институттарды, сондай-ақ азаматтық қоғамды дамытпай қол жеткізу мүмкін емес. Мен елдеріміздің игілігі үшін осы барлық маңызды мәселе бойынша Сізбен ынтымақтастыққа әзірмін», – делінген құттықтауда.
Соңында Барак Обама Америка халқының және жеке өзінің атынан Қазақстан халқына жылы лебізін жеткізіп, татулық пен бақ-береке тіледі. 
///Қасым-Жомарт Тоқаев қазақстандықтарды Ұлттық домбыра күнімен құттықтай отырып, Елбасының бастамасымен домбыраны ұлықтау мерекесін өткізу игі дәстүрге айналғанын айтты.  
 – Бұл – халқымыздың тамыры тереңде жатқан төл өнерін дәріптейтін мейрам. Қазақ пен домбыра – бір-бірінен  бөле-жаруға болмайтын егіз ұғым. Домбыра – көне заманның аңыздарына  арқау болған киелі аспап. «Ақсақ құлан» күйінің шығу төркінін білмейтін қазақ кемде-кем. Ежелгі  дәуірден жеткен қастерлі домбыра ұрпақтан-ұрпаққа мирас болып келеді.  Қазақ сан ғасырлық шежіресінің куәсі болған қасиетті аспапты бойтұмарына балаған. Қазіргі тілмен айтсақ, бұл – біздің ұлттық брендіміз, – деді Президент.

Мемлекет басшысының айтуынша, құдіретті қос ішектің үнінде ұлы даланың жыры, бабалардың сыры сақталған. Халқымыз қуанышы мен қайғысын, арман-тілегі мен үмітін күй арқылы жеткізген. Мемлекет басшысы домбыраға тіл бітсе, тебіренбейтін қазақ жоқ екенін, қандастарымыз мекендейтін қай елге барсақ та, домбыраның қоңыр үні күмбірлеп тұратындығын атап өтті. Байтақ даланы дүбірлеткен күйшілердің асыл мұрасы – рухани қазынамыздың баға жетпес байлығы. 
– Құрманғазының «Сарыарқасы», Тәттімбеттің «Саржайлауы» күй өнерінің  шыңы саналады. Нұрғисаның «Аққуы» – қазақтың қанына сіңген бекзат өнердің бірегей туындысы. Сондай дарын иелерінен аманат болған киелі мұра бүгінде адамзаттың асыл қазынасына айналды.  Күй өнері ЮНЕСКО шеңберіндегі құндылықтар қатарына қосылды. Домбыраны ұлықтап, күй өнерін дамыту үшін елімізде көптеген игі істер атқарылуда. Елордада күй атасы Құрманғазының ескерткіші ашылды. Ал кеше ғана күйші Дина апамыздың құрметіне  сәулет туындысы бой көтерді, – деді Қасым-Жомарт Тоқаев.   

Президент озық мәдениеті бар ұлттың рухы әрдайым биік болары сөзсіз деп санайды. Сондықтан өскелең ұрпақ осы киелі өнерді лайықты жалғастыруы қажет. Мектепте домбыра үйренуге арналған факультатив сабақтарын енгізу жөніндегі бастаманы қолдаған Қасым-Жомарт Тоқаев, бұл сабақтар балаларымыздың ұлттық санасының күшеюіне және олардың көзқарасы мен мәдени танымының кеңеюіне оң ықпал ететініне сенім білдірді. 
– Биыл бірінші мамырдан шығармашылық үйірмелер мемлекеттік тапсырыс аясында жұмыс істей бастады. Балалар мұндай үйірмелерге тегін қатысатын болды. Осының барлығы жастардың ұлттық құндылықтарды игеруі үшін қажет. Сондықтан домбыраның қадір-қасиетін өскелең ұрпақтың санасына сіңіру – өте маңызды міндет.  Қазір  жастарымыз домбыраны заманауи музыкамен ұштастырып, жер жүзіне танытуда. Бұл төл тарихымыз бен мәдениетімізге әлем халықтарының қызығушылығын арттырады, Қазақстанның бірегей бет-бейнесін  қалыптастырады, – деді Мемлекет басшысы.     

Сөз соңында Қасым-Жомарт Тоқаев музыка өнері ешкімді ұлт пен тілге бөлмейтінін, домбыраның үні еліміздегі барша этностарды ортақ құндылыққа біріктіріп, рухани тұтастыққа бастайтындығын атап өтті.
– Ұлтымыздың рухын көтеретін домбыраға әр шаңырақтың төрінде орын бар. Себебі домбыра – қазақтың жаны, – деді Президент.




 


 
///Әңгімелесу алдында Нұрсұлтан Назарбаев Біріккен Ұлттар Ұйымының Құрметті қонақтар кітабына қолтаңба қалдырды.
Кездесу барысында тараптар Қазақстанның БҰҰ Қауіпсіздік Кеңесіндегі төрағалығына байланысты өзекті мәселелерді талқылады.

/// 
Қазақстан Президенті атына шетел мемлекеттері мен үкіметтері басшыларынан, қазақстандық және шетелдік түрлі ұйымдар жетекшілерінен көптеген хаттар келіп түсті. Авторлар елді бұдан әрі қарай табысты дамытып, беделін нығайту, барлық қазақстандықтардың әл-ауқатының артуын қамтамасыз ету үшін Нұрсұлтан Назарбаевтың жеңісі маңызды екенін атап өткен.
Венгрия Президенті Я.Адер өз құттықтауында Қазақстан Венгрияның Орталық Азия өңіріндегі стратегиялық серіктесі екеніне тоқталған.
«Саясат, экономика, мәдениет және білім беру саласындағы біздің байланыстарымыздың соңғы жылдары бұрынғыдан да қарқынды бола түскені үшін риясыз қуаныштымын. Біздің ынтымақтастығымызды тереңдете түсу жолында бар күш-жігерімді жұмсайтыныма сендіремін», – делінген жеделхатта.
Босния және Герцеговина президиумының төрағасы М.Иванич Нұрсұлтан Назарбаевтың жеңісі елді тиімді басқаруға байланысты халық сенімінің жоғары екенін айғақтағанына назар аударды.
Германияның бұрынғы Федералдық президенті Х.Келер Қазақстан Нұрсұлтан Назарбаевтың басшылығымен қазіргі кездегі сын-қатерлерге қарамастан, экономикалық реформалар мен демократиялық жаңғыру үдерісін зор қуатпен және жаңаша жігермен жалғастыратынына сенім білдірген.
«Бұл орайда Сіз мені әрдайым өзіңізді қолдайтын бұрынғы әріптесіңіз әрі досыңыз ретінде қарастыруыңызға болады», – деп жазады автор.
Германияның бұрынғы Федералдық канцлері Г.Шредер де құттықтау жолдап, Қазақстан Нұрсұлтан Назарбаевтың президенттігі кезінде таңданарлық табыстарға жеткенін және халықаралық қоғамдастықтың аса құрметті әрі танымал қатысушысына айналғанын атап өткен.  
«Сіз Қазақстан мен Германия қарым-қатынастарының да соңғы 20 жылда керемет дамуына ғаламат үлес қостыңыз және сіздің ел Германия үшін өңірдегі маңызды серіктеске айналды», – делінген құттықтауда.
Ресей Федерациясы Федералдық Жиналысы Мемлекеттік Думасының депутаты, КСРО халық әртісі И.Кобзон жылы лебізді құттықтауын жолдады.
«Мен Қазақстан азаматтарының таңдауы дұрыс екеніне күмәнданбаймын. Сізді көп жылдан бері білемін және Сіздің даналығыңыз бен кәсібилігіңізге тамсанумен келемін», – деп жазады И.Кобзон.
Автор сондай-ақ Қазақстан Президентіне мықты денсаулық және барлық бастамаларына табыс тілейді.
«Итера» халықаралық компаниялар тобының президенті И.Макаров сайлаудағы бүкілхалықтық дауыс беру қорытындылары Қазақстан Президентіне және оның жүргізіп отырған саясатына деген сенімнің жоғары екенін тағы дәлелдегенін атап өткен.
«Жаңа дәуірдегі Қазақстанның маңызды тарихи жаңғыруларының барлығы Сіздің есіміңізбен байланысты. Азаматтар Сіздің қызметіңіздің нәтижесін – елдің қарқынды дамуын, әлеуметтік саладағы белсенді ілгерілеуін, тұрмыс деңгейі мен азаматтардың әл-ауқатына қатысты қамқорлықтың ұлғаюын лайықты бағалайды. Сіздің қайта сайлануыңыз Қазақстан Республикасы үшін тағдыршешті маңызға ие екеніне сенімдіміз және бұл тұрақтылық пен Сіздің тамаша еліңіздің ілгерілеу мен өркендеу жолындағы жүйелі қадамының негізгі факторы болып саналады», – делінген хатта.
Ресейлік Global Venture Alliance компаниясының президенті М.Мусаев біздің республика өткен жылдар ішінде әлемдегі ең қарқынды дамушы елдердің біріне айналғанына, экономика мен әлеуметтік салада зор жетістіктерге жеткеніне назар аударған.
«Сіз көрегендікпен және даналықпен инновациялық дамуға, ірі инвестициялар тартуға, әлемдік санаттағы білікті кадрлар корпусын қалыптастыруға бағдар ұстадыңыз», – деп жазады автор.
«Ақ жол» демократиялық партиясының төрағасы А.Перуашев Нұрсұлтан Назарбаевтың айқын жеңісі Мемлекет басшысының бастамасымен жүзеге асып жатқан экономикалық және демократиялық жаңғыруларды Қазақстан халқы қолдайтындығының айғағы екенін атап өткен.
«Сайлау барысында жүзеге асқан халық таңдауы индустрияландыру бағдарламасын табысты  жүзеге асырудың, отандық экономика мен бизнесті әлемнің жетекші елдері деңгейіне шығарудың, әрбір отбасының тұрмыс деңгейін айтарлықтай көтерудің кепілі болатынына сенімдімін», – делінген құттықтауда.
Бокстан кәсіпқойлар арасындағы әлем чемпионы Г.Головкин өз жеделхатында Нұрсұлтан Назарбаевтың даусыз әрі айқын жеңісі қазақстандықтардың өз елінің болашағы жолындағы тұтастығын, бірлігі мен келісімін паш еткенін атап айтқан.
«Уақытымның көбін шетелде өткізе жүріп, өзге мемлекеттердің азаматтары біздің елге қандай құрметпен қарайтынын көремін. Миллиондаған отандастарымның қатарында мен де тұрақтылық, өркендеу және еліміздің ұлттық идеалдары үшін дауыс бердім. Келесі жекпе-жегіме дайындығым өтіп жатқан АҚШ-та жүріп, мен өз даусымды Сізге бердім», – деп жазады автор.
Г.Головкин сондай-ақ кәсіби рингтегі жеңістерімен отандастарымызды бұдан әрі де қуантып, Қазақстанға барлық әлем чемпиондары белбеулерін әкелу үшін бар күшін салатынын да атап айтқан.
Опера әншісі М.Мудряк Мемлекет басшысының президенттік сайлауда жеңетініне сенімді болғанын айтады.
«Сіз маған өмірге жолдама бердіңіз. Менің жеткен жетістіктерімнің бәрі Сіздің тұрақты қолдауыңыздың арқасында мүмкін болды», – деп жазады автор.
 «КАЗКА» Қазақстан кәсіпкерлері қауымдастығының мүшелері дауыс беру қорытындылары Мемлекет басшысының отандастары алдындағы биік беделін және еңбегінің мойындалуын, сондай-ақ Қазақстанның дамуындағы өзекті міндеттерді шешудегі табыстарын айғақтайтынын атап көрсеткен.
Петропавл қаласындағы «Танойл» ЖШС жұмысшылары Мемлекет басшысын сайлаудағы айқын жеңісімен құттықтап, сайлаушылардың белсенділігі мен Нұрсұлтан Назарбаевқа берілген дауыстардың саны Ұлт Көшбасшысы деген атаққа лайықтылығының дәлелі екенін айтқан.
«Соңғы он жылда бүкіл Қазақстан бойынша шағын және орта кәсіпкерліктің көптеген субьектілері ашылды. Кәсіпкерлікті қолдауға ел бюджетінен орасан қаражат бөлініп, бюрократиялық кедергілер жойылуда. Біз Қазақстанымыздың сенімді қолда екеніне шүбәланбаймыз», – делінген құттықтауда.
Қарағанды мемлекеттік техникалық университетінің ұжымы отандастарымыз сайлауда ел басшылығын тағы да Нұрсұлтан Назарбаевқа сеніп тапсырғанына тоқталған.
«Сізге өз тағдырын сеніп тапсырған Қазақстан халқы бастамаларыңызды қолдайды және ел алдына қойылған ауқымды мақсаттарға жету үшін жұмыла жұмыс істейтін болады», – деп жазады авторлар.
М.Х.Дулати атындағы Тараз мемлекеттік университетінің оқытушы-профессорлар құрамы мен студенттері өз құттықтауларында Қазақстанның тәуелсіздік жылдары қиындықтарды табысты еңсере отырып, бүкіл әлем мойындаған беделді елге айналғанын айтқан.
Ұлы Отан соғысы ардагерлерінің республикалық кеңесінің мүшелері Нұрсұлтан Назарбаевтың президенттік сайлаудағы жеңісі оның еңбегінің мойындалуы мен бүкіл Қазақстан халқы сенімінің көрінісі болып табылатынын жазған.
«Біздің қазақстандықтар соғыс майдандарында жеңісті шыңдады. Сіз бейбіт уақытта жеңісті шыңдадыңыз. Ол да өте маңызды. Өйткені, бұл – біздің балаларымыз бен немерелеріміздің болашағы. Бұл – қазақстандық саясаттың салтанаты, ел болашағының табысы», – делінген құттықтауда.
Оңтүстік Қазақстан облысының ардагерлері мен зиялы қауым өкілдері Мемлекет басшысы ұсынған «Қазақстан – 2050» стратегиясын тиімді жүзеге асыру еліміздің әлемдегі дамыған 30 мемлекеттің қатарына қосылуын қамтамасыз ететініне, ал «Нұрлы жол» бағдарламасы әлемдік экономика дамуындағы күрделі кезеңді еңсеруге мүмкіндік беретініне сенімділік білдірген.
Қазақстан халқы ассамблеясының мүшелері өткен сайлауда елді батыл алға бастап келе жатқан өз көшбасшысына дауыс беру арқылы тарихи таңдау жасағанын атап өткен.
«Қазақстандықтар болашақ алдындағы жауапкершілікті, ел мен халықтың биік мүддесін сезіну тұрғысынан шешім қабылдап, өздерінің азаматтық және патриоттық парызын орындады. Біз Сіздің басшылығыңызбен Қазақстанның өз дамуындағы барлық мақсаттарына жетіп, бақуатты әрі өркендеген елдің үлгісіне айналатынына нық сенімдіміз», – деп жазады авторлар.
Қазақстан халқы ассамблеясының атынан сайланған Парламент Мәжілісінің депутаттары сайлау нәтижелері елдің ішкі және сыртқы саясаттағы даусыз табыстарына негізделгеніне тоқталған.
«Сіздің жеңісіңіз – Қазақстанның әлемдегі дамыған 30 елдің қатарына қосылу бағытындағы тағы бір кезеңі, бұл – біздің Мәңгілік ел болу жолындағы табысты ілгерілеуіміз», – делінген хатта.
Қазақстан халқы ассамблеясының XXII сессиясына қатысушылар осы шара толеранттылық, достық және бауырластық идеясы Қазақстан халқының ең басты құндылықтары болып қала беретінін нық сеніммен дәлелдегенін атап өткен.
«Сіздің қарапайым мұғалімге, спортшыға, әйел-анаға, ардагер ақсақалға деген қамқор көңіліңіз біздің бәрімізге адамзатты сүюдің, даналықтың және адамдарға, ортақ тарихымызға деген қамқорлықтың үлгісін көрсетті. Қазақстан халқы сайлауда өз дауыстарын татулыққа, достық пен келісімге беру арқылы  көшбасшысына деген жоғары құрметін паш етті», – деп жазады авторлар.
«Менің Қазақстаным» пойызы» акциясына қатысушылар өз хатында 30 күн ішінде бүкіл ел бойынша 29 елді мекенде болғандарын, іс-шараларға 920 мыңнан астам қазақстандық қатысқанын айтады.
Авторлар елде жүргізіліп жатқан саясатқа қатысты халық тарапынан көрсетілген қолдау республикамызды одан әрі ілгерілету үшін қосымша қуат беретініне назар аударған.
Қазақстан халқы ассамблеясы жанындағы «Жарасым» республикалық жастар ұйымының өкілдері елдің жүйелі дамып келе жатқанын мақтан тұтатынын және оның күш-қуатын нығайту ісіне белсене қатысуға ниетті екенін жазады.
«Біз бәріміз біртұтас отбасы ретінде татулық пен келісімде өмір сүріп жатырмыз. Көшбасшымыздың арқасында Қазақстан зор мүмкіндіктер мен зор болашақтың еліне айналды. Біз өз елімізді сүйеміз, өз Президентімізді жақсы көреміз және оған сенеміз», – делінген құттықтауда.
«Масис» Қазақстан армяндары қоғамының, Қазақстан дүнгендері қоғамының, Қазақстан ұйғырларының республикалық этномәдени орталығының өкілдері де Мемлекет басшысының атына құттықтау жолдаған.
Астана мен Алматы қалаларының, сондай-ақ барлық өңірдің этномәдени бірлестіктерінің мүшелері де президенттік сайлаудың нәтижелеріне қатысты пікірлерін білдірген.  
Сонымен қатар Қазақстанның Еңбек Ері, Халық жазушысы Ә.Кекілбаевтан, «Қазақ тілі» халықаралық қоғамының президенті Ө.Айтбаевтан, ақын А.Мұқибектен, Қазақстан халқы ассамблеясының мүшесі С.Вишняктан, «Жас Отан» жастар қанатының мүшесі Р.Мусинадан, Қарағанды қаласынан С.Әубәкірұлынан, Талдықорған қаласынан Әлімболановтар отбасынан  Нұрсұлтан Назарбаевтың жеңісіне байланысты өз құттықтауларын және қолдауын білдірген хаттар келіп түсті.
 
///Құрметті отандастар!
Баршаңызды қасиетті Ораза айт мерекесімен құттықтаймын!
Бұл мейрам күллі мұсылман үмбеті үшін маңызды Рамазан айының аяқталғанын білдіреді. Ежелден исламға тән құндылықтар – бейбітсүйгіштік, жанашырлық пен бауырмалдықтың терең мән-мағынасы осы шуақты күндерде айқын сезіледі.
Ораза айтта шын жүректен ақ тілек айтылып, әр адам адами қарым-қатынастың жылылығы мен айналасындағылардың қамқорлығын сезіну үшін қайырымдылық шаралары жасалады. Ізгі ниет пен игі істер қоғамда өзара түсіністіктің орнауына, халқымыздың татулығы мен ауызбіршілігін нығайтуға септігін тигізеді. Бұл – еліміздің одан әрі тұрақты және сенімді дамуының басты кепілі.
Бірлік пен татулық жүрегімізде әрдайым бейбітшілік пен жасампаздықтың жылуын ұялатсын!
Осы мерекеге орай барша қазақстандықтарға зор денсаулық пен бақ-береке тілеймін!
Ораза айт қабыл болсын!
/// 
Режеп Ердоған түрік халқының және жеке өзінің атынан Нұрсұлтан Назарбаевты президенттік сайлаудағы жеңісімен құттықтады.
– Қазақстан Сіздің басшылығыңызбен халықтың әл-ауқатын көтеруге бағытталған бастамаларын табысты жалғастыратынына сенімдімін. Біздің елдеріміздің арасындағы тілдік, мәдени және тарихи байланыстардың ортақтығына негізделген стратегиялық серіктестік бұдан әрі де халықтарымыздың игілігі үшін, сондай-ақ өңірдегі бейбітшілік пен тұрақтылық үшін дами беретініне тағы да сенім білдіремін, – деп атап өтілген жеделхатта.
Сонымен қатар, Режеп Ердоған таяуда Қазақстанға жасаған сапары кезіндегі жылы қабылдау мен қонақжайлық үшін Мемлекет басшысына ризашылығын білдірді. 
Соңында Түркия Президенті Елбасы Нұрсұлтан Назарбаевқа мықты денсаулық, бақыт, табыс, ал Қазақстан халқына бақ-береке тіледі
///Қасым-Жомарт Тоқаевқа агроөнеркәсіп кешенін қолдауға бөлінген дағдарысқа қарсы қаржының жұмсалуына жүргізілген тексеру жұмыстарының алдын ала нәтижелері және «Жұмыспен қамтудың 2020-2021 жылдарға арналған жол картасы» бағдарламасының жүзеге асырылуы туралы есеп берілді. 
Қазақстан Президентіне экономиканы қолдауға және пандемиямен күреске бағытталған қаражаттың Есеп комитеті мен тексеру комиссияларының қатаң бақылауында екені айтылды.  Алдын ала қорытындылар бойынша 940 миллиард теңгеге жуық қаржының жұмсалуы тексерілген. Қазірдің өзінде қаражаттың тиімсіз жоспарлануына және жұмсалуына қатысты бірқатар қаржылық заң бұзушылық деректері анықталған.
Есеп комитетінің төрағасы Мемлекет басшысына экономиканы және халықтың әлеуметтік тұрғыдан осал топтарын қолдауға бағытталған қаржыны тексеру жұмыстарының қорытынды нәтижелері биылғы желтоқсан айында Президентке ұсынылатынын хабарлады.
Сонымен қатар Қасым-Жомарт Тоқаев 2021-2023 жылдарға арналған республикалық бюджет жобасын бағалау қорытындысымен танысты.
Мемлекет басшысына квазимемлекеттік сектор қызметінің тиімділігіне жүргізілген аудиторлық жұмыстардың жалғасатыны, сондай-ақ, «Нұрлы жер» тұрғын үй құрылысы мемлекеттік бағдарламасының жүзеге асырылуына жүргізілген тексеру жұмыстарының қорытындылары туралы ақпарат берілді.
Кездесу соңында Қасым-Жомарт Тоқаев Наталья Годуноваға бірқатар нақты тапсырма берді.

///Жиында Мемлекеттік хатшы Қазақстан Президентінің «Болашаққа бағдар: рухани жаңғыру» атты бағдарламалық мақаласында ашықтық пен үздік жетістіктерге бейімделу қажеттігін айқындап бергенін айтты.
Г.Әбдіқалықова ғалымдар, өндіріс жаңашылдары, ғылыми-техникалық зиялы қауым өкілдері ел экономикасын дамытуға, ұлттың зияткерлік әлеуетін нығайтуға елеулі үлес қосып отырғанын атап өтті.
– Әлем бүгінде жедел өзгеруде. Жоғары технологиялар, тың ғылыми жаңалықтар, ғылымды қажет ететін озық өндірістер – осының барлығы әлем елдерін өзгерістерге бейімделіп, инновациялық жобаларды инвестициялауға, бәсекеге қабілетті болуға жетелейді. Сондықтан ғылым мен техниканың дамуына тұрақты түрде қаржы бөліп отыратын мемлекеттер өз халқының әл-ауқатын жақсартып, жаһандық инновациялық трендтен қалыспайтын болады, – деді Мемлекеттік хатшы.
Г.Әбдіқалықова Қазақстан Республикасының әл-Фараби атындағы ғылым мен техника саласындағы мемлекеттік сыйлығы ғылым мен техника қайраткерлерінің еңбегіне қоғам мен мемлекет тарапынан берілген жоғары баға екенін атап өтті. Екі жылда бір рет 7 сыйлыққа дейін беріледі. 2017 жылы мемлекеттік сыйлық лауреатына берілетін қаржылай бір сыйақы мөлшері – 18 600 000 теңге. Сыйлыққа барлығы 24 жұмыс ұсынылған. Алдын ала іріктеуден кейін солардың 11-і екінші кезеңге өтті.
Отырыстың қорытындысы бойынша Комиссия Қазақстан Республикасының әл-Фараби атындағы ғылым мен техника саласындағы 2017 жылғы мемлекеттік сыйлығын беру үшін Мемлекет басшысының қарауына ұсынылатын жұмыстардың тізімін айқындады.
Қазақстан Республикасының Президенті әл-Фараби атындағы ғылым мен техника саласындағы мемлекеттік сыйлықты Тәуелсіздік күні қарсаңында тапсырады.
///Рәсім барысында Гүлшара Әбдіқалықова сыйлық лауреаттары мен грант иегерлерін, Мемлекет басшысының алғысын алған шығармашылық ұжымдарды, сондай-ақ Қазақстанның барша журналистер қауымын кәсіби мерекесі – Байланыс және ақпарат саласы қызметкерлерінің күнімен құттықтады.
– Отандық журналистер, баспагерлер, телевидение мен радио қызметкерлері ақпарат жеткізумен қатар, мемлекет пен қоғамды байланыстыратын алтын көпір қызметін де атқарады. Шығармашылық саласындағы дәл осы адамдар елімізде және әлемде болып жатқан маңызды оқиғалар жөнінде бәрінен бұрын біліп, жұртшылыққа жеткізіп отырады, – деді Гүлшара Әбдіқалықова.
Сонымен қатар, Мемлекеттік хатшы елімізде кейінгі жылдары БАҚ саласындағы бәсекелестіктің артқанына, шығармашылық бастаманың жанданғанына тоқталып, еліміздегі мемлекеттік саясат пен жүзеге асырылып жатқан реформалар бағытының шынайы қабылдануы журналистердің сапалы жұмыстарына байланысты болғандықтан осы саланың мамандарынан жоғары кәсібилік талап етілетінін айтты.
– Қазақстандық бұқаралық ақпарат құралдарының қызметін ынталандыру мақсатымен Елбасының арнайы сыйлығы жарияланды. Бүгін қалыптасқан дәстүр бойынша үздік журналистер мен шығармашылық ұжымдарды марапаттаймыз, – деді Гүлшара Әбдіқалықова.
***
Мемлекет басшысының өкімімен Президент сыйлығы «іnformburo.kz» интернет-порталының бас редакторы Михаил Викторович Дорофеевке, «Астана» республикалық телеарнасының бас директоры Ләззат Мұратқызы Танысбайға берілді.
Гранттар «Хабар» республикалық телеарнасының сараптамалық бағдарламалар бөлімінің тілшісі Айгүл Нұрханқызы Әділоваға,  «Қазақстан» ұлттық телеарнасы ақпараттық-сараптамалық бағдарламалар дирекциясы директорының орынбасары Мейіржан Әлібекұлы Жиенәліге тапсырылды.
Қазақстан Республикасы Президентінің алғысы «Алматы» телеарнасының, «Астана ақшамы» республикалық қоғамдық-саяси газетінің, «Балдырған» республикалық балалар журналының, «Өзбекстан ұлттық телерадиокомпаниясының» шығармашылық ұжымдарына жарияланды. 
///Елбасы бизнестің әлеуметтік жауапкершілігін дамыту бағдарламасы арқылы салынған Шығармашылық академиясына барды.
Қазақстан Президентіне академияның жұмыс жоспары жөнінде баяндалды. Онда бір уақытта 1000-ға жуық бала ғылыми және шығармашылық қызметпен айналысып, өздерінің ақпараттық технологиялар саласындағы қабілеттерін дамыта алады.
Соңында облыс әкімі Б.Сапарбаев өңірдің қазіргі кезеңдегі негізгі даму көрсеткіштері туралы айтты.    
***
Шығармашылық академиясы «Қазхром» трансұлттық компаниясы» акционерлік қоғамының қаржысына салынған. Мекеме 6-18 жас аралығындағы балалар мен жастарға мектептен тыс қосымша білім беруге арналған.  
 


///Кездесу барысында Қазақстан мен Канада арасындағы ынтымақтастықтың сауда-экономикалық, инвестициялық және мәдени-гуманитарлық салалар тәрізді басты бағыттарына қатысты пікір алмасылды.
Бұдан бөлек, халықаралық дамудың көптеген мәселелері бойынша ұстанымның ортақтығы, сондай-ақ түрлі салаларда, соның ішінде ауыл шаруашылығы саласында екіжақты өзара іс-қимылды нығайту үшін зор әлеует бар екені айтылды.
Кездесу соңында Нұрсұлтан Назарбаев Д.Трюдоны Астанаға сапармен келуге шақырды.
///Кездесу барысында Қазақстанның Тұңғыш Президентіне еліміздегі заңдылық пен құқықтық тәртіптің ахуалы, сондай-ақ азаматтардың әлеуметтік-экономикалық саладағы құқықтарын қорғау үшін атқарылып жатқан жұмыстар туралы мәлімделді.
Бас прокурор Елбасы Нұрсұлтан Назарбаевқа еліміздің қылмыстық заңнамасын ізгілендіру және түрмеге қамалғандардың әлемдік рейтингі бойынша Қазақстанның беделін арттыру үшін атқарылып жатқан жұмыстардың нәтижелері туралы баяндады.
Сонымен қатар, кездесуде еңбек дауларын шешуге қатысты азаматтардың құқықтарын қорғау үшін Бас прокуратура мен Үкімет тарапынан атқарылып жатқан жұмыстарға баса мән берілді. Ғ.Нұрдәулетовтың мәліметіне сәйкес, былтыр бірлесе күш жұмылдырудың арқасында еңбекақы бойынша 2,4 млрд теңге көлеміндегі қарыз өтелді.
Қазақстанның Тұңғыш Президенті шағын және орта бизнес саласындағы тексерістерді азайту үдерісіне тиісті бақылау жасаудың маңыздылығын атап өтті.

///Мемлекет басшысы биылғы 24 маусымда Сычуань провинциясындағы лай көшкіні салдарынан көптеген адамның қаза болғаны туралы хабарды зор күйзеліспен қабылдады.
«Осындай ауыр сәтте Қазақстан халқының және жеке өзімнің атымнан Сізге, қаза болғандардың отбасылары мен туған-туыстарына көңіл айтып, зардап шеккендердің тезірек сауығып кетуіне тілектестік білдіремін», – делінген жеделхатта.
///Әңгімелесу барысында Тәжікстан Президенті Нұрсұлтан Назарбаевтың жаһандық деңгейде мойындалған саясаткер ретінде тәуелсіз Қазақстанның дамуына, сондай-ақ өңірдегі және әлемдегі тұрақтылық пен қауіпсіздікті нығайтуға өлшеусіз үлес қосқанын атап өтті.
Эмомали Рахмон Тәжікстан халқы Қазақстанның Тұңғыш Президентінің Қазақстан-Тәжікстан стратегиялық серіктестігін ілгерілетудегі тарихи рөлін жоғары бағалайтынын айтты.
Тәжікстан Президенті Эмомали Рахмон Нұрсұлтан Назарбаевқа зор денсаулық және алдағы қызметіне табыс тіледі.
Тараптар алдағы уақытта тұрақты байланыстарын жалғастыра беруге уағдаласты.
///
	

	 

	Конференцияға Қазақстан Республикасының орталық мемлекеттік органдарының басшылары, беделді халықаралық ұйымдардың делегациялары, сондай-ақ мемлекеттік органдардың өкілдері және 20-дан астам елдің құқық қорғау мекемелерінің өкілдері, көрнекті отандық және шетелдік құқықтанушы-ғалымдар қатысты.

	Нұрсұлтан Назарбаев форум қонақтары алдында сөйлеген сөзінде халықаралық форумның Бейбітшілік және келісім сарайында өтуінің символдық мәні барын атап өтті.

	- Конституция – мемлекеттік құрылымның барлық пирамидасының іргетасы. Бейбітшілік пен келісім – XVIII ғасырда алғаш рет енгізілген саяси-құқықтық инновация үшін бекітілген құндылықтар. Қазақстан Республикасының Конституциясы халықтың әл-ауқаты мен құқығын үйлестіруге ұмтылған ұлы бостандық қағидаттарына негізделген. Бұдан 17 жыл бұрын қазақстандықтар Негізгі Заңды референдум арқылы қабылдауға дауыс бере отырып, даналықтың, топтасу, бірліктің үлгісін қөрсетті. Бүгін біз 1995 жылғы Конституция қазақстандық табыстың басты факторына айналды деп мақтанышпен айта аламыз, - деді Қазақстан Президенті.

	Нұрсұлтан Назарбаев Конституцияның негізінде жаңа заманауи мемлекеттің ғимараты тұрғызылғанын атап көрсетті.

	- Біз әлемнің дамыған демократиясының көп қырлы тәжірибесін шығармашылықпен қолдандық. Биліктің барлық институттарының халыққа есеп беруі, сайланатындығы, адам құқығы мен бостандығын іске асыру – біздің мемлекеттік құрылыстың негізгі базасы, - деді Қазақстан Президенті.

	Мемлекет басшысы Конституцияда экономиканы дамытудың базалық қағидаттары туралы мәселе тиімді шешімін тапқанын айтты. Халық пен барша қоғамның игілігіне бағытталған экономикалық өсім негізгі ережелер қатарынан саналады.   

	- Мемлекетіміздің әлеуметтік сипаты туралы конституциялық ережелер біздің экономикамыздың ең қуатты жаһандық дағдарыстың салдарларына шыдап беруіне табысты септігін тигізген базаға айналып отыр. 2010 жылдан бастап, елімізде 440-қа жуық жаңа индустриялық нысан пайдалануға берілді, таяу 5 жылда тағы 250-ден аса кәсіпорын салынатын болады. Ол кәсіпорындарда 150 мыңға жуық қазақстандық жұмыс істейді. Соңғы он жылда білім мен ғылым, денсаулық сақтау, әлеуметтік қамтамасыз ету салаларын қаржыландыру бірнеше есе артты. Ең озық технологиямен жабдықталған ондаған ірі медициналық орталық салынды. Жақында Қазақстан донорлық жүректі ауыстырып салу операциясын сәтті жүзеге асырған әлемнің 22 елінің біріне айналды. Біз 2016 жылға дейін 400-ге жуық жаңа денсаулық сақтау нысанын салуды жоспарлап отырмыз, - деді Нұрсұлтан Назарбаев.

	Президент сондай-ақ Қазақстандағы әлеуметтік жаңғыртудың басты мақсаты Жалпыға Ортақ Еңбек Қоғамын қалыптастыру болып табылатынына тоқталды.

	- Соңғы елу жылда әлемде орныққан «Тұтынушылар қоғамының тұжырымдамасы» елеске айналды. Бірқатар елдер үшін бұл терең әлеуметтік дағдарысқа соқтырған, жұтып жіберетіндей факторға айналып барады. Бұндай ортада еңбек құндылығы жойылады. Ал еңбек бостандығына қатысты құқықтың кейбір жерде ауқымы тар және мемлекеттің көмегі есебінен өмір сүру «мүмкіндігі» пайдакүнемдік ретінде әдетке айналған. Сондықтан мен Жалпыға Ортақ Еңбек Қоғамы идеясын әлеуметтік арқа сүйеушіліктің артып бара жатқанына және еңбек етпестен «жылдам ақша жасаушылық» әдеттеріне балама ретінде көремін, - деді Мемлекет басшысы.

	Нұрсұлтан Назарбаев заманауи мемлекеттің әлеуметтік саясаты әлеуметтік жағынан аз қамтылған азаматтар санатын қорғаумен қатар, халықтың жұмысқа қабілетті тобына қолдау көрсетуді қарастыруы қажеттігіне тоқталды.

	Қазақстан Президенті ел Конституциясының әлеуметтік әлеуетін толықтай іске асыру жаңғыртудың басты мазмұны саналатынын мәлім етті.  

	- XXI ғасырда біздің Конституциямызды жаңаша оқу қажет. Негізгі Заң – қатып қалған құқықтық реликт емес. Ол тірі механизм, оған қоғам жаңа жағдайларға және қазақстандық социум сапасына сәйкес құқықтық және әлеуметтік инновация енгізілуін қарастыруы қажет. Мен Қазақстанның әлеуметтік заңнамасының кешенді тізімін жасау, сондай-ақ жаңа заңдарды әзірлеу міндетін қойдым. Біз бүгінде мемлекеттік органдардың ақпараттық қоғамның мүмкіндіктерін пайдалану арқылы азаматтармен тығыз байланыс жасау тетіктерін дамытуға ерекше назар аударып отырмыз. XXI ғасырдағы табысты қоғам – заңды сауатты білетін адамдар қоғамы. Заңды сауатты білу негізі, ең алдымен, Конституцияны терең білу. Сондықтан халықты құқықтық мәдениетке тәрбиелеу - әлеуметтік жаңғыртудың маңызды мәселесі, - деді Мемлекет басшысы.

	Еуропалық Венеция комиссиясының президенті Джанни Букиккио өз сөзінде Қазақстан реформалаудың ұзақ жолын жүріп өткенін айтты.

	- Сіздер «Қазақстан-2030» ұзақ мерзімді бағдарламасын іске асыруда жарты жолды жүріп өттіңіздер. Сізді, Президент мырза, экономикалық табысқа және өңірдегі тұрақтылыққа қол жеткізулеріңізбен құттықтауыма рұқсат етіңіз. Мен 15 жылдан кейін Қазақстанды бұдан да әрі қуатты дамыған, бәсекеге қабілетті ел ретінде көргім келеді, - деді Д.Букиккио.

	Өз кезегінде Армения Республикасы Конституциялық Сотының төрағасы,  жаңа демократия елдері конституциялық бақылау органдары конференциясының төрағасы Г.Арутюнян Қазақстан тиімді, эволюциялық даму жолына жан-жақты ойластырылған таңдау жасағанын атап өтті.

	- Бұл - елдің тұрақты және қарқынды дамуы үшін мақсатты түрде бағытталған берік экзогендік және эндогендік алғышарттарды жасауға бағытталған ел Президентінің маңызды Жолдауының негізіндегі халықтың саналы таңдауы. Қазақстанның конституциялық идеализмнен жол тауып шығып, Конституция мен құқықтық жүйе арасындағы шиеленісті еңсере отырып, дәйекті конституциялық қоғамдық қатынастар жолын таңдауы даусыз тарихи факті болып саналады, - деді Г.Арутюнян.

	Ресей Федерациясы Жоғарғы Сотының төрағасы В.Лебедев Нұрсұлтан Назарбаевтың «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» атты мақаласының мазмұнына назар аударды.

	- Онда құқық және әділет қағидаттарына негізделген мемлекет пен қоғамдағы әлеуметтік қатынастарды жетілдіру шарттарының бірі ретінде шиеленісті жағдайлардың алдын алу, реттеу және шешудің нақты құқықтық нормалары мен әділетті заң тұрғысынан іс-қимыл қабылдау және енгізу міндеті қойылған. Бұл доктрина - мемлекеттің әлеуметтік бағыты туралы конституциялық, тұжырымдамалық ережелерді дамытуға қосылған маңызды үлес, - деді В.Лебедев.    

	

	  

	                                          

///Қазақстан Президенті «SV» өнеркәсіптік жабдықтарды шығаратын «Силумин-Восток» жауапкершілігі шектеулі серіктестігі зауытының жұмысымен танысты. 
Кәсіпорын құрылыс пен инфрақұрылым, машина жасау, энергетика, металлургия, тау-кен және мұнай химиясы өнеркәсібі салаларында инжинирингтік қызмет көрсету ісіне маманданған.
Кәсіпорынды аралау барысында Мемлекет басшысына құбыр жүргізу кезінде қолданылатын арматураларды, насостық құрал-жабдықтарды, электротехникалық өнім мен блокты-модульдік ғимараттарды дайындау үдерісі таныстырылды. 
Нұрсұлтан Назарбаев кәсіпорын ұжымымен де кездесіп, әңгімелесті.
Елбасы Шығыс Қазақстан облысының өнеркәсіптік әлеуеті мен даму қарқынын атап өтті.
– Өңірде өнеркәсіп саласы өркендеп, индустриялық бағдарлама аясында 46 жоба жүзге асырылды. Жаңа жұмыс орындарымен қамтамасыз етіп жатқан кәсіпорындар салынуда. Атап айтқанда, 7500-ге жуық адам жұмысқа орналасты, – деді Мемлекет басшысы.  
Соңында Нұрсұлтан Назарбаев кәсіпорын жұмысшыларына табыс тілеп, өндірістік көрсеткіштердің одан әрі арта беруіне ниеттестік білдірді. 





///Ресми қарсы алу рәсімінен кейін мемлекеттер басшылары шағын құрамда келіссөздер жүргізді. Мемлекет басшысы жылы қарсы алып, қонақжайлық көрсеткені үшін Шавкат Мирзиёевке ризашылық білдіріп, осы мемлекеттік сапардың маңыздылығын атап өтті.
– Тұңғыш Президентіміз – Елбасы Нұрсұлтан Әбішұлы Назарбаев мықты әрі үйлесімді екіжақты қатынастарды қалыптастыруға зор үлес қосты. Сіздер де екі мемлекеттің көшбасшылары ретінде Қазақстан мен Өзбекстан арысындағы ынтымақтастықты биік деңгейге көтердіңіздер, – деді Қасым-Жомарт Тоқаев.
Мемлекет басшысы екіжақты ынтымақтастықтың сапасы мен ықпалдастықтың мазмұнына жоғары баға берді, сондай-ақ, келіссөздердің күн тәртібінде тұрған барлық мәселе бойынша жемісті пікір алмасатынын айтты.
– Менің міндетім байланыстарымыздың сабақтастығы мен жоғары қарқынын сақтау деп ойлаймын. Мен де өз тарапымнан қазақ-өзбек ынтымақтастығының еш кедергісіз өркендеп, дамуына барлық мүмкіндікті жасаймын. Кеше саяси, тарихи, мәдени, гуманитарлық сияқты бірқатар мәселеге қатысты алдын ала пікір алмастық және осы тұрғыдан халықтарымызға ортақ көп дүние бар деген түсінікке келдік. Бізді ортақ тарихи тағдырымыз, туыстас тіліміз, дініміз бен мәдени құндылықтарымыз біріктіреді, – деді Қазақстан Президенті.
Сонымен қатар, Қасым-Жомарт Тоқаев Шавкат Мирзиёевке Өзбекстандағы Қазақстан жылын өткізуге мүмкіндік туғызғаны үшін алғыс айтып, бұл шараның екі мемлекет халқын жақындастыру тұрғысынан алғанда аса маңызды екенін атап өтті.
Шавкат Мирзиёев Қасым-Жомарт Тоқаевты Қазақстан Президенті қызметіне кірісуімен құттықтап, Өзбекстан Республикасына мемлекеттік сапармен келгені үшін ризашылық білдірді. 
– Қазақстанның Тұңғыш Президенті Нұрсұлтан Әбішұлы Назарбаевтың рөлін ерекше атап өткім келеді. Сол кісінің арқасында өзара қарым-қатынастарымыздың жоғары деңгейге көтерілуіне қол жеткіздік. Сіз де министр, Премьер-Министр, Сенат төрағасы қызметтерін атқарған кезіңізде екі ел байланыстарын жақсартуға септігіңізді тигіздіңіз, – деді Шавкат Мирзиёев.
Сонымен қатар, Өзбекстан Республикасының басшысы қазақстандық тарапқа екіжақты байланыстардың нығаюына тың серпін берген Қазақстандағы Өзбекстан жылын табысты өткізгені үшін ризашылық білдіріп, атап өтті.
Жоғары дәрежеде өткен келіссөздер барысында мемлекеттер басшылары өңірлік және халықаралық күн тәртібіндегі екіжақты ынтымақтастықтың өзекті мәселелерін талқылады.










///Кеңеске Әзербайжан Республикасының Президенті И.Әлиев, Армения Республикасының Президенті С.Саргсян, Беларусь Республикасының Президенті А.Лукашенко, Молдова Республикасының Президенті И.Додон, Ресей Федерациясының Президенті В.Путин, Тәжікстан Республикасының Президенті Э.Рахмон, Түрікменстан Президенті Г.Бердімұхамедов, Өзбекстан Республикасының Президенті Ш.Мирзиёев, сондай-ақ Қырғыз Республикасының Премьер-Министрі С.Исақов және ТМД-ның Атқару комитетінің төрағасы – Атқарушы хатшысы С.Лебедев қатысты.
Қазақстан Президенті сөйлеген сөзінде ТМД-ға мүше елдердің арасындағы сауда-экономикалық қарым-қатынасты дамытуда ұйымның ерекше рөл атқаратынын атап өтті.
Мемлекет басшысы ТМД-ны жаңғырту мен оны жетілдіруге қатысты бірқатар өзекті бағыттар жөнінде айтты.
Нұрсұлтан Назарбаев ТМД-ны одан әрі дамыту тұжырымдамасын қайта қарап, жаңа іс-шаралар жоспарын әзірлеуді ұсынды.
Сонымен бірге, Қазақстан Президенті достастық елдері арасындағы сауда-экономикалық қарым-қатынастарды нығайту мәселелеріне тоқталды.
– ТМД аумағында қызмет көрсетудің еркін саудасы бизнесмендеріміз үшін зор мүмкіндіктер туғызып, елдеріміздің сауда-экономикалық кооперациясын жаңа деңгейге шығарады. Үкіметтер басшыларының кеңесі мен Атқару комитетіне Қызмет көрсетудің еркін саудасы туралы келісімнің жобасы бойынша жұмысты жандандырып, оны жуық арада қабылдау жөнінде тапсырма беруді ұсынамын, – деді Мемлекет басшысы.
Нұрсұлтан Назарбаев Ресей Федерациясының ұйымға төрағалығының нәтижелі болғанын айтып, келесі жылы ТМД-ға төрағалық ететін Тәжікстан Республикасына табыс тіледі.



///Кездесу барысында тараптар Қауымдастық пен «Астана» халықаралық қаржы орталығы арасындағы ынтымақтастықтың перспективалы бағыттарын, соның ішінде Қазақстанға әлемнің ірі корпорациялары мен қаржы институттарын тарту, еліміздің халықаралық іскерлік белсенділік орталығы ретіндегі рөлін арттыру, сондай-ақ «ЭКСПО-2017» көрмесінің ғимараттар кешенін көрмеден кейінгі кезеңде пайдалану мәселелерін талқылады.
Халықаралық сауда орталықтарының қауымдастығы (WTCA) – жаһандық сауда мен инвестицияны дамытуға ықпал ететін халықаралық саяси емес ұйым. Дүниежүзілік сауда орталықтары өзара бір желі арқылы байланысқан және онда дәстүрге сай «Eni», «Лукойл», «Panasonic», «J.P. Morgan», «Bank of New York» және әлемнің басқа да ірі корпорацияларының офистері орналасқан.
Кездесу Брюссель қаласында Қазақстан – Еуропа бизнес-форумы алаңында өтті.


///Кездесу барысында тараптар Қазақстан мен Қытай Халық Республикасы арасындағы тату көршілік қарым-қатынастарды одан әрі нығайтудың және өзара тиімді ынтымақтастықты дамытудың маңыздылығын атап өтті.
Қытай дипломаты Чжан Сяо Нұрсұлтан Назарбаевқа Қытай Халық Республикасының Төрағасы Си Цзиньпиннің биылғы сәуірде Бейжің қаласында өтетін «Бір белдеу, бір жол» атты ІІ халықаралық ынтымақтастық форумына шақыруын жеткізді.
///Нұрсұлтан Назарбаев жұмыс сапары барысында «Арай» спорттық-сауықтыру кешенін аралап көрді. Кешенде аквапарк, SPA орталығы, балаларға арналған ойын павильоны, коттедж қалашығы, аттракциондарды қамтитын ашық бассейндер, фитнес орталығы, сондай-ақ 500 адамға арналған балалар орталығы бар.
Елбасы облыс жастарымен және балалармен кездесіп, бейресми әңгіме өткізді.

///Мемлекет басшысы жиынға қатысушыларды және барша Қазақстан халқын ұлттық мерекеміз – Тәуелсіздік күнімен құттықтады.
Қазақстан Президенті тәуелсіздіктің 27 жылы ішінде мемлекетіміз өзінің даму жолында зор жетістіктерге жеткенін атап өтті.
Елбасы егемен еліміздің құрылу тарихында Қазақстанның жас астанасының маңызды рөл атқарғанына айрықша тоқталды.
– Еуразияның жүрегінде орналасқан жаңа елорда жаңғырған Қазақстанның символы саналады. Биыл Астанамыздың 20 жылдығын еліміздің барлық өңірімен бірге жоғары деңгейде атап өттік, – деді Нұрсұлтан Назарбаев.
Мемлекет басшысы Қазақстанда жүргізілген ауқымды нарықтық реформалар миллионнан астам азаматтарымыздың кәсіпкерлік қабілеттерін экономикаға жұмылдыруға жол ашқанын айтты.
– Экономиканы жүйелі индустрияландыру өңдеу өнеркәсібінің үлесін айтарлықтай арттыруға септігін тигізді. Бүгінде мұндағы өнім көлемі шамамен 9,5 триллион теңгені құрап отыр, – деді Қазақстан Президенті.
Сондай-ақ, Елбасы көлік-логистика инфрақұрылымына тартылған инвестицияның арқасында Қазақстан құрлықтық маңызы бар транзиттік хабқа айналғанын атап өтті.
Сонымен қатар, Нұрсұлтан Назарбаев тәуелсіздік жылдары табысы ең төменгі күнкөріс деңгейінен төмен тұрғындар саны 15 есе азайып, ал нақты еңбекақы 4 есе артқанын айтты.
– Егемен Қазақстанның басты жетістіктерінің бірі – халқымыздың саны 18 миллионнан асып, тұрғындардың орташа өмір сүру ұзақтығы 72,5 жасқа жетуі. Осы маңызды жеңістеріміз бен игі нәтижелеріміз біз таңдаған бағыттың дұрыс екенін растап отыр, – деді Мемлекет басшысы.
Қазақстан Президенті 2018 жылы еліміздің сыртқы саясатта да, жаңғыру бағдарламаларын іске асыру аясында да қол жеткізген басты жетістіктеріне тоқталды.
– Біздің жауапты әрі сындарлы сыртқы саясатымыз әлемдік аренадағы өз орнымызды айтарлықтай нықтай түсуге мүмкіндік берді. Қазақстанның жемісті бітімгерлік қызметі Астанадағы Сирияаралық келіссөздердің нәтижелі болуына септігін тигізді, – деді Елбасы.
Сондай-ақ, Нұрсұлтан Назарбаев «Астана» халықаралық қаржы орталығын, «Астана хаб» ІТ-стартаптардың халықаралық технопаркін және «Жасыл» технологиялар мен инвестициялық жобалардың халықаралық орталығын іске қосу жөніндегі жұмыстардың нәтижелеріне назар аударды.
– Қоғамдағы бірлік пен келісім біздің барлық жетістігіміздің бастауында тұрғанын әрдайым есте ұстауымыз керек. Этносаралық және конфессияаралық дамудың қазақстандық моделі бүгінде халықаралық брендке айналды, – деді Мемлекет басшысы.
Қазақстан Президенті еліміздегі кейінгі бастамалардың бәрі тұрғындарымыздың тұрмыс сапасын жақсартуға, қоғамдық қауіпсіздікті жоғары деңгейде қамтамасыз етуге және әл-ауқатымызды арттыруға бағытталғанын атап өтті.
– Әлеуметтік саланы кешенді жаңғырту – біздің маңызды бағытымыз. Тәуелсіздік жылдары миллионға жуық азаматымыз баспаналы болды. Біз жуырдағы 5 жыл ішінде 70 миллион шаршы метрден астам тұрғын үй саламыз. Бұл шамамен тағы екі миллионға жуық қазақстандық баспаналы болады деген сөз, – деді Елбасы.
Соңында Нұрсұлтан Назарбаев тәуелсіз ел тұрғындарының қазіргі буыны уақыт талабына сай болып, Қазақстандағы әрбір отбасының игілігі мен берекесін нығайтуға үлес қосатынына сенім білдірді.
Мемлекет басшысының сөйлеген сөзінің толық мәтінін мына жерден оқи аласыздар.





///Елбасы кездесу барысында бокстан әлем чемпионы Геннадий Головкинге ілтипат білдіріп, қазақстандықтар оның кәсіби спорттағы жарқын жетістіктерін мақтан тұтатынын айтты.
– Отандастарымыз сенің жекпе-жектеріңді жіті бақылап отырады. Сен Қазақстанды лайықты түрде танытып, өз отаныңды ешқашан ұмытпай, жүрген жерде айтып жүресің. Біз сені мақтан тұтамыз. Қыркүйек айында сені өте маңызды жекпе-жек күтіп тұр. Барша қазақстандықтардың атынан саған жеңіс тілеймін, – деді Қазақстан Президенті.
Нұрсұлтан Назарбаев Геннадий Головкиннің Қазақстан спортын танытудағы және еліміздің халықаралық имиджін арттырудағы зор рөлін атап өтті.
– Сен өз салмағыңда ешкімге дес бермедің, бірде-бір жеңілісі жоқ саған ең үздік нокаутер боксшы деген атақ берілді. Бұл – зор жетістік әрі біздің спортымыз бен бүкіл Қазақстанды насихаттаудың жарқын мысалы. Біз сенің ерік-жігеріңді жоғары бағалаймыз. Егер Қазақстанда жекпе-жек өткізуге мүмкіндік болса, біз оған жағдай жасап, қол ұшын береміз, – деді Мемлекет басшысы.
Г.Головкин жеке қолдау көрсеткені үшін және Қазақстанның спортын, соның ішінде бокс мектебін дамытуға зор көңіл бөлгені үшін Нұрсұлтан Назарбаевқа алғыс білдірді.
– Мен өз тарапымнан елімізді халықаралық аренада одан әрі таныту үшін бар күш-жігерімді жұмсаймын. Егер бәрі ойдағыдай болып жатса, Қазақстанда жекпе-жек өткізу жоспарымызда бар. Халқымыз осындай қызықты бокс бәсекесін тамашалауға әбден лайық деп есептеймін. Маңызы зор осындай жекпе-жекті барша жұрт көргісі келеді деген ойдамын, – деді Г.Головкин.
Сонымен қатар Г.Головкин Қазақстан Президентіне WBC, WBA (Super), IBO және IBF тұжырымдары бойынша кәсіпқойлар арасында бокстан алған чемпиондық белдіктерін сыйға тартты.
Соңында Нұрсұлтан Назарбаев Г.Головкинді «Қазақстан Республикасының Тұңғыш Президенті – Елбасы Нұрсұлтан Назарбаев» орденімен марапаттады.



///Кездесуде Нұрсұлтан Назарбаев биыл елімізде болған маңызды оқиғаларды қорытындылап, журналистердің сұрақтарына жауап берді.
Атап айтқанда, Қазақстан Президенті мемлекетіміздің әлеуметтік-экономикалық дамуының негізгі нәтижелері туралы әңгімелеп, жаңғыру жөніндегі реформалар мен бағдарламаларды іске асыруды одан әрі жалғастырудың маңыздылығын атап өтті.
Мемлекет басшысы Қазақстанның сыртқы саясат саласындағы басты жетістіктері туралы айтып, жақында болған кадрлық өзгерістерге байланысты түсініктеме берді, сондай-ақ Сыртқы істер министрлігі алдында тұрған жаңа міндеттерге тоқталды.
Бұдан бөлек, Нұрсұлтан Назарбаевқа ресми емес сұрақтар да қойылды.
Сұхбаттың телевизиялық нұсқасы 2018 жылғы 28 желтоқсанда республикалық телеарналардан көрсетіледі.





///Мемлекет басшысы жұмыс сапарының соңында Маңғыстау облысының жұртшылық өкілдерімен кездесті.
Басқосуға облыстық мәслихат депутаттары, ардагерлер кеңесінің мүшелері, үкіметтік емес секторлар мен бизнес қоғамдастығының, сондай-ақ ғылыми-педагогикалық зиялы қауым өкілдері және облыс жастары қатысты.
Қасым-Жомарт Тоқаев өңірге жасаған сапарының маңыздылығын айтып, тарихтың аса жауапты сәттерінде маңғыстаулықтардың ел басшылығына әрдайым қолдау көрсеткенін ерекше атап өтті.
Мемлекет басшысы Қазақстанның Тұңғыш Президенті – Елбасы Н.Ә.Назарбаевтың басшылығымен еліміздің тәуелсіздік жылдарындағы қол жеткізген жетістіктеріне арнайы тоқталды.
– Баршаңыз білесіздер, Елбасы тарихи шешім қабылдап, Қазақстан өркендеудің жаңа сатысына қадам басты. Біз Тұңғыш Президент айқындап берген стратегиялық мақсат-міндеттерді жүзеге асыруды одан әрі жалғастыра береміз. Осы жылдар ішінде егемен еліміздің саяси басқару жүйесінде сабақтастық дәстүрді қалыптастырдық. Елімізді одан әрі ілгерілетіп, дамыту – біздің алдымызда тұрған маңызды міндет, – деді Мемлекет басшысы.
Қазақстан Президенті экономика өсімін қамтамасыз етудің, жаңа жұмыс орындарын ашудың, халықтың табысын арттырып, тұрмыс сапасын жақсартудың маңыздылығын айтты.
– Тек мұнай саласына ғана сеніп, өмір сүруге болмайды. Қазіргі заманда бұл тиімсіз. Инвестиция – экономикалық өсім мен өңірдің әл-ауқатын арттырудың негізі. Еркін экономикалық аймағымыз, соның ішінде «Ақтау теңіз порты» еркін экономикалық аймағы инвестиция тарту әлеуетіне ие. Сондай-ақ, туризмді дамыту ісі еліміздің перспективасы зор екенін көрсетеді. Бұл салада Маңғыстау облысының бірқатар нақты басымдықтары бар, – деді Қасым-Жомарт Тоқаев.
Кездесу барысында Қазақстан Президенті Үкіметке, министрліктерге, әкімдіктерге, даму институттарына ұлттық экономика өсімін қамтамасыз етуге, тұрғындардың тұрмыс сапасын арттыруға, сыбайлас жемқорлыққа қарсы күресті күшейтуге, кадрлар іріктеу жүйесін жетілдіруге, сондай-ақ қоғаммен тиімді қатынас орнатуға бағытталған бірқатар нақты шаралар қабылдауды тапсырды.
Соңында Қасым-Жомарт Тоқаев Қазақстан Республикасы Президентінің кезектен тыс сайлауын өткізу жөніндегі шешімін қолдағаны үшін кездесуге қатысушыларға алғыс білдіріп, баршасына табыс және амандық тіледі.
Жұмыс сапары барысында Мемлекет басшысы Шопан ата мен Бекет атаның жер асты мешітіне барып, бабалардың рухына тағзым етті.
Қазақстан Президентінің сөйлеген сөзінің толық мәтінін мына жерден оқи аласыздар.











//////Маңғыстау облысы, «Оймашы» полигоны
 
Мемлекет басшысы Маңғыстау облысына жұмыс сапары барысында «Оймашы» полигонында өткен «Отпантау-2021» шұғыл-стратегиялық командалық-штабтық әскери оқу-жаттығу жиынына барды.
Жоғарғы Бас қолбасшы Бас штабтың алдыңғы шептегі пунктін аралап көріп, Қорғаныс министрінің, әуе қорғанысы, құрлық әскері, әскери-теңіз және десант-шабуылдаушы әскерлер күштері басшыларының, сондай-ақ Қарағанды облысы әкімінің баяндамасын  тыңдады. Қасым-Жомарт Тоқаев арнаулы мақсаттағы бөлімдердің дайындығын тексеріп, қару-жарақтар мен техникалардың заманауи түрлерін көрді, сондай-ақ Ақтаудағы әскери госпиталь мен Маңғыстау облысындағы авиациялық инфрақұрылымның құрылыстарына қатысты презентациямен танысты.

Содан кейін Қасым-Жомарт Тоқаев белсенді жүргізілген әскери әдіс-тәсілдердің көрсетілімін биік мінберден тамашалады.
Оқу-жаттығу жиынының тәртібі бойынша әртүрлі әскер топтарының шартты қарсыластарына қарсы жүргізген әскери іс-қимылдарының қазіргі қарулы қақтығыстардың тәжірибесіне негізделген жаңа әдіс-тәсілдері іс-жүзінде көрсетілді. Әскер топтарының іс-қимылдары барысында әуедегі және жердегі барлау әрекеттері жүзеге асырылды. Оның нәтижелері ұшқышсыз басқарылатын аппараттар мен аралас авиация бөлімдеріне тура соққы жасалатын нысандарды көрсетіп отырған басқару пунктіне беріліп отырды.

Сонымен қатар шартты қарсыластардың ұшқышсыз басқарылатын аппараттарына қарсы күрес ұйымдастырылып, контрбатареялы соғыстың заманауи әдістері қолданылды.  Оқу-жаттығу жиыны барысында әскерлердің ұтқырлық деңгейінің жоғары болуын қамтамасыз етуге назар аударылды.
Бұдан бөлек Президентке Қарулы Күштердің, ведомствоаралық бөлімдердің, сондай-ақ еліміздің әртүрлі өңірлеріндегі жергілікті атқарушы органдар мен орталық мемлекеттік органдардың аумақтық бөлімшелерінің жүргізген іс-қимылдары онлайн режимде көрсетілді. Атап айтқанда, Каспий теңізі айдынында әскери теңіз күштерінің авиация мен арнайы операциялар күштерінің қолдауымен еліміздің экономикалық нысандарын қорғауға бағытталған іс-қимылдары жүргізілді. Осындай әскери оқу-жаттығу жиындары Қарағанды облысындағы «Сарышаған», «Спасск» және Алматы облысындағы «Көктал» полигондарында өтті.

Әдіс-тәсілдер көрсетілімі аяқталғаннан кейін әскери қызметшілер алдында сөз сөйлеген Жоғарғы Бас қолбасшы «Оймашы» полигонында өткізілген оқу-жаттығу жиынының маңызы зор екенін айтты.
– Бұл тарихи мекен – елдік пен ерліктің, бірлік пен тұтастықтың символы. Ел шетіне жау тигенде бабаларымыз осы таудың басына «Ұран отын» жаққан. Жауапты сәтте бір тудың астына жиналған. Сондықтан жұртымыз оны «Бірліктің оты» деп атаған. Ерлеріміз туған жерді қорғау үшін жорыққа Отпантаудың бауырынан аттанған. Осы жерде ұлт тағдырын шешетін маңызды жиындар өткен. Бұл игі дәстүр қазіргі күнге дейін жетіп отыр. Біз батырларымыздың рухына тағзым етеміз. Сонымен бірге дәстүр сабақтастығын сақтаймыз. Ең бастысы, байтақ даланы ұрпағына мирас еткен бабалар аманатына адал болып, Отанымызды қорғаймыз, – деді Мемлекет басшысы.

Президент әскери оқу-жаттығу жиындарында, соның ішінде халықаралық деңгейде тұрақты түрде жақсы нәтиже көрсетіп келе жатқан еліміздің Қарулы Күштерінің әскери дайындығының деңгейі жоғары екенін атап өтті. Сондай-ақ әскеріміздің нақты соғыс жағдайында да биіктен көрінетініне сенім білдірді.
– Армияда үнемі жаңғыру үдерісі жүргізіледі. Бұл заманауи сын-қатерлер мен қауіптерге дайындығымызды қамтамасыз етеді. Арнайы операциялар жүргізетін күштер, барлау бөлімдері мен арнаулы мақсаттағы бөлімшелер қарқынды дамып келеді. Диверсиялық әрекеттерге  қарсы іс-қимылдар пысықталады. Тура соққы жасайтын қарулар мен ұшқышсыз басқарылатын құралдар кеңінен қолданыла бастады, – деді Президент.

Мемлекет басшысы әскери қызметшілер алдында сөйлеген сөзінде өңірдегі әскери-саяси ахуалдың күрделену жағдайында өткен бүгінгі кешенді оқу-жаттығу жиыны күштік құрылымдар мен жергілікті атқарушы биліктің дағдарыс жағдайын ауыздықтауға әзірлігін көрсеткенін жеткізді.
Жоғарғы Бас қолбасшы оқу-жаттығу жиындары еліміздің әртүрлі өңірінде орналасқан жеті оқу-жаттығу полигонында және Каспий айдынында өткенін атап өтті. Жалпы оқу-жаттығу жиындары шығыстан батысқа қарай үш мың шақырым аумақты қамтыды.
 – Жеке құрам мен техниканы өз жүрістерімен, теміржол және әуе қатынастары арқылы жылжыту жұмыстары пысықталды. Бұл Қарулы Күштердің стратегиялық ұтқырлығын, қауіп төндіретін негізгі бағыттар бойынша әскери топтарды жедел құру мүмкіндігін көрсетті. Штабтардың шұғыл жағдайлар кезіндегі үйлесімді жұмысын, жоғары технологиялы қарулар мен әскери іс-қимылдарды жоспарлау әдістемелерінің қолданылуын көрдік. Әкімдіктердің де дайындық деңгейінің жоғарылағанына куә болдық. Қазіргідей «стресс-тестілеу» кезінде олардың рөлі әскери құрамдардан кем түспейді, – деді Қасым-Жомарт Тоқаев.
 
Президент армияның мемлекет пен қоғам тарапынан жіті бақыланатын нысан екенін атап өтті. Сондай-ақ Мемлекет басшысы әскерді заманауи қару-жарақпен және техникамен одан әрі жабдықтауға негізделген Қарулы Күштерді және басқа да әскерлер мен әскери құрамдарды дамыту тұжырымдамасының бекітілгенін еске салды.
 – Олардың қатарында әуе шабуылына қарсы қорғаныс, ұшқышсыз басқарылатын ұшу аппараттары, барлау және радиоэлектронды күрес құралдары бар. Майдан, әскери және әскери-көлік авиация паркін жаңарту жұмыстары жалғасады. Әскеріміз шетелдік және отандық өндірісте жасалған тура соққы жасайтын зымыран кешендерімен жабдықталады. Жалпы Қарулы Күштердің техникалық әлеуеті қазақстандық армияның жаңа келбетін көрсетеді, – деді Мемлекет басшысы.

Жоғарғы Бас қолбасшы әскери қызметшілерге кешенді әлеуметтік қолдау көрсету мәселелеріне де тоқталды.
 – Қаржыландыру мәселесі кезең-кезеңімен артып келеді. Биылдан бастап әскери қызметшілердің лауазымдық еңбекақылары 35 пайызға өсті. Алдағы екі жылда орташа есеппен 60 пайызға жоғарылайды. Барлық санаттағы әскери қызметшілер үшін тұрғын үй мәселесі заңнамалық тұрғыдан шешілген. ТМД-ның басқа елдеріне қарағанда қазақстандық әскердің әлеуметтік топтамасы – бәсекеге қабілетті. Әскери қызметшілерді әлеуметтік қорғау мәселесі әрдайым мемлекет басымдық беретін салалардың қатарында болады. Күшті әскер – қуатты егемен Қазақстанның кепілі, – деді Президент.

 Қасым-Жомарт Тоқаев сөзінің соңында мінсіз қызметтері үшін әскери қызметшілерге алғыс айтып, еліміздің қауіпсіздігін берік қорғайтындарына сенім білдірді.
 «Отпантау-2021» жедел-стратегиялық әскери-штабтың оқу-жаттығу жиыны әскеріміздің әзірлігін тосыннан тексерудің соңғы кезеңі болды. Қарулы Күштердегі оқу-жаттығу жиындары биылғы қыркүйек айының басынан бері жүргізіліп келеді. Тексеріске 9 мыңға жуық әскери қызметші қатысып, 3 мыңнан астам қару-жарақ пен әскери техника, оның ішінде 66 ұшу аппараты мен 8 кеме жұмылдырылды.











///Президент Қасым-Жомарт Тоқаевтың төрағалығымен «Ақорда» резиденциясында Реформалар жөніндегі жоғары кеңестің бірінші отырысы өтті.
Жиында Реформалар жөніндегі жоғары кеңестің мүшелері: ҚР Президентінің кеңесшісі – Реформалар жөніндегі жоғары кеңес Төрағасының орынбасары Сэр Сума Чакрабарти, Премьер-Министр Асқар Мамин, Стратегиялық жоспарлау және реформалар жөніндегі агенттіктің төрағасы Қайрат Келімбетов, сондай-ақ, шетелдік беделді сарапшылар – Андрес Веласко, лорд Френсис Мод және лорд Филлип Хаммонд баяндама жасады.
Мемлекет басшысы сөйлеген сөзінде ел азаматтарының тың тәсілдер мен тиімді шешімдер күтетінін, мұндай сәтте Реформалар жөніндегі жоғары кеңестің маңызды рөл атқаратынын атап өтті. Президенттің айтуынша, Кеңес ұлттық экономиканың бәсекеге қабілеттілігін нығайтуға және тұрғындардың әл-ауқатын арттыруға байланысты аса күрделі мәселелер бойынша шешімдер қабылдайтын болады. 
Президент өз сөзінде Кеңес қызметі басқа консультативтік-кеңестік органдардан түбегейлі ерекшеленуі тиіс екенін, қоғамдағы өзекті мәселелерді немесе түйінді түйткілдерді жасырмай ашық айту қажет екенін атап өтті.
– Деректерді тізіп, қалыптасқан жағдайды сипаттаумен шектелуге болмайды. Бастысы – уақытылы шешім қабылдау. Кеңес іс жүзінде жүзеге аспайтын, алдын ала әзірленген ұсыныстарды құптап қана отырмауы тиіс. Кеңес мекемеаралық ұзақ дауларға нүкте қоюы керек. Ұлттық экономиканы басқаруда, қоғамдық дамуда, институционалдық реформалар жүргізуде жаңа бағыттар ұсынуға міндетті. Әрине, қазіргі жұмыстарды да бақылауы тиіс, – деді Қасым-Жомарт Тоқаев.
Президент Кеңестің келесі отырысында мемлекеттік жоспарлау жүйесіндегі жаңа тәсілдерді қарастыруды және осы мәселе бойынша шешім қабылдауды ұсынды.
– Біз әрбір салада мемлекеттің мақсаттары мен даму кезеңдерін айқындайтын бағдарламалық құжаттардың икемді архитектурасын құруымыз керек. Жүйе бюджетті жоспарлаумен байланыстырылады және мемлекеттік органдар басшыларының жүктелген міндеттің орындалуына тікелей жауапты екенін бекітеді. Жоғары кеңестің шешімдерінің орындалуын, ұлттық жобалардың жүзеге асырылуын, реформаларды жобалық басқару қағидаттарының енгізілуін қамтамасыз ету маңызды. Қазіргі кезеңде бұл – Стратегиялық жоспарлау және реформалар жөніндегі агенттіктің негізгі міндеті, – деді Қазақстан Президенті.
Сонымен қатар Қасым-Жомарт Тоқаев орта мерзімді перспективадағы іс-қимылдарға негіз болуға тиісті Ел дамуының 2025 жылға дейінгі стратегиялық жоспарына назар аударды. Аталған құжатта дамудың жаңа күн тәртібі жасалады.
Мемлекет басшысы Үкіметтің Стратегиялық жоспардың алғашқы нұсқасын әзірлегенін, енді оны Стратегиялық жоспарлау және реформалар жөніндегі агенттікпен бірлесіп, соңына дейін жеткізу және Жоғары кеңес мүшелерімен талқылау, сондай-ақ, соңғы нұсқасын келесі жиында Премьер-Министрге ұсыну қажеттігін атап өтті.
Қасым-Жомарт Тоқаев берілетін бастапқы мәліметтердің сапасында, әсіресе, ведомстволық статистикада түйткілді мәселелер барын айтты. Статистика  комитетін Стратегиялық жоспарлау және реформалар жөніндегі агенттікке беру бұл проблеманы шешуге септігін тигізуі тиіс.
– Фактологиялық мәліметтердің шынайылығын және олардың сапалы түсіндірілуін қамтамасыз етуге бағытталған реформаларды әзірлеу керек. Экономикалық, демографиялық және басқа да үдерістерді дұрыс модельдеу, әзірленген шешімдерді қабылдау үшін дұрыс болжам жасау мақсатында үлкен деректерді өңдеудің тетіктерін пайдалану қажет, – деді Президент.
Мемлекет басшысы Стратегиялық жоспарлау және реформалар жөніндегі агенттікке Цифрлық даму, инновациялар және аэроғарыш өнеркәсібі министрлігімен бірлесіп, аталған мәселені мұқият пысықтауға және ахуалды жақсарту үшін нақты ұсыныстар енгізуге тапсырма берді.
Кездесуде Қазақстан Президенті «халық үніне құлақ асатын мемлекет» тұжырымдамасы жайында да айтты. Ол жұмыс барысында үкіметтік емес ұйымдар мен жекелеген азаматтардың бейтарап пікірлерін ескеру қажеттігін атап өтті.
Мемлекет басшысы Кеңес шеңберінде реформалаудың әрбір маңызды бағыты бойынша алты жұмыс тобын құруды ұсынды. Жұмыс топтарының құрамына Кеңес мүшелерінен бөлек, лауазымды тұлғалар, қоғамдық ұйымдардың өкілдері, халықаралық және отандық тәуелсіз сарапшылардың кіру мүмкіндігі бар.
Қасым-Жомарт Тоқаев бірінші топ ретінде Сума Чакрабартидің басшылығымен тиімді макроэкономикалық саясат тобын құруды ұсынды. Бұл топ ақша-несие және бюджет саясатының тиімділігі, салық жүйесі, қаржы секторының тұрақтылығын қамтамасыз ету сияқты міндеттерді іске асыруды көздеуі керек.
Екінші топ, Президент Әкімшілігінің Басшысы Ерлан Қошановтың жетекшілігімен сот және құқық қорғау жүйесін реформалаумен айналысуы қажет. Президент аталған бағытта ауқымды жұмыс атқару керек деп санайды. Сондықтан көзбояушылыққа жол берілмеуі тиіс.
Мемлекет басшысы әлеуметтік саланы қайта жаңғыртуға арнайы топ жұмылдырылатынын айтты. Ол өзінің тікелей тапсырмасымен Қазақстан үшін мүлде жаңа құжат, атап айтқанда, Әлеуметтік кодекстің әзірленіп жатқанына тоқталды.
– Шын мәнінде, бұл құжат жекелеген адам мен мемлекет арасындағы қарым-қатынасты жүйелеуге, олардың өзара міндеттемелерін айқындауға, сондай-ақ, қазақстандықтарға берілетін төменгі әлеуметтік кепілдіктерді нақтылауға арналған. Яғни, құжатта азаматтардың балабақшаға барғаннан зейнетке шыққанға дейінгі өмірі толық қамтылған, – деді Қасым-Жомарт Тоқаев.
Сонымен қатар экономиканы әртараптандыру бойынша да топ құрылады. Мемлекет басшысы еліміз үшін бұдан басқа жол жоқ екеніне сенімді. Дегенмен, оның пікірінше, нақты жұмыс істейтін тетіктер әлі де жеткіліксіз.
– Әзірге шикізат өндіру, алып-сатумен айналысу және мемлекеттік тапсырысқа «иек артып отыру» әлдеқайда тиімді, – деді Мемлекет басшысы.
Жоғарыда аталған екі топтың жұмысы Премьер-Министрдің басшылығымен ұйымдастырылады.
Бесінші топтағы Үкімет пен «Атамекен» Ұлттық кәсіпкерлер палатасының өкілдері бизнесті реттеу мәселелерімен айналысады.
Президент Әкімшілігі Басшысының орынбасары Тимур Сүлейменов басқаратын алтыншы топ заманауи мемлекеттік басқару және тиімді мемлекеттік қызмет мәселелерін бақылауға алатын болады.
– Біздің алдымызда мемлекеттік аппаратты жаңа сапалы деңгейге көтеру мәселесі тұр. Ол нақты нәтижелерге қол жеткізу үшін өзіне жауапкершілік алатын, қандай да бір шешім қабылдағанда мейлінше икемді әрі құзыретті болуы керек. Бұл жерде көп нәрсе заманауи цифрлық технологияларды енгізуге байланысты. Аталған мәселеде ешқандай кедергі болмауы тиіс, – деді Мемлекет басшысы.
Сөз соңында Қазақстан Президенті ұзақ ойлануға уақыт жоқ екенін, жұмыс топтарының алдында мемлекеттік маңызды міндеттер тұрғанын атап өтті.
– Келесі жылы ел Тәуелсіздігінің 30 жылдығын атап өтеміз. Бұл айтулы датаны мерекелік іс-шаралармен емес, нақты істермен қарсы алуымыз керек. Тәуелсіздігіміздің 30-жылына қуатты, өнімді еңбекпен жеткен абзал. Бұл жерде, ең алдымен, азаматтарымыздың әл-ауқатын арттыруға бағытталған тиімді реформалар жөнінде сөз болып отыр, – деді Мемлекет басшысы.









///Қасым-Жомарт Тоқаевқа еліміздегі санитарлық-эпидемиологиялық ахуал, астық жинау науқаны, әлеуметтік маңызы бар азық-түлік тауарларының бағасын тұрақтандыру шаралары, инвестиция тарту жұмыстары және әлеуметтік-экономикалық дамудың басқа да өзекті мәселелері туралы есеп берілді.
Премьер-Министр Президентке эпидемиологиялық жағдайдың тұрақталғаны туралы баяндады. Үкіметтің мәліметіне сәйкес соңғы айда еліміз бойынша коронавирус жұқтыру көрсеткіші 1,7 есеге азайған. Аурудың өршу деңгейі – 0,94, жұқпалы аурулар бөлімдерінің 34 пайызында, жан сақтау бөлімшелерінің 32 пайызында науқастар ем қабылдап жатыр.
Мемлекет басшысына халыққа екпе салу жұмыстары жоспарлы түрде жалғасып жатқаны айтылды. Асқар Маминнің мәліметі бойынша, қазіргі таңда екпенің бірінші компоненті 7,7 миллион, екінші компоненті 6,7 миллион адамға салынған. Осы жылдың IV тоқсанында Pfizer вакцинасының 4 миллион дозасы жеткізілмек. Жалпы жыл соңына дейін 13,3 миллионнан астам азаматтың QazVaс, Спутник V, Sinopharm, Hayat-Vax, SinoVac және Pfizer вакциналарын салдыруға мүмкіндігі болады.
Сонымен қатар Қасым-Жомарт Тоқаевқа тұмауға қарсы вакцина салу жұмыстары жөнінде айтылды. Бүгінге дейін 694 мыңнан астам адам екпе алған. Жалпы 2,5 миллион адамға екпе егу жоспарланып отыр.
Асқар Мамин Президентке астық жинау науқанының барысы, әлеуметтік маңызы бар азық-түлік тауарларының бағасын тұрақтандыру үшін жүргізіліп жатқан жұмыстар, инфляцияға қарсы қабылданған шаралар кешенін жүзеге асыру туралы да баяндады.
Мемлекет басшысына экономиканың перспективті салаларына сапалы инвестиция тарту мәселесі жөнінде мәлімет берілді. Үкімет шетелден тікелей тартылатын инвестиция көлемін 30 миллиард АҚШ долларына дейін жеткізу және 2025 жылға қарай жалпы ішкі өнімнің негізгі капиталындағы инвестицияның үлесін 30 пайызға дейін арттыру жұмыстарын жүргізуде.
/// 
Қазақстан Республикасы Конституциясының 70-бабының 1-тармағына, «Қазақстан Республикасының Үкіметі туралы» Қазақстан Республикасы Конституциялық заңының 4-бабына  сәйкес жаңадан сайланған Қазақстан Республикасының Президенті қызметіне кіріскен кезде Қазақстан Республикасы Үкіметінің өкілеттігін доғаруына байланысты ҚАУЛЫ ЕТЕМІН:
1. Қазақстан Республикасының Үкіметі Қазақстан Республикасы Үкіметінің жаңа құрамы бекітілгенге дейін өз міндеттерін атқаратын болсын.
2.   Осы Жарлық қол қойылған күнінен бастап қолданысқа енгізіледі.
 
Қазақстан Республикасының
           Президенті                                                                                                   Н.Назарбаев
 
 
Астана, Ақорда, 2015 жылғы 29 сәуір
                    №  1
///Мемлекет басшысы Жамбыл облысындағы жол апаты салдарынан көз жұмған Өзбекстан азаматтарының ауыр қазасына байланысты көңіл айтты.
«Орны толмас қайғыларыңызға ортақтаса отырып, Қазақстан халқының және жеке өзімнің атымнан қаза болғандардың туыстары мен жақындарына шынайы көңілімізді жеткізуіңізді сұраймын. Зардап шеккендердің тезірек сауығып, отбасыларымен қайта қауышуына тілектестік білдіремін», - делінген жеделхатта.
///Нұрсұлтан Назарбаев «№1 Өскемен қалалық ауруханасы» коммуналдық мемлекеттік кәсіпорнының базасында құрылған Қазақстандағы тұңғыш Роботтандырылған хирургия орталығының жұмысымен танысты. Орталықты аралау барысында Мемлекет басшысына заманауи операциялық-цифрлық кешеннің жұмысы мен оның даму перспективалары жөнінде баяндалды.
Сонымен қатар, Қазақстан Президенті телекөпір режімінде облыстың Аягөз және Зырян аудандарындағы инсульттік орталықтардың ұжымдарымен әңгімелесті.
Елбасы шалғай елді мекендерде медициналық орталықтар салу мақсатымен мемлекет тарапынан атқарылып жатқан жұмыстардың нәтижелеріне тоқталды.
Мемлекет басшысы жүрек-қан тамыры ауруларын емдеу сапасын жақсартудың және бала мен ана өлімінің алдын алудың маңыздылығын атап өтті.
– Қазақстанның әрбір облысында жүрек-қан тамыры ауруларынан қайтыс болатындардың санын азайту мақсатымен жүрекке ота жасайтын медициналық орталықтар салынды. Қазіргі уақытта өлім-жітім көрсеткішін төмендете алдық, – деді Қазақстан Президенті. 
Сонымен қатар, Нұрсұлтан Назарбаев саламатты өмір салтын насихаттау арқылы түрлі аурулардың алдын алу қажеттігін айтты.
– Біздің денсаулығымыздың 10-15 пайызы ғана дәрігерлер мен медицинаға, қалғаны өзіміздің өмір сүру салтымызға байланысты. Болашақ нәрестенің денсаулығы ананың денсаулығына байланысты екенін түсіндіру қажет, – деді Мемлекет басшысы.
Мемлекет басшысы денсаулық сақтау саласындағы роботтандырылған хирургия жүйелерінің тиімділігіне тоқталды.
Осыған орай Елбасы медицина саласындағы кадрларды сапалы даярлауды қамтамасыз етудің қажеттігін де атап өтті.
Соңында Қазақстан Президенті орталықтың қызметкерлеріне және емделушілерге зор денсаулық пен табыс тіледі.







///Гүлшара Әбдіқалықова салтанатты шара барысында сыйлық лауреаттары мен грант иегерлерін, Мемлекет басшысының алғысына ие болған шығармашылық ұжымдарды, сондай-ақ Қазақстанның барлық журналистерін кәсіби мерекесі – Байланыс және ақпарат саласы қызметкерлерінің күнімен құттықтады.
– Қазір еліміздің халықаралық оң имиджін ілгерілету жөніндегі жұмыстар қызу жүріп жатыр. Соның ішінде Қазақстанның инновациялық болашағын қалыптастыру және әлемнің озық 30 елінің қатарына қосылу үдерістерін жан-жақты көрсету ісіндегі отандық БАҚ-тың рөлі арта түсуде. Осы стратегиялық міндеттерді тиімді жүзеге асыру мемлекет пен медиа-қоғамдастықтың өзара жемісті іс-қимыл орнатуы қажеттігіне негізделеді, – деді Мемлекеттік хатшы.
Сонымен қатар, Гүлшара Әбдіқалықова жүйелі түрде ақпараттандыру жұмыстарын жүргізу биыл Елбасы бастамашылық еткен Қазақстанның үшінші жаңғыруын табысты іске асырудың негізгі факторының бірі болып саналатынын атап өтті.
Мемлекет басшысының өкімімен сыйлықтар Қарағанды облыстық «Орталық Қазақстан» газетінің бас редакторы Мағауия Сланбекұлы Сембаевқа және «Хабар» агенттігінің меншікті тілшісі Майра Қабиқызы Абдрахмановаға табыс етілді.
Гранттар «Айқын» газетінің тілшісі Айхан Пішенбайұлы Шәріпов пен «Казахстанская правда» газетінің тілшісі Юлия Дмитриевна Магерге тапсырылды.
Қазақстан Республикасы Президентінің алғысы «Астана» телеарнасындағы «Біздің уақыт» телевизиялық бағдарламасының, «Мысль» республикалық қоғамдық-саяси журналының, Батыс Қазақстан облыстық «Приуралье» газетінің және «Хабар 24» телеарнасының шығармашылық ұжымдарына жарияланды.
///Мемлекет басшысына биылғы 9 ай ішіндегі ақша-кредит саясатын іске асырудың алдын ала қорытындылары, Ұлттық Банктегі алтынвалюта резервтерінің жай-күйі және Ұлттық қордың активтері туралы баяндалды.
Президентке Ұлттық Банктің қаражаты есебінен қаржыландырылатын дағдарысқа қарсы бастамалардың орындалу барысы жөнінде мәлімет берілді.
Ерболат Досаев 2020 жылдың соңына дейінгі және 2021 жылға арналған Қазақстанның экономикалық дамуына қатысты болжамын ұсынды.
Кездесу қорытындысы бойынша Мемлекет басшысы елдің қаржы тұрақтылығын қамтамасыз ету жөнінде бірқатар нақты тапсырма берді.
 

///Мемлекет басшысы Қасым-Жомарт Тоқаев Шавкат Мирзиёевке Тұңғыш Президент – Елбасы Н.Ә.Назарбаевтың сәлемін жеткізіп, оның Қазақстан мен Өзбекстан қарым-қатынастарының дамуына сіңірген өлшеусіз еңбегін ерекше атап өтті.
– Біз шағын құрамдағы кездесу кезінде сабақтастықтың сақталып, мемлекеттеріміз арасындағы қарым-қатынастарды одан әрі нығайту үшін барлық күш-жігерімізді жұмсауға уағдаластық, – деді Мемлекет басшысы.
Қазақстан Президенті қазіргі саясат екі мемлекеттің ұлттық мүддесіне толықтай сәйкес келетінін атап өтіп, келіссөздер барысында қол жеткізілген келісімдерді жүзеге асыру үшін үкіметаралық комиссияны Үкімет басшыларының деңгейіне көтеру туралы шешім қабылданғанын айтты.
– Біз Өзбекстанның дамуын зор қызығушылықпен бақылап отырамыз. Сіздер бірқатар бағыт бойынша реформалар жүргізіп, соның ішінде мемлекеттік басқаруды, экономиканы либерализациялауды жетілдіріп, халықтың әл-ауқатын арттыру ісінде таңқаларлық жетістіктерге қол жеткіздіңіздер, – деді Қасым-Жомарт Тоқаев.
Шавкат Мирзиёев Қасым-Жомарт Тоқаевтың Президент ретіндегі алғашқы мемлекеттік сапарын Өзбекстаннан бастағанына тоқталып, бұл қадамның стратегиялық әріптестікті тереңдетіп, қалыптасқан қарым-қатынастарды жалғастыруға бағытталғанын атап өтті.
– Қазақстанмен достық қарым-қатынасты, тату көршілікті нығайту – Өзбекстанның сыртқы саясатының басым бағыты. Нұрсұлтан Әбішұлы Назарбаев екеуміз екі ел арасындағы  қарым-қатынастардың берік іргетасын қалап, өзара байланысты жаңа деңгейге көтере алдық, – деп түйіндеді Шавкат Мирзиёев.
Сонымен қатар, мемлекеттер басшылары кеңейтілген құрамдағы кездесуде екіжақты және халықаралық байланыстардағы өзекті мәселелер жөніндегі, нақтырақ айтқанда, БҰҰ, Ислам ынтымақтастық ұйымы және Аралды құтқару халықаралық қоры аясындағы мүдделері мен ұстанымдары сәйкес келетінін атап өтті. 
Келіссөздер барысында тараптар құқық қорғау органдары, арнайы қызмет және қорғаныс ведомстволары бойынша қауіпсіздік пен тұрақтылықты, тығыз ықпалдастықты қамтамасыз ету, жолаушылар және жүк тасымалдау ісін, өзара сауда және өнеркәсіп кооперациясын жандандыру мәселелерін талқылады.



///Мемлекет басшысы Қасым-Жомарт Тоқаев Шавкат Мирзиёевке Тұңғыш Президент – Елбасы Н.Ә.Назарбаевтың сәлемін жеткізіп, оның Қазақстан мен Өзбекстан қарым-қатынастарының дамуына сіңірген өлшеусіз еңбегін ерекше атап өтті.
– Біз шағын құрамдағы кездесу кезінде сабақтастықтың сақталып, мемлекеттеріміз арасындағы қарым-қатынастарды одан әрі нығайту үшін барлық күш-жігерімізді жұмсауға уағдаластық, – деді Мемлекет басшысы.
Қазақстан Президенті қазіргі саясат екі мемлекеттің ұлттық мүддесіне толықтай сәйкес келетінін атап өтіп, келіссөздер барысында қол жеткізілген келісімдерді жүзеге асыру үшін үкіметаралық комиссияны Үкімет басшыларының деңгейіне көтеру туралы шешім қабылданғанын айтты.
– Біз Өзбекстанның дамуын зор қызығушылықпен бақылап отырамыз. Сіздер бірқатар бағыт бойынша реформалар жүргізіп, соның ішінде мемлекеттік басқаруды, экономиканы либерализациялауды жетілдіріп, халықтың әл-ауқатын арттыру ісінде таңқаларлық жетістіктерге қол жеткіздіңіздер, – деді Қасым-Жомарт Тоқаев.
Шавкат Мирзиёев Қасым-Жомарт Тоқаевтың Президент ретіндегі алғашқы мемлекеттік сапарын Өзбекстаннан бастағанына тоқталып, бұл қадамның стратегиялық әріптестікті тереңдетіп, қалыптасқан қарым-қатынастарды жалғастыруға бағытталғанын атап өтті.
– Қазақстанмен достық қарым-қатынасты, тату көршілікті нығайту – Өзбекстанның сыртқы саясатының басым бағыты. Нұрсұлтан Әбішұлы Назарбаев екеуміз екі ел арасындағы  қарым-қатынастардың берік іргетасын қалап, өзара байланысты жаңа деңгейге көтере алдық, – деп түйіндеді Шавкат Мирзиёев.
Сонымен қатар, мемлекеттер басшылары кеңейтілген құрамдағы кездесуде екіжақты және халықаралық байланыстардағы өзекті мәселелер жөніндегі, нақтырақ айтқанда, БҰҰ, Ислам ынтымақтастық ұйымы және Аралды құтқару халықаралық қоры аясындағы мүдделері мен ұстанымдары сәйкес келетінін атап өтті. 
Келіссөздер барысында тараптар құқық қорғау органдары, арнайы қызмет және қорғаныс ведомстволары бойынша қауіпсіздік пен тұрақтылықты, тығыз ықпалдастықты қамтамасыз ету, жолаушылар және жүк тасымалдау ісін, өзара сауда және өнеркәсіп кооперациясын жандандыру мәселелерін талқылады.



///Қасым-Жомарт Тоқаев Қазақстанға ресми сапармен келген Ресей Федерациясының Қорғаныс министрі Сергей Шойгуді қабылдады. Кездесу барысында Қазақстан мен Ресейдің әскери және әскери-техникалық ынтымақтастығын нығайту мәселелері талқыланды.
– Әскери-техникалық сала, әскери бағыт Қазақстан Республикасы мен Ресей Федерациясы арасындағы стратегиялық серіктестік пен одақтастық қатынастарда маңызды орын алады, – деді Президент.
Мемлекет басшысы екі ел арасындағы қол қойылған Әскери ынтымақтастық туралы шартты құптады және оның Ресей Қорғаныс министрінің Қазақстанға жасаған сапарының маңызды нәтижелерінің бірі екенін айтты.
Қасым-Жомарт Тоқаев Сергей Шойгуді Жеңістің 75 жылдығына арналған парадтың жоғары деңгейде ұйымдастырылып, табысты өткізілгенімен құттықтады.   
Ресей Қорғаныс министрі кездесуге және қазіргі заманның өзекті мәселелерін талқылауға мүмкіндік жасағаны үшін Қазақстан Президентіне алғыс айтты.
– Әскери және әскери-техникалық ынтымақтастықтың дәстүрлі стратегиялық және одақтастық сипаты бар. Бүгінгі қол қойған келісімнің аса маңызды екені сөзсіз. Бұл барлық әскери ынтымақтастық туралы келісімдердің ішіндегі ең ауқымдысы әрі мазмұндысы, – деді Сергей Шойгу.  
Ресейдің Қорғаныс министрі Қазақстан әскерилерінің Қызыл алаңда өткен Жеңістің мерейтойлық парадына жоғары деңгейде қатысқаны үшін Мемлекет басшысына алғысын білдірді. Оның айтуынша, бұл екі ел арасындағы қатынастардың жоғары деңгейде екенін көрсетті. Сонымен қатар ол Қазақстан Қарулы Күштері сарбаздарының Халықаралық әскери ойындарға белсенді қатысқанын атап өтті.
Кездесу соңында Қазақстан Президенті әскери және әскери-техникалық ынтымақтастықты дамытуға қосқан үлесі үшін Сергей Шойгуді І дәрежелі «Достық» орденімен марапаттады.










///
	

	 

	Конференцияға Қазақстан Республикасының орталық мемлекеттік органдарының басшылары, беделді халықаралық ұйымдардың делегациялары, сондай-ақ мемлекеттік органдардың өкілдері және 20-дан астам елдің құқық қорғау мекемелерінің өкілдері, көрнекті отандық және шетелдік құқықтанушы-ғалымдар қатысты.

	Нұрсұлтан Назарбаев форум қонақтары алдында сөйлеген сөзінде халықаралық форумның Бейбітшілік және келісім сарайында өтуінің символдық мәні барын атап өтті.

	- Конституция – мемлекеттік құрылымның барлық пирамидасының іргетасы. Бейбітшілік пен келісім – XVIII ғасырда алғаш рет енгізілген саяси-құқықтық инновация үшін бекітілген құндылықтар. Қазақстан Республикасының Конституциясы халықтың әл-ауқаты мен құқығын үйлестіруге ұмтылған ұлы бостандық қағидаттарына негізделген. Бұдан 17 жыл бұрын қазақстандықтар Негізгі Заңды референдум арқылы қабылдауға дауыс бере отырып, даналықтың, топтасу, бірліктің үлгісін қөрсетті. Бүгін біз 1995 жылғы Конституция қазақстандық табыстың басты факторына айналды деп мақтанышпен айта аламыз, - деді Қазақстан Президенті.

	Нұрсұлтан Назарбаев Конституцияның негізінде жаңа заманауи мемлекеттің ғимараты тұрғызылғанын атап көрсетті.

	- Біз әлемнің дамыған демократиясының көп қырлы тәжірибесін шығармашылықпен қолдандық. Биліктің барлық институттарының халыққа есеп беруі, сайланатындығы, адам құқығы мен бостандығын іске асыру – біздің мемлекеттік құрылыстың негізгі базасы, - деді Қазақстан Президенті.

	Мемлекет басшысы Конституцияда экономиканы дамытудың базалық қағидаттары туралы мәселе тиімді шешімін тапқанын айтты. Халық пен барша қоғамның игілігіне бағытталған экономикалық өсім негізгі ережелер қатарынан саналады.   

	- Мемлекетіміздің әлеуметтік сипаты туралы конституциялық ережелер біздің экономикамыздың ең қуатты жаһандық дағдарыстың салдарларына шыдап беруіне табысты септігін тигізген базаға айналып отыр. 2010 жылдан бастап, елімізде 440-қа жуық жаңа индустриялық нысан пайдалануға берілді, таяу 5 жылда тағы 250-ден аса кәсіпорын салынатын болады. Ол кәсіпорындарда 150 мыңға жуық қазақстандық жұмыс істейді. Соңғы он жылда білім мен ғылым, денсаулық сақтау, әлеуметтік қамтамасыз ету салаларын қаржыландыру бірнеше есе артты. Ең озық технологиямен жабдықталған ондаған ірі медициналық орталық салынды. Жақында Қазақстан донорлық жүректі ауыстырып салу операциясын сәтті жүзеге асырған әлемнің 22 елінің біріне айналды. Біз 2016 жылға дейін 400-ге жуық жаңа денсаулық сақтау нысанын салуды жоспарлап отырмыз, - деді Нұрсұлтан Назарбаев.

	Президент сондай-ақ Қазақстандағы әлеуметтік жаңғыртудың басты мақсаты Жалпыға Ортақ Еңбек Қоғамын қалыптастыру болып табылатынына тоқталды.

	- Соңғы елу жылда әлемде орныққан «Тұтынушылар қоғамының тұжырымдамасы» елеске айналды. Бірқатар елдер үшін бұл терең әлеуметтік дағдарысқа соқтырған, жұтып жіберетіндей факторға айналып барады. Бұндай ортада еңбек құндылығы жойылады. Ал еңбек бостандығына қатысты құқықтың кейбір жерде ауқымы тар және мемлекеттің көмегі есебінен өмір сүру «мүмкіндігі» пайдакүнемдік ретінде әдетке айналған. Сондықтан мен Жалпыға Ортақ Еңбек Қоғамы идеясын әлеуметтік арқа сүйеушіліктің артып бара жатқанына және еңбек етпестен «жылдам ақша жасаушылық» әдеттеріне балама ретінде көремін, - деді Мемлекет басшысы.

	Нұрсұлтан Назарбаев заманауи мемлекеттің әлеуметтік саясаты әлеуметтік жағынан аз қамтылған азаматтар санатын қорғаумен қатар, халықтың жұмысқа қабілетті тобына қолдау көрсетуді қарастыруы қажеттігіне тоқталды.

	Қазақстан Президенті ел Конституциясының әлеуметтік әлеуетін толықтай іске асыру жаңғыртудың басты мазмұны саналатынын мәлім етті.  

	- XXI ғасырда біздің Конституциямызды жаңаша оқу қажет. Негізгі Заң – қатып қалған құқықтық реликт емес. Ол тірі механизм, оған қоғам жаңа жағдайларға және қазақстандық социум сапасына сәйкес құқықтық және әлеуметтік инновация енгізілуін қарастыруы қажет. Мен Қазақстанның әлеуметтік заңнамасының кешенді тізімін жасау, сондай-ақ жаңа заңдарды әзірлеу міндетін қойдым. Біз бүгінде мемлекеттік органдардың ақпараттық қоғамның мүмкіндіктерін пайдалану арқылы азаматтармен тығыз байланыс жасау тетіктерін дамытуға ерекше назар аударып отырмыз. XXI ғасырдағы табысты қоғам – заңды сауатты білетін адамдар қоғамы. Заңды сауатты білу негізі, ең алдымен, Конституцияны терең білу. Сондықтан халықты құқықтық мәдениетке тәрбиелеу - әлеуметтік жаңғыртудың маңызды мәселесі, - деді Мемлекет басшысы.

	Еуропалық Венеция комиссиясының президенті Джанни Букиккио өз сөзінде Қазақстан реформалаудың ұзақ жолын жүріп өткенін айтты.

	- Сіздер «Қазақстан-2030» ұзақ мерзімді бағдарламасын іске асыруда жарты жолды жүріп өттіңіздер. Сізді, Президент мырза, экономикалық табысқа және өңірдегі тұрақтылыққа қол жеткізулеріңізбен құттықтауыма рұқсат етіңіз. Мен 15 жылдан кейін Қазақстанды бұдан да әрі қуатты дамыған, бәсекеге қабілетті ел ретінде көргім келеді, - деді Д.Букиккио.

	Өз кезегінде Армения Республикасы Конституциялық Сотының төрағасы,  жаңа демократия елдері конституциялық бақылау органдары конференциясының төрағасы Г.Арутюнян Қазақстан тиімді, эволюциялық даму жолына жан-жақты ойластырылған таңдау жасағанын атап өтті.

	- Бұл - елдің тұрақты және қарқынды дамуы үшін мақсатты түрде бағытталған берік экзогендік және эндогендік алғышарттарды жасауға бағытталған ел Президентінің маңызды Жолдауының негізіндегі халықтың саналы таңдауы. Қазақстанның конституциялық идеализмнен жол тауып шығып, Конституция мен құқықтық жүйе арасындағы шиеленісті еңсере отырып, дәйекті конституциялық қоғамдық қатынастар жолын таңдауы даусыз тарихи факті болып саналады, - деді Г.Арутюнян.

	Ресей Федерациясы Жоғарғы Сотының төрағасы В.Лебедев Нұрсұлтан Назарбаевтың «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» атты мақаласының мазмұнына назар аударды.

	- Онда құқық және әділет қағидаттарына негізделген мемлекет пен қоғамдағы әлеуметтік қатынастарды жетілдіру шарттарының бірі ретінде шиеленісті жағдайлардың алдын алу, реттеу және шешудің нақты құқықтық нормалары мен әділетті заң тұрғысынан іс-қимыл қабылдау және енгізу міндеті қойылған. Бұл доктрина - мемлекеттің әлеуметтік бағыты туралы конституциялық, тұжырымдамалық ережелерді дамытуға қосылған маңызды үлес, - деді В.Лебедев.    

	

	  

	                                          

///Президент Қасым-Жомарт Тоқаевтың төрағалығымен «Ақорда» резиденциясында Реформалар жөніндегі жоғары кеңестің бірінші отырысы өтті.
Жиында Реформалар жөніндегі жоғары кеңестің мүшелері: ҚР Президентінің кеңесшісі – Реформалар жөніндегі жоғары кеңес Төрағасының орынбасары Сэр Сума Чакрабарти, Премьер-Министр Асқар Мамин, Стратегиялық жоспарлау және реформалар жөніндегі агенттіктің төрағасы Қайрат Келімбетов, сондай-ақ, шетелдік беделді сарапшылар – Андрес Веласко, лорд Френсис Мод және лорд Филлип Хаммонд баяндама жасады.
Мемлекет басшысы сөйлеген сөзінде ел азаматтарының тың тәсілдер мен тиімді шешімдер күтетінін, мұндай сәтте Реформалар жөніндегі жоғары кеңестің маңызды рөл атқаратынын атап өтті. Президенттің айтуынша, Кеңес ұлттық экономиканың бәсекеге қабілеттілігін нығайтуға және тұрғындардың әл-ауқатын арттыруға байланысты аса күрделі мәселелер бойынша шешімдер қабылдайтын болады. 
Президент өз сөзінде Кеңес қызметі басқа консультативтік-кеңестік органдардан түбегейлі ерекшеленуі тиіс екенін, қоғамдағы өзекті мәселелерді немесе түйінді түйткілдерді жасырмай ашық айту қажет екенін атап өтті.
– Деректерді тізіп, қалыптасқан жағдайды сипаттаумен шектелуге болмайды. Бастысы – уақытылы шешім қабылдау. Кеңес іс жүзінде жүзеге аспайтын, алдын ала әзірленген ұсыныстарды құптап қана отырмауы тиіс. Кеңес мекемеаралық ұзақ дауларға нүкте қоюы керек. Ұлттық экономиканы басқаруда, қоғамдық дамуда, институционалдық реформалар жүргізуде жаңа бағыттар ұсынуға міндетті. Әрине, қазіргі жұмыстарды да бақылауы тиіс, – деді Қасым-Жомарт Тоқаев.
Президент Кеңестің келесі отырысында мемлекеттік жоспарлау жүйесіндегі жаңа тәсілдерді қарастыруды және осы мәселе бойынша шешім қабылдауды ұсынды.
– Біз әрбір салада мемлекеттің мақсаттары мен даму кезеңдерін айқындайтын бағдарламалық құжаттардың икемді архитектурасын құруымыз керек. Жүйе бюджетті жоспарлаумен байланыстырылады және мемлекеттік органдар басшыларының жүктелген міндеттің орындалуына тікелей жауапты екенін бекітеді. Жоғары кеңестің шешімдерінің орындалуын, ұлттық жобалардың жүзеге асырылуын, реформаларды жобалық басқару қағидаттарының енгізілуін қамтамасыз ету маңызды. Қазіргі кезеңде бұл – Стратегиялық жоспарлау және реформалар жөніндегі агенттіктің негізгі міндеті, – деді Қазақстан Президенті.
Сонымен қатар Қасым-Жомарт Тоқаев орта мерзімді перспективадағы іс-қимылдарға негіз болуға тиісті Ел дамуының 2025 жылға дейінгі стратегиялық жоспарына назар аударды. Аталған құжатта дамудың жаңа күн тәртібі жасалады.
Мемлекет басшысы Үкіметтің Стратегиялық жоспардың алғашқы нұсқасын әзірлегенін, енді оны Стратегиялық жоспарлау және реформалар жөніндегі агенттікпен бірлесіп, соңына дейін жеткізу және Жоғары кеңес мүшелерімен талқылау, сондай-ақ, соңғы нұсқасын келесі жиында Премьер-Министрге ұсыну қажеттігін атап өтті.
Қасым-Жомарт Тоқаев берілетін бастапқы мәліметтердің сапасында, әсіресе, ведомстволық статистикада түйткілді мәселелер барын айтты. Статистика  комитетін Стратегиялық жоспарлау және реформалар жөніндегі агенттікке беру бұл проблеманы шешуге септігін тигізуі тиіс.
– Фактологиялық мәліметтердің шынайылығын және олардың сапалы түсіндірілуін қамтамасыз етуге бағытталған реформаларды әзірлеу керек. Экономикалық, демографиялық және басқа да үдерістерді дұрыс модельдеу, әзірленген шешімдерді қабылдау үшін дұрыс болжам жасау мақсатында үлкен деректерді өңдеудің тетіктерін пайдалану қажет, – деді Президент.
Мемлекет басшысы Стратегиялық жоспарлау және реформалар жөніндегі агенттікке Цифрлық даму, инновациялар және аэроғарыш өнеркәсібі министрлігімен бірлесіп, аталған мәселені мұқият пысықтауға және ахуалды жақсарту үшін нақты ұсыныстар енгізуге тапсырма берді.
Кездесуде Қазақстан Президенті «халық үніне құлақ асатын мемлекет» тұжырымдамасы жайында да айтты. Ол жұмыс барысында үкіметтік емес ұйымдар мен жекелеген азаматтардың бейтарап пікірлерін ескеру қажеттігін атап өтті.
Мемлекет басшысы Кеңес шеңберінде реформалаудың әрбір маңызды бағыты бойынша алты жұмыс тобын құруды ұсынды. Жұмыс топтарының құрамына Кеңес мүшелерінен бөлек, лауазымды тұлғалар, қоғамдық ұйымдардың өкілдері, халықаралық және отандық тәуелсіз сарапшылардың кіру мүмкіндігі бар.
Қасым-Жомарт Тоқаев бірінші топ ретінде Сума Чакрабартидің басшылығымен тиімді макроэкономикалық саясат тобын құруды ұсынды. Бұл топ ақша-несие және бюджет саясатының тиімділігі, салық жүйесі, қаржы секторының тұрақтылығын қамтамасыз ету сияқты міндеттерді іске асыруды көздеуі керек.
Екінші топ, Президент Әкімшілігінің Басшысы Ерлан Қошановтың жетекшілігімен сот және құқық қорғау жүйесін реформалаумен айналысуы қажет. Президент аталған бағытта ауқымды жұмыс атқару керек деп санайды. Сондықтан көзбояушылыққа жол берілмеуі тиіс.
Мемлекет басшысы әлеуметтік саланы қайта жаңғыртуға арнайы топ жұмылдырылатынын айтты. Ол өзінің тікелей тапсырмасымен Қазақстан үшін мүлде жаңа құжат, атап айтқанда, Әлеуметтік кодекстің әзірленіп жатқанына тоқталды.
– Шын мәнінде, бұл құжат жекелеген адам мен мемлекет арасындағы қарым-қатынасты жүйелеуге, олардың өзара міндеттемелерін айқындауға, сондай-ақ, қазақстандықтарға берілетін төменгі әлеуметтік кепілдіктерді нақтылауға арналған. Яғни, құжатта азаматтардың балабақшаға барғаннан зейнетке шыққанға дейінгі өмірі толық қамтылған, – деді Қасым-Жомарт Тоқаев.
Сонымен қатар экономиканы әртараптандыру бойынша да топ құрылады. Мемлекет басшысы еліміз үшін бұдан басқа жол жоқ екеніне сенімді. Дегенмен, оның пікірінше, нақты жұмыс істейтін тетіктер әлі де жеткіліксіз.
– Әзірге шикізат өндіру, алып-сатумен айналысу және мемлекеттік тапсырысқа «иек артып отыру» әлдеқайда тиімді, – деді Мемлекет басшысы.
Жоғарыда аталған екі топтың жұмысы Премьер-Министрдің басшылығымен ұйымдастырылады.
Бесінші топтағы Үкімет пен «Атамекен» Ұлттық кәсіпкерлер палатасының өкілдері бизнесті реттеу мәселелерімен айналысады.
Президент Әкімшілігі Басшысының орынбасары Тимур Сүлейменов басқаратын алтыншы топ заманауи мемлекеттік басқару және тиімді мемлекеттік қызмет мәселелерін бақылауға алатын болады.
– Біздің алдымызда мемлекеттік аппаратты жаңа сапалы деңгейге көтеру мәселесі тұр. Ол нақты нәтижелерге қол жеткізу үшін өзіне жауапкершілік алатын, қандай да бір шешім қабылдағанда мейлінше икемді әрі құзыретті болуы керек. Бұл жерде көп нәрсе заманауи цифрлық технологияларды енгізуге байланысты. Аталған мәселеде ешқандай кедергі болмауы тиіс, – деді Мемлекет басшысы.
Сөз соңында Қазақстан Президенті ұзақ ойлануға уақыт жоқ екенін, жұмыс топтарының алдында мемлекеттік маңызды міндеттер тұрғанын атап өтті.
– Келесі жылы ел Тәуелсіздігінің 30 жылдығын атап өтеміз. Бұл айтулы датаны мерекелік іс-шаралармен емес, нақты істермен қарсы алуымыз керек. Тәуелсіздігіміздің 30-жылына қуатты, өнімді еңбекпен жеткен абзал. Бұл жерде, ең алдымен, азаматтарымыздың әл-ауқатын арттыруға бағытталған тиімді реформалар жөнінде сөз болып отыр, – деді Мемлекет басшысы.









///Мемлекет басшысы жиынға қатысушыларды және барша Қазақстан халқын ұлттық мерекеміз – Тәуелсіздік күнімен құттықтады.
Қазақстан Президенті тәуелсіздіктің 27 жылы ішінде мемлекетіміз өзінің даму жолында зор жетістіктерге жеткенін атап өтті.
Елбасы егемен еліміздің құрылу тарихында Қазақстанның жас астанасының маңызды рөл атқарғанына айрықша тоқталды.
– Еуразияның жүрегінде орналасқан жаңа елорда жаңғырған Қазақстанның символы саналады. Биыл Астанамыздың 20 жылдығын еліміздің барлық өңірімен бірге жоғары деңгейде атап өттік, – деді Нұрсұлтан Назарбаев.
Мемлекет басшысы Қазақстанда жүргізілген ауқымды нарықтық реформалар миллионнан астам азаматтарымыздың кәсіпкерлік қабілеттерін экономикаға жұмылдыруға жол ашқанын айтты.
– Экономиканы жүйелі индустрияландыру өңдеу өнеркәсібінің үлесін айтарлықтай арттыруға септігін тигізді. Бүгінде мұндағы өнім көлемі шамамен 9,5 триллион теңгені құрап отыр, – деді Қазақстан Президенті.
Сондай-ақ, Елбасы көлік-логистика инфрақұрылымына тартылған инвестицияның арқасында Қазақстан құрлықтық маңызы бар транзиттік хабқа айналғанын атап өтті.
Сонымен қатар, Нұрсұлтан Назарбаев тәуелсіздік жылдары табысы ең төменгі күнкөріс деңгейінен төмен тұрғындар саны 15 есе азайып, ал нақты еңбекақы 4 есе артқанын айтты.
– Егемен Қазақстанның басты жетістіктерінің бірі – халқымыздың саны 18 миллионнан асып, тұрғындардың орташа өмір сүру ұзақтығы 72,5 жасқа жетуі. Осы маңызды жеңістеріміз бен игі нәтижелеріміз біз таңдаған бағыттың дұрыс екенін растап отыр, – деді Мемлекет басшысы.
Қазақстан Президенті 2018 жылы еліміздің сыртқы саясатта да, жаңғыру бағдарламаларын іске асыру аясында да қол жеткізген басты жетістіктеріне тоқталды.
– Біздің жауапты әрі сындарлы сыртқы саясатымыз әлемдік аренадағы өз орнымызды айтарлықтай нықтай түсуге мүмкіндік берді. Қазақстанның жемісті бітімгерлік қызметі Астанадағы Сирияаралық келіссөздердің нәтижелі болуына септігін тигізді, – деді Елбасы.
Сондай-ақ, Нұрсұлтан Назарбаев «Астана» халықаралық қаржы орталығын, «Астана хаб» ІТ-стартаптардың халықаралық технопаркін және «Жасыл» технологиялар мен инвестициялық жобалардың халықаралық орталығын іске қосу жөніндегі жұмыстардың нәтижелеріне назар аударды.
– Қоғамдағы бірлік пен келісім біздің барлық жетістігіміздің бастауында тұрғанын әрдайым есте ұстауымыз керек. Этносаралық және конфессияаралық дамудың қазақстандық моделі бүгінде халықаралық брендке айналды, – деді Мемлекет басшысы.
Қазақстан Президенті еліміздегі кейінгі бастамалардың бәрі тұрғындарымыздың тұрмыс сапасын жақсартуға, қоғамдық қауіпсіздікті жоғары деңгейде қамтамасыз етуге және әл-ауқатымызды арттыруға бағытталғанын атап өтті.
– Әлеуметтік саланы кешенді жаңғырту – біздің маңызды бағытымыз. Тәуелсіздік жылдары миллионға жуық азаматымыз баспаналы болды. Біз жуырдағы 5 жыл ішінде 70 миллион шаршы метрден астам тұрғын үй саламыз. Бұл шамамен тағы екі миллионға жуық қазақстандық баспаналы болады деген сөз, – деді Елбасы.
Соңында Нұрсұлтан Назарбаев тәуелсіз ел тұрғындарының қазіргі буыны уақыт талабына сай болып, Қазақстандағы әрбір отбасының игілігі мен берекесін нығайтуға үлес қосатынына сенім білдірді.
Мемлекет басшысының сөйлеген сөзінің толық мәтінін мына жерден оқи аласыздар.





///Қазақстан Президенті Нұрсұлтан Назарбаев Владимир Путинді туған күнімен құттықтап, оған зор денсаулық пен бақ-береке тіледі. Сонымен қатар, жоғары мемлекеттік лауазымында табысқа жете беруіне ниеттестігін білдірді.
Әңгімелесу барысында мемлекеттер басшылары екіжақты ынтымақтастықтың, сондай-ақ өңірлік және халықаралық күн тәртібінің өзекті мәселелерін талқылады.
///Мемлекет басшысы Астанаға әлемнің 39 елінен келген Дүниежүзілік құрылтайдың барлық қатысушыларына арнап сөз сөйледі.
Елбасы алғашқы Құрылтай өткеннен бергі 25 жыл ішінде Қазақстанның жеткен жетістіктерін және елімізде жүргізілген реформаларды атап өтті.
Нұрсұлтан Назарбаев рухани жаңғыру аясында іске асырылып жатқан 6 жобаға, соның ішінде қазақ қарпінің латын әліпбиіне көшуі, гуманитарлық бағыттағы үздік 100 оқулықты қазақ тіліне аудару, «Туған жер», «Қазақстанның киелі жерлерінің географиясы», «Жаһандағы заманауи қазақстандық мәдениет», «Қазақстандағы 100 жаңа есім» сияқты жобаларға ерекше тоқталды.
Қазақстан Президенті мемлекетіміз бен қоғам тарапынан қандастарымызды қолдаудың маңыздылығын айтып, «Отандастар» қорын құруды тапсырды.
– Қор Дүниежүзі қазақтарының қауымдастығымен бірлесіп, қандастарымызға қолдау көрсетудің тетіктерін анықтап, тиісті кешенді бағдарлама әзірлеуі қажет, – деді Елбасы.
Сондай-ақ, Мемлекет басшысы елшіліктерге Қазақстанға оралушылардың құжаттарын дайындау және оларға кеңес беру жөніндегі жұмыстарды күшейтуді тапсырды.
– Сонымен қатар, жастарға қолдау көрсету қажет. Үкіметке отандастарымыздың жоғары білім алуын қолжетімді ету үшін оларға бөлінген квотаны 2 есе көбейтуді тапсырамын. Үкімет шетелдегі қандастарымыздың ана тілінде білім алу мүмкіндіктерін қарастыруы керек, – деді Нұрсұлтан Назарбаев.
Бұдан бөлек, Қазақстан Президенті іргелес елдерде мемлекеттік телеарналардың көрсетілуі мен мерзімді баспасөздің таралу мәселелерін пысықтау, қандастарымыз арасындағы дарынды және кәсіби мамандарды елге тартып, оларды бейімдеу тетіктерін қарастыру, еліміздің оңтүстігінен солтүстік облыстарына қоныс аудару бағдарламасына қатысқан азаматтарымыздың орналасуына жағдай жасап, оларды жұмыспен қамту жөнінде тапсырмалар берді.
Елбасы сөзінің соңында Құрылтайға қатысушыларға Астананы аралап көріп, «ЭКСПО-2017» мамандандырылған көрмесін тамашалау жөнінде ұсыныс айтты.
Құрылтай соңында Мемлекет басшысы шетелдегі ағайынның Атамекенді ұмытпай, оны әрдайым құрмет тұтуға шақырды.
– Шетелдегі қазақтардың елге жиі келіп, туған жерімен байланыстарын нығайтып отырғаны дұрыс. Қай елде тұрсаңыздар да, әрдайым Қазақстанды жүректеріңіздің төрінде ұстаңыздар. Қазақтың тарихи отаны біреу-ақ. Ол – Қазақстан, – деп түйіндеді Нұрсұлтан Назарбаев.
Елбасы сөзінің толық мәтінін мына жерден қараңыз.









///Жиында Мемлекет басшысына қоғамдық талқылаулар барысында келіп түскен ұсыныстарды ескере отырып әзірленген қазақ тілінің латын қарпіне негізделген бірыңғай стандартының жобасы ұсынылды.
Қазақстан Президенті мемлекеттік тілді реформалау рухани жаңғыру бағдарламасы аясындағы маңызды мәселелердің бірі екенін атап өтті.
– Бұл күндері қазақ тілінің жаңа әліпбиіне байланысты мәселе қоғамда қызу талқылануда. Оған көптеген адам қатысты. Латын қарпіне көшу туралы идея біз тәуелсіздік алған кезден туындаған болатын. Қазақ жазуының латын қарпіне көшуі әрдайым менің айрықша бақылауымда болды, – деді Нұрсұлтан Назарбаев.
Осы ретте, Елбасы латын қарпіне көшу үдерісінің тарихи мәні бар екеніне тоқталып, бұл мәселені бірлесе шешу қажеттігін айтты.
– Әлемде ешбір ел өзінің жаңа әліпбиін бүкіл халық болып осылайша талқылаған емес. Біз үшін әрбір адамның пікірін білу маңызды. Латын қарпіне көшуге байланысты Президент Әкімшілігіне 300-ден астам өтініш келіп түсті. Жастардың бұл үдерісті қолдағаны қуантады, – деді Мемлекет басшысы.
Нұрсұлтан Назарбаев қазақ тілінің жаңа әліпбиінің жобасын талқылауға жетекші қоғамдық бірлестіктердің, ғылыми орта мен жұртшылықтың белсенді түрде атсалысқанына назар аударды.
Кездесу барысында Қазақстан Президентіне атқарылған жұмыстардың нәтижелері жөнінде А.Байтұрсынов атындағы Тіл білімі институтының директоры Е.Қажыбек және Ш.Шаяхметов атындағы Тілдерді дамытудың республикалық үйлестіру-әдістемелік орталығының директоры Е.Тілешов баяндады.
Елбасы жиынға қатысушылардың есебі мен пікірлерін тыңдап, айрықша мән беруді қажет ететін жекелеген мәселелерге тоқталды.
– Жалпы, атқарылып жатқан жұмыстардың негізгі бағыттарын қолдаймын. Жобаны іске асыру барысында әлемдік тәжірибе ескерілді. Бұл өте маңызды. Сонымен бірге, қазақ әліпбиін латын қарпіне көшіру үдерісіне қатысты ақпараттық-түсіндіру жұмыстарын жалғастыру қажет, – деді Мемлекет басшысы.
Қазақстан Президенті бұл реформа басқа тілдердің дамуына нұқсан келтірмей, азаматтардың құқықтарын бұзбауға тиіс екеніне ерекше тоқталды.
– Қазақ тілінің латын қарпіне көшуі орыс тілді азаматтардың құқықтарын, орыс тілі мен басқа да тілдердің мүмкіндіктерін шектемейді. Орыс тілінің кирилл қарпінде қолданылуы өзгеріссіз қалады. Ол бұрынғыдай қызмет атқара беретін болады. Жаңа әліпбиге көшу қазақ тілін меңгеруді жеңілдетеді, – деді Нұрсұлтан Назарбаев.
Елбасы латын қарпіне көшу күрделі үдеріс екенін, сондай-ақ оның мақсаты тілімізді дамыту және оны әлемдік ақпараттық кеңістікке шығару үшін жағдай жасау болып табылатынын атап өтті.
Бұдан бөлек, Мемлекет басшысы жаңа әліпбиді білім беру жүйесіне енгізу үшін мұғалімдер мен әдістемелік базаны дайындау қажеттігін айтып, Үкіметке оны кезең-кезеңімен енгізу жөніндегі жоспар әзірлеуді тапсырды.
Соңында Нұрсұлтан Назарбаев қазақ әліпбиін реформалауға қолдау білдіріп, оны іске асыруға белсенді атсалысқан барша қазақстандықтарға, ғалымдар мен тілтанушыларға алғыс айтты.



///Мемлекет басшысы Павлодар облысына жұмыс сапары барысында Қазақстанды индустрияландыру картасы аясында түбегейлі жаңартылған әрі өндіріс үдерісі цифрландырылған Павлодар мұнай химиясы зауытының жұмысымен танысты.
Қазақстан Президентіне жаңарту жұмыстары зауыттың шикі мұнайды қайта өңдеу өнімділігін арттыруға, өнім сапасын К-4 және К-5 стандарттарына дейін жеткізуге мүмкіндік бергені жөнінде мәлімделді. Изомеризациялаудың жаңа автоматтандырылған кешендері және орталық басқару пункті арқылы басқарылатын күкірт өндіретін қондырғылар салынды.
Нұрсұлтан Назарбаев Қазақстанда мұнай өндіру көлемінің артуына байланысты дайын өнім көлемін молайту үшін әрі оны ішкі және шетелдік нарықтарға шығару үшін халықаралық стандарттарға сай келетін мұнайдың қайта өңделуін мейлінше жақсартуды қолға алу қажеттігін айтты. 
Елбасы Қазақстандағы мұнай өңдейтін үш зауыттың жаңартылғанына қарамастан, төртінші зауыт салу қажеттігі туындап отырғанын атап өтті.
Қазақстан Президенті зауыттың жас жұмысшыларымен әңгімелесу барысында Павлодар мұнай химиясы зауыты Кеңес Одағы кезінде салынған зауыттардың соңғысы екенін айтып, оның сол уақыттағы ең озық құрал-жабдықтармен жабдықталғанына тоқталды.
– Сіздер ең заманауи зауытта жұмыс істейсіздер. Мұнда өндірісті цифрландыру ісі қолға алынып, жаңа технологиялар енгізілуде. Сіздер өндіріп жатқан өнімге деген сұраныс артып келеді, демек, сіздердің де табыстарыңыз молая түспек, – деді Нұрсұлтан Назарбаев.
Жас мамандар Мемлекет басшысына «Болашақ» бағдарламасы арқылы әлемнің үздік жоғары оқу орындарында білім алуға және алған білімдерін өндірісте қолдануға мүмкіндік туғызғаны үшін алғыс айтты.



///Жиында Мемлекеттік хатшы Қазақстан Президентінің «Болашаққа бағдар: рухани жаңғыру» атты бағдарламалық мақаласында ашықтық пен үздік жетістіктерге бейімделу қажеттігін айқындап бергенін айтты.
Г.Әбдіқалықова ғалымдар, өндіріс жаңашылдары, ғылыми-техникалық зиялы қауым өкілдері ел экономикасын дамытуға, ұлттың зияткерлік әлеуетін нығайтуға елеулі үлес қосып отырғанын атап өтті.
– Әлем бүгінде жедел өзгеруде. Жоғары технологиялар, тың ғылыми жаңалықтар, ғылымды қажет ететін озық өндірістер – осының барлығы әлем елдерін өзгерістерге бейімделіп, инновациялық жобаларды инвестициялауға, бәсекеге қабілетті болуға жетелейді. Сондықтан ғылым мен техниканың дамуына тұрақты түрде қаржы бөліп отыратын мемлекеттер өз халқының әл-ауқатын жақсартып, жаһандық инновациялық трендтен қалыспайтын болады, – деді Мемлекеттік хатшы.
Г.Әбдіқалықова Қазақстан Республикасының әл-Фараби атындағы ғылым мен техника саласындағы мемлекеттік сыйлығы ғылым мен техника қайраткерлерінің еңбегіне қоғам мен мемлекет тарапынан берілген жоғары баға екенін атап өтті. Екі жылда бір рет 7 сыйлыққа дейін беріледі. 2017 жылы мемлекеттік сыйлық лауреатына берілетін қаржылай бір сыйақы мөлшері – 18 600 000 теңге. Сыйлыққа барлығы 24 жұмыс ұсынылған. Алдын ала іріктеуден кейін солардың 11-і екінші кезеңге өтті.
Отырыстың қорытындысы бойынша Комиссия Қазақстан Республикасының әл-Фараби атындағы ғылым мен техника саласындағы 2017 жылғы мемлекеттік сыйлығын беру үшін Мемлекет басшысының қарауына ұсынылатын жұмыстардың тізімін айқындады.
Қазақстан Республикасының Президенті әл-Фараби атындағы ғылым мен техника саласындағы мемлекеттік сыйлықты Тәуелсіздік күні қарсаңында тапсырады.
///
	 

	Қымбатты отандастар!

	Сіздерді Ораза айт мерекесінің басталуымен шын жүректен құттықтаймын!

	Бұл мейрам әлемнің барша мұсылмандары рухани тазаруға ұмтылатын Рамазан айының аяқталғанын білдіреді. Осы кезеңде қайырымды істер атқарып, біздің көмегіміз бен жанашырлығымызға зәру жандарға қамқорлық көрсетуге деген ізгі ниет пен ықылас арта түседі.

	Ислам адамзат баласын татулыққа, тыныштық пен тұрақтылыққа үндейді. Осынау биік құндылықтар тек мұсылман қауымын ғана емес, бүкіл Қазақстан халқын да ұйыстыра түседі. Сондықтан Ораза айт барлық отандастарымыздың бірлігін арттыратын мереке болып саналады.

	Қазақстан қоғамы өзінің бай рухани мұрасын, өзара сыйластық пен келісімге негізделген іргесі берік қарым-қатынастарын орынды мақтан тұтады.

	Барша қазақстандықтарды осы дәстүрлерді барынша нығайтып, жасампаз құндылықтарымызды әрдайым қастерлеуге шақырамын.

	Қасиетті Ораза айт халқымызға рухани серпіліс, шаңырақтарыңызға бақ-береке әкелсін!
///Кездесуде Үкіметтің 2018 жылғы бірінші жартыжылдықта атқарған жұмыстарының қорытындылары, мемлекеттік және салалық бағдарламалардың іске асырылу барысы талқыланды.
Нұрсұлтан Назарбаев еліміздің әлеуметтік-экономикалық даму көрсеткіштері артып келе жатқанына қарамастан, мемлекет тарапынан қабылданған бағдарламалар тұрғындарды толық қамтымай отырғанын айтты.
– Бірінші жартыжылдық аяқталды. Көрсеткіштер өсіп келеді. Жалпы, халықтың әл-ауқаты жақсы. Біз индустриялық, инфрақұрылымдық және әлеуметтік бағдарламалар қабылдадық. Алайда, жергілікті атқарушы органдар мен министрліктер оларды толық орындамай отыр, бекітілген бағдарламалар өңірлерге жетпей жатыр, – деді Мемлекет басшысы.
Елбасы коммуналдық қызмет көрсету тарифтерінің өскеніне және еліміздегі жоғары оқу орындарындағы оқу ақысының қымбаттағанына тоқталып, медициналық қызмет пен білім сапасының төмендеп бара жатқанын атап өтті. 
– Коммуналдық қызметтердің бағасы өсті. Медициналық қызмет көрсету нашарлады. Білім алу қымбаттап барады. Жастар біздің университеттердегі білім сапасының төмендігіне байланысты Ресейдің жоғары оқу орындарын таңдайтын болды. Біздің қоғамда осындай проблемалар жиі көтерілуде, – деді Мемлекет басшысы.
Қазақстан Президенті ел экономикасындағы шағын және орта бизнестің рөлін арттыру, сондай-ақ кәсіби мемлекеттік аппарат қалыптастыру мәселелеріне тоқталды.      
Нұрсұлтан Назарбаев «Бес әлеуметтік бастаманы» және инфрақұрылымдық даму бағдарламасын сапалы жүзеге асырудың маңыздылығын атап өтті. Сонымен қатар, Мемлекет басшысы өңірлерде жол салу мәселесіне де назар аударды. 
Соңында Қазақстан Президенті Үкімет пен жергілікті атқарушы органдар тарапынан қабылданған мемлекеттік және салалық бағдарламалардың сапалы  орындалуын қамтамасыз етуді және олардың жүзеге асырылуына мұқият бақылау жасауды тапсырды.

///Мемлекет басшысы Павлодар облысына жұмыс сапары барысында Қазақстанды индустрияландыру картасы аясында түбегейлі жаңартылған әрі өндіріс үдерісі цифрландырылған Павлодар мұнай химиясы зауытының жұмысымен танысты.
Қазақстан Президентіне жаңарту жұмыстары зауыттың шикі мұнайды қайта өңдеу өнімділігін арттыруға, өнім сапасын К-4 және К-5 стандарттарына дейін жеткізуге мүмкіндік бергені жөнінде мәлімделді. Изомеризациялаудың жаңа автоматтандырылған кешендері және орталық басқару пункті арқылы басқарылатын күкірт өндіретін қондырғылар салынды.
Нұрсұлтан Назарбаев Қазақстанда мұнай өндіру көлемінің артуына байланысты дайын өнім көлемін молайту үшін әрі оны ішкі және шетелдік нарықтарға шығару үшін халықаралық стандарттарға сай келетін мұнайдың қайта өңделуін мейлінше жақсартуды қолға алу қажеттігін айтты. 
Елбасы Қазақстандағы мұнай өңдейтін үш зауыттың жаңартылғанына қарамастан, төртінші зауыт салу қажеттігі туындап отырғанын атап өтті.
Қазақстан Президенті зауыттың жас жұмысшыларымен әңгімелесу барысында Павлодар мұнай химиясы зауыты Кеңес Одағы кезінде салынған зауыттардың соңғысы екенін айтып, оның сол уақыттағы ең озық құрал-жабдықтармен жабдықталғанына тоқталды.
– Сіздер ең заманауи зауытта жұмыс істейсіздер. Мұнда өндірісті цифрландыру ісі қолға алынып, жаңа технологиялар енгізілуде. Сіздер өндіріп жатқан өнімге деген сұраныс артып келеді, демек, сіздердің де табыстарыңыз молая түспек, – деді Нұрсұлтан Назарбаев.
Жас мамандар Мемлекет басшысына «Болашақ» бағдарламасы арқылы әлемнің үздік жоғары оқу орындарында білім алуға және алған білімдерін өндірісте қолдануға мүмкіндік туғызғаны үшін алғыс айтты.



///Қазақстан Президенті Душанбеге ресми сапарының шеңберінде «Қасри Миллат» сарайында Тәжікстан Президенті Эмомали Рахмонмен екіжақты келіссөз жүргізді.
Жоғары деңгейдегі мемлекетаралық келіссөз басталмас бұрын Қазақстан Президентін салтанатты түрде қарсы алу рәсімі өтті. Құрмет қарауылының бастығы рапорт жасап, екі елдің мемлекеттік әнұрандары орындалды. Мұнан соң Қасым-Жомарт Тоқаев Тәжікстанның мемлекеттік туына құрмет көрсетті. Мемлекет басшылары Құрмет қарауылы сапының алдынан өтіп, бір-біріне ресми делегациялардың мүшелерін таныстырды. Салтанатты рәсімнен кейін шағын құрамда кездесу басталды.
 Тараптар қазақ-тәжік стратегиялық әріптестігінің кең ауқымды мәселелерін қарастырды. Сондай-ақ саяси диалогты нығайтуға ерекше көңіл бөле отырып, сауда-экономикалық, инвестициялық және мәдени-гуманитарлық ынтымақтастықты арттыру жағдайын талқылады. Сонымен қатар Орталық Азиядағы қауіпсіздік пен тұрақтылықты қамтамасыз ету және халықаралық құрылымдар аясындағы өзара ықпалдастық мәлелелері қозғалды.
 Қасым-Жомарт Тоқаев Эмомали Рахмонға тәжік жеріне келгеннен бастап өзіне және қазақстандық делегацияға көрсеткен қонақжайлылығы мен құрметі үшін шынайы ризашылығын білдірді.
 – Екіжақты ынтымақтастықты дамытуға және нығайтуға байланысты маңызды мәселелер қарастырылатын болғандықтан, біз осы сапарға зор мән береміз. Бұл ретте талқылайтын мәселе жеткілікті. Былтыр пандемияға қарамастан, өзара сауда-саттық көлемі 800 миллион долларға жетті. Бұл сауда-экономикалық саладағы әлеуетіміздің әлі де мол екенін көрсетеді. Әрине, біз де өз тарапымыздан бірқатар ұсыныс жасаймыз. Сондай-ақ сіздердің де ұсыныстарыңызды тыңдауға дайынбыз, – деді Қазақстан Президенті.
Мемлекет басшысы халықаралық күн тәртібіндегі мәселелерге де тоқталып, екі елдің БҰҰ, ШЫҰ, ЕҚЫҰ аясындағы өзара табысты ынтымақтастығын атап өтті. Сонымен қатар Президент Қазақстанның Азиядағы өзара іс-қимыл және сенім шаралары жөніндегі кеңестегі бастамаларына тұрақты түрде қолдау көрсетіп келе жатқаны үшін тәжік көшбасшысына алғыс айтып, Тәжікстанның осы беделді құрылымға 2018-2020 жылдары табысты төрағалық еткенімен құттықтады. 
– Жалпы барлық бағыт бойынша ынтымақтастықты нығайту үшін мол мүмкіндігіміз бар. Қазақстан мен Тәжікстан – бауырлас мемлекеттер. Бұл артық айтқандық емес, – деді Қасым-Жомарт Тоқаев.
Өз кезегінде Эмомали Рахмон Қасым-Жомарт Тоқаевқа Тәжікстанға ресми сапармен келгені үшін шынайы ілтипатын білдірді.
– Тәжік-қазақ қатынастары бүгінде ынтымақтастықтың барлық саласы бойынша қарқынды дамып келеді. Қазақстан – Тәжікстанның жетекші сауда-экономикалық серіктестерінің ішінде екінші орында. Рухани, мәдени-гуманитарлық ынтымақтастық және қауіпсіздікті қамтамасыз ету саласындағы ықпалдастық нығайып келеді. Елдеріміздің ТМД, ШЫҰ, ҰҚШҰ және АӨСШК аясындағы ынтымақтастығы табысты дамуда, – деді Тәжікстан Президенті.
Эмомали Рахмон екі ел арасындағы көпжақты қатынастардың барлық саласы бойынша ынтымақтасты одан әрі нығайтуға дайын екенін айтты.















///Сапар барысында Мемлекет басшысына Ақтау теңіз портының қазіргі жұмыстары, Каспий теңізі арқылы өтетін жүк тасымалын арттырудың перспективалары, сондай-ақ Ақтау қаласындағы шипажай аймағының инфрақұрылымын дамыту жөнінде мәлімет берілді.
Қасым-Жомарт Тоқаев өндірістік міндеттерді толыққанды орындауға, соның ішінде жүк тасымалы операцияларын жүргізуге, кемелерді айлаққа қоюға және қызмет көрсетуге септігін тигізетін порттың техникалық мүмкіндіктерімен танысты.
Премьер-Министрдің орынбасары Жеңіс Қасымбек Ақтау халықаралық теңіз сауда портының жаһандық көлік дәлізінің қиылысында орналасуы жылына 17,7 миллион тонна құрғақ жүктерді, шикі мұнай мен мұнай өнімдерін тасымалдауға мүмкіндік беретінін баяндады.
Қазақстан Президентіне «Маңғыстау» зымыранды-артиллериялық кемесі көрсетілді. Сондай-ақ, Қазақстан Республикасы Қорғаныс министрлігінің Әскери-теңіз күштерінің арнайы техникасымен, қару-жарақтарымен және киім үлгілерімен танысты.









///Мемлекеттер басшылары бір-бірін келе жатқан Жаңа жылмен құттықтады. Нұрсұлтан Назарбаев Шавкат Мирзиёевке зор денсаулық пен мол табыс, ал Өзбекстан халқына бейбіт өмір мен бақ-береке тіледі.
Сондай-ақ, көшбасшылар екі жақты ынтымақтастықтың қазіргі ахуалы мен перспективаларын талқылап, Қазақстан мен Өзбекстан арасындағы кең ауқымды қарым-қатынастың дәйекті дамып келе жатқанын атап өтті.
Телефон арқылы сөйлесуге Өзбекстан жағы бастамашы болды.
///
	 

	Қарулы Күштердің Жоғарғы Бас Қолбасшысы – Қазақстан Республикасының Президенті Нұрсұлтан Назарбаевтың төрағалығымен өткен кеңеске министрліктің және ҚР ҚК Бас штабының басшылығы, департаменттер мен бас басқармалар бастықтары, әскер түрлерінің бас қолбасшылары мен қолбасшылары қатысты.

	Мемлекет басшысы елдің қорғаныс қабілетін нығайту мәселесіне әрдайым зор көңіл бөлінетінін атап өтті.

	– Қазақстандықтар армияның жауынгерлік қабілеттілігіне және өз міндеттері мен Жоғарғы бас қолбасшының бұйрықтарын орындай алатынына сенімді болуға тиіс. Соңғы жылдары армияны қаржыландыру барынша артты, үшжылдық бюджет жиынтығы бір триллион теңгеге жақындады. Ал бұл тіпті Еуропаның бай елдері әскери шығындарын ғана емес, әлеуметтік бағдарламаларын қысқартуға мәжбүр болып отырған әлемдегі экономикалық жағдайлардың қазіргідей қиын кезіндегі жағдай. Мемлекет қарулы күштер мен әскери қызметшілер үшін барлығын жасауда. Тек өткен жылы ғана 7 мыңға жуық әскери қызметші тұрғын үймен қамтамасыз етілді, 5430 адамға тұрғын үй жалдауға өтемақы төленді. Қарулы күштер офицерінің ақшалай үлесінің орташа мөлшері – 170 мың теңге. Әскери қызметшілерді зейнетақымен қамтамасыз ету – ел азаматтарының барлық санаты арасында ең жоғары деңгейде. Мұндай қамқорлыққа жауап ретінде Қазақстан халқы армиямыздан – жоғары жауынгерлік дайындық, ал әскери қызметшілерден – кіршіксіз тазалық күтуге құқылы, – деді Нұрсұлтан Назарбаев.

	Қазақстан Президенті министрліктің орталық аппаратының және өңірлік қолбасшылықтың, әртүрлі әскер түрлерінің жетекшілері қойған міндеттерді орындауда халық алдында жауапты екеніне назар аударды.

	– Сондықтан Мемлекет басшысы және Жоғарғы Бас Қолбасшы ретінде мені және еліміздің барша азаматын қорғаныс ведомствосында орын алған сыбайлас жемқорлықтың пайда болу жайттары қатты алаңдатады. Қазақстан қоғамы мұны ұлттық қауіпсіздікке тікелей төнген қатер ретінде қабылдайды. Қарулы күштерде мұндай нәрсе мүлде болмауға тиіс. Армияға бөлініп жатқан мемлекеттің қаражаты тек қана мақсатқа сай пайдаланылуы қажет. Ондай жайттар бұдан кейін қайталанбас үшін тиісті шараларды қабылдаған жөн, – деді Нұрсұлтан Назарбаев.

	Қазақстан Президенті әскерлердің жауынгерлік дайындығы жоғары деңгейде болуы қажеттігін атап көрсетті.

	– Өткізіліп тұратын жаттығулар міндеттерді пысықтауға бағытталып, қазіргі жағдайларға мейлінше үйлес болуға тиіс. Біз өңірлік қолбасшылықтың немесе басқа бөлімдердің жауынгерлік дайындықтарын тосыннан тексеретін боламыз. Сондай-ақ, барлық күштік құрылымдармен үйлесімділікті жетілдіріп, одақтастарымызбен және серіктестерімізбен өзара іс-қимылды халықаралық деңгейде дамыту қажет. Жауынгерлік дайындық бағдарламалары жаңа мазмұнға бай, қазіргі заманғы қауіп-қатерлерге сай болуға тиіс, – деді Нұрсұлтан Назарбаев.                       

	Бұған қоса, Мемлекет басшысы қару-жарақтар қатарына жыл сайын әскери техниканың жаңа түрлері қабылданып отырғаны айтты.

	– Біз әскери өнімді тек Ресейден емес, өзге елдерден де сатып аламыз. Армияның әлемдік санаттағы озық үлгілерді қолдана отырып, қайта жарақтануға мүмкіндігі бар. Біз бұл бағытта ешкімнен артта қалуға тиіс емеспіз. Елдің әскери-өнеркәсіптік кешені тікұшақтар, әскери оптика, радиолокация және радиоэлектронды күрес жүйелерін құрастыруға кірісті, сондай-ақ әскери-теңіз флоты үшін кемелер жасалуда, авиациялық және броньды техника жөндеу ісі ұйымдастырылған. Бірақ бұл да жеткіліксіз,  ол жұмыс аясын кеңейте түсу керек, – деді Қазақстан Президенті.

	Мемлекет басшысы жаңа қорғаныс зауыттарын салу елдің индустриялық дамуының маңызды бағытының бірі екенін айтты. 

	– Әскери зауыттар жұмысы есебінен өзге салалар да дамиды, сондай-ақ  экономиканың басқа секторларынан тапсырыстар түсе бастайтын болады. Сондықтан Қорғаныс министрі Үкіметпен бірлесіп, қандай нысандар салатынымыздың айқын жоспарын жасауға тиіс. Мәселен, патрондар мен снарядтар өндірісі мәселелерін кейінге қалдыруға болмайды. Әскери-техникалық жаңғырту қарқынын одан әрі үдете түсіп, армиямыздың қайта жарақтандырылуы үдерісін жандандыру қажет. Тек қарулы күштерді ғана емес, құқық қорғау органдары мен арнаулы қызметтерді де қамтамасыз ету үшін елдің әскери-техникалық кәсіпорындары шығаратын өнімдер номенклатурасын одан әрі кеңейткен жөн, – деді Нұрсұлтан Назарбаев.

	Мемлекет басшысы Қарулы күштер қатарындағы кадр жұмысына өзгерістер енгізу қажеттігіне назар аударды. 

	– Бәлкім, біз әртүрлі әскер санаттарында әскери қызметті өтеушілер жасының шегін қайта қарауымыз керек болар. Мысалы, мемлекет ұшқыштар құрамын дайындауға айтарлықтай көп қаражат шығындайды, сөйтіп тиісті деңгейді меңгеріп шығуы үшін ұшқыштарға кәсіби дайындыққа көп уақыт жұмсау қажет болады. Алайда, тиісті жасқа жеткен кезде, денсаулығының мықтылығы мен кәсіби деңгейі жоғары екеніне қарамастан, офицер жасының жетуіне байланысты доғарысқа кетуге мәжбүр. Біз тек жасына ғана байланысты жоғары кәсіби кадрлардан  бас тарта алмаймыз. Әскери қызмет туралы заңға тиісті өзгерістер енгізу мүмкіндігін қайтадан қарау қажет, – деді Нұрсұлтан Назарбаев.

	Сонымен қатар, Мемлекет басшысы жоғары тұрған лауазымға жылжыту үшін тиісті кәсіби дайындық пен әскери білім деңгейінің міндетті шарт болуы қажеттігін айтты.

	Сондай-ақ, Қазақстан Президенті әскерді үнемі қайта құрылымдау да армиядағы жағдайға зардабын тигізіп отырғанын атап өтті.

	– Бұл өте қауіпті үрдіс. Тек 2012 жылдың өзінде ғана әскерлердің әртүрлі түрлерінде 260 штаттық-ұйымдастырушылық шара өткізіліп, 320 миллион теңге жұмсалған. Сонымен қатар, 2013 жылы 116 штаттық-ұйымдастырушылық шара өткізіліп, қосымша 490 миллион теңге бөлінген. Бұл жеке құрам арасында мазасыздық тудырып, әскери қызметшілерге көтерме ақы мен демалыс жәрдемақылары төлемдерінің шығыстарына ұрындырады. Ең бастысы, мұндай жағдайда әскерлердің жауынгерлік дайындығы төмендейді. Мен штаттық-ұйымдастырушылық шараларын барынша азайтуды талап етемін. Мұның бәрі тек көзбояушылық тудыратын «бос» жұмыс, – деп атап өтті Мемлекет басшысы.

	Нұрсұлтан Назарбаев еліміз жоғары әскери білім беру жүйесін дәйектілікпен қалыптастырып келе жатқанын айтты.

	– Бізде офицерлерді, әсіресе жоғарғы құрамды жүйелі даярлау жүйесі болған жоқ. Біз оларды үнемі шетелде оқыта алмаймыз, мұны Қазақстанда жүзеге асыруға тиіспіз. Әскери ЖОО-ларды заманауи жабдықтармен жабдықтау, өзге елдердікінен кем емес өзіміздің ғылыми-педагогикалық кадрларымызды даярлау жұмыстарын жалғастыру қажет. Биыл Ұлттық қорғаныс университеті өз жұмысын бастайды деп үміттенемін. Оның түлектері Қазақстан армиясының мақтанышына айналуға тиіс, – деді Мемлекет басшысы.

	Қазақстан Президенті елімізге жақын аймақтарда ахуалдың әлі айқын еместігін айтты.  

	– Каспий теңізінің құқықтық мәртебесі айқындалған жоқ және жағалау елдерінде милитаризациялану жүріп жатқанын көріп отырмыз. Сондай-ақ Ауғанстаннан коалиция әскерлерін әкетуге байланысты да қауіптер бар. Осыған орай мен оңтүстік, батыс стратегиялық бағыттарындағы құрамаларды сапалық тұрғыдан күшейту жұмыстарын жалғастыруды тапсырамын, – деді Мемлекет басшысы. 

	Жоғарғы бас қолбасшы ХХІ ғасырдағы кәсіби қарулы күштер әскери саланың сапалы мамандарынан, шынайы патриоттардан, еліміздің психологиялық тұрғыдан байыпты және моральдық жағынан мінсіз азаматтарынан құралуға тиістігіне назар аударды.

	– Қарулы күштердің негізі – офицерлер, сержанттар, яғни өз өмірін саналы түрде Отанына қызмет етуге арнаған адамдар. Тәрбиелік және патриоттық жұмыстарды жетілдіру, солдаттан генералға дейінгі моральдық рухты күшейту жөнінде қосымша шаралар қабылдау қажет, – деді Қазақстан Президенті.

	Соңында Нұрсұлтан Назарбаев қарулы күштерді дамытуға назар аудару әрбір мемлекеттің парызы екенін атап өтті және министрліктің бүкіл әскери құрамының қызметіне табыс тіледі.



///Елбасы кездесу барысында бокстан әлем чемпионы Геннадий Головкинге ілтипат білдіріп, қазақстандықтар оның кәсіби спорттағы жарқын жетістіктерін мақтан тұтатынын айтты.
– Отандастарымыз сенің жекпе-жектеріңді жіті бақылап отырады. Сен Қазақстанды лайықты түрде танытып, өз отаныңды ешқашан ұмытпай, жүрген жерде айтып жүресің. Біз сені мақтан тұтамыз. Қыркүйек айында сені өте маңызды жекпе-жек күтіп тұр. Барша қазақстандықтардың атынан саған жеңіс тілеймін, – деді Қазақстан Президенті.
Нұрсұлтан Назарбаев Геннадий Головкиннің Қазақстан спортын танытудағы және еліміздің халықаралық имиджін арттырудағы зор рөлін атап өтті.
– Сен өз салмағыңда ешкімге дес бермедің, бірде-бір жеңілісі жоқ саған ең үздік нокаутер боксшы деген атақ берілді. Бұл – зор жетістік әрі біздің спортымыз бен бүкіл Қазақстанды насихаттаудың жарқын мысалы. Біз сенің ерік-жігеріңді жоғары бағалаймыз. Егер Қазақстанда жекпе-жек өткізуге мүмкіндік болса, біз оған жағдай жасап, қол ұшын береміз, – деді Мемлекет басшысы.
Г.Головкин жеке қолдау көрсеткені үшін және Қазақстанның спортын, соның ішінде бокс мектебін дамытуға зор көңіл бөлгені үшін Нұрсұлтан Назарбаевқа алғыс білдірді.
– Мен өз тарапымнан елімізді халықаралық аренада одан әрі таныту үшін бар күш-жігерімді жұмсаймын. Егер бәрі ойдағыдай болып жатса, Қазақстанда жекпе-жек өткізу жоспарымызда бар. Халқымыз осындай қызықты бокс бәсекесін тамашалауға әбден лайық деп есептеймін. Маңызы зор осындай жекпе-жекті барша жұрт көргісі келеді деген ойдамын, – деді Г.Головкин.
Сонымен қатар Г.Головкин Қазақстан Президентіне WBC, WBA (Super), IBO және IBF тұжырымдары бойынша кәсіпқойлар арасында бокстан алған чемпиондық белдіктерін сыйға тартты.
Соңында Нұрсұлтан Назарбаев Г.Головкинді «Қазақстан Республикасының Тұңғыш Президенті – Елбасы Нұрсұлтан Назарбаев» орденімен марапаттады.



///Қазақстан Президентіне облыстың 9 айдағы әлеуметтік-экономикалық даму қорытындылары туралы есеп берілді.
Облыс әкімінің айтуынша, экономикадағы өсім 105 пайызды құрады. Өнеркәсіп және ауыл шаруашылығы салаларында да оң көрсеткіштер байқалады. Өңірге тартылған инвестиция көлемі өткен жылғы осы мерзіммен салыстырғанда 66 пайызға жетіп, құрылыс қарқыны 65 пайызға артқан.
Өмірзақ Шөкеев Қасым-Жомарт Тоқаевқа агроөнеркәсіп кешеніндегі бірқатар жобаның іске асырылу барысы, соның ішінде, жаңбырлатып суару технологиясын енгізу жөнінде баяндады.
Сонымен қатар облыс әкімі бөгеттің бұзылуынан кейінгі Мақтаарал ауданындағы төтенше жағдай салдарын жою жөніндегі Президенттің берген тапсырмаларының орындалу барысы туралы айтты. Облыс әкімінің мәліметі бойынша, Мырзакент ауылында 386 тұрғын үй пайдалануға берілген. Бұл үйлердің жартысы бюджет есебінен, қалғаны демеушілердің қаражатына салынды.
Кездесу қорытындысы бойынша Мемлекет басшысы Түркістан облысы басшылығының жұмысына оң баға берді. Президент облыстағы эпидемиологиялық ахуалды бақылауды тапсырды. Сондай-ақ Қасым-Жомарт Тоқаев сайлауалды науқанның ашық әрі заңды түрде жүргізілуін қамтамасыз ету қажеттігін атап өтті.  
 
 

///Мемлекет басшысы Қасым-Жомарт Тоқаевтың Жарлығымен жаңартылған Ұлттық комиссия құрамына Қазақстан Республикасының Мемлекеттік хатшысы Марат Тәжин жетекшілік етеді.
Комиссия отырысында «Рухани жаңғыру» бағдарламасы мен Елбасының «Ұлы даланың жеті қыры» атты мақаласының іске асырылу қорытындылары, сонымен қатар жаңа жобаларды жүзеге асыру жоспарлары қаралды.
Жиынды ашқан Мемлекеттік хатшы Марат Тәжин екі жыл ішінде қоғамдық және тарихи сананы жаңғыртуды басты мақсат еткен ауқымды жұмыс атқарылғанын атап өтті.
Латын графикасы негізіндегі қазақ әліпбиі бекітілді. «Туған жер» жобасы аясында меценаттар қаражатына 27 мектеп, 115 балабақша, 479 әлеуметтік инфрақұрылым нысаны салынды. Отандық тарихта алғаш рет шет тілдерден экономика, әлеуметтану, саясаттану, психология және өзге де ғылым салалары бойынша әлемдегі 48 үздік оқулық қазақ тіліне аударылып, басып шығарылды. Елдің гуманитарлық білім қоры 2019 жылы тағы 30 кітаппен толықпақ. Сондай-ақ БҰҰ-ның негізгі 6 (ағылшын, француз, испан, араб, қытай, орыс) тілінде Қазақстан жазушылары мен ақындарының проза және поэзия антологиялары баспаға әзірленіп, осы жылы жарық көретін болады. «Киелі Қазақстан» жобасы табысты жүргізілуде: 28 тарихи нысанда реставрация жасалды, жаңадан «Бозоқ», «Ботай», «Сарайшық» қорық-музейлері ашылды. Елбасының «Ұлы даланың жеті қыры» мақаласындағы жобалар қызу іске асырылуда.
Жүргізіліп жатқан жұмыстың нақты нәтижелері мен жоспарлары туралы отырыста Қазақстан Республикасы Президенті Әкімшілігі Мемлекеттік бақылау және ұйымдастыру-аумақтық жұмысы бөлімінің меңгерушісі Нұрлан Сауранбаев, «Wikibilim» қоғамдық қоры қамқоршылар кеңесінің төрағасы Рауан Кенжеханұлы, Қазақстан Республикасы Президенті Әкімшілігі Ішкі саясат бөлімінің меңгерушісі Аида Балаева, Нұр-Сұлтан қаласының әкімі Бақыт Сұлтанов, Мәдениет және спорт министрі Арыстанбек Мұхамедиұлы, Білім және ғылым министрі Күләш Шәмшидинова, Ақпарат және қоғамдық даму министрі Дәурен Абаев сөз сөйледі.
Мемлекеттік хатшы Марат Тәжин «Рухани жаңғыру» бағдарламасын әрі қарай іске асыру жұмысын жандандыру қажеттігін айрықша атап айтып, бірқатар тапсырма берді, олардың орындалуы Қазақстан Республикасы Президенті Әкімшілігінің тиісті бөлімдері мен Ұлттық комиссияның ұдайы бақылауында болмақ.
///Қазақстан Президенті компанияның 5G, толықтырылған шынайылық және жасанды интеллект технологияларын пайдалануға негізделген телекоммуникация саласындағы жаңа жетістіктерімен танысты. Кәсіпорындарды, көлікті алыстан басқаруға, хирургиялық оталар жасауға арналған бұл әзірлемелерді басқа да салалар мен бағыттар бойынша қолдануға болады.
«Қазақтелеком» АҚ басқарма төрағасы Қ.Есекеев Нұрсұлтан Назарбаевқа Қазақстанда 5G технологиясының сынақтан өткізілуі және оны іс жүзінде қолданудың перспективалары жөнінде баяндады.






///Бейнебайланыс режимінде өткен кездесу барысында Қазақстан мен Азия даму банкі арасындағы ынтымақтастықтың перспективалары талқыланды.

Қасым-Жомарт Тоқаев Масацугу Асакаваны қаржы институтының басшысы лауазымына сайлануымен құттықтап, Азия даму банкінің Қазақстанның әлеуметтік-экономикалық дамуына қосқан үлесін жоғары бағалады.  
– 27 жыл ішіндегі ынтымақтастық аясында Азия даму банкі Қазақстанның экономикасына 6 миллиард долларға жуық инвестиция құйды. Бұл қаржы айтарлықтай қомақты және ынтымақтастығымыздың табысты дамығанын айғақтайды. Арадағы ынтымақтастықты жоғары бағалаймыз және ұзақмерзімді әрі өзара тиімді байланыстарды қолдауға ниеттіміз, – деді Мемлекет басшысы.

Сондай-ақ кездесуде 2022-2026 жылдарға арналған Қазақстан мен Азия даму банкі арасындағы серіктестіктің жаңа Стратегиясын әзірлеу мәселесіне ерекше мән берілді.
– Азия даму банкінің Қазақстанға қатысты жаңа Стратегиясында біздің ұлттық басымдықтарымыз бен жоспарларымыз, сондай-ақ мемлекеттік басқарудың жаңа үлгісі, экономиканы әртараптандыру және жасыл экономикалық өсім, теңгерімді аумақтық даму, сауда-экономикалық ынтымақтастық, цифрландыру мәселелері толық ескерілетініне сенімдімін, – деді Қасым-Жомарт Тоқаев.
Қазақстан Президенті Азия даму банкінің басшысына еліміздегі ішкі жалпы өнім деңгейінің артқаны, инфляцияға қарсы қабылданған шаралар, көлік-логистика инфрақұрылымын дамыту, шағын және орта бизнеске көрсетіліп отырған қолдау шаралары туралы айтты.

Өз кезегінде Масацугу Асакава Қазақстандағы пандемияға қарсы қабылданған шараларға оң баға берді.
– COVID-19 індетіне қарсы бағытталған күш-жігерлеріңіз туралы хабардармын. Үкіметтеріңіз белсенді шараларды жүзеге асырып, вирустың өршуін тежеу үшін нақты шешімдер қабылдап отыр.  Ел экономикасына және халықтың әл-ауқатына кері әсер еткен пандемияның салдарын жеңілдету мақсатында ішкі жалпы өнімнің 9,5 пайыз көлеміндегі дағдарысқа қарсы шаралардың ауқымды пакетін қабылдағаныңызды қолдаймыз, – деді Азия даму банкінің басшысы.



///Мемлекеттер басшылары әңгіме барысында екіжақты ынтымақтастықтың және өңірлік күн тәртібінің мейлінше өзекті мәселелерін талқылады.
Президенттер биылғы 2 желтоқсанда Астанада екі ел үкіметтері қол қойған Жол картасын дәйекті түрде іске асырудың маңыздылығын атап өтті.
Бұл тұрғыда Қырғызстан Президенті күшейтілген шекаралық бақылаудың алынып, Қазақстан-Қырғызстан шекарасын күзету күнделікті режімге көшірілгені үшін Қазақстан Президентіне алғыс айтты.
Сондай-ақ, Нұрсұлтан Назарбаев пен Сооронбай Жээнбеков алдағы кездесулер кестесін, соның ішінде Қырғызстан Президентінің Қазақстанға сапармен келу мәселесін қарастырды.
Телефон арқылы сөйлесуге Қырғызстан жағы бастамашы болды.
///Қасым-Жомарт Тоқаевқа Әділет министрлігінің өткен жылы атқарған жұмыстарының негізгі қорытындылары жайында баяндалды.
Әділет министрі Президентке заң жобаларының әзірлену барысы, оларға құқықтық сараптама беру жайында айтты. Сонымен қатар бизнес өкілдері мен азаматтарға құқықтық көмек көрсету мәселесі бойынша қолға алынған жұмыстар жөнінде ақпарат берді.
Марат Бекетаевтың айтуынша, бүгінде адвокаттардың және заң жөніндегі кеңесшілердің қызметін реттеу, олардың жұмысын цифрландыру, аталған сала мамандарының кәсіби біліктілігін арттыру, тәртіптік функцияларды дамыту мақсатында бірқатар бастамалар іске асырылып жатыр. 
Кездесу соңында Қасым-Жомарт Тоқаев Марат Бекетаевқа заң жобаларын дайындау жұмыстарын сапалы жалғастыруды, азаматтар мен кәсіпкерлерге құқықтық көмек беру тұрғысындағы бастамаларды жоғары деңгейінде атқаруды тапсырды. 

///Елбасы жиынға қатысушыларды айтулы күнмен құттықтап, дәл осы күні ширек ғасыр бұрын Қазақстан Республикасы ішкі істер органдарының құрылғанын атап өтті.
– Бұл Тәуелсіздігіміздің бастапқы кезеңінің айтулы қадамы болды. Ішкі істер органдарының қалыптасу тарихы мемлекетіміздің даму тарихымен тығыз байланысты, – деді Нұрсұлтан Назарбаев.
Мемлекет басшысы Қазақстан полициясында жанкештілік пен ерлік үлгілерін көрсеткендер аз емес екенін айтты.
– Олар қылмыспен күресте алдыңғылардың қатарынан табылып, азаматтардың құқықтары мен бостандықтарын бірінші болып қорғайды. Соңғы жылдары қызметтеріңіздің нәтижелері айқын көрінуде. Былтырғы жылмен салыстырғанда қылмыс жасау 15 пайыздан аса азайған. Ауыр және аса ауыр қылмыстарды ашу көрсеткіші 72 пайызға жетті. Қала мен ауыл көшелеріндегі тұрғындардың қауіпсіздік деңгейі айтарлықтай артты. Онда қылмыс жасау 14 пайыздан аса азайды, – деді Қазақстан Президенті.
Сонымен қатар, Елбасы жаһандық тұрақсыздық жағдайында билік өкілдері – полицияға деген сенім ерекше маңызға ие болып отырғанына назар аударды.
– Сіздер қызметтік парызды мүлтіксіз атқарғанда ғана қоғам мен мемлекеттің жаңғыруы жүзеге асады. Сондықтан біз қазір қабылданған бағдарламалардың аясында құрылымдарды қайта құру жөнінде жұмыстар жүргізіп жатырмыз. Соның нәтижесінде жергілікті полиция қызметі құрылды. Заңдылықтың, азаматтардың құқықтары мен бостандықтарының сақталуын қатаң бақылауға алу қажет. Бұл – еліміздің орнықты әрі тұрақты дамуының басты факторының бірі. Сондай-ақ, заманауи тұрғыда тиімді полиция қызметі мемлекет пен халықтың бәсекеге қабілеттілігін арттыруға септігін тиігізеді, – деп түйіндеді Нұрсұлтан Назарбаев.
Бұдан бөлек, Мемлекет басшысы жоғарыда көрсетілген стратегиялық міндеттердің іске асырылуын қамтамасыз ету үшін 2017 жылғы 1 шілдеден бастап ішкі істер органдары қызметкерлерінің еңбекақысын 25 пайызға өсіру жөнінде шешім қабылданғанын айтты.
– Жұрт сіздерге қарап, мемлекеттік билік туралы пікір қалыптастырады. Сол себепті, полиция қызметкері баршаға үлгі болуға тиіс. Қазақстан полицейлері алдағы уақытта да бар күшін, тәжірибесі мен қуатын абыройлы парызды сәтті орындауға жұмсайтынына сенімдімін, – деді Қазақстан Президенті.
Нұрсұлтан Назарбаев кездесуде Ішкі істер министрлігі арнайы мақсаттағы бөлімшесінің инспекторы Б.Дүйсеновті І дәрежелі «Айбын» орденімен, Павлодар облысы Ішкі істер департаментінің Шарбақты аудандық ішкі істер бөлімінің бастығы Ж.Мұқатовты ІІ дәрежелі «Айбын» орденімен, Оңтүстік Қазақстан облысы Ішкі істер департаментінің Ордабасы аудандық ішкі істер бөлімінің бастығы Қ.Саховты ІІ дәрежелі «Айбын» орденімен, Астана қаласы Ішкі істер департаментінің Тергеу басқармасының аса маңызды істер жөніндегі аға тергеушісі В.Шутьконы ІІ дәрежелі «Айбын» орденімен, Ішкі істер минстрлігі Қылмыстық-атқару жүйесі комитетінің аса маңызды істер жөніндегі аға уәкілі А.Ғалиевті «Ерлігі үшін» медалімен, Алматы облысы Ішкі істер департаментінің жедел-криминалистік басқармасының бастығы Л.Кимді «Ерлігі үшін» медалімен марапаттады.
Қазақстан Республикасының Құрмет грамотасымен Ақтөбе қаласы Ішкі істер басқармасының учаскелік полиция инспекторы С.Балтамбекова, Ақтау қаласы Ішкі істер басқармасының учаскелік полиция инспекторы Е.Жолдасов және Қарағанды қаласы Ішкі істер басқармасы арнаулы мекемесінің полицейі Н.Редченко марапатталды.
Соңында Қазақстан Президенті кездесуге қатысушыларға алғыс айтып, зор денсаулық, бақ-береке және жауапты қызметтеріне сәттілік тіледі.


///Нұрсұлтан Назарбаевтың атына Қазақстан Республикасының Тәуелсіздік күніне орай шет мемлекеттер мен үкіметтер басшыларынан құттықтау жеделхаттары мен хаттар келіп түсуде.
Ресей Федерациясының Президенті Владимир Путин Қазақстанның экономикалық, әлеуметтік және ғылыми-техникалық дамудың өзекті мәселелерін шешу жолында айтарлықтай табысқа жеткенін атап өтіп, еліміздің БҰҰ Қауіпсіздік Кеңесінің тұрақты емес мүшесі ретінде және Астана процесі аясында өңірлік және халықаралық күн тәртібінің мәселелерін шешу барысында маңызды рөл атқаратынына тоқталды.
«Мемлекеттеріміз арасындағы стратегиялық серіктестік пен одақтастық қарым-қатынастарды жоғары бағалаймыз. Біз бірлесе күш жұмылдыра отырып, барлық салалардағы екі жақты сындарлы ынтымақтастықты және Еуразиялық интеграциялық үдерістер аясындағы өзара ықпалдастықты одан әрі нығайтатынымызға сенімдімін.
Құрметті Нұрсұлтан Әбішұлы! Сізге шын жүректен мықты денсаулық пен табыс, ал достас Қазақстан халқына амандық пен бақ-береке тілеймін», – делінген Ресей Президентінің құттықтау жеделхатында.
Польша Республикасының Президенті Анджей Дуда Қазақстанның көп жылдардан бері Польшаның Орталық Азиядағы негізгі серіктесі саналатынын және оған түрлі деңгейдегі тығыз қарым-қатынастарымыз дәлел екенін айтады.
«Бүгінде Қазақстан ұлты поляк көптеген адамның туған жері саналады. Осы мүмкіндікті пайдалана отырып, Қазақстан аумағында поляк мәдениетінің дамуына жағдай туғызғаныңыз үшін алғыс білдіремін», – деп атап өткен Польша Президенті.
Әзербайжан Республикасының Президенті Ильхам Әлиев жеке өзінің және барша Әзербайжан халқының атынан Нұрсұлтан Назарбаевты және бүкіл қазақстандықтарды Тәуелсіздік күнімен құттықтап, еліміздің жан-жақты және орнықты даму жолымен жүріп, мемлекеттілікті және экономиканы нығайту жолында, сондай-ақ халықтың әл-ауқатын арттыру ісінде зор табысқа жеткеніне тоқталды.
«Елдеріңіз халықаралық және өңірлік ұйымдарда маңызды рөл атқарады және жоғары беделге ие. Өзара сенім мен қолдауға негізделген Әзербайжан мен Қазақстан арасындағы достық әрі стратегиялық әріптестік қарым-қатынастар ортақ тарихы, ұлттық және моральдық құндылықтары бар халықтарымыздың игілігі жолында дамитынына сенімдімін», – делінген хатта.
Бельгия Королі Филипп өзінің құттықтау жеделхатында екі мемлекет арасында қалыптасқан достық қарым-қатынастар мен ынтымақтастықтың маңыздылығын атап өткен.
Австрия Республикасының Федералдық Президенті Александр Ван дер Беллен Қазақстан Президентін ұлттық мерекемен құттықтап, өзара экономикалық және энергетикалық ынтымақтастықты одан әрі қарқынды дамытуға ниетті екенін жеткізді.
Армения Премьер-Министрінің міндетін атқарушы Никол Пашинян өзінің хатында Қазақстанның мемлекет құру ісіндегі, экономиканы жаңғыртудағы және халықаралық беделін нығайтудағы дара жолына назар аударды.
Украина Президенті Петр Порошенко құттықтау жеделхатында Қазақстанның тәуелсіздік жылдарында осы заманның саяси, экономикалық сын-тегеуріндеріне төтеп беріп, өңірдегі көшбасшылардың біріне айналғанын атап өткен.
Венгрия Президенті Янош Адер Нұрсұлтан Назарбаевты Тәуелсіздік күнімен құттықтап, Венгрия мен Қазақстан арасындағы қарым-қатынастардың ортақ салт-дәстүріміз бен тарихи байланыстарымыз тұрғысынан маңыздылығын атап өтіп, екі ел халықтарының достығын одан әрі нығайтудың және мәдени байланыстар аясын кеңейтудің қажеттігіне тоқталды.
Сонымен қатар, өздерінің жеделхаттарында Испания Королі VI Фелипе, Нидерланд Королі Виллем-Александр, Таиланд Королі Маха Вачиралонгкорн, Италия Республикасының Президенті Серджо Маттарелла, Латвия Республикасының Президенті Раймондс Вейонис, Литва Республикасының Президенті Дали Грибаускайте, Финляндия Республикасының Президенті Саули Нийнистё, Оңтүстік Африка Республикасының Президенті Матамела Сирил Рамафоза Қазақстан халқына бейбіт өмір және бақ-береке тілеген.
///Тілші сауалдарына орай, Нұрсұлтан Назарбаев күн тәртібіндегі негізгі халықаралық және өңірлік мәселелерге тоқталып, Қазақстан мен Ресей арасындағы ынтымақтастықтың басым бағыттары туралы әңгімеледі.
Сұхбат барысында Қазақстан Президенті «Нұрлы жол» инфрақұрылымды дамытудың мемлекеттік бағдарламасының негізгі нәтижелері жөнінде айтып, Еуразия экономикалық ынтымақтастық одағы мен «Бір белдеу, бір жол» бастамасын тоғыстырудың артықшылықтарына арнайы тоқталды.
Сонымен қатар, Мемлекет басшысы бірқатар жеке сұрақтарға жауап беріп, жаһандық тәртіптің одан әрі дамуының перспективаларына қатысты өз ойын ортаға салды.
Сұхбатты биылғы желтоқсан айының басында «Россия-1» және «Россия-24» телеарналары арқылы көрсету жоспарланған.

///Кездесу барысында Мемлекет басшысына еліміздің өңірлерін көгалдандыру шаралары, сондай-ақ Астана төңірегіндегі «жасыл белдеу» аясында ағаш отырғызу барысы және оны дамыту жөнінде баяндалды.
Елбасы республикалық маңызы бар жолдардың, атап айтқанда Астана-Шортанды және Астана-Қарағанды тас жолдарының бойында ағаш егудің қажеттігіне назар аударды.
Сонымен қатар, Қазақстан Президентіне одан әрі көгалдандыру үшін жүргізілген зерттеулердің және ағаш егуге жарамды жерлерді дайындаудың нәтижелері, «жасыл белдеудің» аумағында өсімдік өсіру мен онда жіберілген жануарларды бейімдеу үдерісі жөнінде айтылды.
Бұдан бөлек, Нұрсұлтан Назарбаев елорданы көгалдандыру, соның ішінде қала саябақтарын жақсарту және Астананың сол жағалауында ботаникалық бақ салу бойынша атқарылып жатқан жұмыстардың маңыздылығын атап өтті.
– Ботаникалық бақта өсімдіктер пен ағаштардың барлық түрі өсуге тиіс. Әлемдегі экзотикалық өсімдіктердің де өсуіне жағдай жасау қажет, – деді Мемлекет басшысы.
Соңында Елбасы көгалдандыру және ағаш егу жөніндегі жұмыстарды жалғастыруды тапсырды.

///Онлайн форматта өткен кеңесте Қасым-Жомарт Тоқаев Тәуелсіз Қазақстанның экономикасын дамытуда Атырау облысының орны ерекше екенін, мемлекетіміздің алғашқы ірі инвестициялық жобалары осында жүзеге асырылғанын, ол жобалар еліміздің экономикалық және энергетикалық қауіпсіздігі үшін берік негіз қалағанын айтты. Мұнайлы өңірдің тыныс-тіршілігін, тұрғындардың әл-ауқатын әрдайым жіті назарда ұстайтынын атап өтті.

– Жалпы өңір қарқынды дамып келеді. Қазіргі таңда мемлекетіміздің ішкі жалпы өніміндегі облыс экономикасының үлесі 10 пайыздан асты. Елімізге тартылған инвестицияның 30 пайызға жуығы осы аймаққа тиесілі. Қазақстанның өнеркәсіп өнімінің жалпы көлеміндегі Атыраудың үлесі 20 пайызға жетті, – деді Президент.
Мемлекет басшысы облыста түйіні шешілмеген мәселелердің де бар екенін еске салды. Мысалы былтыр аймақта өнеркәсіп өндірісі мен тұрғын үй құрылысының көлемі, шағын және орта бизнес өндіретін өнім мөлшері азайып кеткен.
Мемлекет басшысы Атырау облысының жағдайы туралы барлық баяндамаларды тыңдап шыққаннан кейін, аймақты дамытуға қатысты нақты мақсат-міндеттерді атады. Ең алдымен мұнай-газ өнеркәсібін дамыту қажет.
– Үкімет өңір әкімдігімен бірлесіп, ірі мұнай-газ жобаларын уақтылы жүзеге асыруды бақылауға алуға тиіс. Болашақта кеңею жобасын уақтылы аяқтау маңызды.  Сондай-ақ Қашаған кен орнын толық игеру керек. Сол арқылы бір жылда өндірілетін мұнай көлемін 15 миллион тоннаға арттыруға болады. Нәтижесінде жұмыс орындары ашылып, отандық қызмет көрсету компаниялары мен шағын және орта бизнес өкілдері үшін мол мүмкіндіктер туады, – деді Қасым-Жомарт Тоқаев.
Мемлекет басшысы аймақтағы «Ұлттық индустриалды мұнай-химия технопаркі» арнайы экономикалық аймағының жұмысына қатысты біраз мәселе бар екенін айтты. Арнайы экономикалық аймақтың инфрақұрылымдық құрылысы аяқталмаған. 2015 жылы аталған нысанды дамытуға 162 миллиард теңге бөлінген. Бірақ осыған дейін бір ғана жоба іске асқан. Полипропилен және полиэтилен өндірісі бойынша ірі жобалар әлі жүзеге аспаған. Өйткені қажетті инвестор мен өнімді сататын нарық табылмаған. Президент осы олқылықтарды тез реттеп, Үкімет пен «Самұрық-Қазына» қорына жұмысты жеделдетуді тапсырды.

Мемлекет басшысы басымдық берген тағы бір мәселе – автожолдарды дамыту. Қасым-Жомарт Тоқаев облыста жол апатының жиілеп кетуі елді алаңдатып отырғанын айтты. Былтыр өңірде 232 жол-көлік оқиғасы тіркеліп, соның салдарынан 69 адам қайтыс болған. Әсіресе «Орал-Атырау» тас жолына баса назар аударған жөн.   
– Үкімет пен облыс әкімдіктері 2025 жылға дейін жергілікті жерлердегі жолдардың 95 пайызын жөндеп, ретке келтіруге тиіс. 2019 жылдан бастап бүкіл еліміз бойынша осы мақсатқа жыл сайын республикалық бюджеттен 50 миллиард теңге бөлінуде. Жол құрылысына және оны жөндеуге жергілікті бюджеттен де қаржы жұмсалады. Нәтиже жоқ деп айтуға болады. Жөнделген жолдың көбі бір жыл өтпей жарамсыз болып қалады. Мұны ашық айту керек, – деді Президент.
Орайы келгенде Қасым-Жомарт Тоқаев «Нұр-Сұлтан – Алматы» автожолын жөндеу жұмыстарының да әлі күнге аяқталмағанын айтты. Президент бұл жолды 2023 жылы пайдалануға беруді тапсырды. Бұл жұмыс Үкімет пен әкімдердің ұдайы назарында болуы қажет екенін ескертті.
Президент Үкіметке еліміздің көлік және транзиттік әлеуетін барынша пайдалану жөнінде ұсыныс енгізуді тапсырды. Бұдан бөлек қала ішіндегі жолдарды тиімді пайдалану, көлік қозғалысын басқарудың бірыңғай орталығын құру туралы да сөз болды.
Президент көтерген мәселенің бірі – жұмыспен қамту. Бүгінде Атырау облысындағы тұрмыс деңгейі еліміздің өзге өңірлеріне қарағанда жоғары. Орташа жалақы 358 мың теңге, бұл – жалпы республикалық көрсеткіштен 1,6 есе жоғары. Дегенмен өңірде жүзеге асырылып жатқан Болашақта кеңею жобасы жақында аяқталады. Алдағы үш жылда 55 мың адам жұмыстан босайды. Облыс әкімі оның 31 мыңын еңбекпен қамтуды жоспарлап отыр. Қасым-Жомарт Тоқаев бұл Атырау облысының ғана міндеті емес екенін атап өтіп, Үкіметке тиісті шара қабылдау керектігін айтты. 
Сонымен қатар Мемлекет басшысы облыс әкіміне ірі өндірістік кәсіпорын басшыларымен бірлесіп,  індеттің алдын алуды және онымен күрес шараларын уақтылы қабылдауды тапсырды.
– Індеттің жаңа толқыны келгеннен бері жағдайы ауыр және өте ауыр науқастар көбеюде. Олардың саны соңғы бір айда екі есеге артты.  Ал емдеу мекемелерінде қажетті дәрі-дәрмек пен құрал жабдықтар әлі де жеткіліксіз екені анықталып отыр. Бұл ахуал адам өлімінің күрт өсуіне әкеп соқтыруы мүмкін. Білікті мамандардың тапшылығы да  жағдайды ушықтырып отыр.  Облыста 207 дәрігер жетіспейді. Соның ішінде ауылдық жерлерге 52 дәрігер қажет, – деді Қасым-Жомарт Тоқаев.
Президент облыс басшылығына емдеу мекемелерін дәрі-дәрмекпен және медициналық құралмен қамтамасыз ету, анестезиология және жан сақтау бөлімдерін толық жабдықтау, дәрігерлер тапшылығы мәселесін шешу міндетін жүктеді.

Өңірдің табысты дамуы үшін аймақты энергиямен тұрақты түрде қамтамасыз ету керек. Дегенмен бұл бағытта да әлі пысықтайтын жұмыстар бар. Сондықтан Үкімет бұл тарапта кешенді шаралар қабылдауы қажет.
Өзекті дүниенің бірі –  өңірді сумен қамтамасыз ету. Жайық өзені қатты тартылып, оның экологиялық ахуалы күннен күнге нашарлап барады. Бұл мәселе онсыз да ауыз суға мұқтаж болып отырған жергілікті тұрғындарды толғандырып отыр. Ауыл шаруашылығы өнімін өндірушілер де үлкен қиындықтарға тап болды. 
– Біз Жайық өзені аңғарының экожүйесін сақтау жөнінде 2024 жылға дейінгі Қазақстан-Ресей ынтымақтастығы туралы бағдарлама қабылдадық. Үкімет осы бағдарламада көзделген іс-шараларды уақтылы қаржыландыруы керек. Сонымен бірге Ресей жағымен бірлесіп, жедел шаралар қабылдауы қажет, – деді Мемлекет басшысы.   
Өңір халқының бір бөлігі мен мұнай өндіретін компаниялар «Астрахань–Маңғышлақ» су құбырынан ауызсу алып отыр. Бүгінде бұл су құбырының тозығы жеткен. Президент Үкімет пен «Самұрық-Қазына» қорына «Астрахань-Маңғышлақ» су құбырын қайта жаңғыртуға қатысты тапсырма берді. Әлі күнге дейін ауылдарды таза ауызсумен қамту толық аяқталмаған. Облыс бойынша 30 ауылға ауызсу жетпеген. Президент Үкімет пен әкімдікке бұл мәселені алдағы екі жылда толық аяқтауды міндеттеді.
Азаматтардың өмір сүру сапасы мен денсаулығы экологиялық ахуалға тікелей байланысты екені белгілі. Бұл тарапта Атырау облысы мақтанарлық жағдайда емес. Былтырдың өзінде өңірде ауаны ластаған 160 жағдай тіркеліпті.
– Біз озық халықаралық стандарттарға сай келетін жаңа Экологиялық кодекс қабылдадық. Экологиялық тиімділікті арттыратын бағдарламаларды қолға алған кәсіпорындар қалдық шығарғаны үшін төленетін ақыдан босатылады. Бұл саладағы қолжетімді технологияның ең таңдаулысы мұнай-газ кәсіпорындарына енгізілуі керек. Үкімет өңірдегі қоғамдық ұйымдармен бірлесіп, бұл мәселені мұқият бақылауға алсын, – деді Президент.
Қасым-Жомарт Тоқаев Атырау облысындағы қастерлі әрі тарихи  орындардың бірі ежелгі Сарайшық қаласы жайында айта келіп, оның маңыздылығы мен танымалдығын арттыру үшін заманауи туризм инфрақұрылымы қажет екенін айтты. Әкімдік Үкіметтен визит-орталық құрылысына қаражат сұраған екен. Бірақ әлі келісім алмапты. Президент Үкіметке бұл мәселені дереу шешуді тапсырды.
Мемлекет басшысының тапсырмасы бойынша Атырау облысының 2025 жылға дейінгі әлеуметтік-экономикалық дамуы туралы кешенді жоспардың жобасы дайындалды. Соған сәйкес 23 мың оқушыға арналған 37 жаңа мектеп салынады. Бұл үш ауысымда оқыту және мектептердегі орын тапшылығы мәселесін толық шешеді.
Бұдан бөлек 3,5 миллион шаршы метр тұрғын үй пайдалануға беріледі. Соның нәтижесінде 25 мың атыраулық отбасы баспаналы болады.
Жалпы Кешенді жоспардың жүзеге асырылуы өнеркәсіпті, агроөнеркәсіп кешенін, туризм саласын дамытуға, энергетика және экология саласындағы аймақта қордаланған мәселелерді шешуге мүмкіндік береді.  

– Оны іске асыру үшін 9 триллион теңгеге жуық инвестиция тартылмақ, көбі – жеке инвестиция. Сонымен қатар жоспарға сәйкес бюджеттен 800 миллиард теңгеден астам қаражат бөлу көзделіп отыр. Соның 700 миллиардқа жуығы республикалық бюджеттен қарастырылады. Мәселе – бөлінген қаражатты тиімді жұмсауда. Бұл – Үкіметтің және әкімдіктің басты жұмыстарының бірі, – деді Президент.
Үкіметке бүгінгі жиынның қорытындысы бойынша жоспарды толықтырып, бір айдың ішінде бекіту тапсырылды.
Кеңесте Атырау облысының әкімі Махамбет Досмұхамбетов, Премьер-Министрдің орынбасары Роман Скляр, «Самұрық-Қазына» ҰӘҚ» АҚ басқарма төрағасы Алмасадам Сәтқалиев, Энергетика министрі Нұрлан Ноғаев, Экология, геология және табиғи ресурстар министрі Мағзұм Мырзағалиев баяндама жасады.
Мемлекет басшысының сөйлеген сөзінің толық мәтінімен мына сілтеме арқылы таныса аласыздар.

 
///Кездесу барысында ұлттық қауіпсіздікті қамтамасыз ету мәселелері талқыланды.
Қазақстан Президенті кездесу қорытындысы бойынша бірқатар нақты тапсырма берді.

///Мемлекет басшысы Пәкістанның оңтүстік-батысындағы Белуджистан провинциясында көптеген адам шығынына әкеп соқтырған жойқын жер сілкінісіне байланысты осы елдің Президенті Ариф Алвиге көңіл айту жеделхатын жолдады.
– Қазақстан халқының және өзімнің атымнан табиғи апаттан қаза тапқандардың отбасына көңіл айтып, зардап шеккен азаматтардың тезірек сауығып кетуіне тілектестік білдіремін, – деп жазылған жеделхатта.
///Президентке экономикалық өсімді қалпына келтіруге және азаматтардың әл-ауқатын арттыруға бағытталған  Қазақстанның жаңа экономикалық бағдарының негізгі қағидаларын жүзеге асыру жайында баяндалды.
Қасым-Жомарт Тоқаевқа экономиканы басқаратын құрылымдарды және мемлекеттік-жекеменшік серіктестіктің механизмдерін жетілдіру, инвестиция тарту шаралары жөнінде мәлімет берілді. Сонымен қатар әлеуметтік нысандар салу және тұрғын үй-коммуналдық секторды жаңғырту мәселелері сөз болды.  
Мемлекет басшысы ауылдық жерлерді дамытудың перспективаларына, соның ішінде «Ауыл – ел бесігі» жобасына ерекше назар аударды. Осы бастаманың аясында бес жыл ішінде 3500 ауылды жаңғырту көзделуде. Президент ауылдық жерлердегі инфрақұрылымның сапасын қалалық деңгейдегі стандартқа жақындатуды тапсырды.    
Кездесу барысында микро және шағын бизнесті тексеруге жарияланған мораторий үш жыл ішінде 100 мыңға жуық тексеріс жүргізуді болдырмауға мүмкіндік беретіні атап өтілді. Бұл бизнесті ретке келтіру ісінің жаңа парағын ашуға оң ықпал етеді.  
Қасым-Жомарт Тоқаев министрге бизнес жүргізу ісін реттеуді және салық салуды жеңілдету жөнінде бірқатар тапсырма берді.
 

///
	 

	Қарулы Күштердің Жоғарғы Бас Қолбасшысы – Қазақстан Республикасының Президенті Нұрсұлтан Назарбаевтың төрағалығымен өткен кеңеске министрліктің және ҚР ҚК Бас штабының басшылығы, департаменттер мен бас басқармалар бастықтары, әскер түрлерінің бас қолбасшылары мен қолбасшылары қатысты.

	Мемлекет басшысы елдің қорғаныс қабілетін нығайту мәселесіне әрдайым зор көңіл бөлінетінін атап өтті.

	– Қазақстандықтар армияның жауынгерлік қабілеттілігіне және өз міндеттері мен Жоғарғы бас қолбасшының бұйрықтарын орындай алатынына сенімді болуға тиіс. Соңғы жылдары армияны қаржыландыру барынша артты, үшжылдық бюджет жиынтығы бір триллион теңгеге жақындады. Ал бұл тіпті Еуропаның бай елдері әскери шығындарын ғана емес, әлеуметтік бағдарламаларын қысқартуға мәжбүр болып отырған әлемдегі экономикалық жағдайлардың қазіргідей қиын кезіндегі жағдай. Мемлекет қарулы күштер мен әскери қызметшілер үшін барлығын жасауда. Тек өткен жылы ғана 7 мыңға жуық әскери қызметші тұрғын үймен қамтамасыз етілді, 5430 адамға тұрғын үй жалдауға өтемақы төленді. Қарулы күштер офицерінің ақшалай үлесінің орташа мөлшері – 170 мың теңге. Әскери қызметшілерді зейнетақымен қамтамасыз ету – ел азаматтарының барлық санаты арасында ең жоғары деңгейде. Мұндай қамқорлыққа жауап ретінде Қазақстан халқы армиямыздан – жоғары жауынгерлік дайындық, ал әскери қызметшілерден – кіршіксіз тазалық күтуге құқылы, – деді Нұрсұлтан Назарбаев.

	Қазақстан Президенті министрліктің орталық аппаратының және өңірлік қолбасшылықтың, әртүрлі әскер түрлерінің жетекшілері қойған міндеттерді орындауда халық алдында жауапты екеніне назар аударды.

	– Сондықтан Мемлекет басшысы және Жоғарғы Бас Қолбасшы ретінде мені және еліміздің барша азаматын қорғаныс ведомствосында орын алған сыбайлас жемқорлықтың пайда болу жайттары қатты алаңдатады. Қазақстан қоғамы мұны ұлттық қауіпсіздікке тікелей төнген қатер ретінде қабылдайды. Қарулы күштерде мұндай нәрсе мүлде болмауға тиіс. Армияға бөлініп жатқан мемлекеттің қаражаты тек қана мақсатқа сай пайдаланылуы қажет. Ондай жайттар бұдан кейін қайталанбас үшін тиісті шараларды қабылдаған жөн, – деді Нұрсұлтан Назарбаев.

	Қазақстан Президенті әскерлердің жауынгерлік дайындығы жоғары деңгейде болуы қажеттігін атап көрсетті.

	– Өткізіліп тұратын жаттығулар міндеттерді пысықтауға бағытталып, қазіргі жағдайларға мейлінше үйлес болуға тиіс. Біз өңірлік қолбасшылықтың немесе басқа бөлімдердің жауынгерлік дайындықтарын тосыннан тексеретін боламыз. Сондай-ақ, барлық күштік құрылымдармен үйлесімділікті жетілдіріп, одақтастарымызбен және серіктестерімізбен өзара іс-қимылды халықаралық деңгейде дамыту қажет. Жауынгерлік дайындық бағдарламалары жаңа мазмұнға бай, қазіргі заманғы қауіп-қатерлерге сай болуға тиіс, – деді Нұрсұлтан Назарбаев.                       

	Бұған қоса, Мемлекет басшысы қару-жарақтар қатарына жыл сайын әскери техниканың жаңа түрлері қабылданып отырғаны айтты.

	– Біз әскери өнімді тек Ресейден емес, өзге елдерден де сатып аламыз. Армияның әлемдік санаттағы озық үлгілерді қолдана отырып, қайта жарақтануға мүмкіндігі бар. Біз бұл бағытта ешкімнен артта қалуға тиіс емеспіз. Елдің әскери-өнеркәсіптік кешені тікұшақтар, әскери оптика, радиолокация және радиоэлектронды күрес жүйелерін құрастыруға кірісті, сондай-ақ әскери-теңіз флоты үшін кемелер жасалуда, авиациялық және броньды техника жөндеу ісі ұйымдастырылған. Бірақ бұл да жеткіліксіз,  ол жұмыс аясын кеңейте түсу керек, – деді Қазақстан Президенті.

	Мемлекет басшысы жаңа қорғаныс зауыттарын салу елдің индустриялық дамуының маңызды бағытының бірі екенін айтты. 

	– Әскери зауыттар жұмысы есебінен өзге салалар да дамиды, сондай-ақ  экономиканың басқа секторларынан тапсырыстар түсе бастайтын болады. Сондықтан Қорғаныс министрі Үкіметпен бірлесіп, қандай нысандар салатынымыздың айқын жоспарын жасауға тиіс. Мәселен, патрондар мен снарядтар өндірісі мәселелерін кейінге қалдыруға болмайды. Әскери-техникалық жаңғырту қарқынын одан әрі үдете түсіп, армиямыздың қайта жарақтандырылуы үдерісін жандандыру қажет. Тек қарулы күштерді ғана емес, құқық қорғау органдары мен арнаулы қызметтерді де қамтамасыз ету үшін елдің әскери-техникалық кәсіпорындары шығаратын өнімдер номенклатурасын одан әрі кеңейткен жөн, – деді Нұрсұлтан Назарбаев.

	Мемлекет басшысы Қарулы күштер қатарындағы кадр жұмысына өзгерістер енгізу қажеттігіне назар аударды. 

	– Бәлкім, біз әртүрлі әскер санаттарында әскери қызметті өтеушілер жасының шегін қайта қарауымыз керек болар. Мысалы, мемлекет ұшқыштар құрамын дайындауға айтарлықтай көп қаражат шығындайды, сөйтіп тиісті деңгейді меңгеріп шығуы үшін ұшқыштарға кәсіби дайындыққа көп уақыт жұмсау қажет болады. Алайда, тиісті жасқа жеткен кезде, денсаулығының мықтылығы мен кәсіби деңгейі жоғары екеніне қарамастан, офицер жасының жетуіне байланысты доғарысқа кетуге мәжбүр. Біз тек жасына ғана байланысты жоғары кәсіби кадрлардан  бас тарта алмаймыз. Әскери қызмет туралы заңға тиісті өзгерістер енгізу мүмкіндігін қайтадан қарау қажет, – деді Нұрсұлтан Назарбаев.

	Сонымен қатар, Мемлекет басшысы жоғары тұрған лауазымға жылжыту үшін тиісті кәсіби дайындық пен әскери білім деңгейінің міндетті шарт болуы қажеттігін айтты.

	Сондай-ақ, Қазақстан Президенті әскерді үнемі қайта құрылымдау да армиядағы жағдайға зардабын тигізіп отырғанын атап өтті.

	– Бұл өте қауіпті үрдіс. Тек 2012 жылдың өзінде ғана әскерлердің әртүрлі түрлерінде 260 штаттық-ұйымдастырушылық шара өткізіліп, 320 миллион теңге жұмсалған. Сонымен қатар, 2013 жылы 116 штаттық-ұйымдастырушылық шара өткізіліп, қосымша 490 миллион теңге бөлінген. Бұл жеке құрам арасында мазасыздық тудырып, әскери қызметшілерге көтерме ақы мен демалыс жәрдемақылары төлемдерінің шығыстарына ұрындырады. Ең бастысы, мұндай жағдайда әскерлердің жауынгерлік дайындығы төмендейді. Мен штаттық-ұйымдастырушылық шараларын барынша азайтуды талап етемін. Мұның бәрі тек көзбояушылық тудыратын «бос» жұмыс, – деп атап өтті Мемлекет басшысы.

	Нұрсұлтан Назарбаев еліміз жоғары әскери білім беру жүйесін дәйектілікпен қалыптастырып келе жатқанын айтты.

	– Бізде офицерлерді, әсіресе жоғарғы құрамды жүйелі даярлау жүйесі болған жоқ. Біз оларды үнемі шетелде оқыта алмаймыз, мұны Қазақстанда жүзеге асыруға тиіспіз. Әскери ЖОО-ларды заманауи жабдықтармен жабдықтау, өзге елдердікінен кем емес өзіміздің ғылыми-педагогикалық кадрларымызды даярлау жұмыстарын жалғастыру қажет. Биыл Ұлттық қорғаныс университеті өз жұмысын бастайды деп үміттенемін. Оның түлектері Қазақстан армиясының мақтанышына айналуға тиіс, – деді Мемлекет басшысы.

	Қазақстан Президенті елімізге жақын аймақтарда ахуалдың әлі айқын еместігін айтты.  

	– Каспий теңізінің құқықтық мәртебесі айқындалған жоқ және жағалау елдерінде милитаризациялану жүріп жатқанын көріп отырмыз. Сондай-ақ Ауғанстаннан коалиция әскерлерін әкетуге байланысты да қауіптер бар. Осыған орай мен оңтүстік, батыс стратегиялық бағыттарындағы құрамаларды сапалық тұрғыдан күшейту жұмыстарын жалғастыруды тапсырамын, – деді Мемлекет басшысы. 

	Жоғарғы бас қолбасшы ХХІ ғасырдағы кәсіби қарулы күштер әскери саланың сапалы мамандарынан, шынайы патриоттардан, еліміздің психологиялық тұрғыдан байыпты және моральдық жағынан мінсіз азаматтарынан құралуға тиістігіне назар аударды.

	– Қарулы күштердің негізі – офицерлер, сержанттар, яғни өз өмірін саналы түрде Отанына қызмет етуге арнаған адамдар. Тәрбиелік және патриоттық жұмыстарды жетілдіру, солдаттан генералға дейінгі моральдық рухты күшейту жөнінде қосымша шаралар қабылдау қажет, – деді Қазақстан Президенті.

	Соңында Нұрсұлтан Назарбаев қарулы күштерді дамытуға назар аудару әрбір мемлекеттің парызы екенін атап өтті және министрліктің бүкіл әскери құрамының қызметіне табыс тіледі.



///Нұрсұлтан Назарбаевқа Монаконың ұлттық павильонында  энергетикалық тұрғыда «жасыл экономикаға» өтудің проблемаларына арналған экспозициялар және Княздікте қолданылатын үздік тәжірибелер көрсетілді.
Мемлекет басшысы «Болашақтың бейнесі» атты инсталляциямен, Монаконың аумағын кеңейту жөніндегі жобаның макетімен, «Жасыл зертхана» секциясымен және күн энергиясымен жүретін велосипед сияқты басқа да экспозициялармен танысты.
Соңында Нұрсұлтан Назарбаев Монако Княздігі ұлттық павильонының Құрметті қонақтар кітабына қолтаңба қалдырып, ІІ Альберге Қазақстанның «Нұр Әлем» ұлттық павильонын көрсетті. Онда екі елдің көшбасшылары уранды жерасты ұңғымалы тазарту әдісін, «Токамак» термоядролық реакторының интерактивті макетін және Қазақстанның мәдениеті мен тарихына арналған басқа да экспозицияларды көрді.
***
Монако Княздігі ұлттық павильонының тақырыбы – «Болашақтың бейнесі». Онда 2025 жылға қарай теңіздің 6 гектарында құрылыс жүргізу арқылы Княздік аумағын кеңейту жөніндегі шешімдерге арналған экспозициялар, экологиялық орнықтылық пен экологиялық мобильділік саласындағы жобалар қойылған. 












//////2019 жылғы 14-15 сәуірде Өзбекстан Республикасының Президенті Шавкат Мирзиёевтің шақыруымен Қазақстан Республикасының Президенті Қасым-Жомарт Тоқаевтың Өзбекстанға Мемлекеттік сапары өтті.
Өзбекстан Республикасының Президенті Шавкат Мирзиёев Қасым-Жомарт Тоқаевты Қазақстан Республикасының Президенті лауазымына кірісуімен жылы және шын көңілмен құттықтап,  Қазақстанның қазіргі заманғы дамуына және шет мемлекеттермен көпжақты байланыстарына лайықты үлес қосқан халықаралық ауқымдағы саясаткер және мемлекеттік қайраткер ретіндегі мол тәжірибесін атап өтті.
Мемлекет басшылары Қазақстан Республикасының Тұңғыш Президенті – Елбасы Нұрсұлтан Әбішұлы Назарбаевтың екі ел арасындағы бауырластық байланыстар мен стратегиялық серіктестікті, оның ішінде Орталық Азиядағы бейбітшілікті, тұрақтылық пен қауіпсіздікті қамтамасыз етудегі ынтымақтастықты дамытуға қосқан көрнекті рөлін айрықша атап көрсетті. 
Осы тұрғыда, Президент Қ.Тоқаев Президент Ш.Мирзиёевті Қазақстан-Өзбекстан қатынастары мен өңірлік ықпалдастықты кеңейтуге және нығайтуға бағытталған Қазақстанның қазіргі сыртқы саяси бағытының сақталатынына сендірді.
Келіссөздер барысында президенттер дәстүрлі достық, өзара сыйластық, сенім мен ашық рухта екі жақты қатынастардың негізгі мәселелерін, өзара мүдделілік танытылған өзекті өңірлік және халықаралық проблемаларды талқылап, екі ел арасындағы кеңформатты ынтымақтастықты одан әрі тереңдету мен кеңейтудің перспективаларын қарастырды.
Мемлекет басшылары терең тарихи және рухани байланыстарға, тату көршілік пен өзара қолдауға негізделген Қазақстан Республикасы мен Өзбекстан Республикасы арасындағы жақын әрі мығым достық қатынастардың өспелі сипатын ризашылықпен атап өтіп, екіжақты қатынастарды жаңа сапалық деңгейге көтеру екі бауырлас елдің мүдделеріне жауап беретініне сенім білдірді.
Президенттер, Қазақстан Республикасы мен Өзбекстан Республикасы арасындағы 1998 жылғы 31 қазандағы Мәңгілік достық туралы шарт пен 2013 жылғы 14 маусымдағы Қазақстан Республикасы мен Өзбекстан Республикасы арасындағы Стратегиялық серіктестік туралы шартта бекітілген принциптер мен міндеттемелерге бұлжымас беріктігін растай отырып, төмендегілер туралы мәлімдейді: 
Қазақстан Республикасының Үкіметі және Өзбекстан Республикасының Үкіметі арасындағы 2017-2019 жылдарға арналған Экономикалық ынтымақтастықтың стратегиясын жүйелі орындау екі елдің стратегиялық мүдделерінің бірлігіне негізделген, экономика саласындағы өзара тиімді және жемісті ықпалдастықты ұлғайтуға қызмет етеді. 
Екіжақты сауданың оң қарқынын ризашылықпен атап өте отырып, мемлекет басшылары екіжақты сауда көлемін 2020 жылдың соңына 5 млрд.долларға дейін өсіруді, оның құрылымын әртатаптандыруды, сондай-ақ өңіраралық ықпалдастықты қоса алғанда, экономикалық кооперация мен инвестициялық ынтымақтастықтың ұзақ мерзімді жаңа нысандарын дамытуды қамтамасыз етуге өз ұмтылыстары бойынша ортақ пікірде.
Тараптар Қазақстан мен Өзбекстан арасындағы 2018 жылғы 16 қарашада Шымкент қаласында өткен алғашқы Өңіраралық ынтымақтастық форумының және 2019 жылғы 15 наурызда Ташкент қаласында өткен Орталық Азия елдерінің бірінші өңірлік экономикалық форумының қорытындыларын оң бағалады.
Мұндай форматтар екіжақты және өңірлік деңгейлерде өзара тиімді экономикалық ынтымақтастықты нығайту мен ұлғайтуға, сауда, инвестициялар, логистика салаларындағы жаңа перспективті жобаларды іске асыруға, интеграцияланған өнеркәсіптік технопарктер, ғылыми-инновациялық кластерлер мен еркін экономикалық аймақтарды құруға септігін тигізеді.
Президенттер екіжақты ынтымақтастық жөніндегі бірлескен үкіметаралық комиссияның қызметін жандандыру мен жетілдірудің, сондай-ақ екі елдің Үкімет басшыларын тең төрағалар етіп тағайындау жолымен оның статусын көтерудің маңыздылығын атап өтті.
Мемлекет басшылары халықаралық саясаттың өзара мүдделі, маңызды мәселелері бойынша тараптар ұстанымдарының ұқсастығын растады және Орталық Азияның гүлденуі мен халықтарының игілігі үшін тұрақтылық пен қауіпсіздік атмосферасын нығайтуға қолғабыс етуге екі жақтың да ұмтылысын атап көрсетті. Тараптар ШЫҰ, ТМД, АӨСШК мен басқа да халықаралық және өңірлік ұйымдар шеңберінде өзара тиімді ынтымақтастықты жалғастыруға уағдаласты.
Өзбекстан лидері Қазақстан Республикасының 2017-2018 жылдардағы БҰҰ Қауіпсіздік Кеңесінің тұрақты емес мүшесі ретінде Орталық Азия мемлекеттерінің ортақ мүдделерін халықаралық аренада ілгерілету мәселелеріндегі қызметіне жоғары баға берді.
Елдердің басшылары БҰҰ және басқа халықаралық ұйымдар шеңберінде екі тараптың халықаралық бастамаларын өзара қолдау бойынша екі ел ұстанымдарының мызғымастығын растады.
Тараптар өңірде және жалпы әлемде қалыптасып отырған ахуалды бағалаудағы ортақ ұстанымдарды атап көрсетіп, өңірдегі қазіргі заманғы сын-тегеуріндер мен қатерлерге қарсы тұру мен олардың алдын алуға бағытталған, ең алдымен екіжақты форматта және көпжақты құрылымдар шеңберінде халықаралық терроризмге, діни экстремизмге, есірткі трафигіне, трансұлттық ұйымдасқан қылмысқа, заңсыз көші-қонға және басқа да проблемаларға қарсы күресте  бірлескен шаралар қабылдауды жақтап сөйледі.
Мемлекет басшылары Ауғанстан Ислам Республикасын (АИР) қалпына келтіру үдерісіндегі күш-жігерлерді біріктіруге маңыз береді. Қазақстан мен Өзбекстанның президенттері АИР экономикасын жаңартуға бейілділіктерін растады және Ауғанстанмен ұзақ мерзімді тату көршілік ынтымақтастықты өрістету, соның ішінде көлік коммуникациялары, білім беру мен денсаулық сақтау салаларындағы ірі жобаларды іске асыру жолымен дамыту қажеттігін жақтайды.
Ауған басшылығы жүзеге асырып жатқан бейбітшілік пен татуласуға қарай қадамдарды қолдау үшін «Бейбіт үдеріс, қауіпсіздік саласындағы ынтымақтастық және өңірлік өзара ықпалдастық» атты Ауғанстан жөніндегі Ташкент конференциясын қоса алғанда, өңірлік және халықаралық форумдардың маңыздылығын атап көрсете отырып, екі ел басшылары Ауғанстандағы бейбіт үдеріске мүдделі халықаралық қоғамдастық пен көрші мемлекеттердің күш-жігерлеріне жәрдемдесуді жақтады.
Қазақстан Президенті 2020 жылы Ташкентте Ислам Ынтымақтастық Ұйымының (ИЫҰ) ғылым және технологиялар бойынша екінші саммитін өткізуге қолдау білдірді. Тараптар 2017 жылғы қыркүйекте Астанада өткен ИЫҰ ғылым және технологиялар бойынша бірінші саммитінің жұмысын жоғары бағалап, оның қорытындылары мен шешімдерін жүзеге асыруды ИЫҰ екінші саммиті шеңберінде жалғастыруға уағдаласты.
Мемлекет басшылары қорғаныс және әскери-техникалық саладағы, сондай-ақ ғарыштық зерттеулер мен әзірленімдер саласындағы ынтымақтастықты одан әрі дамытуға жәрдемдесу ниеттері туралы мәлімдеді.
Екі мемлекеттің басшылары Арал теңізі бассейніндегі нақты бағдарламалар мен жобаларды іске асыру бойынша өңір елдерінің халықаралық ұйымдар, қаржылық және экологиялық институттармен ықпалдастығын кеңейту арқылы Аралды құтқарудың халықаралық қоры шеңберіндегі ынтымақтастықты жандандыруға өзара мүдделілікті растады.
Қазақстан мен Өзбекстан халықтарының мәдени, тарихи және рухани бірлігін атап өте отырып, Қ.Тоқаев пен Ш.Мирзиёев ғылым, білім беру, мәдениет, өнер, туризм, спорт және басқа да салалардағы ынтымақтастықты одан әрі қарқынды дамытуға бейілділіктерін растады.
Тараптар 2018 жылы Қазақстандағы Өзбекстан жылының сәтті өткізілуін және 2019 жылғы 15 сәуірдегі Өзбекстандағы Қазақстан жылының салтанатты ашылуына ризашылықтарын білдірді. Мұндай іс-шаралар қазақ және өзбек халықтарының бауырластығы мен рухани туыстығының, екі елдің шынайы достығы мен тағдырларының ажырамас жақындығының нышаны болып табылатынын, сондай-ақ халықтар арасындағы тату көршілік қатынастарын нығайтуға, өзара түсіністік пен сенімді, көршілік қолдауды тереңдетуге жәрдемдеседі деп атап өтті.
Мемлекет басшылары Қазақстан мен Өзбекстан арасындағы мемлекеттік шекараны демаркациялау үдерісінің сәтті жүріп жатқанын, сондай-ақ екі елдің шекара маңындағы тұрғындарының тұрмыс-тіршілігін жақсартуды, трансшекаралық экономикалық байланыстар мен гуманитарлық алмасуларды жандандыруды, азаматтардың өзара сапарларын арттыруға септігін тигізетін өткізу бекеттері қызметінің тиімділігін қамтамасыз етуді құптады.
Екі елдің президенттері өз аумағында тұратын екінші тарап өкілдерінің этникалық, тілдік және ұлттық мәдениеттерін сақтау мен дамыту үшін ынтымақтастықты нығайтуға, тараптардың заңнамаларына сәйкес олардың өкілдерінің қоғамдық-саяси, мәдени және әлеуметтік-экономикалық өміріне белсенді қатысуына жағдай жасауға ниеттерін растады.
Қазақстан Республикасы мен Өзбекстан Республикасы екіжақты және көпжақты қол қойылған шарттарды уақытылы және сапалы жүзеге асырудың, сондай-ақ екі мемлекет арасындағы шарттық-құқықтық базаны одан әрі кеңейтудің маңыздылығын атап көрсетті.
Қазақстан Республикасының Президенті Қасым-Жомарт Тоқаев Өзбекстан Республикасының Президенті Шавкат Мирзиёевке, бүкіл өзбек халқына жылы қабылдау мен қонақжайлық үшін алғысын білдірді және Өзбекстан басшысын оған ыңғайлы уақытта Қазақстанға сапармен келуге шақырды. Сапардың мерзімдері дипломатиялық арналар арқылы келісіледі.
 
Ташкент, 2019 жылғы 15 сәуір
///Гүлшара Әбдіқалықова басқосуда сөйлеген сөзінде Елбасының «Төртінші өнеркәсіптік революция жағдайындағы дамудың жаңа мүмкіндіктері» атты халыққа биылғы жолдауында адами капиталды дамыту маңызды міндеттердің бірі ретінде аталғанына тоқталды.
– Қазақстанның одан әрі дамуы мүлде өзгеше ойлау жүйесін қалыптастыруды және тез үйреніп, бейімделе білу қабілетін талап ететін цифрлық дәуірдің жаңа жаһандық трендтеріне сәйкес жүргізілетін болады. Ол үшін біз, ең алдымен, білім саласын жаңа инновациялық индустрияландыру талаптарына бейімдеуіміз қажет, – деді Мемлекеттік хатшы.
Комиссия отырысы аясында Білім және ғылым министрлігінің «Болашақ» халықаралық стипендиясының іске асырылуы жөніндегі ақпараты тыңдалды, сондай-ақ басқа да бірқатар мәселелер қаралды.
Комиссия шешімімен стипендия әлемнің жетекші жоғары оқу орындарында магистратура, докторантура бағдарламалары бойынша оқуға және тағылымдамадан өтуге жіберілетін 76 үміткерге тағайындалды.
Мемлекеттік хатшы Гүлшара Әбдіқалықова жиын қорытындысы бойынша «Болашақ» халықаралық стипендиясын іске асыруды одан әрі жалғастыру жөнінде бірқатар тапсырма берді.
///Нұрсұлтан Назарбаевқа Монаконың ұлттық павильонында  энергетикалық тұрғыда «жасыл экономикаға» өтудің проблемаларына арналған экспозициялар және Княздікте қолданылатын үздік тәжірибелер көрсетілді.
Мемлекет басшысы «Болашақтың бейнесі» атты инсталляциямен, Монаконың аумағын кеңейту жөніндегі жобаның макетімен, «Жасыл зертхана» секциясымен және күн энергиясымен жүретін велосипед сияқты басқа да экспозициялармен танысты.
Соңында Нұрсұлтан Назарбаев Монако Княздігі ұлттық павильонының Құрметті қонақтар кітабына қолтаңба қалдырып, ІІ Альберге Қазақстанның «Нұр Әлем» ұлттық павильонын көрсетті. Онда екі елдің көшбасшылары уранды жерасты ұңғымалы тазарту әдісін, «Токамак» термоядролық реакторының интерактивті макетін және Қазақстанның мәдениеті мен тарихына арналған басқа да экспозицияларды көрді.
***
Монако Княздігі ұлттық павильонының тақырыбы – «Болашақтың бейнесі». Онда 2025 жылға қарай теңіздің 6 гектарында құрылыс жүргізу арқылы Княздік аумағын кеңейту жөніндегі шешімдерге арналған экспозициялар, экологиялық орнықтылық пен экологиялық мобильділік саласындағы жобалар қойылған. 












///Мемлекет басшысы Қазақстан Президентінің тиісті өкімімен «Астана» халықаралық қаржы орталығы сотының төрағасы болып тағайындалған лорд Гарри Кеннет Вульфтің ант беру рәсіміне қатысты.
Рәсім соңында Нұрсұлтан Назарбаев «Астана» халықаралық қаржы орталығы сотының төрағасы мен судьяларына халықаралық қаржы орталығының қызметіне әлемдік қоғамдастықтың сенімін арттырудың маңызды екенін айтты.
«Астана» халықаралық қаржы орталығының тәуелсіз соты 2018 жылғы қаңтардан бастап жұмысына кіріседі.
***
Лорд Гарри Кеннет Вульф қаржы құқығы саласындағы халықаралық төреші әрі медиатр болып саналады. Ол Англияның, Уэльстің, Катар мен Гонконгтың сот жүйелерінде жұмыс істеп, кәсіби мол тәжірибе жинақтаған.

///
	 

	Кездесуге экономиканың, мәдениеттің, әлеуметтік саланың және мемлекеттік қызметтің түрлі секторларының өкілдері қатысты.

	Мемлекет басшысы әйелдерді алда келе жатқан Халықаралық әйелдер күнімен құттықтады.

	– Сіздер арқылы мен еліміздің барлық әйелдер қауымын құттықтап, денсаулық, отбасында бақыт және татулық тілеймін. Экономиканың түрлі салаларында, әсіресе ағарту, денсаулық сақтау, мәдениет, бизнесте жұмыспен қамтылғандардың 52%-ынан астамын әйелдер құрайды. Олар депутаттардың, басшылардың арасында да көп, ал мемлекеттік қызметшілердің тең жартысынан астамы – әйелдер. Осылайша олар көптеген шешімдерді қабылдауға атсалысады. Сол үшін менің алғысымды қабыл алыңыздар, – деді Нұрсұлтан Назарбаев.

	Қазақстан Президенті әйелдер біздің елде әсем қалпымен басым көпшілік болып отырғанын атап өтті.

	– Тәуелсіздік жылдарында елімізде 7 миллиондай бала дүниеге келді.  Бүгінде Қазақстанда күн сайын мыңнан аса сәби өмірге келіп жатады. Қазір көп балалы аналар саны – жарты миллион, бұл – нағыз ерлік. Бүкіл әлеуметтік блок нәзік әйелдердің үлесінде. Олар медицина қызметкерлерінің 75%-ын қамтиды, – деді Мемлекет басшысы.

	Қазақстан Президенті гендерлік қатынас бойынша республика жетекші орындардың біріне ие екенін айтып өтті. Әйелдердің өндірістегі жалпы ұлттық өнімге қосқан үлесі 40%-ға жуықтайды. Әйелдер маңызды мемлекеттік қызметтер атқарады, 550 мың қазақстандық әйел шағын және орта бизнеске басшылық етеді.

	Нұрсұлтан Назарбаев жақында Махаббат Бекбосынованы Әйелдер істері және отбасылық-демографиялық саясат жөніндегі ұлттық комиссияның төрайымы қызметіне тағайындағанын айтты. Қазақстан Президенті оның танымал дәрігер екенін және өте күрделі медициналық оталар жасауға тікелей қатысатынын атап өтті.

	Мемлекет басшысы «Қазақстан – 2050» Стратегиясын іске асыруда әйелдердің рөлі ерекше екеніне тоқталды.

	– Біз саяси тұрақтылықты, сенімді, достықты, елімізде тұрып жатқан адамдардың барлығының теңқұқылығын сақтаймыз. Қазақстан бұл ретте бірегей «арал» болып қала бермек. Бұл – біздің ортақ қазынамыз, біз оған бірге қол жеткіздік, – деді Қазақстан Президенті.

	ҚР Бас прокуратурасы Құқықтық статистика және арнаулы есеп комитетінің төрайымы, генерал Сәуле Айтпаева 2013 жылғы 6 мамыр өз өміріндегі ең маңызды күн болып табылатынын атап өтті.

	– Сол күні Сіз маған генерал погонын тапсырдыңыз, мен Қазақстан тарихында әйелдер арасында тұңғыш генерал атандым. Осылайша, Сіз құқық қорғау органдарында қызмет атқаратын 90 мыңнан астам әйелді жігерлендірдіңіз, – деді С.Айтпаева.

	«24KZ» телеарнасының продюсері Екатерина Морковина арна бір жылдан астам уақыт бұрын Мемлекет басшысының тапсырмасымен ашылғанын, осы қысқа мерзім ішінде оның көрермендерінің саны шамамен 6 миллион адамға көбейгенін мәлім етті.

	«Әдемі-Ай plus» ЖШС президенті Бахаргүл Төлеген Мемлекет басшысының шақыруымен тарихи отанына көшіп келгендердің бірі екенін айтты.

	– Мен ұлттық кәдесыйлар жасайтын кәсіпорын аштым, онда 45 адам жұмыс істейді. Сіздің бизнесті дамытуға жағдай жасау жөніндегі түбегейлі шаралар жөніндегі таяудағы шешіміңіз біз үшін шексіз көмек болып саналады. Біз бұл хабарды қуанышпен қабыл алдық, – деді Б.Төлеген.

	«Қазақстан украиндарының радасы» республикалық бірлестігі төрағасының бірінші орынбасары Тамара Ширмер Қазақстан халқы ассамблеясы құрамында 12 жыл жұмыс істеп келе жатқанын атап өтті.

	– Өкінішке қарай, менің тарихи отанымда – Украинада қайғылы оқиға орын алды. Тәртіпсіздіктер елді ондаған жылға артқа шегіндірді. Болашақ екі-үш буынды тек проблемалар күтіп тұр. Бізде Сіздің саясатыңыздың арқасында бейбітшілік пен келісім орныққан. Мұны басқа елдерде кикілжіңдер өрши түскен кезде ерекше бағалай бастайсың, – деді Т.Ширмер.

	Сочи-2014 XXII қысқы Олимпиадалық ойындарының мәнерлеп сырғанаудан қола жүлдегері Денис Теннің анасы Оксана Тен өзінің арманы орындалып, ұлының олимпиада тұғырына көтеріліп, көкке әуелеген Қазақстан туына мақтанышпен қараған сәті туралы әңгімеледі.

	Өндірістік құрылғыларды пайдалану және жөндеу токары Майра Аманова 25 жылдан бері ерлермен бірге жұмыс істеп келе жатқанына тоқталды. Ол өз әріптестерінің атынан өндіріс жұмыскерлерінің еңбекақысын арттырғаны үшін алғыс айтты.

	«Астана-Опера» балет театрының жетекші солисі, Қазақстан Республикасының еңбек сіңірген қайраткері Мәдина Баспаева театрдың салынуы миллиондаған адамдардың арманын орындағанын жеткізді.

	– Қазақстан енді барлық қазына, барлық мәдени мұра шоғырланатын өнердің жерұйығына айналды. Мұндай классикалық театрлар 21-ғасырда Еуразияда салынған емес, – деді М.Баспаева.

	«Өрлеу» жұмысқа орналастыру агенттігінің директоры Мәдина Сауытбекова компания 600-ден астам ауыл тұрғынына жұмыс табуға көмектескенін, олардың 360-ы жас маман екенін хабарлады.

	Көкшетау қаласындағы физика-математика бағытындағы Назарбаев зияткерлік мектебінің қызметкері Алёна Юмакулова қазақ тілі өзі үшін туған тілі болып саналатынын және өзінің білімі болашаққа жол ашуға мүмкіндік беретінін айтып берді.

	Магистрант Анар Баймырзаева сыбайлас жемқорлықпен күрестің математикалық моделінің әзірленімі туралы әңгімелеп, осы келеңсіздікке қарсы тұруға өз үлесін қосуға үміт артатынын жеткізді.

	 «Mimioriki» кәсіпорынының атқарушы директоры Инна Апенко компания шығаратын балалар киімі бүгінде үлкен сұранысқа ие екенін айтты. 

	– Былтыр Сіз бізге «Алтын сапа» сыйлығын тапсырдыңыз. Бұл – біздің еңбегімізге берілген ең жоғары баға, – деді И.Апенко.

	Еуразиялық интеграция институтының директоры Жанаргүл Құсманғалиева Мемлекет басшысының Еуразиялық экономикалық одақ құру туралы идеясына тек интернеттің өзінде 8 миллионнан астам жарияланым арналғанын атап өтті.

	– Әлемдік отыз көшбасшының қатарына кіретін елдердің барлығы да белсенді ықпалдастық үдерістерінің арқасында ғана бақуатты болып отыр. Бүгінде ықпалдастық – табысты әрі қауіпсіз мемлекеттің ең басты кілті, – деді Ж.Құсманғалиева.

	Атырау қаласының Ішкі істер басқармасының көші-қон полициясы бөлімінің бастығы Гүлжан Лұқманова құқық қорғау органдарындағы жалпы еңбек өтілі жүз жылды құрайтын заңгерлер әулетінің өкілі екендігін айтты. Осы жылдар ішінде бұл әулет 200-ден астам қылмыстың алдын алып, 100-ден аса қылмысты ашқан.

	 «Korme-Expo» ЖШС бас директоры Бақыткүл Құрманова EXPO-2017 көрмесі сияқты оқиғаның маңызына назар аударды.

	 – Заманауи технологиялық және инновациялық павильондар салынатын болады. Олардың жобалары «жасыл» технологиялар саласындағы сәулетшілер мен сарапшыларды әлден-ақ тамсандырып отыр, – деді Б.Құрманова.

	Ал 7 бала тәрбиелеп отырғанын айтқан Нұргүл Мұсаева мемлекеттің ана мен балаға көңіл бөліп отырғаны үшін барлық қазақстандық аналардың атынан алғысын білдірді.

	ҚР БҒМ Ұлттық биотехнология орталығының тін жасушалар зертханасының жетекші ғылыми қызметкері Ғазиза Данлыбаева өзі әзірлеген «жасанды тері» деген атқа ие болған жасушалық терапияның инновациялық әдісі туралы айтып өтті.

	– Патент алынды, клиникалық сынақ жүріп жатыр, қазірдің өзінде күйік шалған 40 науқас сәтті емделді, – деді Ғ. Данлыбаева. 

	Сағат шебері, ата-бабасынан бері сағатшы Мавлюда Ширханова әкесінің миллионнан аса сағат жөндегенін әңгімеледі.

	– Мен әкемнің жолын қудым, қазірдің өзінде 350 мыңнан астам сағат жөндедім. Мен Қазақстанның дәл уақыты – 2050 екенін үнемі айтамын, – деді ол.

	Денсаулық сақтау министрі Салидат Қайырбекова «Қазақстан-2050» стратегиясының аясында саланы ұзақмерзімді дамытудың жоспарын әзірлеу жұмыстары басталғанын хабарлады.

	– Еліміздің медицина қызметкерлерінің алдына қойылған барлық міндеттердің орындалатындығына Сізді сендіргім келеді, – деді С.Қайырбекова.

	Премьер-Министрдің орынбасары Гүлшара Әбдіқалықова барлық мемлекеттік және салалық бағдарламаларға әйелдер қауымының қатысуы ескерілгенін атап өтті. Ол осындай жолмен бағдарламаларға жастар да тартылады деп үміт артатындығын жеткізді.

	Парламент депутаты Зухра Саяпова Қазақстан халқы ассамблеясы бүкіл әлемде келісім мен тұрақтылық аймағын құруға талпынып отырғанын атап айтты.

	Әйелдер ісі және отбасылық-демографиялық саясат жөніндегі ұлттық комиссия төрайымы Махаббат Бекбосынова Қазақстанның гендерлік теңдік тұрғысынан 32-орында екенін хабарлады.

	– Біз келесі кездесуге дейін еліміз гендерлік тұрғыдан дамыған елдердің отыздығына кіруі үшін бар күш-жігерімізді жұмсаймыз, – деді М.Бекбосынова. 

	«Қазақфильм» киностудиясының актері Майя Веронская, альпинизмнен халықаралық спорт дәрежедегі шебері Светлана Шарипова, әнші, Қазақстанның еңбек сіңірген қайраткері Толқын Забирова, цирк әртісі, арыстан үйретуші Тунгалаг Өселбаева, сондай-ақ Т.Жүргенов атындағы Қазақ ұлттық өнер академиясының 3 курс студенті Перизат Жолдасова Мемлекет басшысына өздерінің жеткен жетістіктері туралы айтып, мұның бәрі еліміздегі татулық пен келісім саясатының арқасында мүмкін болғанын атап өтті.

	Қорытынды сөзінде Нұрсұлтан Назарбаев барлық мемлекеттік бағдарламалар халықтың әл-ауқатын жақсарту үшін жүзеге асырылып жатқанына тоқталды.

	– Бүгінде Қазақстанда шағын және орта бизнес белсенді дамуда. Бұл секторда 800 мың кәсіпорын жұмыс істейді, 2,5 миллионға жуық қазақстандық еңбекпен қамтылған. Олар елдің ішкі жалпы өнімінің  20-25 пайызын қамтамасыз етіп отыр, біздің міндетіміз – бұл көрсеткішті 30-50 пайызға дейін жеткізу. Ол дағдарыс құбылыстарын еңсере алатын орнықты экономика қалыптастырады. Егер 2002 жылы кәсіпкер әйелдерді қолдауға  150 миллион теңге бөлінсе, бұл сан 2013 жылы 7 есе өсіп, 1  миллиард теңгеден асты, ал барлық банктік несиелердің 38 пайызы кәсіпкер әйелдерге берілді, – деді Мемлекет басшысы.

	Бұдан бөлек, Нұрсұлтан Назарбаев «Жұмыспен қамту-2020» Жол картасы жүзеге асырылған үш жыл ішінде 230 мыңнан астам адам жұмысқа орналастырылғанын атап өтті. Бұл орайда мүмкіндігі шектеулі адамдарды жұмыспен қамту мәселелеріне баса назар аударылып отыр.

	– Тек былтырдың өзінде осы санаттағы 4470 азамат жұмысқа орналастырылды. Менің Қазақстан халқына Жолдауымда берілген тапсырмам бойынша, мүгедектерді қолдауға арналған жаңа шаралар әзірленуде. Сондай-ақ, жасы 50-ден асқан адамдарға көмектесуге бағытталған «Бастама 50 плюс» кешенді жоспары бекітілді, – деді Мемлекет басшысы.

	Қазақстан Президенті ата-анасыз қалған, балалар үйінде тәрбиеленіп жатқан бүлдіршіндерге ерекше назар аударды. Нұрсұлтан Назарбаев барлық қазақстандықтарға бастамашылық танытып, сондай балаларды өз отбасыларында тәрбиелеу үшін алу жөнінде сөз арнады.

	Мемлекет басшысы мемлекеттің маңызды міндеті –  қазақстандықтардың әл-ауқатын одан әрі арттыру екеніне тоқталды.

	– Жолдауда мен Үкіметке 2015 жылғы 1 шілдеден бастап азаматтық қызметшілерге еңбекақы төлеудің жаңа үлгісін енгізуді тапсырдым. Ол денсаулық сақтау, білім беру, әлеуметтік қорғау салалары қызметкерлерінің жалақысының ұлғайтылуын қамтамасыз етуге тиіс. Егер азаматтық қызметшілердің жалақысының жалпы өсімін жинақтай келсек, ол қызмет саласының ерекшелігіне сәйкес 36-дан 52 пайызға дейінгі мөлшерді құрайды. Ал азаматтарымызды баспанамен қамтамасыз ету жөнінде айтсақ, тек былтырдың өзінде 6,8 миллион шаршы метр пайдалануға берілді, – деді Нұрсұлтан Назарбаев.

	Білім беру саласында, Мемлекет басшысы айтқандай, мектепке дейінгі балалар мекемелерінің құрылысы жалғасуда, үш ауысыммен оқытуды тоқтату шаралары жасалып жатыр. 2013 жылы 124 мектеп салынды, биыл тағы 45 мың орынға арналған 73 мектепті пайдалануға беру жоспарланып отыр.

	Сондай-ақ, Нұрсұлтан Назарбаев денсаулық сақтау жүйесі нығайып келе жатқанын, ал елде өмір сүру ұзақтығы 72 жасқа дейін ұлғайғанын айтты.

	– Қазақстанда жүрек, бауыр, бүйрек, өт, сүйек кемігін алмастыру секілді бірегей оталар тегін жасалады. Бұрын мұндай оталарды қазақстандықтар тек шетелде және қыруар ақшаға ғана жасата алатын. 2013 жылдың өзінде ғана 168 денсаулық сақтау нысаны салынды, биыл тағы сонша нысан ашылады, – деді Мемлекет басшысы.

	Қазақстан Президенті өз қызметінің негізгі міндеті әрбір қазақстандықтың өмірін бақуатты етуге, елде бейбітшілік пен төзімділікті сақтау екендігіне тағы бір рет назар аудартып, Қазақстанның барлық ер-азаматтарын әйелдерді құрметтеуге және бағалауға, олардың берік тірегі болуға шақырды.

	Кездесудің соңында Қазақстан Президенті көп балалы ана Н.Мұсаеваға «Алтын алқа» белгісін тапсырды.

	 



///Қасым-Жомарт Тоқаевқа Экология, геология және табиғи ресурстар министрлігінің биылғы 9 айда атқарған жұмыстарының негізгі бағыттары жөнінде есеп берілді.
Мағзұм Мырзағалиев Президентке Экология кодексінің Мәжілісте қаралып жатқаны туралы егжей-тегжейлі баяндады. Мемлекет басшысы аталған құжатқа оң баға беріп, еліміздегі экологиялық жағдайды жақсартуға бағытталған жаңалықтарды атап өтті. Қасым-Жомарт Тоқаевтың пікірінше, аталған Кодекс қоғамды табиғатты аялауға шақыруға және ауаны ластайтын зиянды заттардың көлемін азайтуға үндеуімен айрықша маңызды.  
Экология, геология және табиғи ресурстар министрі Президентке биылғы вегетациялық кезеңнің өтуі және су ресурстарының жағдайы туралы мәлімет берді. Оның айтуынша, биыл су деңгейінің төмен болуына және су тапшылығы қаупіне қарамастан вегетациялық кезең салыстырмалы түрде тұрақты өтті.
Сонымен қатар Мемлекет басшысына су саласын цифрландыру туралы баяндалды. Мағзұм Мырзағалиев Түркістан облысы Мақтаарал ауданында су арнасын цифрландырудың пилоттық жобасының аяқталғаны туралы айтты. Бұл су шығынын айтарлықтай азайтуға мүмкіндік берді. Осы ретте, Президент суды тиімді пайдалану қажеттігіне назар аударды.
Бұдан бөлек Қасым-Жомарт Тоқаевқа балық шаруашылығының жағдайы және осы бағытты дамытудың салалық бағдарламасының әзірлену барысы туралы ақпарат берілді. Министрдің айтуынша, Қазақстан су қоймаларының әлеуеті балық өсіру көлемін жылына 7,5 мың тоннадан 600 мың тоннаға дейін арттыруға мүмкіндік береді. Бұл балық экспортын 300 мың тоннаға дейін ұлғайтуға ықпал етеді.
Кездесу соңында Қасым-Жомарт Тоқаев Мағзұм Мырзағалиевке бірқатар нақты тапсырма берді.
 

///Жиынды ашқан Қазақстан Президенті облыс басшылығының нақты жұмыс атқарып жатқанын және өңірде оң өзгерістердің байқалып отырғанын айтты.
– Мен бүгін бірнеше кәсіпорында болып, жұртшылықпен әңгімелестім, халықтың жай-күйімен таныстым. Облыс экономикасының шамамен 50 пайызы өнеркәсіп саласына тиесілі. Бұл – Қазақстан өңірлері арасындағы жоғары көрсеткіш, – деді Нұрсұлтан Назарбаев.
Қазақстан Президенті Павлодар облысының географиялық тұрғыдан ұтымды орналасқанын атап өтіп, бұл өңір Ресей Федерациясының өнеркәсібі дамыған облыстарымен шектесетініне назар аударды.
– Бұл облыстың өнеркәсіп, энергетика, көлік және ауыл шаруашылығы салаларындағы әлеуеті зор, – деді Елбасы.
Мемлекет басшысы инфрақұрылымды дамыту және тиісті нысандарды салу мәселелеріне ерекше тоқталды.
– Астана мен Павлодарды бірінші санатты автобан жалғап жатыр. Енді, жол жүру уақыты бес-алты сағат емес, үш сағатқа созылады. Облыстың транзиттік әлеуеті кеңейіп келеді, – деді Нұрсұлтан Назарбаев.
Қазақстан Президенті өңірдің кәсіпкерлеріне арналған сөзінде шикізатты қайта өңдеуді мейлінше жақсарту және бәсекеге қабілетті өнім шығару мәселелеріне назар аударды.
– Мен бүгін алюминий өндіретін, тоқ өткізгіш кабель жасайтын компаниялардың және басқа да кәсіпорындардың жұмысымен таныстым. Біз құрылыс материалдарын шығару, терезе жақтауларын, ыдыс-аяқ және алюминийден фольга жасау мүмкіндігін қарастыруымыз қажет. Міне, осы іске инвестиция тартып, күш жұмылдыру керек, – деді Елбасы.
Кеңес барысында Павлодар облысының әкімі Болат Бақауов Мемлекет басшысына өңірдің әлеуметтік-экономикалық дамуы, «Рухани жаңғыру» мемлекеттік бағдарламасы және «Президенттің бес әлеуметтік бастамасы» аясында іске асырылып жатқан жобалар жөнінде мәлімдеді.
– 2017 жылдың қорытындысы бойынша облыстың жалпы өнімі алғаш рет 2 триллион теңгеден асып, 3,6 пайызға жетті. Биылғы бірінші жартыжылдықтың қорытындысы бойынша өндіріс көлемі 4,6 пайызға артты. Облыс кәсіпорындарындағы өндіріс үдерістерін цифрландыру жөніндегі Сіздің тапсырмаңыз орындалуда. Технологиялық тұрғыдан қайта жабдықтау ісіне 200 миллиард теңгеден астам қаржы жұмсалды, – деді облыс әкімі.
Мемлекет басшысы жиын қорытындысы бойынша өндіріске халықаралық «ЭКСПО-2017» мамандандырылған көрмесінде көрсетілген «жасыл» технологияларды енгізу, шағын және орта бизнесті, Ресей облыстарымен шекарааралық сауда-саттықты дамыту, өңірдегі туристік кластердің әлеуетін арттыру, мал шаруашылығы мен суармалы егіншілікті өркендету үшін нақты тапсырмалар берді.
Кеңеске Президент Әкімшілігінің Басшысы Ә.Жақсыбеков, Премьер-Министрдің бірінші орынбасары А.Мамин, Энергетика министрі Қ.Бозымбаев, мемлекеттік органдардың өкілдері, ірі өнеркәсіп кәсіпорындарының жетекшілері, соның ішінде ERG директорлар кеңесінің төрағасы А.Машкевич, «Проммашкомплект» ЖШС-і директорлар кеңесінің төрағасы Д.Сыздықов, «Стальмонтаж» ЖШС-нің бас директоры А.Терентьев, «Казэнергокабель» АҚ-ның бас директоры О.Крук және басқа да азаматтар қатысты.
Сонымен қатар, Мемлекет басшысы Сұлтанмахмұт Торайғыров атындағы Павлодар облыстық біріккен әмбебап ғылыми кітапхананың жұмысымен де танысты. Онда мүмкіндігі шектеулі оқырмандарға арналған арнайы жабдықтар, білім беру және денсаулық сақтау салаларын цифрландыру жобалары, сондай-ақ «Рухани жаңғыру» жобалық офисінің көрме залы көрсетілді.



///Қасым-Жомарт Тоқаев бейнебайланыс форматында «Шеврон» компаниясы директорлар кеңесінің төрағасы және бас атқарушы директоры Майкл Уиртпен кездесу өткізді.
Кездесу барысында «Шеврон» компаниясының Қазақстанмен арадағы өзара іс-қимылдардың перспективасы, әлі жалғасып жатқан COVID-19 пандемиясы жағдайында көмірсутегі секторындағы бірқатар жобаны іске асыру мәселелері, сондай-ақ, әлемдік энергетика нарығының ахуалы талқыланды.
Мемлекет басшысы «Шеврон» компаниясымен ынтымақтастықты және оның Қазақстан экономикасын дамытуға қосқан үлесін жоғары бағалады.
– «Шеврон» компаниясы Теңіз және Қарашығанақ мұнай-газ секторындағы ірі жобаларды іске асыруда сенімді серіктес ретінде еліміздің энергетика нарығында өте белсенді қызмет атқаруда. Өкінішке қарай, коронавирус пандемиясы мұнай және газ индустриясына кері әсері етіп, мұнайға деген сұраныс пен ұсыныс арасындағы тепе теңдікті бұзды және оның бағасын төмендетті, - деді Қасым-Жомарт Тоқаев.
Президент 2022 жылға қарай Теңіз кен орнындағы өндіріс қуатын кеңейту жөніндегі жобаларды уақытылы іске қосу Қазақстан үшін маңызды екенін айтты. Мемлекет басшысы компанияның жобаны іске асыру қызметін құптап, бірқатар міндеттердің мерзімінен бұрын орындалып жатқанын атап өтті. 
Сонымен қатар коронавирус пандемиясына қарсы іс-қимыл мәселелері талқыланды. Мемлекет басшысы коронавирус инфекциясын жаппай жұқтырудың алдын алу бойынша жоғары деңгейде үйлестірілген жұмысы және санитарлық-эпидемиологиялық жағдайды тұрақтандырғаны үшін «Теңізшевройл» компаниясына ризашылығын білдірді. Президент Қазақстанның Денсаулық сақтау министрлігіне жалпы құны 20 миллион АҚШ доллары болатын медициналық бұйымдарды, дәрі-дәрмектер мен қорғаныш құралдарын бергені, шетелдік дәрігерлер мен эпидемиологтардың елімізге келуін ұйымдастырғаны, сондай-ақ, Құлсары қаласында 200 орындық инфекциялық аурухана құрылысын қаржыландырғаны үшін Майкл Уиртке алғыс айтты.
Бұдан бөлек, Қасым-Жомарт Тоқаев Теңіздегі жобаларды іске асыруда қазақстандық үлесті қамтамасыз етудің маңызды екеніне назар аударды. Бұл ретте, бірлескен инвестициялық жобаларды іске асыру барысында Жергілікті үлес қорын құру жағын қарастыруды ұсынды.
Мемлекет басшысы Қарашығанақ мұнай кен орнын игеру мәселелеріне тоқталып, аталған жобаны уақытылы іске асыруды қамтамасыз ету және жылына мұнай өндіру көлемін 10-11 миллион тонна мөлшерінде ұстап тұру қажеттігін атап өтті.
Майкл Уирт 2019 жылы Қасым-Жомарт Тоқаевпен Нұр-Сұлтан және Нью-Йорк қалаларында әңгімелескен сәттерін еске алып, кездесуге тағы да мүмкіндік бергені үшін алғыс айтты.
– Біздің көп жылғы әріптестігімізді жоғары бағалаймын. Қазақстан – біз үшін ерекше ел және компаниямыздың жұмысындағы аса маңызды бағыт. Сондықтан біз Қазақстанның энергетика саласындағы, атап айтқанда, Теңіз және Қарашығанақ кен орындарындағы өзара іс-қимылдарды жалғастыруға ниеттіміз. Қазақстан – мұнай-газ ресурстары бар керемет ел және біз түрлі жобаларды іске асыруда еліңіздің сенімді серіктесі болғанымызға қуаныштымыз, – деді «Шеврон» компаниясының атқарушы директоры.
 
 





///Қазақстан Президенті компанияның 5G, толықтырылған шынайылық және жасанды интеллект технологияларын пайдалануға негізделген телекоммуникация саласындағы жаңа жетістіктерімен танысты. Кәсіпорындарды, көлікті алыстан басқаруға, хирургиялық оталар жасауға арналған бұл әзірлемелерді басқа да салалар мен бағыттар бойынша қолдануға болады.
«Қазақтелеком» АҚ басқарма төрағасы Қ.Есекеев Нұрсұлтан Назарбаевқа Қазақстанда 5G технологиясының сынақтан өткізілуі және оны іс жүзінде қолданудың перспективалары жөнінде баяндады.






///Никол Пашинян Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай қимастық ниетін білдірді.
Армения Премьер-Министрі Никол Пашинян Нұрсұлтан Назарбаевтың екі ел арасындағы өзара табысты ықпалдастықты дамытуға елеулі үлес қосқанын атап өтті.
///Қасым-Жомарт Тоқаев «БҰҰ – әйелдер»  құрылымының Франция және Мексика үкіметтерімен бірлесіп ұйымдастырған «Ұрпақ теңдігі» атты жаһандық форум қатысушыларына бейне үндеу жасады.  
Виртуалды форматта өткен жиын гендерлік теңдік саласындағы жаһандық күш-жігерді үйлестіруге арналған. Форумның негізгі мақсаты – осы процеске тартылған барлық қатысушының нақты міндеттемелеріне негізделген көпжақты механизм қалыптастыру.
 Мемлекет басшысы өз сөзінде Қазақстан Тәуелсіздік алғаннан бастап 30 жыл бойы әйелдерді қолдауға бағытталған салиқалы саясатты дәйекті түрде жүргізіп келе жатқанын атап өтті.    
– 2030 жылға дейінгі отбасы және гендерлік саясат тұжырымдамасын басты негізге алған берік құқықтық база қалыптастырдық. Өткен айда адам құқығына қатысты алдағы уақытта атқарылатын шаралар туралы Жарлыққа қол қойдым. Оның негізгі бағыттарының бірі – гендерлік теңдікті қамтамасыз ету. Гендерлік мәселені шешу – өңірлік өлшем бойынша еліміздің сыртқы саясаттағы басымдықтарының бірі, – деді Қасым-Жомарт Тоқаев.
Сонымен қатар Президент Қазақстанның «Гендерлік зорлық-зомбылыққа қарсы іс-қимыл коалициясы» және «Экономикалық әділдік пен құқық жөніндегі іс-қимыл коалициясы» сияқты екі серіктес бірлестікке қосылатынын мәлімдеді. Бұл мемлекеттің бірқатар міндеттеме қабылдағанын білдіреді.
Атап айтқанда әйелдер мен қыздарға қатысты зорлық-зомбылықтың таралуы туралы жалпыұлттық зерттеу жұмысын қолға алу жөнінде шешімін айтты.
Мемлекет басшысы гендерлік теңдік және  зорлық-зомбылықтың алдын алу бойынша озық тәжірибемен бөлісу үшін Орталық Азияда өңірлік білім платформасын құру туралы бастама көтерді.
Қасым-Жомарт Тоқаев БҰҰ мен Еуропалық одақтың Орталық Азия мен Ауғанстанға арналған «Жарық сәулесі» өңірлік бастамасына инвестиция салуға дайын екенін атап өтті.
Бұдан бөлек Президент әйел кәсіпкерлерді қолдау үшін еліміздің барлық өңірінде ресурстық орталықтар құру жоспары туралы мәлімет берді.
Мемлекет басшысы заңнамалық деңгейде қабылданып жатқан шаралар туралы айта келіп, әйелдер үшін тыйым салынған мамандықтар тізімін қайта қарауға, сондай-ақ, әйелдер мен балаларды әлеуметтік және құқықтық тұрғыдан қолдауды күшейтуге ниетті екенін жеткізді.
Қасым-Жомарт Тоқаев сөзінің соңында әйелдердің теңдігі мен қауіпсіздігін қорғауға, олардың құқықтары мен мүмкіндіктерін кеңейтуге бағытталған игі істі еліміздің толық қолдайтынын нақтылады.
///Кездесу барысында Қазақстан Президентіне Ұлттық әл-ауқат қорының 2019 жылғы жұмыстарының нәтижелері баяндалды.
Ахметжан Есімовтің айтуынша, қордың негізгі өндірістік және қаржылық көрсеткіштері артқан. Кіріс көлемі 2018 жылғы 10,1 триллион теңгеден 2019 жылы 10,7 триллион теңгеге артып, таза пайда 2018 жылы 1,1 триллион теңге, ал 2019 жылы 1,2 триллион теңге болды. Қордың активтері 10 пайызға артып, 26,5 триллион теңгеге жетті.
Сонымен қатар «Самұрық-Қазына» ҰӘҚ» акционерлік қоғамының басқарма төрағасы отандық өндірісті қолдауға, сатып алулар ісіндегі жергілікті  кәсіпорындардың үлесін қамтамасыз етуге бағытталған кешенді шаралар енгізу жөнінде мәлімет берді. 
///Мемлекеттер басшылары бір-бірін келе жатқан Жаңа жылмен құттықтады. Нұрсұлтан Назарбаев Шавкат Мирзиёевке зор денсаулық пен мол табыс, ал Өзбекстан халқына бейбіт өмір мен бақ-береке тіледі.
Сондай-ақ, көшбасшылар екі жақты ынтымақтастықтың қазіргі ахуалы мен перспективаларын талқылап, Қазақстан мен Өзбекстан арасындағы кең ауқымды қарым-қатынастың дәйекті дамып келе жатқанын атап өтті.
Телефон арқылы сөйлесуге Өзбекстан жағы бастамашы болды.
///Мемлекет басшысы Әлихан Бөкейхан, Ахмет Байтұрсынұлы және Міржақып Дулатұлы сынды ұлтымыздың ұлы тұлғаларына арналған ескерткіштің салтанатты ашылу рәсіміне қатысты.
Ескерткішті ашқан Қасым-Жомарт Тоқаев Алаш қайраткерлерінің мемориалына гүл шоғын қойып, салтанатты шараға қатысушылардың алдында сөз сөйледі.

Президент Алаш арыстарына арналған ескерткіштің Тәуелсіздігіміздің 30 жылдығы мен Елорда күніне орай ашылуының символдық мәні зор екенін атап өтті.
– Әлихан – Алашорда үкіметін басқарған мемлекет қайраткері. Ахмет – халқымызды білім мен ғылымға жетелеп, рухани ұстаз болған әйгілі ағартушы. Міржақып – ұлт бірлігі ұранына айналған «Оян қазақ» пен тұңғыш қазақ романының авторы, көрнекті қаламгер. Үш қайраткер де – бірегей тарихи тұлғалар. Бұл ескерткіш – барша Алаш ардақтыларына деген құрметіміздің көрінісі, – деді Қасым-Жомарт Тоқаев.

Мемлекет басшысы «Алаш» сөзінің қастерлі ұғым екенін атап өтіп, Алаш қайраткерлерінің халықтың рухын ояту жолындағы қажырлы еңбегіне тоқталды.
–   «Алаш» сөзі – халқымыз үшін қашанда қасиетті ұғым. Өткен ғасырдың басында ұлтымыздың бас көтерер азаматтары Алаш идеясының төңірегіне бірікті. Олар елінің азаттығы мен өркендеуі жолында қызмет етті.  Халықтың рухын оятып, санасына сілкініс әкелді. Жеріміздің тұтастығының сақталуына ықпал етті. Төл әдебиетіміз бен мәдениетімізді бұрын-соңды болмаған деңгейге көтерді. Өркениетті зиялылықтың негізін қалады. Алаш арыстары заманның сын-қатеріне қарамай, Қазақ елінің мемлекетшілдік идеясын жаңғыртты, – деді Президент.

Қасым-Жомарт Тоқаев Тәуелсіздіктің арқасында ұзақ жылдар бойы халық жауы атанып, қуғын-сүргінге ұшыраған Алаш арыстарының еңбектері лайықты бағасын алып, олардың есімдері қайта жаңғырып жатқанына тоқталды.
– Өкінішке қарай, түгелге жуығы халық жауы атанып, қуғын-сүргін құрбаны болды. Еңбектері жойылды, ұзақ жылдар бойы олардың атын атауға тыйым салынды. Бірақ, ұлтымыз ұлы перзенттерінің есімін санасынан өшірмей, жадында сақтай білді. Тәуелсіздік жылдарында Алаш идеясы мен Алаш мұрасы түбегейлі қайта қаралды. Осыдан бірнеше жыл бұрын «Алаш» автономиясының 100 жылдығын атап өттік. Биыл Әлихан Бөкейханның 155 жылдығы Тәуелсіздік мерекесі аясында өтіп жатыр. Біз Алаш арыстарының есімін жаңғыртып, тарихи рөліне баға беруді қолға алдық. Менің Жарлығыммен Саяси қуғын-сүргін құрбандарын толық ақтау жөніндегі мемлекеттік комиссия құрылды, – деді Мемлекет басшысы.

Президент өз сөзінде Алаш қайраткерлерінің еңбектері Алаштану ғылымының аясында жан-жақты зерттелу қажеттігіне назар аударды.  
– Алаштану ғылымы арыстарымыздың еңбектерін барынша қамтуы керек, – деді Мемлекет басшысы.
Жыл өткен сайын Алаштың абыройы асқақтап, беделі биіктей береді. Олардың атқарған ісі ешқашан маңызын жоғалтпайды. Себебі, ұлт мүддесі, ел қамы деген ұғымдар – мәңгі құндылықтар, – деді Қасым-Жомарт Тоқаев.
Жиын соңында Мемлекет басшысы Алаш қайраткерлерінің дербес мемлекет болып, жер жүзімен терезесі тең қатынас орнату жөніндегі арман-мақсаты жүзеге асқанын атап өтіп, еліміз бүгінде әлем қауымдастығының белді мүшесіне айналғанын айтты. 





///Кездесуге Парламент Сенатының төрағасы Қ.Тоқаев, Ресей Федерациясының Сыртқы істер министрі С.Лавров, Мәскеу мемлекеттік халықаралық қатынастар институтының ректоры А.Торкунов, ERG компаниясы директорлар кеңесінің мүшесі П.Шодиев, Қазақстанның Сыртқы істер министрі Қ.Әбдірахманов қатысты.
Әңгіме барысында Нұрсұлтан Назарбаев Мәскеу мемлекеттік халықаралық қатынастар институтының мәртебесі ерекше екенін айтып, оның дипломаттар мен сыртқы саясат ведомстволары қызметкерлерінің арасындағы беделі жоғары екенін атап өтті.
– Мәскеу мемлекеттік халықаралық қатынастар институты үнемі көпшілік білім алуға ұмтылатын айрықша оқу орны болды. Жастарымыз қазір де сонда оқығанды қалайды. Біз Мәскеу мемлекеттік халықаралық қатынастар институтымен және Астанада филиалы бар Мәскеу мемлекеттік университетімен тиімді байланыстар орнаттық, – деді Мемлекет басшысы.
Қазақстан Президенті мемлекетаралық диалогты нығайту мәселесіне тоқталып, дипломатиялық кадрларды Еуразиялық экономикалық одақтың жұмысына тарту қажеттігін айтты.
Кездесуге қатысушылар Астанада өтіп жатқан Мәскеу мемлекеттік халықаралық қатынастар институты түлектерінің IV халықаралық форумының ауқымдылығы мен оның елдеріміз арасындағы дипломатиялық байланыстарды күшейтудегі рөлін атап өтті.


///Ақорда резиденциясында ресми қарсы алу рәсімінен кейін мемлекеттер басшыларының шағын құрамдағы келіссөздері өтті.   
Қасым-Жомарт Тоқаев Президент Мун Чжэ Иннің алғашқы мемлекеттік сапары Қазақстан-Оңтүстік Корея арасындағы саяси диалог пен экономикалық іс-қимылдардың дамуына серпін беретінін атап өтті. Қазақстан Президенті күн тәртібіндегі барлық мәселелерге қатысты табысты келіссөздер өтіп, екіжақты тиімді шешімдер қабылданатынына сенім білдірді.
– Президент мырза, Нұр-Сұлтан қаласына қош келдіңіз! Біз кеше екі жақты ынтымақтастықтың маңызды мәселелерін талқыладық. Бұл Сіздің  Қазақстан Республикасына алғашқы мемлекеттік сапарыңыз. Кеше Сіз ұлттық батырларыңыздың мәйіттерін Отанға қайтарған маңызды рәсімге қатыстыңыз. Осы оқиғаға орай құттықтауымды қабыл алыңыз, – деді Мемлекет басшысы.
Президент Мун Чжэ Ин Қазақстанға мемлекеттік сапармен шақырып, жылы қабылдағаны үшін ризашылығын білдірді. Оның айтуынша, бұл сапар биыл атап өтілетін Қазақстан Республикасы мен Корея Республикасы арасындағы стратегиялық әріптестіктің 10 жылдығы қарсаңында ерекше маңызға ие.
– Қазақстан – Еуразия құрлығында бейбітшілік орнатуға және экономикалық ынтымақтастықты кеңейтуге бағытталған Корея Республикасының «Жаңа Солтүстік саясатын» жүргізудегі негізгі әріптесі. Менің бұл сапарым екіжақты қарым-қатынастарды ғана емес, сонымен қатар, Корея Республикасы мен Орталық Азия елдері арасындағы көпжақты өзара іс-қимылдарды нығайтуға серпін береді деп үміттенемін, – деді Оңтүстік Корея Президенті.
Кездесуде тараптар саясат, сауда-экономикалық, мәдени-гуманитарлық салаларындағы екіжақты ынтымақтастықты, сондай-ақ, екі елдің халықаралық ұйымдар аясындағы өзара іс-қимылдарын талқылады. 






///Қасым-Жомарт Тоқаевқа еліміздегі санитарлық-эпидемиологиялық ахуал, астық жинау науқаны, әлеуметтік маңызы бар азық-түлік тауарларының бағасын тұрақтандыру шаралары, инвестиция тарту жұмыстары және әлеуметтік-экономикалық дамудың басқа да өзекті мәселелері туралы есеп берілді.
Премьер-Министр Президентке эпидемиологиялық жағдайдың тұрақталғаны туралы баяндады. Үкіметтің мәліметіне сәйкес соңғы айда еліміз бойынша коронавирус жұқтыру көрсеткіші 1,7 есеге азайған. Аурудың өршу деңгейі – 0,94, жұқпалы аурулар бөлімдерінің 34 пайызында, жан сақтау бөлімшелерінің 32 пайызында науқастар ем қабылдап жатыр.
Мемлекет басшысына халыққа екпе салу жұмыстары жоспарлы түрде жалғасып жатқаны айтылды. Асқар Маминнің мәліметі бойынша, қазіргі таңда екпенің бірінші компоненті 7,7 миллион, екінші компоненті 6,7 миллион адамға салынған. Осы жылдың IV тоқсанында Pfizer вакцинасының 4 миллион дозасы жеткізілмек. Жалпы жыл соңына дейін 13,3 миллионнан астам азаматтың QazVaс, Спутник V, Sinopharm, Hayat-Vax, SinoVac және Pfizer вакциналарын салдыруға мүмкіндігі болады.
Сонымен қатар Қасым-Жомарт Тоқаевқа тұмауға қарсы вакцина салу жұмыстары жөнінде айтылды. Бүгінге дейін 694 мыңнан астам адам екпе алған. Жалпы 2,5 миллион адамға екпе егу жоспарланып отыр.
Асқар Мамин Президентке астық жинау науқанының барысы, әлеуметтік маңызы бар азық-түлік тауарларының бағасын тұрақтандыру үшін жүргізіліп жатқан жұмыстар, инфляцияға қарсы қабылданған шаралар кешенін жүзеге асыру туралы да баяндады.
Мемлекет басшысына экономиканың перспективті салаларына сапалы инвестиция тарту мәселесі жөнінде мәлімет берілді. Үкімет шетелден тікелей тартылатын инвестиция көлемін 30 миллиард АҚШ долларына дейін жеткізу және 2025 жылға қарай жалпы ішкі өнімнің негізгі капиталындағы инвестицияның үлесін 30 пайызға дейін арттыру жұмыстарын жүргізуде.
///Гүлшара Әбдіқалықова басқосуда сөйлеген сөзінде Елбасының «Төртінші өнеркәсіптік революция жағдайындағы дамудың жаңа мүмкіндіктері» атты халыққа биылғы жолдауында адами капиталды дамыту маңызды міндеттердің бірі ретінде аталғанына тоқталды.
– Қазақстанның одан әрі дамуы мүлде өзгеше ойлау жүйесін қалыптастыруды және тез үйреніп, бейімделе білу қабілетін талап ететін цифрлық дәуірдің жаңа жаһандық трендтеріне сәйкес жүргізілетін болады. Ол үшін біз, ең алдымен, білім саласын жаңа инновациялық индустрияландыру талаптарына бейімдеуіміз қажет, – деді Мемлекеттік хатшы.
Комиссия отырысы аясында Білім және ғылым министрлігінің «Болашақ» халықаралық стипендиясының іске асырылуы жөніндегі ақпараты тыңдалды, сондай-ақ басқа да бірқатар мәселелер қаралды.
Комиссия шешімімен стипендия әлемнің жетекші жоғары оқу орындарында магистратура, докторантура бағдарламалары бойынша оқуға және тағылымдамадан өтуге жіберілетін 76 үміткерге тағайындалды.
Мемлекеттік хатшы Гүлшара Әбдіқалықова жиын қорытындысы бойынша «Болашақ» халықаралық стипендиясын іске асыруды одан әрі жалғастыру жөнінде бірқатар тапсырма берді.
///Қасым-Жомарт Тоқаев пен Корея Республикасының Президенті Мун Чже Ин жетекші корей компаниялары жүзеге асырып жатқан инвестициялық жобалардың көрмесін аралап көрді.
Мемлекет басшысы бизнес форумды ұйымдастыруға белсенді атсалысқан Корея халықаралық сауда қауымдастығына ризашылығын айтып, бұл кездесу екі ел арасындағы сауда-экономикалық ынтымақтастықтың одан әрі кеңейе түсуіне тың серпін беретініне сенім білдірді.
Қазақстан Президенті Корея Республикасының Азия өңіріндегі ірі сауда серіктестерінің бірі екенін атап өтіп, Оңтүстік корейлік бизнестің 1996 жылдан бері Қазақстан экономикасына 7 миллиард долларға жуық инвестиция салғанын айтты.
– Біздің елдеріміз құрылыс инфрақұрылымында, ауыл шаруашылығында, машина жасау ісінде, қаржы, денсаулық сақтау және экономиканың басқа да салалары бойынша бірлескен жобаларды жүзеге асыруда. Корейлік ірі бизнестің ынтымақтастыққа қызығушылық танытуы қуантады. Биыл корейлік компаниялардың қатысуымен Алматының үлкен айналма жолының құрылысы басталады. Бұл жоба тағы бір бірлескен «жетістік тарихы» болатыны сөзсіз, – деді Қазақстан Президенті.
Мемлекет басшысы шетел капиталын тарту және қолайлы инвестициялық ахуал қалыптастыру үшін Қазақстанда қолға алынған шараларға жан-жақты тоқталды.
– Бүгінде Қазақстанда іскерлік бастамалар мен инвестицияларды жүзеге асыру үшін қолайлы жағдай жасалуда. Еліміз халықаралық аренада қарқынды дамып келе жатқан мемлекеттердің бірі ретінде танылды. Қазақстан бизнес жүргізу жеңілдігі жөнінен Дүниежүзілік банктің «Doing Business 2019» рейтингінде 28-орында. Шетелдік инвесторлар кеңесі мен «Астана» халықаралық қаржы орталығы табысты жұмыс істеуде. Жалпы, Тәуелсіздік жылдарында Қазақстанға 320 миллиард доллардан астам шетелдік тікелей инвестиция тартылған, – деді Қасым-Жомарт Тоқаев.
Қазақстан Президенті Оңтүстік Корея басшысының мемлекеттік сапары және бизнес форум аясында қол жеткізілген уағдаластықтар елдеріміз арасындағы сауда-экономикалық, инвестициялық және мәдени байланыстарды одан әрі нығайтудың негізі болатынына сенім білдірді.
***
Қазақстан-Оңтүстік Корея бизнес форумына екі елдің іскер топтарынан 500-ден астам өкіл қатысты. Шара қорытындысы бойынша машина жасау, медицина, инфрақұрылым және тамақ өнеркәсібі салаларына қатысты жалпы құны 3,2 миллиард доллар болатын 30-ға жуық құжатқа қол қойылды. Соның ішінде, Шымкент қаласында және Түркістан облысында тұрғын үй құрылысына, «check-up» көпсалалы орталығын құруға, жеңіл автомобильдер, лифттер, кондитерлік өнімдер, теледидарлар, медициналық импланттар өндірісіне, медициналық мекемелер ашуға және басқа да салаларға қатысты уағдаластыққа қол жеткізілді.





///Нұрсұлтан Назарбаев «Азия – Еуропа» (АСЕМ) форумы ХІІ саммитінің ашылу рәсіміне келген соң Франция Республикасының Президенті Эмманюэль Макронмен кездесті.  
Мемлекет басшысы екі ел арасында дипломатиялық қарым-қатынас орнағанына 26 жыл толғанын және осы кезең ішінде қажетті бүкіл шарттық-құқықтық база қалыптасқанын атап өтті.
– Бүгінгі кездесуіміздің арқасында Қазақстан мен Франция арасындағы байланыстар жаңа деңгейге көтеріледі деп сенемін. Біздің елімізде Францияның ондаған компаниясы жұмыс істеуде, өзара тауар айналымының көлемі 5 миллиард АҚШ долларына жетуі мүмкін, – деді Қазақстан Президенті.
Э.Макрон Нұрсұлтан Назарбаевқа ілтипат білдіре отырып, Қазақстан мен Франция арасындағы стратегиялық серіктестік туралы шарттың 10 жылдығы қарсаңындағы осы кездесудің символдық мәні зор екенін атап өтті.
– Президент мырза, Сізбен танысқаныма өте қуаныштымын. Мен президенттік қызметке келгеннен бері алғаш рет жүздесіп отырмыз. Сізбен бірқатар мәселені талқылап, көзқарасыңызды білгім келеді, – деді Франция басшысы.
Өзара сенім жағдайында өткен кездесу барысында тараптар екі жақты қарым-қатынас мәселелерін талқылап, өңірлік және халықаралық күн тәртібіндегі мейлінше өзекті проблемалар жөнінде ашық пікір алмасты.



///Мемлекет басшысы Қазақстанның еңбек сіңірген спорт шебері Денис Теннің қайғылы қазаға ұшырауына байланысты оның отбасына көңіл айтты.
«Қазақстанның белгілі спортшысы, 2014 жылғы қысқы Олимпиада ойындарының қола жүлдегері Денис Юрьевич Теннің қайғылы қазаға ұшырағаны туралы хабарды зор күйзеліспен қабылдадым. Орны толмас қазаға байланысты көңіл айтамын.
Денис Тен мәнерлеп сырғанаудың отандық мектебін қалыптастыруға және дамытуға, Қазақстан спортын жоғары деңгейде ілгерілетуге зор үлес қосты. Оның жарқын жетістіктері еліміздің абыройын асқақтатып, жастар арасында спортты дәріптеуге септігін тигізді.
Таланты әлемнің көптеген елдерінде мойындалған Денис даңқты спортшы ғана емес, сондай-ақ бітімі ерекше тұлға, Қазақстанның нағыз патриоты еді.
Денис Юрьевич Теннің жарқын бейнесі біздің жүрегімізде мәңгі сақталады», – делінген жеделхатта.
///Кездесуде Мемлекет басшысы Қазақстанның соңғы жылдары жеткен жетістіктері мен елімізде іске асырылып жатқан маңызды жобалар жөнінде айтты.
– Біз Шанхай ынтымақтастық ұйымының саммитін өткіздік. Қазір Астанада «ЭКСПО-2017» халықаралық көрмесі өтуде. Оған өздерінің ұлттық павильондарын ашу үшін түрлі мемлекеттердің басшылары келіп жатыр, – деді Қазақстан Президенті.
Нұрсұлтан Назарбаев Түрік Республикасының бұрынғы президентінің екіжақты байланыстардың нығаюына зор үлес қосқанын атап өтіп, оның Қазақстан халқына деген құрметі үшін ризашылық білдірді.
А.Гүл Қазақстанның халықаралық қауіпсіздік пен бейбітшілікті нығайтуға жұмсаған  күш-жігерінің маңызды екенін айтып, еліміздің Сирия қақтығысын реттеудегі қадамдарын жоғары бағалады.
Мемлекет басшысы Түрік Республикасының бұрынғы президентін «Қазақстан Республикасының Тәуелсіздігіне 25 жыл» мерейтойлық медалімен марапаттады.


///Мемлекет басшысы көмірсутегін сапалы өңдеу ісі бүгінде Қазақстанның мұнай-газ саласындағы басым бағыттарының бірі екенін атап өтті.
Президент полипропилен және полиэтилен өндірісі жөніндегі жобаларға қатысты ынтымақтастық туралы келісімге қол қойылуын құптады. Бұл жобаларды «Самұрық-Қазына» мен «ҚазМұнайГаз» компаниялары жүзеге асырып жатыр. Қасым-Жомарт Тоқаев аталған келісімді Қазақстан мен Ресейдің серіктестік қарым-қатынастарын одан әрі нығайтуға тың серпін береді деп санайды.
– Серіктестігіміздің басталғанына қуаныштымыз. Сіздер мұнай-химия кешенінің құрылысына қатысты мәселелермен бірлесіп айналысасыздар. Қазақстан Үкіметі менің тапсырмам бойынша жобаларды іске асыруға жан-жақты көмек көрсетеді. Біз іс жүзінде нақты нәтижеге қол жеткізуге тиіспіз. Жуырда өткен Қазақстан мен Ресейдің Өңіраралық форумында Владимир Путин екеуміз екі ел арасындағы экономикалық ықпалдастық мәселелерін мұқият зерделеуге және нақты нәтижелерге қол жеткізуге келістік, – деді Мемлекет басшысы.

«СИБУР Холдинг» компаниясының басшысы Дмитрий Конов Қасым-Жомарт Тоқаевқа Қазақстанмен арадағы ынтымақтастықтың перспективалары мен Ресейдегі біріккен ірі мұнай-газ компаниясының даму жоспары туралы айтты.
– Бүгінде Қазақстанда полипропилен өндіру жобасы бойынша жақсы база қалыптасқан. Оның құрылысы аяқталуға жақын. Қазіргі кезеңде кадрларды даярлауға көмектесудің тиімділігін көріп отырмыз. Бұл бағыттағы жұмыстарды бастап та кеттік.  «ҚазМұнайГаз» компаниясының 100-ге жуық қызметкері дайындықтан өтті, бұл жұмысты жалғастыра береміз, – деді Дмитрий Конов.

Оның айтуынша, «Сибур» компаниясы мұнай-газ химиясы саласындағы басқа да жобаларға қатысуға дайын.
 

///Елбасы Ханчжоу қаласының бірқатар мәдени нысандарына барды.
Атап айтқанда, Нұрсұлтан Назарбаев Сиху көлінің жағасында орналасқан Лэйфэнт будда ғибадатханасы мен Ханчжоу қаласындағы мұражайды көрді.
***
Ханчжоудағы Лэйфэнт будда ғибадатханасы 977 жылы салынған, ал 1924 жылы ол толықтай қираған. Қазір ол қалпына келтіріліп, туристер үшін қайта ашылды. Лэйфэнт будда ғибадатханасы көне аңызда сипатталған жəне ертедегі романтикамен көмкерілген Сиху көлінің маңайындағы он көрікті орынның бірі.
Ханчжоу қаласының мұражайы Чжэцзян сәулет университетінің әйгілі профессоры Чжан Юйфэньнің жобасы бойынша салынған. Ол археологиялық жәдігерліктер мен мəдени құндылықтарды сақтайтын үлкен орталықтың бірі болып саналады. Экспозиция алаңы 10 залды қамтып жатыр, оның жалпы ауданы 13 000 шаршы метрден асады. Статистика бойынша, жыл сайын мұражайға 2 млн-нан астам адам келеді.



/// 
Қазақстан Президенті атына шетел мемлекеттері мен үкіметтері басшыларынан, қазақстандық және шетелдік түрлі ұйымдар жетекшілерінен көптеген хаттар келіп түсті. Авторлар елді бұдан әрі қарай табысты дамытып, беделін нығайту, барлық қазақстандықтардың әл-ауқатының артуын қамтамасыз ету үшін Нұрсұлтан Назарбаевтың жеңісі маңызды екенін атап өткен.
Венгрия Президенті Я.Адер өз құттықтауында Қазақстан Венгрияның Орталық Азия өңіріндегі стратегиялық серіктесі екеніне тоқталған.
«Саясат, экономика, мәдениет және білім беру саласындағы біздің байланыстарымыздың соңғы жылдары бұрынғыдан да қарқынды бола түскені үшін риясыз қуаныштымын. Біздің ынтымақтастығымызды тереңдете түсу жолында бар күш-жігерімді жұмсайтыныма сендіремін», – делінген жеделхатта.
Босния және Герцеговина президиумының төрағасы М.Иванич Нұрсұлтан Назарбаевтың жеңісі елді тиімді басқаруға байланысты халық сенімінің жоғары екенін айғақтағанына назар аударды.
Германияның бұрынғы Федералдық президенті Х.Келер Қазақстан Нұрсұлтан Назарбаевтың басшылығымен қазіргі кездегі сын-қатерлерге қарамастан, экономикалық реформалар мен демократиялық жаңғыру үдерісін зор қуатпен және жаңаша жігермен жалғастыратынына сенім білдірген.
«Бұл орайда Сіз мені әрдайым өзіңізді қолдайтын бұрынғы әріптесіңіз әрі досыңыз ретінде қарастыруыңызға болады», – деп жазады автор.
Германияның бұрынғы Федералдық канцлері Г.Шредер де құттықтау жолдап, Қазақстан Нұрсұлтан Назарбаевтың президенттігі кезінде таңданарлық табыстарға жеткенін және халықаралық қоғамдастықтың аса құрметті әрі танымал қатысушысына айналғанын атап өткен.  
«Сіз Қазақстан мен Германия қарым-қатынастарының да соңғы 20 жылда керемет дамуына ғаламат үлес қостыңыз және сіздің ел Германия үшін өңірдегі маңызды серіктеске айналды», – делінген құттықтауда.
Ресей Федерациясы Федералдық Жиналысы Мемлекеттік Думасының депутаты, КСРО халық әртісі И.Кобзон жылы лебізді құттықтауын жолдады.
«Мен Қазақстан азаматтарының таңдауы дұрыс екеніне күмәнданбаймын. Сізді көп жылдан бері білемін және Сіздің даналығыңыз бен кәсібилігіңізге тамсанумен келемін», – деп жазады И.Кобзон.
Автор сондай-ақ Қазақстан Президентіне мықты денсаулық және барлық бастамаларына табыс тілейді.
«Итера» халықаралық компаниялар тобының президенті И.Макаров сайлаудағы бүкілхалықтық дауыс беру қорытындылары Қазақстан Президентіне және оның жүргізіп отырған саясатына деген сенімнің жоғары екенін тағы дәлелдегенін атап өткен.
«Жаңа дәуірдегі Қазақстанның маңызды тарихи жаңғыруларының барлығы Сіздің есіміңізбен байланысты. Азаматтар Сіздің қызметіңіздің нәтижесін – елдің қарқынды дамуын, әлеуметтік саладағы белсенді ілгерілеуін, тұрмыс деңгейі мен азаматтардың әл-ауқатына қатысты қамқорлықтың ұлғаюын лайықты бағалайды. Сіздің қайта сайлануыңыз Қазақстан Республикасы үшін тағдыршешті маңызға ие екеніне сенімдіміз және бұл тұрақтылық пен Сіздің тамаша еліңіздің ілгерілеу мен өркендеу жолындағы жүйелі қадамының негізгі факторы болып саналады», – делінген хатта.
Ресейлік Global Venture Alliance компаниясының президенті М.Мусаев біздің республика өткен жылдар ішінде әлемдегі ең қарқынды дамушы елдердің біріне айналғанына, экономика мен әлеуметтік салада зор жетістіктерге жеткеніне назар аударған.
«Сіз көрегендікпен және даналықпен инновациялық дамуға, ірі инвестициялар тартуға, әлемдік санаттағы білікті кадрлар корпусын қалыптастыруға бағдар ұстадыңыз», – деп жазады автор.
«Ақ жол» демократиялық партиясының төрағасы А.Перуашев Нұрсұлтан Назарбаевтың айқын жеңісі Мемлекет басшысының бастамасымен жүзеге асып жатқан экономикалық және демократиялық жаңғыруларды Қазақстан халқы қолдайтындығының айғағы екенін атап өткен.
«Сайлау барысында жүзеге асқан халық таңдауы индустрияландыру бағдарламасын табысты  жүзеге асырудың, отандық экономика мен бизнесті әлемнің жетекші елдері деңгейіне шығарудың, әрбір отбасының тұрмыс деңгейін айтарлықтай көтерудің кепілі болатынына сенімдімін», – делінген құттықтауда.
Бокстан кәсіпқойлар арасындағы әлем чемпионы Г.Головкин өз жеделхатында Нұрсұлтан Назарбаевтың даусыз әрі айқын жеңісі қазақстандықтардың өз елінің болашағы жолындағы тұтастығын, бірлігі мен келісімін паш еткенін атап айтқан.
«Уақытымның көбін шетелде өткізе жүріп, өзге мемлекеттердің азаматтары біздің елге қандай құрметпен қарайтынын көремін. Миллиондаған отандастарымның қатарында мен де тұрақтылық, өркендеу және еліміздің ұлттық идеалдары үшін дауыс бердім. Келесі жекпе-жегіме дайындығым өтіп жатқан АҚШ-та жүріп, мен өз даусымды Сізге бердім», – деп жазады автор.
Г.Головкин сондай-ақ кәсіби рингтегі жеңістерімен отандастарымызды бұдан әрі де қуантып, Қазақстанға барлық әлем чемпиондары белбеулерін әкелу үшін бар күшін салатынын да атап айтқан.
Опера әншісі М.Мудряк Мемлекет басшысының президенттік сайлауда жеңетініне сенімді болғанын айтады.
«Сіз маған өмірге жолдама бердіңіз. Менің жеткен жетістіктерімнің бәрі Сіздің тұрақты қолдауыңыздың арқасында мүмкін болды», – деп жазады автор.
 «КАЗКА» Қазақстан кәсіпкерлері қауымдастығының мүшелері дауыс беру қорытындылары Мемлекет басшысының отандастары алдындағы биік беделін және еңбегінің мойындалуын, сондай-ақ Қазақстанның дамуындағы өзекті міндеттерді шешудегі табыстарын айғақтайтынын атап көрсеткен.
Петропавл қаласындағы «Танойл» ЖШС жұмысшылары Мемлекет басшысын сайлаудағы айқын жеңісімен құттықтап, сайлаушылардың белсенділігі мен Нұрсұлтан Назарбаевқа берілген дауыстардың саны Ұлт Көшбасшысы деген атаққа лайықтылығының дәлелі екенін айтқан.
«Соңғы он жылда бүкіл Қазақстан бойынша шағын және орта кәсіпкерліктің көптеген субьектілері ашылды. Кәсіпкерлікті қолдауға ел бюджетінен орасан қаражат бөлініп, бюрократиялық кедергілер жойылуда. Біз Қазақстанымыздың сенімді қолда екеніне шүбәланбаймыз», – делінген құттықтауда.
Қарағанды мемлекеттік техникалық университетінің ұжымы отандастарымыз сайлауда ел басшылығын тағы да Нұрсұлтан Назарбаевқа сеніп тапсырғанына тоқталған.
«Сізге өз тағдырын сеніп тапсырған Қазақстан халқы бастамаларыңызды қолдайды және ел алдына қойылған ауқымды мақсаттарға жету үшін жұмыла жұмыс істейтін болады», – деп жазады авторлар.
М.Х.Дулати атындағы Тараз мемлекеттік университетінің оқытушы-профессорлар құрамы мен студенттері өз құттықтауларында Қазақстанның тәуелсіздік жылдары қиындықтарды табысты еңсере отырып, бүкіл әлем мойындаған беделді елге айналғанын айтқан.
Ұлы Отан соғысы ардагерлерінің республикалық кеңесінің мүшелері Нұрсұлтан Назарбаевтың президенттік сайлаудағы жеңісі оның еңбегінің мойындалуы мен бүкіл Қазақстан халқы сенімінің көрінісі болып табылатынын жазған.
«Біздің қазақстандықтар соғыс майдандарында жеңісті шыңдады. Сіз бейбіт уақытта жеңісті шыңдадыңыз. Ол да өте маңызды. Өйткені, бұл – біздің балаларымыз бен немерелеріміздің болашағы. Бұл – қазақстандық саясаттың салтанаты, ел болашағының табысы», – делінген құттықтауда.
Оңтүстік Қазақстан облысының ардагерлері мен зиялы қауым өкілдері Мемлекет басшысы ұсынған «Қазақстан – 2050» стратегиясын тиімді жүзеге асыру еліміздің әлемдегі дамыған 30 мемлекеттің қатарына қосылуын қамтамасыз ететініне, ал «Нұрлы жол» бағдарламасы әлемдік экономика дамуындағы күрделі кезеңді еңсеруге мүмкіндік беретініне сенімділік білдірген.
Қазақстан халқы ассамблеясының мүшелері өткен сайлауда елді батыл алға бастап келе жатқан өз көшбасшысына дауыс беру арқылы тарихи таңдау жасағанын атап өткен.
«Қазақстандықтар болашақ алдындағы жауапкершілікті, ел мен халықтың биік мүддесін сезіну тұрғысынан шешім қабылдап, өздерінің азаматтық және патриоттық парызын орындады. Біз Сіздің басшылығыңызбен Қазақстанның өз дамуындағы барлық мақсаттарына жетіп, бақуатты әрі өркендеген елдің үлгісіне айналатынына нық сенімдіміз», – деп жазады авторлар.
Қазақстан халқы ассамблеясының атынан сайланған Парламент Мәжілісінің депутаттары сайлау нәтижелері елдің ішкі және сыртқы саясаттағы даусыз табыстарына негізделгеніне тоқталған.
«Сіздің жеңісіңіз – Қазақстанның әлемдегі дамыған 30 елдің қатарына қосылу бағытындағы тағы бір кезеңі, бұл – біздің Мәңгілік ел болу жолындағы табысты ілгерілеуіміз», – делінген хатта.
Қазақстан халқы ассамблеясының XXII сессиясына қатысушылар осы шара толеранттылық, достық және бауырластық идеясы Қазақстан халқының ең басты құндылықтары болып қала беретінін нық сеніммен дәлелдегенін атап өткен.
«Сіздің қарапайым мұғалімге, спортшыға, әйел-анаға, ардагер ақсақалға деген қамқор көңіліңіз біздің бәрімізге адамзатты сүюдің, даналықтың және адамдарға, ортақ тарихымызға деген қамқорлықтың үлгісін көрсетті. Қазақстан халқы сайлауда өз дауыстарын татулыққа, достық пен келісімге беру арқылы  көшбасшысына деген жоғары құрметін паш етті», – деп жазады авторлар.
«Менің Қазақстаным» пойызы» акциясына қатысушылар өз хатында 30 күн ішінде бүкіл ел бойынша 29 елді мекенде болғандарын, іс-шараларға 920 мыңнан астам қазақстандық қатысқанын айтады.
Авторлар елде жүргізіліп жатқан саясатқа қатысты халық тарапынан көрсетілген қолдау республикамызды одан әрі ілгерілету үшін қосымша қуат беретініне назар аударған.
Қазақстан халқы ассамблеясы жанындағы «Жарасым» республикалық жастар ұйымының өкілдері елдің жүйелі дамып келе жатқанын мақтан тұтатынын және оның күш-қуатын нығайту ісіне белсене қатысуға ниетті екенін жазады.
«Біз бәріміз біртұтас отбасы ретінде татулық пен келісімде өмір сүріп жатырмыз. Көшбасшымыздың арқасында Қазақстан зор мүмкіндіктер мен зор болашақтың еліне айналды. Біз өз елімізді сүйеміз, өз Президентімізді жақсы көреміз және оған сенеміз», – делінген құттықтауда.
«Масис» Қазақстан армяндары қоғамының, Қазақстан дүнгендері қоғамының, Қазақстан ұйғырларының республикалық этномәдени орталығының өкілдері де Мемлекет басшысының атына құттықтау жолдаған.
Астана мен Алматы қалаларының, сондай-ақ барлық өңірдің этномәдени бірлестіктерінің мүшелері де президенттік сайлаудың нәтижелеріне қатысты пікірлерін білдірген.  
Сонымен қатар Қазақстанның Еңбек Ері, Халық жазушысы Ә.Кекілбаевтан, «Қазақ тілі» халықаралық қоғамының президенті Ө.Айтбаевтан, ақын А.Мұқибектен, Қазақстан халқы ассамблеясының мүшесі С.Вишняктан, «Жас Отан» жастар қанатының мүшесі Р.Мусинадан, Қарағанды қаласынан С.Әубәкірұлынан, Талдықорған қаласынан Әлімболановтар отбасынан  Нұрсұлтан Назарбаевтың жеңісіне байланысты өз құттықтауларын және қолдауын білдірген хаттар келіп түсті.
 
///Кездесу барысында Мемлекет басшысына еліміздің өңірлерін көгалдандыру шаралары, сондай-ақ Астана төңірегіндегі «жасыл белдеу» аясында ағаш отырғызу барысы және оны дамыту жөнінде баяндалды.
Елбасы республикалық маңызы бар жолдардың, атап айтқанда Астана-Шортанды және Астана-Қарағанды тас жолдарының бойында ағаш егудің қажеттігіне назар аударды.
Сонымен қатар, Қазақстан Президентіне одан әрі көгалдандыру үшін жүргізілген зерттеулердің және ағаш егуге жарамды жерлерді дайындаудың нәтижелері, «жасыл белдеудің» аумағында өсімдік өсіру мен онда жіберілген жануарларды бейімдеу үдерісі жөнінде айтылды.
Бұдан бөлек, Нұрсұлтан Назарбаев елорданы көгалдандыру, соның ішінде қала саябақтарын жақсарту және Астананың сол жағалауында ботаникалық бақ салу бойынша атқарылып жатқан жұмыстардың маңыздылығын атап өтті.
– Ботаникалық бақта өсімдіктер пен ағаштардың барлық түрі өсуге тиіс. Әлемдегі экзотикалық өсімдіктердің де өсуіне жағдай жасау қажет, – деді Мемлекет басшысы.
Соңында Елбасы көгалдандыру және ағаш егу жөніндегі жұмыстарды жалғастыруды тапсырды.

///
	

	Кездесу барысында Қазақстанның мұнай өндіру секторындағы «Лукойл» компаниясының инвестициялық қызметінің мәселесі мен «ҚазМұнайГаз» АҚ-мен ынтымақтастығының келешегі талқыланды.

	В.Алекперов сондай-ақ Нұрсұлтан Назарбаевты біздің елдің батысындағы мұнайгаз саласындағы ірі индустриялық жобаларды іске асыру туралы хабардар етті.

	«Лукойл» ААҚ Қазақстанда 1995 жылдан бері жұмыс істейді. Компания 7 өндіруші жобаға, сондай-ақ Қазақстандағы ірі ресейлік инвестордың бірінен саналатын Каспий құбыры консорциумына қатысады.        

///Келіссөз барысында тараптар сауда-экономикалық, саяси және мәдени-гуманитарлық салалардағы байланыстарды нығайту перспективалары тәрізді екіжақты өзара іс-қимылдың басты бағыттарын талқылады. Сондай-ақ, екі елдің көшбасшылары халықаралық күн тәртібіндегі бірқатар мәселелер жөнінде пікір алмасты.
Бұдан бөлек, екі елдің көшбасшылары Нұрсұлтан Назарбаевтың Жапонияға алдағы сапарын талқылады.
///Әңгімелесу барысында Тәжікстан Президенті Нұрсұлтан Назарбаевтың жаһандық деңгейде мойындалған саясаткер ретінде тәуелсіз Қазақстанның дамуына, сондай-ақ өңірдегі және әлемдегі тұрақтылық пен қауіпсіздікті нығайтуға өлшеусіз үлес қосқанын атап өтті.
Эмомали Рахмон Тәжікстан халқы Қазақстанның Тұңғыш Президентінің Қазақстан-Тәжікстан стратегиялық серіктестігін ілгерілетудегі тарихи рөлін жоғары бағалайтынын айтты.
Тәжікстан Президенті Эмомали Рахмон Нұрсұлтан Назарбаевқа зор денсаулық және алдағы қызметіне табыс тіледі.
Тараптар алдағы уақытта тұрақты байланыстарын жалғастыра беруге уағдаласты.
///Қазақстан Президенті Елорда күніне арналған мерекелік іс-шараны дәстүрлі түрде ашатын Мемлекеттік ту көтеру салтанатты рәсіміне қатысты.
– Биыл қастерлі Тәуелсіздігімізге – 30 жыл. Сондықтан бұл рәсімнің тарихи мән-маңызы айрықша. Көк туымыз – Тәуелсіз Қазақстанның ең басты рәмізі. Халқымыз үшін азаттықтан асыл, байрақтан биік құндылық жоқ.  Қазақтың тарихы «Туың жығылмасын!» деген бір ауыз тілекке сыйып тұр. Бабаларымыз қашанда туын биік ұстаған. Елдігі сынға түскен сәтте байрақ астына бірігіп, тұтастығын танытқан. Ерлік пен бірліктің дәстүрі ұрпақтан ұрпаққа жалғасып, Тәуелсіздік дәуіріне ұласты. Егемен елдің көк байрағы – мызғымас мемлекеттігіміздің белгісі, – деді Президент.

Қасым-Жомарт Тоқаев жоғары әскери оқу орнының түлектерінің алдында сөйлеген сөзінде Мемлекеттік туымыз бен еліміздің бас қаласы ұлт бірлігінің жарқын символы екенін айтты.
– Елордамыз – қазіргі Қазақстанның  бетке ұстар бас қаласы. Еліміздің орталық мегаполисі болашаққа жол ашатын ордаға, жалпы ұлт болып ұйысудың және шынай патриотизмнің үлгісіне айналды. Тұңғыш Президент – Елбасы мен миллиондаған отандасымыздың қажырлы еңбегінің арқасында бой көтерген қала – халқымыздың мақтанышы. Отанымыздың жүрегі дәл осы жерде соғып тұр. Аса маңызды шешімдердің бәрі осы жерде қабылданып, салмақты ой-пікірлер ортаға салынып, бірегей жобалар жүзеге асырылып жатыр, – деді Мемлекет басшысы. 

Қазақстан Президентінің пікірінше, елорда дарынды, жігерлі отандастарымыздың, сондай-ақ,  өзге мемлекеттердің көптеген азаматтарының бас қосатын орталығына айналды. Қасым-Жомарт Тоқаев Ұлы дала кіндігінде қасиетті Туды биікте желбірете отырып, еркіндік пен егемендік мұратына бейілді екенімізді атап өтті.
– Елорда күні адамдарды қолдап, шабыттандыру, бірліктің күшін, өзара көмектің маңыздылығы мен әр азаматтың ортақ іске қосқан үлесінің құндылығын дәріптеу үшін аса маңызды. Елорда тұрғындары екпе салу науқаны мен шектеу шараларын сақтау кезінде алдыңғы қатарда болуы қажет. Жаппай вакциналау қалыпты тыныс-тіршілікке қайта оралудың, адамдардың денсаулығын сақтаудың жалғыз жолы екенін дұрыс түсінуіміз керек. «Біз біргеміз» ұраны аса қатерлі індетке қарсы күрестегі жеңісіміздің бойтұмары болатынына сенімдімін, – деді Қасым-Жомарт Тоқаев.

Рәсім барысында жоғары әскери оқу орнының 12 үздік түлегі Қазақстан Президенті – Қазақстан Республикасының Жоғарғы Бас қолбасшысының қолынан офицер погонын алды.
– Оқуларыңыздың сәтті аяқталғаны құтты болсын, жас офицерлер! Офицерлік шен – бұл, ең бірінші, Отан алдындағы зор жауапкершілік. Болашақта командир атанып, жас сарбаздарға тәлім бересіздер. Сондықтан отаншыл, батыл және айбынды болып, үлгі көрсету аса маңызды. Мүлтіксіз қызмет ету – бәріңізге ортақ міндет. Антқа адал болу, Тәуелсіз елімізді қорғау – қастерлі парыз, – деді Мемлекет басшысы.
Жиын соңында Қасым-Жомарт Тоқаев барлық қатысушыларды келе жатқан Елорда күнімен құттықтап, Отанымыздың өсіп-өркендей беруіне тілектестік білдірді.  












 
///Әңгімелесу барысында Ресей Үкіметінің басшысы Дмитрий Медведев Нұрсұлтан Назарбаевтың Қазақстан мен Ресей арасындағы қарым-қатынастарды қалыптастырудағы және Еуразиялық интеграцияны дамытудағы тарихи рөлін жоғары бағалады.
Нұрсұлтан Назарбаев пен Дмитрий Медведев алдағы уақытта тұрақты байланыстарды жалғастыра беруге уағдаласты.
///Мемлекет басшысы Финляндия Республикасына ресми сапарының соңында «Хиетаниеми» мемориалды кешеніндегі Карл Маннергейм бейітіне және фин солдаттарының бауырластар зиратына орнатылған «Батырлар кресі» ескерткішіне гүл шоғын қойып, фин халқының қаза тапқан перзенттерінің рухына тағзым етті.
Гүл шоғын қою салтанатты рәсіміне Қазақстанның ресми делегациясы мүшелері де қатысты.


///Мемлекеттік хатшы өз сөзінде Елбасының жастар жөніндегі: «Болашаққа деген біздің үкілі үмітіміз – сіздер. Біздің бүгінгі жасап жатқанымыздың барлығы – сіздер үшін» деген сөзіне тоқталды.
– Егемендік алған соң біз 1997 жылы бүкіл Тәуелсіз Мемлекеттер Достастығы елдері арасынан бірінші болып, 2030 жылға дейінгі даму стратегиясын әзірлеп, оны 15 жылдың ішінде іске асырдық. Қазір біз «Қазақстан – 2050» стратегиясын жүзеге асырып жатырмыз. Оның басты мақсаты – әлемдегі озық 30 елдің қатарына қосылу. Осыған қол жеткізу мақсатымен елде Институционалды бес реформа, Ұлт жоспары, Үшінші жаңғыру жөніндегі бағдарламалар қабылданды, – деді Г.Әбдіқалықова.
Сондай-ақ, Мемлекеттік хатшы ұлттық құндылықтарды сақтау мақсатымен шет елдердегі қандастарға қолдау көрсету, ана тілі мен төл тарихын, мәдениеті мен руханиятын дамыту, тығыз әлеуметтік-экономикалық байланыс орнату мәселелеріне Қазақстан Президенті ерекше назар аударатынын айтты. Қазақстан – этникалық қазақтарды тарихи Отанына қайтару жөнінде тиімді көші-қон саясатын жүзеге асырып отырған Германия мен Израиль сияқты санаулы үш елдің бірі. Соның нәтижесінде тәуелсіздік жылдары 1 миллионнан астам қандасымыз елге оралды. Қазіргі кезде Қазақстаннан тыс жерлерде 5 миллионнан астам қазақ диаспорасының өкілдері тұрады.
Кездесу соңында Гүлшара Әбдіқалықова қазақ диаспорасы жастарына жақсы білім алып, өмірде табысқа жете берулеріне тілектестік білдірді.
***
Бүгінде Түркияда шамамен 10 мың қазақ тұрады. Диаспора өкілдерінің өзекті мәселелерін шешуге көмектесу мақсатымен «Қазақ-түрік қоры», «Түркiлердiң әлеуметтік және мәдени дамуын қолдау қоры», «Ахмет Яссауи қоры», «Қазақ-түрік білім, ғылым және зерттеу қоры» тиімді жұмыс істеуде.
Іс-шара Астананың 20 жылдық мерейтойы қарсаңында қазақ диаспорасы жастарының атажұртына келуі үшін ұйымдастырылды.
///Кездесу барысында тараптар химия өнеркәсібіндегі инвестициялық жобаларға қатысты мәселелерді және оларды іске асырудың перспективаларын талқылады.  
«Yildirim Holding» компаниясы басқармасының төрағасы Қазақстанмен ынтымақтастықты нығайтуға мүдделі екенін білдіріп, Мемлекет басшысына Жамбыл облысында кальций қосылған сода өндіретін зауыт салу жоспары туралы айтты. 

///Мемлекет басшысы жұмыс сапарының соңында Маңғыстау облысының жұртшылық өкілдерімен кездесті.
Басқосуға облыстық мәслихат депутаттары, ардагерлер кеңесінің мүшелері, үкіметтік емес секторлар мен бизнес қоғамдастығының, сондай-ақ ғылыми-педагогикалық зиялы қауым өкілдері және облыс жастары қатысты.
Қасым-Жомарт Тоқаев өңірге жасаған сапарының маңыздылығын айтып, тарихтың аса жауапты сәттерінде маңғыстаулықтардың ел басшылығына әрдайым қолдау көрсеткенін ерекше атап өтті.
Мемлекет басшысы Қазақстанның Тұңғыш Президенті – Елбасы Н.Ә.Назарбаевтың басшылығымен еліміздің тәуелсіздік жылдарындағы қол жеткізген жетістіктеріне арнайы тоқталды.
– Баршаңыз білесіздер, Елбасы тарихи шешім қабылдап, Қазақстан өркендеудің жаңа сатысына қадам басты. Біз Тұңғыш Президент айқындап берген стратегиялық мақсат-міндеттерді жүзеге асыруды одан әрі жалғастыра береміз. Осы жылдар ішінде егемен еліміздің саяси басқару жүйесінде сабақтастық дәстүрді қалыптастырдық. Елімізді одан әрі ілгерілетіп, дамыту – біздің алдымызда тұрған маңызды міндет, – деді Мемлекет басшысы.
Қазақстан Президенті экономика өсімін қамтамасыз етудің, жаңа жұмыс орындарын ашудың, халықтың табысын арттырып, тұрмыс сапасын жақсартудың маңыздылығын айтты.
– Тек мұнай саласына ғана сеніп, өмір сүруге болмайды. Қазіргі заманда бұл тиімсіз. Инвестиция – экономикалық өсім мен өңірдің әл-ауқатын арттырудың негізі. Еркін экономикалық аймағымыз, соның ішінде «Ақтау теңіз порты» еркін экономикалық аймағы инвестиция тарту әлеуетіне ие. Сондай-ақ, туризмді дамыту ісі еліміздің перспективасы зор екенін көрсетеді. Бұл салада Маңғыстау облысының бірқатар нақты басымдықтары бар, – деді Қасым-Жомарт Тоқаев.
Кездесу барысында Қазақстан Президенті Үкіметке, министрліктерге, әкімдіктерге, даму институттарына ұлттық экономика өсімін қамтамасыз етуге, тұрғындардың тұрмыс сапасын арттыруға, сыбайлас жемқорлыққа қарсы күресті күшейтуге, кадрлар іріктеу жүйесін жетілдіруге, сондай-ақ қоғаммен тиімді қатынас орнатуға бағытталған бірқатар нақты шаралар қабылдауды тапсырды.
Соңында Қасым-Жомарт Тоқаев Қазақстан Республикасы Президентінің кезектен тыс сайлауын өткізу жөніндегі шешімін қолдағаны үшін кездесуге қатысушыларға алғыс білдіріп, баршасына табыс және амандық тіледі.
Жұмыс сапары барысында Мемлекет басшысы Шопан ата мен Бекет атаның жер асты мешітіне барып, бабалардың рухына тағзым етті.
Қазақстан Президентінің сөйлеген сөзінің толық мәтінін мына жерден оқи аласыздар.











///ҚР Президенті Қасым-Жомарт Тоқаев Жамбыл облысының әкімі А.Мырзахметовке Жамбыл облысы, Қордай ауданында кісі өліміне, тұрғын үйлердің қирап, азаматтардың дүние-мүліктерінің бүлінуіне әкеп соқтырған оқиғаға байланысты облыс әкімінің әлеуметтік мәселелер жөніндегі орынбасары С.Құрманбекованы және Қордай ауданының әкімі Б.Байтөлені жұмыстарына салғырт қарағаны үшін қызметінен босатуды тапсырды.  
Сонымен қатар Мемлекет басшысы ҚР Ішкі істер министрі Е.Тұрғымбаевқа Жамбыл облысы Полиция департаментінің бастығы А.Оразалиевті және Қордай аудандық полиция бөлімінің бастығы А.Айқымбековті қызметінен алуды тапсырды. 
///Мемлекет басшысы Жамбыл облысындағы жол апаты салдарынан көз жұмған Өзбекстан азаматтарының ауыр қазасына байланысты көңіл айтты.
«Орны толмас қайғыларыңызға ортақтаса отырып, Қазақстан халқының және жеке өзімнің атымнан қаза болғандардың туыстары мен жақындарына шынайы көңілімізді жеткізуіңізді сұраймын. Зардап шеккендердің тезірек сауығып, отбасыларымен қайта қауышуына тілектестік білдіремін», - делінген жеделхатта.
///Қазақстан Президенті Татарстан Республикасы Мензелинск қаласының маңында кісі өліміне әкеліп соқтырған ұшақ апаты туралы хабарды терең күйзеліспен қабылдады.
– Қазақстан халқының және жеке өзімнің атымнан қаза тапқандардың жақындары мен туыстарының қайғысына ортақтасып көңіл айтамын. Апаттан зардап шеккендер тезірек сауығып кетеді деп үміттенемін, – деп жазылған жеделхатта.
///Қазақстан Президенті Ван провинциясындағы қар көшкіні салдарынан көптеген адамның қаза болғаны және зардап шеккені туралы суыт хабарды терең күйзеліспен қабыл алды.
«Осындай ауыр сәтте қайғы-қасіреттеріңізге ортақтасып, барша қазақстандықтар мен жеке өз атымнан Сізге,
сондай-ақ бауырлас түрік халқына қайғыра көңіл айтамын. Алла тағаладан табиғи апат кезінде қаза тапқандардың жандары жәннатта болуын, жарақат аланғандардың тез арада сауығып кетуін тілеймін», – делінген жеделхатта.
///
	 

	

	Кездесу барысында Мемлекет басшысын мұнайгаз саласындағы Қазақстан-Ресей ынтымақтастығының жай-күйі мен келешегі жөнінде хабардар етті.

	Сонымен қатар, тараптар табиғи газды және газ конденсатын өндіру, тасымалдау, қайта өңдеу және өткізу  саласындағы «ҚазМұнайГаз» Ұлттық компаниясы» АҚ мен «Газпром» ААҚ арасындағы өзара іс-қимыл мәселесін қарады.  

///Мемлекет басшысы сөйлеген сөзінде Ұлттық кеңестің билік пен қоғам арасында сындарлы диалог орната алатын тиімді институционалды құрылымға айналғанын және оның мүшелері еліміз үшін маңызды шешімдер әзірлеп, солардың жүзеге асуына күш салып келе жатқанын атап өтті.
Қазақстан Президенті Кеңесте пандемияға қарамастан елімізді дамытудың өзекті мәселелері тұрақты түрде талқыланатынын, бірнеше маңызды бастама жүзеге асырылғанын, сондай-ақ, қазіргі таңда мемлекеттік саясаттың түрлі салаларын реформалауға қатысты жаңа ұсыныстар әзірленіп жатқанын айтты.  
– Азаматтарымыз жүргізіліп жатқан мемлекеттік саясаттың игілігін келешекте емес, қазірден бастап көріп, сезінуі керек. Халықаралық рейтингтер маңызды болғанымен, халқымыздың әлеуметтік хал-ахуалына оның айтарлықтай әсері жоқ екенін түсінген жөн, – деді Президент.
Қасым-Жомарт Тоқаев сөйлеген сөзінде ауыл әкімдерін сайлау мәселесіне қатысты елімізді одан әрі саяси жаңғыртудың, Парламентке және жергілікті өкілетті органдарға әйелдер мен жастарды тарту тетіктерін жетілдірудің маңызды екеніне тоқталды.
Мемлекет басшысы меншігінде мемлекеттің үлесі бар компанияларда басшылықтың 30 пайызы әйелдер болуын міндеттеу қажеттігі туралы Ұлттық кеңес мүшелерінің ұсынысына назар аударды.  
– Біз бұл бастаманы біртіндеп жүзеге асыру жолдарын қарастыруымыз керек деп ойлаймын. Мұндай қадам әйелдердің бизнес саласына деген қызығушылығын арттырады, – деді Мемлекет басшысы.
Президент отандастарымыздың еңбек миграциясына қатысты мәселені де көтерді. Оның пікірінше, азаматтарымыз тіркелу кезінде, күнделікті тұрмыста және басқа да мәселелер бойынша әртүрлі қиындықтарға жиі ұшырайды.
– Мұның пайдалы қырлары да бар. Мысалы, бұл – біліктілікті арттыруға, жаңа іске машықтануға, өз кәсібін бастау үшін қажетті қор жинауға, жер көріп, ел тануға жақсы мүмкіндік. Сондықтан мемлекет өз азаматтарының, соның ішінде, шет елдерде жұмыс істеп жүрген адамдардың әлеуетін пайдалануға бар күшін салады. Үкімет осы мәселенің бәрін мұқият зерттеп, ұсыныс енгізуі керек, – деді Қасым-Жомарт Тоқаев.
Сонымен қатар Президент азаматтарымызды еліміздің оңтүстігінен солтүстігіне көшіруге қатысты ахуалды жақсартудың, көшіп келушілерге барынша қолайлы жағдай жасаудың маңызды екенін айтты. Мысал ретінде, Солтүстік Қазақстан облысын атап өтті.
– Мұнда көшіп келушілер үшін жаңа тұрғын үйлер салынуда, коммуналдық инфрақұрылым дамып, әртүрлі әлеуметтік нысандар бой көтеруде. Ынталандыратын қосымша шара ретінде оларға берілетін жәрдемақының мөлшерін екі есе,  яғни, 35 айлық есептік көрсеткіштен 70-ке дейін көбейткен жөн деп санаймын, – деді Мемлекет басшысы.
Қасым-Жомарт Тоқаев «Серпін» және «Дипломмен – ауылға» жобаларын  саралау қажеттігіне тоқталды. Бұл бағдарламалардың тиімді жүзеге асырылуы нәтижесінде солтүстік өңір жастар үшін мейлінше тартымды аймаққа айналады.   
Қазақстан Президенті білім беру жүйесіндегі мәселелерге арнайы тоқталды. Ол жоғары оқу орындарының ұйымдық құрылымын өзгерту жұмыстары бойынша тапсырма бергенін айтты.
– Көптеген жоғары оқу орны коммерциялық емес акционерлік қоғамға айналды. Бұл ел ішінде әртүрлі әңгіме туғызуда. Сондай-ақ ірі мемлекеттік жоғары оқу орындары кейін жекеменшікке сатылуы мүмкін деген де күдік бар. Осыған орай ұлттық және мемлекеттік жоғары оқу орындарының сатылмайтынын мәлімдеймін. Бұл мәселе айрықша назарда, – деді Мемлекет басшысы.
Президент мектептердегі цифрлық инфрақұрылымды дамыту, сондай-ақ, оқушыларды пандемия кезінде компьютермен қамтамасыз ету мәселелеріне тоқталып, мектептерде сапалы білім беруді қамтамасыз ету үшін мемлекет тарапынан барлық қажетті шаралардың біртіндеп қабылданып жатқанын айтты.
Осы ретте, Қасым-Жомарт Тоқаев мектепте білім берудің мазмұнына ерекше көңіл бөлді.
– Беделді халықаралық зерттеу қорытындылары біздің оқушылардың оқу сауаттылығы бойынша дағдылары жеткілікті деңгейде дамымағанын көрсетіп отыр. Сондықтан оқу мәдениетіне баулу, оқу сауаттылығын дамыту еліміздегі орта білім беру ісінің басым бағытына айналуға тиіс. Баланың оқуға деген қызығушылығы, қоршаған ортаны кітап арқылы тануы мектеп қабырғасында қалыптасу керек. Ал кітапхана оқушының сол ынтасын оятып, оны қызықты кітап әлеміне жетелеуі қажет, – деді Президент.
Сонымен қатар Мемлекет басшысының айтуынша, отандық кітапханалар  өздерінің ағартушылық рөлін жоғалтпай, заманауи талаптарға сай болуы тиіс.
Қасым-Жомарт Тоқаев балалардың құқығын қорғау мәселелеріне де назар аударды.  Президент 2022 жылдан бастап ұлттық мониторинг жүргізу механизмін – Балалардың амандығы индексін әзірлеп, енгізу қажеттігін айтты. Индексті енгізу өңірлер бойынша түрлі салада балалардың жағдайын жақсарту жөніндегі ұлттық саясаттың тиімділігін бақылап отыруға мүмкіндік береді.
Президент ерекше мұқтаж жандарды қолдау мәселесіне де тоқталды. Қасым-Жомарт Тоқаевтың пікірінше, мемлекет осындай адамдар үшін инклюзивті білім беруге, кедергісіз орта қалыптастыруға, сондай-ақ, қолжетімді инфрақұрылыммен қамтамасыз етуге және жұмыспен қамту мүмкіндігін кеңейтуге баса мән беріп отыр. Дегенмен, аталған шаралар ерекше мұқтаждығы бар адамдардың қажеттіліктерін қамтамасыз етуге әлі де жеткіліксіз.
Мемлекет басшысы адам саудасымен күрес мәселесін көтерді.
– Адам саудасына байланысты алдын алу жұмыстарының тиімділігін арттыру және осы салаға қатысты қылмыстық құқық бұзушылықтарды анықтау жөнінде нақты шаралар қабылдау қажет. Адам саудасы мен мәжбүрлі еңбекке душар болған барлық адамға, соның ішінде, шетел азаматтарына көмек көрсету керек, – деді Президент.
Қасым-Жомарт Тоқаев экологиялық туризмді дамытудың маңызы туралы да айта келе, мемлекеттік ұлттық табиғи парктерді дамытудың жоспарын үнемі жұртшылықтың талқысына салу үрдісін енгізу міндеттеді.
Мемлекет басшысы сөзін қорытындылай келе, алдағы Тәуелсіздіктің 30 жылдығы саяси және экономикалық реформалар, цифрландыру, адам құқықтарын қорғау, денсаулық сақтау және білім беруді дамыту, экологияны қорғау аясында өтуі керек екенін айтты. Бұл ретте, Президент Тәуелсіздіктің 30 жылдығы – Тәуелсіздіктің мәні мен құндылығын сезінуге зор мүмкіндік беретінін атап өтті.
 
*** 
Анықтама үшін:
Ұлттық қоғамдық сенім кеңесі құрылғаннан бері Президент Қасым-Жомарт Тоқаев кеңес мүшелерімен 24 ( 2019 жылы – 16, 2020 жылы – 8) кездесу өткізді. Сонымен қатар Ұлттық кеңес аясында жарияланған саяси реформалар топтамасы толығымен жүзеге асырылып, 7 заң қабылданды. Министрлермен онлайн форматта 8 кездесу өткізілді. Бұл тәжірибе жалғасатын болады.
 
 
 
 
 
 










///Қазақстан Президенті Қасым-Жомарт Тоқаев видео конференция режимінде Швейцария Президенті Ги Пармеланмен келіссөз өткізді. Екі ел басшылары саяси, сауда-экономикалық салалардағы ынтымақтастықтың қазіргі ахуалы мен перспективаларын талқылады.
Тараптар Қазақстан мен Швейцария арасындағы қатынастардың даму қарқынын жоғары бағалап, көлік, логистика, машина жасау, ауыл шаруашылығы, туризм, жоғары технология мен «жасыл» экономика салалары бойынша іскерлік байланыстарды нығайтуға және бірлескен инвестициялық жобаларды жүзеге асыруға баса мән берді.

Қасым-Жомарт Тоқаев Швейцарияны Қазақстанның Еуропадағы негізгі саяси, сауда және экономикалық серіктестерінің бірі ретінде атап өтті. Бүгінде елімізде Швейцария капиталының қатысуымен 40-тан астам кәсіпорын мен компания табысты жұмыс істеп жатыр.
– Екі ел арасындағы өзара тиімді және табысты ынтымақтастықты жалғастыруға қажетті мүмкіндіктің бәрі бар деп ойлаймын. Өзара ықпалдастығымыздың барлық саласына тың серпін беру біздің міндетіміз, – деді Қазақстан Президенті.

Өз кезегінде Ги Пармелан Қазақстан мен Швейцария арасындағы байланыстардың дамуына көңілі толатынын жеткізді.
– Біз қызығушылық танытқан салалар бойынша ынтымақтастық дұрыс жолға қойылғанын атап өткім келеді. Алдағы уақытта бұл ықпалдастықты одан әрі нығайтып және кеңейте түсетінімізге сенімдімін, – деді Швейцария Президенті.
Мемлекет басшысы қол жеткізген уағдаластықтарды жүзеге асыруда Сауда-экономикалық ынтымақтастық жөніндегі екіжақты үкіметаралық комиссияның және Іскерлік кеңестің маңызды рөліне тоқталды. Сонымен қатар Президент экономиканың түрлі секторындағы серіктестік аясын кеңейтуді және тараптардың әлеуетін ескере отырып, тауар айналымының түрлерін көбейтуді ұсынды.

Осы ретте Қасым-Жомарт Тоқаев Қазақстанның теміржол инфрақұрылымын дамыту жөніндегі жобаларға қатысуға ниет білдірген швейцариялық компанияларды қолдайтынын айтты.
Мемлекет басшысы швейцариялық әріптесіне Қазақстандағы әлеуметтік-экономикалық өзгерістер мен еліміздің инвестициялық климатын жақсартуға бағытталған шаралар туралы мәлімет берді.
Келіссөз барысында коронавирус індетінің таралуына қатысты ахуал да қарастырылды. Қазақстан Президенті еліміздегі пандемияның салдарын еңсеруге бағытталған шаралар және халыққа жаппай тегін екпе салу жұмыстары жайында айта келіп, швейцариялық компанияларға көрсеткен көмегі мен COVID-19 індетіне қарсы күресте қолдағаны үшін ризашылығын білдірді.

Әңгімелесу соңында Қасым-Жомарт Тоқаев пен Ги Пармелан халықаралық күн тәртібіндегі бірқатар өзекті мәселе бойынша, соның ішінде, Қазақстан мен Швейцарияның көпжақты құрылымдар аясындағы ықпалдастығы жайында пікір алмасты. Тараптар жаһандық бейбітшілік пен қауіпсіздікті сақтау, орнықты дамуды қамтамасыз ету, климаттың өзгеруіне қарсы күресу, Орталық Азиядағы трансшекаралық суларды әділ әрі тиімді пайдалануға ықпал ету мәселелері бойынша конструктивті диалогты жалғастыра беруге дайын екенін нақтылады. 
///Мемлекет басшысы биылғы 24 маусымда Сычуань провинциясындағы лай көшкіні салдарынан көптеген адамның қаза болғаны туралы хабарды зор күйзеліспен қабылдады.
«Осындай ауыр сәтте Қазақстан халқының және жеке өзімнің атымнан Сізге, қаза болғандардың отбасылары мен туған-туыстарына көңіл айтып, зардап шеккендердің тезірек сауығып кетуіне тілектестік білдіремін», – делінген жеделхатта.
///Құрметті қазақстандықтар!
Бүгін түнде Жамбыл облысы Қордай ауданында жергілікті тұрғындар арасында жаппай төбелес, жанжал болды.
Бұл ахуалды арандатушылар өз мақсатына пайдаланды. Өкінішке қарай, бұл оқиға кезінде адам шығыны болды.
Мен қаза болған азаматтардың отбасыларына көңіл айтамын. Зардап шеккендердің тезірек сауығып кетуіне тілектеспін.
Қазір полиция мен Ұлттық ұлан бұл жағдайды бақылауға алды.
Осыған орай, мен Үкімет комиссиясын құруды тапсырдым.
Оған Премьер-Министрдің орынбасары Бердібек Машбекұлы Сапарбаев төрағалық етеді.
Үкімет комиссиясы болған оқиғаның себебін анықтайды.
Жамбыл облысы әкімімен бірлесіп, қаза болғандарды жерлеу, зардап шеккендерге көмектесу жұмыстарын ұйымдастырады.
Сондай-ақ, жағдайды тұрақтандырумен айналысады.
Қоғамдық тәртіпті бұзғандар анықталып, қатаң жауапқа тартылатын болады.
Бас прокуратураға, Ұлттық қауіпсіздік комитетіне тиісті тапсырма бердім.
Мемлекетіміздің мүддесіне зиян келтіретін, береке-бірлігімізді бұзатын және жалған ақпарат таратқан азаматтар заң алдында жауап береді.
 
Уважаемые казахстанцы!
Сегодня ночью в ряде населенных пунктов Кордайского района Жамбылской области произошли стычки и драки между местными жителями.
Этой ситуацией воспользовались провокаторы.
К сожалению, есть погибшие и раненые.
Выражаю искренние соболезнования родным и близким погибших граждан.
Желаю скорейшего восстановления пострадавшим.
В настоящее время ситуация находится под контролем полиции и Национальной гвардии.
Государственным органам необходимо принять срочные меры по устранению последствий этого серьезного инцидента.
В связи с этим  поручаю:
Первое. Создать Правительственную комиссию по ликвидации последствий событий в Кордайском районе под председательством заместителя Премьер-министра Сапарбаева Бердибека Машбековича.
Прежде всего, следует выяснить основные причины конфликта.
Необходимо обеспечить оперативное решение вопросов социально-экономического и гуманитарного характера.
Правительственная комиссия совместно с акимом Жамбылской области должна организовать похороны погибших, оценить размер ущерба и принять План восстановления собственности пострадавших.
Всем семьям погибших и раненых нужно оказать необходимую помощь.
Сейчас важно успокоить население. Привлечь к этой работе авторитетных людей, а также Ассамблею народа Казахстана.
Второе. Генеральному прокурору необходимо взять на особый контроль расследование событий в Кордайском районе и создать для этого межведомственную следственно-оперативную группу.
Виновные должны быть строго  наказаны.
Третье. Комитет национальной безопасности, Генеральная прокуратура должны провести необходимые следственные мероприятия и привлечь к ответственности лиц, призывающих к межнациональной розни, распространяющих провокационные слухи и дезинформацию.
 
Қадірлі отандастар!
Бейбітшілік пен қоғамдық келісім – біздің мемлекетіміздің берік негізі.
Халқымыз қиын-қыстау замандарда өзінің біртұтастығын сақтап қалған.
Сондықтан, біз кейбір азаматтарға, соның ішінде арандатушыларға еліміздің басты құндылығын – ынтымақ-бірлігімізді бұзуға жол бермейміз.
Бұл еліміздегі барша азаматтарға ортақ тілек деп санаймын.
Азаматтарды жалған қауесеттерге бой алдырмауға, қоғамдық қауіпсіздікті қамтамасыз ету жұмысында құқық қорғау органдарына көмек беруге шақырамын.
Мемлекеттік органдар туындаған мәселелерді шешу үшін барлық қажетті шараларды қабылдайды.
 
Уважаемые казахстанцы!
Мир и общественное согласие являются фундаментом нашего государства. 
Наш народ сохранял единство в самых сложных обстоятельствах. Мы не допустим, чтобы отдельные граждане, и в первую очередь провокаторы, нанесли ущерб нашему общему достоянию.
Уверен, в этом нас поддерживает абсолютное большинство наших соотечественников.
Призываю граждан не поддаваться ложным слухам, оказывать содействие органам правопорядка в обеспечении общественной безопасности.
Государственные органы со своей стороны примут все необходимые меры для решения возникших проблем.
 






///Қасым-Жомарт Тоқаев Владимир Путинді Мемлекеттік Дума Федералды Жиналысының VIII шақырылымына сайлау науқанының сәтті өтуімен құттықтады. Сайлау нәтижесі Ресейдің ішкі саяси тұрақтылығын нығайту үшін аса маңызды деп есептейді Қазақстан Президенті.
Сонымен қатар Қасым-Жомарт Тоқаев Пермь мемлекеттік ұлттық зерттеу университетінде болған қанды оқиғаның салдарынан адамдардың қаза болуына байланысты көңіл айтты.
Әңгімелесу барысында мемлекеттер басшылары Қазақстан мен Ресей арасындағы сауда-экономикалық қатынастардың қарқынды дамуын оң бағалап, Көкшетауда 30 қыркүйекте өтетін Өңіраралық ынтымақтастық форумының маңыздылығына және оның мазмұнды әрі сапалы болуына баса назар аударды.
Қазақстан мен Ресей басшылары 16-17 қыркүйек күндері Душанбеде өткен ҰҚШҰ мен ШЫҰ саммиттері аясында қол жеткізілген уағдаластықтарды жүзеге асыру үшін іс-қимылдарды үйлестіруге дайын екендерін нақтылады.
///Мемлекет басшысына Ұлттық банк төрағасы биылғы 9 ай ішіндегі ақша-несие саясатын жүзеге асырудың алдын ала қорытындылары туралы, әлемдік экономиканы қайта қалпына келтірудің қарқыны және оны пандемияға дейінгі деңгейге жеткізу, сондай-ақ дамыған елдердегі орталық банктердің ақша-несие саясатын күшейтуге көше бастағаны жөнінде есеп берді.  
Ерболат Досаев Президентке қыркүйек айында жылдық инфляцияның 8,9 пайызға дейін қарқын алғаны жайында баяндады. Айлық инфляцияның артуына ақылы қызметтер, соның ішінде, ең алдымен білім беру және тұрғын үйлерді жалға алу  салалары үлкен үлес қосты.
Қасым-Жомарт Тоқаевқа Ұлттық банктің Үкіметпен бірлесіп жүзеге асырып жатқан инфляцияға қарсы кешенді шаралары және инфляцияны болдырмау жөніндегі монетарлық саясаттың негізгі бағыттары туралы мәлімет берілді. Әлеуметтік маңызы бар азық-түлік тауарларына қатысты баға биылғы тамыз айындағы 10,4 пайыздан қыркүйекте 9,6 пайызға дейін төмендегені атап өтілді.
Ұлттық банк төрағасының мәліметі бойынша шикізат тауарлары бағасының қымбаттығына, тұтынушылар тарапынан туындаған шектеулерге байланысты әлемдегі тұтыну бағалары ең жоғары деңгейде сақталып отыр. Кездесу барысында жыл соңына дейін және 2022 жылға арналған энергия тасымалдаушылар бағасына қатысты болжамдар ұсынылды.
Президентке Ұлттық банктің алтын-валюта резервтері мен Ұлттық қор активтерінің жай-күйі, сондай-ақ валюта нарығындағы ахуал жөнінде баяндалды.  
Сонымен қатар Мемлекет басшысының тапсырмаларын орындау аясында Ұлттық төлем жүйесін дамытудың және цифрлық биометриялық сәйкестендірудің ұлттық платформасын құрудың алдын ала нәтижелері туралы мәлімет берілді.  
///Жиын барысында «Астана» халықаралық қаржы орталығының 2020 жылы атқарған жұмыстары қорытындыланды, сондай-ақ, оны әрі қарай дамыту жөніндегі ұсыныстар қарастырылды.
Іс-шараға қатысушылардың баяндамасын тыңдаған Қасым-Жомарт Тоқаев қаржы орталығын одан әрі дамытудың бірқатар өзекті міндеттерін белгілеп берді.

Атап айтқанда Президент АХҚО биржасындағы компанияларды тиімді жекешелендірудің маңызды екенін атап өтті. Сонымен қатар бұған дейін қабылданған Жекешелендірудің 2021-2025 жылдарға арналған кешенді жоспарына назар аударды. Онда 600-ге жуық мемлекеттік активті бәсекелестік ортаға салудың мерзімі мен жолдары айқындалған.   
– Қаржы орталығын дамыту барысында бірқатар ірі компанияны, атап айтқанда, «Қазмұнайгазды», мүмкін «Қазтрансгазды» да IPO-ға шығарудың маңызы зор. «Самұрық-Қазына» қорына қарасты ірі компаниялар IPO-ға шығаруда басымдыққа ие екені сөзсіз. Отандық қор алаңдарының әлеуетін барынша пайдалана отырып, «Халықтық IPO» өткізуді қолдаймын, – деді Мемлекет басшысы.
Қасым-Жомарт Тоқаев АХҚО биржасына мемлекеттік бағалы қағаздарды шығару туралы ұсынысты қолдады.
 – Бұл бастама қазір жұмыс істеп жатқан инвесторды қазақстандық бір алаңнан екінші алаңға жәй ауыстыру болмауға тиіс. Керісінше «қосымша құн» қалыптасуы керек. Орталықтың міндеті – мемлекеттік қағаздарды орналастыру үшін барынша тиімді жағдай жасалуын қамтамасыз ету, – деді Президент.  

Сонымен қатар Қасым-Жомарт Тоқаев АХҚО-ның лицензиясына ие компаниялардың еліміздегі бүкіл қаржы нарығына қол жетімділігін қамтамасыз ету жөніндегі ұсынысты қолдады. Оның пікірінше, қаржы жүйесінің тұрақтылығына төнетін қауіп-қатерлерді талдап, баға беру керек.
– Бәсекелес реттеуші режимдер проблемасының және бірыңғай реттеушінің, яғни жауапты мемлекеттік органның болмауы мәселесінің алдын алған жөн. Қаржылық, фискальдық және валюталық заңнамада шикілік болмауға тиіс. Әйтпесе, сол арқылы бақылауға алынбаған капиталдың елімізден жылыстатылуы мүмкін, – деді Президент.
Отырысты қорытындылай келе, Президент «Астана» халықаралық қаржы орталығының 2020 жылы атқарған жұмыстарының есебін бекітіп, Үкіметке, Ұлттық банкке және басқа да мүдделі органдарға үш ай мерзім ішінде айтылған бастамалар бойынша келісілген ұсыныстар енгізуді тапсырды.  
АХҚО-ның дағдарыстан кейінгі қайта қалпына келтіру кезеңіндегі маңызды рөліне тоқталған Қасым-Жомарт Тоқаев, аталған алаңның барлық әлеуетін пайдалану қажеттігін атап өтті. Бұл Орталық, Ұлттық банк, Қаржы нарығын реттеу және дамыту агенттігі арасындағы жүйелі әрі үйлесімді іс-қимылдарды жолға қоюды қажет етеді.  
– Тек бірлескен күш-жігер ғана алға қойған мақсаттар мен міндеттерге қол жеткізуге мүмкіндік береді. Бұл Қазақстанның одан әрі дамуы үшін аса маңызды, – деді Қасым-Жомарт Тоқаев.
Президенттің пікірінше, АХҚО Орталық Азия аймағындағы жетекші қаржы орталығына айналған.
– Біздің ортақ міндетіміз – Орталықтың әлеуетін толық пайдаланып, оның аймақтық және жаһандық деңгейдегі ауқымын кеңейте түсу, – деді Мемлекет басшысы.

Жиын барысында Стратегиялық жоспарлау және реформалар агенттігінің төрағасы, АХҚО басқарушысы Қайрат Келімбетов, Қазақстан Президентінің экономикалық даму жөніндегі штаттан тыс кеңесшісі, Реформалар жөніндегі кеңес төрағасының орынбасары Сэр Сума Чакрабарти, Ислам даму банкі тобының президенті Бандар Хаджар, Citigroup банкінің үкіметтер мен мемлекеттік секторы жаһандық блогының басшысы Джули Монако, G30 тобы Қамқоршылар кеңесінің төрағасы Джейкоб Френкель және АХҚО-ның бірқатар институтының жетекшілері баяндама жасады.

///Мемлекет басшысы сөйлеген сөзінде Ұлттық кеңестің билік пен қоғам арасында сындарлы диалог орната алатын тиімді институционалды құрылымға айналғанын және оның мүшелері еліміз үшін маңызды шешімдер әзірлеп, солардың жүзеге асуына күш салып келе жатқанын атап өтті.
Қазақстан Президенті Кеңесте пандемияға қарамастан елімізді дамытудың өзекті мәселелері тұрақты түрде талқыланатынын, бірнеше маңызды бастама жүзеге асырылғанын, сондай-ақ, қазіргі таңда мемлекеттік саясаттың түрлі салаларын реформалауға қатысты жаңа ұсыныстар әзірленіп жатқанын айтты.  
– Азаматтарымыз жүргізіліп жатқан мемлекеттік саясаттың игілігін келешекте емес, қазірден бастап көріп, сезінуі керек. Халықаралық рейтингтер маңызды болғанымен, халқымыздың әлеуметтік хал-ахуалына оның айтарлықтай әсері жоқ екенін түсінген жөн, – деді Президент.
Қасым-Жомарт Тоқаев сөйлеген сөзінде ауыл әкімдерін сайлау мәселесіне қатысты елімізді одан әрі саяси жаңғыртудың, Парламентке және жергілікті өкілетті органдарға әйелдер мен жастарды тарту тетіктерін жетілдірудің маңызды екеніне тоқталды.
Мемлекет басшысы меншігінде мемлекеттің үлесі бар компанияларда басшылықтың 30 пайызы әйелдер болуын міндеттеу қажеттігі туралы Ұлттық кеңес мүшелерінің ұсынысына назар аударды.  
– Біз бұл бастаманы біртіндеп жүзеге асыру жолдарын қарастыруымыз керек деп ойлаймын. Мұндай қадам әйелдердің бизнес саласына деген қызығушылығын арттырады, – деді Мемлекет басшысы.
Президент отандастарымыздың еңбек миграциясына қатысты мәселені де көтерді. Оның пікірінше, азаматтарымыз тіркелу кезінде, күнделікті тұрмыста және басқа да мәселелер бойынша әртүрлі қиындықтарға жиі ұшырайды.
– Мұның пайдалы қырлары да бар. Мысалы, бұл – біліктілікті арттыруға, жаңа іске машықтануға, өз кәсібін бастау үшін қажетті қор жинауға, жер көріп, ел тануға жақсы мүмкіндік. Сондықтан мемлекет өз азаматтарының, соның ішінде, шет елдерде жұмыс істеп жүрген адамдардың әлеуетін пайдалануға бар күшін салады. Үкімет осы мәселенің бәрін мұқият зерттеп, ұсыныс енгізуі керек, – деді Қасым-Жомарт Тоқаев.
Сонымен қатар Президент азаматтарымызды еліміздің оңтүстігінен солтүстігіне көшіруге қатысты ахуалды жақсартудың, көшіп келушілерге барынша қолайлы жағдай жасаудың маңызды екенін айтты. Мысал ретінде, Солтүстік Қазақстан облысын атап өтті.
– Мұнда көшіп келушілер үшін жаңа тұрғын үйлер салынуда, коммуналдық инфрақұрылым дамып, әртүрлі әлеуметтік нысандар бой көтеруде. Ынталандыратын қосымша шара ретінде оларға берілетін жәрдемақының мөлшерін екі есе,  яғни, 35 айлық есептік көрсеткіштен 70-ке дейін көбейткен жөн деп санаймын, – деді Мемлекет басшысы.
Қасым-Жомарт Тоқаев «Серпін» және «Дипломмен – ауылға» жобаларын  саралау қажеттігіне тоқталды. Бұл бағдарламалардың тиімді жүзеге асырылуы нәтижесінде солтүстік өңір жастар үшін мейлінше тартымды аймаққа айналады.   
Қазақстан Президенті білім беру жүйесіндегі мәселелерге арнайы тоқталды. Ол жоғары оқу орындарының ұйымдық құрылымын өзгерту жұмыстары бойынша тапсырма бергенін айтты.
– Көптеген жоғары оқу орны коммерциялық емес акционерлік қоғамға айналды. Бұл ел ішінде әртүрлі әңгіме туғызуда. Сондай-ақ ірі мемлекеттік жоғары оқу орындары кейін жекеменшікке сатылуы мүмкін деген де күдік бар. Осыған орай ұлттық және мемлекеттік жоғары оқу орындарының сатылмайтынын мәлімдеймін. Бұл мәселе айрықша назарда, – деді Мемлекет басшысы.
Президент мектептердегі цифрлық инфрақұрылымды дамыту, сондай-ақ, оқушыларды пандемия кезінде компьютермен қамтамасыз ету мәселелеріне тоқталып, мектептерде сапалы білім беруді қамтамасыз ету үшін мемлекет тарапынан барлық қажетті шаралардың біртіндеп қабылданып жатқанын айтты.
Осы ретте, Қасым-Жомарт Тоқаев мектепте білім берудің мазмұнына ерекше көңіл бөлді.
– Беделді халықаралық зерттеу қорытындылары біздің оқушылардың оқу сауаттылығы бойынша дағдылары жеткілікті деңгейде дамымағанын көрсетіп отыр. Сондықтан оқу мәдениетіне баулу, оқу сауаттылығын дамыту еліміздегі орта білім беру ісінің басым бағытына айналуға тиіс. Баланың оқуға деген қызығушылығы, қоршаған ортаны кітап арқылы тануы мектеп қабырғасында қалыптасу керек. Ал кітапхана оқушының сол ынтасын оятып, оны қызықты кітап әлеміне жетелеуі қажет, – деді Президент.
Сонымен қатар Мемлекет басшысының айтуынша, отандық кітапханалар  өздерінің ағартушылық рөлін жоғалтпай, заманауи талаптарға сай болуы тиіс.
Қасым-Жомарт Тоқаев балалардың құқығын қорғау мәселелеріне де назар аударды.  Президент 2022 жылдан бастап ұлттық мониторинг жүргізу механизмін – Балалардың амандығы индексін әзірлеп, енгізу қажеттігін айтты. Индексті енгізу өңірлер бойынша түрлі салада балалардың жағдайын жақсарту жөніндегі ұлттық саясаттың тиімділігін бақылап отыруға мүмкіндік береді.
Президент ерекше мұқтаж жандарды қолдау мәселесіне де тоқталды. Қасым-Жомарт Тоқаевтың пікірінше, мемлекет осындай адамдар үшін инклюзивті білім беруге, кедергісіз орта қалыптастыруға, сондай-ақ, қолжетімді инфрақұрылыммен қамтамасыз етуге және жұмыспен қамту мүмкіндігін кеңейтуге баса мән беріп отыр. Дегенмен, аталған шаралар ерекше мұқтаждығы бар адамдардың қажеттіліктерін қамтамасыз етуге әлі де жеткіліксіз.
Мемлекет басшысы адам саудасымен күрес мәселесін көтерді.
– Адам саудасына байланысты алдын алу жұмыстарының тиімділігін арттыру және осы салаға қатысты қылмыстық құқық бұзушылықтарды анықтау жөнінде нақты шаралар қабылдау қажет. Адам саудасы мен мәжбүрлі еңбекке душар болған барлық адамға, соның ішінде, шетел азаматтарына көмек көрсету керек, – деді Президент.
Қасым-Жомарт Тоқаев экологиялық туризмді дамытудың маңызы туралы да айта келе, мемлекеттік ұлттық табиғи парктерді дамытудың жоспарын үнемі жұртшылықтың талқысына салу үрдісін енгізу міндеттеді.
Мемлекет басшысы сөзін қорытындылай келе, алдағы Тәуелсіздіктің 30 жылдығы саяси және экономикалық реформалар, цифрландыру, адам құқықтарын қорғау, денсаулық сақтау және білім беруді дамыту, экологияны қорғау аясында өтуі керек екенін айтты. Бұл ретте, Президент Тәуелсіздіктің 30 жылдығы – Тәуелсіздіктің мәні мен құндылығын сезінуге зор мүмкіндік беретінін атап өтті.
 
*** 
Анықтама үшін:
Ұлттық қоғамдық сенім кеңесі құрылғаннан бері Президент Қасым-Жомарт Тоқаев кеңес мүшелерімен 24 ( 2019 жылы – 16, 2020 жылы – 8) кездесу өткізді. Сонымен қатар Ұлттық кеңес аясында жарияланған саяси реформалар топтамасы толығымен жүзеге асырылып, 7 заң қабылданды. Министрлермен онлайн форматта 8 кездесу өткізілді. Бұл тәжірибе жалғасатын болады.
 
 
 
 
 
 










///Қасым-Жомарт Тоқаев пен Эмомали Рахмон шағын форматтағы кездесуден кейін екі елдің ресми делегацияларының қатысуымен кеңейтілген құрамда келіссөз өткізді. 
Кездесу барысында Қазақстан мен Тәжікстан арасындағы сауда-экономикалық ынтымақтастықты нығайту, оның ішінде, өзара тауар айналымын ұлғайту, инвестиция тарту, өнеркәсіп кооперациясын арттыру, ауыл шаруашылығы, көлік-транзит әлеуетін дамыту мәселелеріне баса мән берілді. Сондай-ақ су-энергетика, әскери-техникалық және мәдени-гуманитарлық салалардағы ықпалдастық жағдайы талқыланды.
Қасым-Жомарт Тоқаев Эмомали Рахмонға қонақжайлылық танытқаны үшін алғыс айтып, бұл өзінің Қазақстан Президенті ретінде Тәжікстанға жасаған тұңғыш әрі пандемия жағдайындағы алғашқы ресми сапары екенін айтты.
– Бұл жағдай көп дүниеден хабар береді деп ойлаймын. Шын мәнінде, Тәжікстан біздің сенімді стратегиялық серіктесіміз әрі одақтасымыз. Біз де Тәжікстанмен арадағы ынтымақтастықты жоғары бағалаймыз. Сізді, құрметті Эмомали Шәріпұлы, Қазақстанда тәжік халқының барша жұрт мойындаған көшбасшысы деп таниды және құрметтейді. Осы мүмкіндікті пайдалана отырып, Сіздің алдағы жұмыстарыңызға табыс тілеймін, – деді Қазақстан Президенті.
Мемлекет басшысы екі ел арасында 80-нен астам шарт пен келісімдерден тұратын маңызды шарттық-құқықтық база бар екенін, оның ішінде, 2015 жылы қол қойылған Стратегиялық әріптестік туралы шартты ерекше атап өтті.
Президент коронавирусқа қатысты туындаған барлық қиындықты еңсеру кезінде Қазақстан мен Тәжікстан арасындағы қатынастарды, атап айтқанда, өзара сауда-саттықты жаңа деңгейге көтеруге мол мүмкіндік бар екенін айтты. Осы ретте Мемлекет басшысы тәжік экономикасына жан-жақты көмек көрсетуге дайындығын нақтылады.
Эмомали Рахмон өз елінің бауырлас Қазақстанмен стратегиялық серіктестікке құрылған қатынастарды жоғары бағалайтынын жеткізді.
– Қазақстан – Тәжікстанның сыртқы сауда айналымының жалпы көлемі бойынша екінші орында. Біз барлық бағыт бойынша екі ел арасындағы ынтымақтастықты одан әрі дамыту үшін жұмыла жұмыс істеуге ниеттіміз, – деді Тәжікстан көшбасшысы.
Эмомали Рахмон Қасым-Жомарт Тоқаев пен Елбасы Нұрсұлтан Назарбаевтың тәжік-қазақ байланыстарының өзара тиімді дамуына қосқан зор үлесін жоғары бағалады.
Тәжікстан Президенті саяси-дипломатиялық, сауда-экономикалық, ғылыми-техникалық және мәдени-гуманитарлық, сондай-ақ, қауіпсіздікті қамтамасыз ету салаларындағы екіжақты ықпалдастықтың дәйекті дамуына көңілі толатынын айтты.
Эмомали Рахмон Қасым-Жомарт Тоқаевтың бұл сапары Нұр-Сұлтан мен Душанбе арасындағы ынтымақтастықтың одан әрі тереңдей түсуіне жан-жақты септігін тигізетініне сенім білдірді.
Келіссөз соңында Қасым-Жомарт Тоқаев Эмомали Рахмонды өзіне ыңғайлы уақытта Қазақстанға мемлекеттік сапармен келуге шақырды.
Сонымен қатар Мемлекет басшыларының қатысуымен ресми делегация мүшелері төмендегі құжаттарға қол қойды:
ҚР Денсаулық сақтау министрлігі мен ТР Денсаулық сақтау және халықты әлеуметтік қолдау министрлігі арасындағы туберкулезбен күрес жөніндегі ынтымақтастық туралы келісім;
Қазақстан Республикасы Сыртқы істер министрлігі мен Тәжікстан Республикасы Сыртқы істер министрлігі арасындағы 2021-2023 жылдарға арналған ынтымақтастық бағдарламасы;
ҚР Мәдениет және спорт министрлігі мен ТР Мәдениет министрлігі арасындағы мәдени ынтымақтастық жөніндегі өзара түсіністік туралы меморандум;
ҚР Индустрия және инфрақұрылымдық даму министрлігі мен ТР Өнеркәсіп және жаңа технологиялар министрлігі арасындағы өнеркәсіп саласындағы ынтымақтастық туралы шекті меморандум;
ҚР Цифрлық даму, инновациялар және аэроғарыш өнеркәсібі министрлігі Аэроғарыш комитеті мен ТР Үкіметі жанындағы Байланыс қызметінің арасындағы өзара түсіністік туралы меморандум;
Қазақстан Республикасы Сауда және интеграция министрлігі мен Тәжікстан Республикасы Өнеркәсіп және жаңа технологиялар министрлігі арасындағы тауар өткізу жүйесін құру жөніндегі бірлескен жобаны жүзеге асыру мәселелері жөніндегі ынтымақтастық туралы меморандум.

 




 






///Жиында Қазақстан Президентінің Америка Құрама Штаттарына ресми сапарының нәтижелері мен қол жеткізілген уағдаластықтарды жүзеге асыру жөніндегі шаралар қарастырылды.
– Біз бүгін Қазақстан делегациясының АҚШ-қа ресми сапарының қорытындысын, соның ішінде АҚШ Президенті Дональд Трамппен, Вице-Президент Майкл Пенспен, басқа да басшылармен өткен келіссөздердің нәтижелерін талқылаймыз. Сондай-ақ, еліміздің мүддесі үшін бұл уағдаластықтардың орындалуына септігін тигізетін шараларды қарастыру қажет, – деді Елбасы.
Қазақстан Президенті АҚШ-тың ірі компанияларымен және қаржы институттарымен жасалған келісімдерді іске асыру мәселелеріне ерекше назар аударды.
– Біз америкалық бизнес «капитандарымен» нақты уағдаластықтарға қол жеткіздік. Бұлар біздің экономикамызға, әсіресе инновацияны енгізу, цифрландыруды дамыту және Қазақстанға инвестициялар мен жаңа технологияларды тарту салаларына тың серпін беретін болады, – деді Нұрсұлтан Назарбаев.
Соңында Елбасы Қазақстан мен Американың жоғары деңгейдегі диалогы еліміздің экономикасын дамыту және өңірдегі қауіпсіздікті нығайту тұрғысынан маңызды екенін атап өтті.
Мемлекет басшысы Қауіпсіздік кеңесі отырысының қорытындысы бойынша бірқатар нақты тапсырма берді.

/// 
Мемлекет басшысы зауыттың балаларға арналған емдік-профилактикалық тағамдар шығаратын цехын аралап көрді. 
Сонымен қатар, Нұрсұлтан Назарбаев облыстың агроөнеркәсіп кешені өндіретін өнімдермен танысты. 
Қазақстан Президенті сондай-ақ кәсіпорын ұжымымен және облыстың ауыл шаруашылығы тауарларын өндірушілерімен әңгімелесті. Аграрлықтар қол жеткізген табыстары туралы айтты және өңірдің ауыл шаруашылығын дамыту ісіне көрсетіп отырған мемлекеттің қолдауына ризалық білдірді.
Мемлекет басшысы Ақмола облысы елорданың азық-түлікпен қамтамасыз ететін тірегі екенін атап өтті.
– Мемлекет аграрлық салаға зор көмек беруде. 2009 жылдан бері облыстың барлық шаруашылықтар бойынша субсидиялауы 8 есеге ұлғайды. Осыны ескере отырып, мен сіздердің алдарыңызға елорданы өз өнімдеріңізбен қамтамасыз ету жөнінде міндет қоямын. Астана – жақын орналасқан табиғи тұтынушы. Елорда өсіп келеді, сәйкесінше, тұтыну да ұлғая бермек. Жалпы алғанда, Ақмола облысы елдің өзге де солтүстік өңірлерімен бірге әлемдік маңызға ие астықты аймақ. Бүгінде Қазақстанның бидайы танымал бренд саналады және әлемдік азық-түлік қорын есептеу кезінде біздің елдің ресурсы да қаперге алынады. Соған орай біз үшін аграрлық өнімдердің көлемі мен сапасын одан әрі арттыру зор жауапкершілік болып саналады, –деді Қазақстан Президенті.
Сүт өңдейтін зауыттың қуаты тәулігіне 160 тоннаны құрайды. Кәсіпорында 175 адам жұмыс істейді. Өнімдер негізінен отандық нарықта сатылады.


/// 
Кеңесте өңірлік дамудың қазіргі мәселелері, соның ішінде қоғамдық-саяси тұрақтылықты, биылғы жылыту маусымын үзіліссіз аяқтауды, көктемгі егіс жұмыстарына дайындықты қамтамасыз ету, сондай-ақ бюджет қаражаттарын басқару, жергілікті жерлердегі баға мен тарифті мониторингтеу жайы қаралды.
Кеңес қорытындысы бойынша Мемлекет басшысы өңірлерді әрі қарай дамыту жөнінде нақты тапсырмалар берді. 


///Парламент палаталарының бірлескен отырысында Мемлекет басшысы Қасым-Жомарт Тоқаев Конституциялық Кеңес мүшелерінің, Жоғарғы Сот судьяларының, Қазақстан Республикасының Тұңғыш Президенті – Елбасының, Үкімет мүшелерінің қатысуымен Қазақстан халқына ант берді.
– Қазақстан халқына адал қызмет етуге, Қазақстан Республикасының Конституциясы мен заңдарын қатаң сақтауға, азаматтардың құқықтары мен бостандықтарына кепілдік беруге, Қазақстан Республикасы Президентінің өзіме жүктелген мәртебелі міндетін адал атқаруға салтанатты түрде ант етемін, – деді Қасым-Жомарт Тоқаев.
Мемлекет басшысы рәсімге қатысушылар алдында сөйлеген сөзінде Қазақстан Республикасының Тұңғыш Президенті – Елбасы Нұрсұлтан Назарбаевтың егемен елімізді қалыптастыруға және өркендетуге, сондай-ақ елордамыз – Астананы тұрғызуға сіңірген зор еңбегіне айрықша тоқталды.
– Бүгінде Нұрсұлтан Әбішұлы Назарбаев әлем тарихына аса көрнекті реформатор ретінде енді. Ол Қазақстанды дүние жүзіндегі бәсекеге қабілетті 50 елдің қатарына қосылған заманауи әрі озық мемлекетке айналдыра білді. Оның экономикалық және саяси реформалары мемлекеттік сындарлы саясаттың символы болды, – деді Қазақстан Президенті.
Қасым-Жомарт Тоқаев жоғары әрі жауапты қызметті атқара отырып, Елбасының стратегиялық бағытын жалғастыра беретінін айтты.
Рәсім барысында Қазақстан Республикасының Тұңғыш Президенті – Елбасыға «Халық қаһарманы» атағы беріліп, «Алтын жұлдыз» айрықша белгісі табыс етілді.
Қазақстан Президентінің Парламент палаталарының бірлескен отырысында сөйлеген сөзінің толық мәтінін мына жерден оқуға болады.


















/// 
Елбасының 18 наурызда Президенттің Іс басқармасының Медициналық орталығының Клиникалық-оңалту кешеніне баруы жоспарлануда. Президент мұнда заманауи технологияларды қолдану негізінде мамандандырылған жоғары медициналық көмек көрсететін мекеменің жұмысымен танысады.
Сол күні Қазақстан Президенті Ақордада бірқатар шетелдік мемлекеттердің елшілерінен сенім грамоталарын қабылдайды.
19 наурызда Қазақстан Республикасының Президенттігіне кандидат Нұрсұлтан Назарбаевты қолдайтын республикалық және өңірлік қоғамдық штабтардың ашылу рәсімі жоспарланған.  
20 наурызда Астанада Қазақстан Республикасы, Беларусь Республикасы және Ресей Федерациясы президенттерінің үшжақты кездесуін өткізу жоспарлануда.
Мемлекет басшылары үш елдің өзара сауда және экономикалық ықпалдастығын тереңдету мәселелерін қарастырады. Сонымен қатар президенттер әлемдік экономиканың даму үрдістерін және Украинадағы ахуалды талқылайды.
21 наурызда Мемлекет басшысының Наурыз мерекесіне арналған іс-шараларға қатысуы жоспарланған. 
///Қасым-Жомарт Тоқаев пен Эмомали Рахмон шағын және кеңейтілген құрамда жүргізілген екіжақты келіссөздер қорытындысы бойынша бұқаралық ақпарат құралдары үшін брифинг өткізді.
Мемлекет басшысы журналистер алдында сөйлеген сөзінде Тәжікстанға ресми сапармен келуге шақырып, қонақжай тәжік жерінде құшақ жая қарсы алғаны үшін Президент Эмомали Шәріпұлы Рахмонға зор ризашылығын білдірді.
Қасым-Жомарт Тоқаев Тәжікстанның Қазақстан үшін өңірдегі маңызды серіктес мемлекет қана емес, тілектес әрі бауырлас ел екенін атап өтті.
– Біздің халықтарымызды достықтың берік арқауы, ортақ тарих, рухани және мәдени құндылықтар біріктіреді, – деді Мемлекет басшысы.
Президент бүгінгі келіссөздер Қазақстан мен Тәжікстан арасындағы қатынастардың жоғары деңгейде екенін тағы да бір мәрте көрсеткенін айтты.
Қасым-Жомарт Тоқаев екіжақты және көпжақты ықпалдастықтың өзекті мәселелері бойынша нақты келісімдерге қол жеткізілгені туралы айтып, оның екі ел халықтарының әл-ауқатын арттыруға ықпал ететініне сенім білдірді.
Қазақстан Президентінің пікірінше, жүргізілген келіссөздердің терең символдық мәні бар. Өйткені ол екі мемлекеттің Тәуелсіздігінің 30 жылдық мерейтойы аясында өтіп отыр.
Қасым-Жомарт Тоқаев кездесу қорытындыларын жоғары бағалай келе, тараптар келешек ықпалдастықтың негізгі бағыттарын айқындай алғанын жеткізді.
– Қазақстан – Тәжікстанның негізгі сауда серіктестерінің бірі. Былтырғы жылдың қорытындысы бойынша өзара сауда-саттықтың бұрынғы көлемін сақтап қана қоймай, сондай-ақ, тауар айналымының өсімін 800 миллион долларға дейін жеткіздік. Пандемия жағдайында бұл жаман көрсеткіш емес, – деді Президент.
Мемлекет басшысы өнеркәсіп кооперациясы мен инвестициялық ынтымақтастықты дамытудың маңыздылығына назар аударды. Оның айтуынша, Қазақстан компаниялары Тәжікстанда автомобиль және автобус шығаратын, трансформатор зауытын салатын бірлескен кәсіпорын ашуға дайын. Сонымен қатар қазақстандық кәсіпкерлер теміржол құрал-жабдықтарын, тепловоздар мен вагондарды, тікұшақтарды, «Рогун ЖЭС-і» құрылысы мен басқа да нысандарға металл өнімдерін жеткізу ісін ұлғайтуға мүдделі.
Қасым-Жомарт Тоқаев екі ел үкіметтерінің аталған бағыт бойынша жүйелі келіссөздер жүргізіп жатқанын, бірлескен ірі өндіріс жобаларын жүзеге асыруды көздейтін бірқатар құжатқа қол қойылғанын атап өтті.
Президент өзара сауда-саттықтың ұлғаюы ауыл шаруашылығы саласындағы ынтымақтастықты нығайтуға тың серпін беретініне тоқталды.
– Қазақстан өзара тиімді шарттар бойынша бидай, ұн, ет және сүт өнімдерін жеткізуді арттыруға ниетті. Өз кезегінде, Тәжікстанның Қазақстанға жеміс-көкөніс өнімдерін экспорттау мүмкіндігі зор. Фермерлерімізді қолдау, қажетсіз аралық кедергілерді азайту үшін Тәжікстанның ауыл шаруашылығы өнімдерін Қазақстан нарығына жеткізуді қамтамасыз ету жөніндегі бірлескен көтерме басқару орталықтарын құру идеясын қолдадық, – деді Мемлекет басшысы.
Сонымен қатар Қасым-Жомарт Тоқаев Қазақстан мен Тәжікстан арасындағы көлік-транзит әлеуетін тиімді пайдалану қажет екенін атап өтті.
Президент тасымал көлемін арттыруға тың серпін беру мақсатында екі ел үкіметтеріне тариф саясатын оңтайландыру және тасымал талаптарын жақсарту жұмыстарына қатысты шаралар қабылдауға тапсырма берілгенін айтты.
Қасым-Жомарт Тоқаев аталған уағдаластықтардың табысты жүзеге асырылуы өзара сауда айналымының межесін 1 миллиард доллардан асыруға және жақын болашақта бұл көрсеткішті екі есе ұлғайтуға мүмкіндік беретініне сенім білдірді. Бұдан бөлек келіссөздер барысында су-энергетикалық және әскери-техникалық салалардағы ықпалдастық мәселелері де талқыланды.
Сонымен қатар Мемлекет басшысы мәдени-гуманитарлық байланыстарды кеңейту, оның ішінде, екі елдің мәдени күндерін өзара алмасып өткізу жайында айтты.
 – Қазақстан тәжік студенттері үшін берілетін білім гранттарының санын көбейтеді. Бұл біздің жастарымызды одан сайын жақындата түседі. Ол біздің елдеріміз арасындағы шынайы достық қатынастардың сабақтастығын сақтауға ықпал етеді, – деді Қасым-Жомарт Тоқаев.
Президенттің айтуынша, келіссөздер кезінде Орталық Азиядағы тұрақтылық пен қауіпсіздікті қамтамасыз етуге қатысты өзекті мәселелерге ерекше көңіл бөлінген.
Ауғанстандағы ахуал туралы айта келе, Қасым-Жомарт Тоқаев тәжік тарапына және оның басшылығына әлемдік күн тәртібіндегі өзекті проблема бойынша мазмұнды консультация бергені үшін ризашылығын білдірді.
– Қазақстан өңірдегі бейбітшілік пен тату көршілікті сақтау және өзара сенімді нығайту үшін бауырлас мемлекеттердің күш-жігерін біріктіруді қолдайды. Орталық Азия – экономикалық, көлік-транзиттік және адами әлеуеті мол, бірегей мүмкіндіктері мен ресурстары зор аумақ, – деді Мемлекет басшысы.
Қасым-Жомарт Тоқаев өңірлік кооперацияға тың серпін беру мақсатында тараптар Мемлекет басшылары мен үкіметтернің, сондай-ақ, салалық министрліктердің жетекшілері деңгейінде жүргізілетін өзара консультацияларды жалғастыруға уағадалсты.
Қазақстан Президенті Тәжікстан Президентін өзіне ыңғайлы уақытта мемлекеттік сапармен келуге шақырғанын айтты.
Мемлекет басшысы тәжік тарапының 2025 жылды Халықаралық мұздықтарды сақтаудың жылы деп жариялау туралы бастамасын қолдайтынын жеткізді.
 

 

 

 

 
///Асқар Мамин Қасым-Жомарт Тоқаевқа еліміздің 2020 жылдың қаңтар айындағы әлеуметтік-экономикалық даму қорытындылары және инвестиция тарту мәселесіне орай қабылданып жатқан шаралар туралы есеп берді.
Мемлекет басшысына Үкіметтің 2019 жылдың қорытындылары жөніндегі кеңейтілген отырысында берілген тапсырмаларының орындалуы жайында баяндалды.
Сонымен қатар Премьер-Министр Президентке Жамбыл облысы Қордай ауданында болған оқиғаның салдарын жою жөніндегі Үкіметтік комиссияның жұмыстары туралы айтты.
///Президентке экономикалық өсімді қалпына келтіруге және азаматтардың әл-ауқатын арттыруға бағытталған  Қазақстанның жаңа экономикалық бағдарының негізгі қағидаларын жүзеге асыру жайында баяндалды.
Қасым-Жомарт Тоқаевқа экономиканы басқаратын құрылымдарды және мемлекеттік-жекеменшік серіктестіктің механизмдерін жетілдіру, инвестиция тарту шаралары жөнінде мәлімет берілді. Сонымен қатар әлеуметтік нысандар салу және тұрғын үй-коммуналдық секторды жаңғырту мәселелері сөз болды.  
Мемлекет басшысы ауылдық жерлерді дамытудың перспективаларына, соның ішінде «Ауыл – ел бесігі» жобасына ерекше назар аударды. Осы бастаманың аясында бес жыл ішінде 3500 ауылды жаңғырту көзделуде. Президент ауылдық жерлердегі инфрақұрылымның сапасын қалалық деңгейдегі стандартқа жақындатуды тапсырды.    
Кездесу барысында микро және шағын бизнесті тексеруге жарияланған мораторий үш жыл ішінде 100 мыңға жуық тексеріс жүргізуді болдырмауға мүмкіндік беретіні атап өтілді. Бұл бизнесті ретке келтіру ісінің жаңа парағын ашуға оң ықпал етеді.  
Қасым-Жомарт Тоқаев министрге бизнес жүргізу ісін реттеуді және салық салуды жеңілдету жөнінде бірқатар тапсырма берді.
 

///Жиын барысында «Астана» халықаралық қаржы орталығының 2020 жылы атқарған жұмыстары қорытындыланды, сондай-ақ, оны әрі қарай дамыту жөніндегі ұсыныстар қарастырылды.
Іс-шараға қатысушылардың баяндамасын тыңдаған Қасым-Жомарт Тоқаев қаржы орталығын одан әрі дамытудың бірқатар өзекті міндеттерін белгілеп берді.

Атап айтқанда Президент АХҚО биржасындағы компанияларды тиімді жекешелендірудің маңызды екенін атап өтті. Сонымен қатар бұған дейін қабылданған Жекешелендірудің 2021-2025 жылдарға арналған кешенді жоспарына назар аударды. Онда 600-ге жуық мемлекеттік активті бәсекелестік ортаға салудың мерзімі мен жолдары айқындалған.   
– Қаржы орталығын дамыту барысында бірқатар ірі компанияны, атап айтқанда, «Қазмұнайгазды», мүмкін «Қазтрансгазды» да IPO-ға шығарудың маңызы зор. «Самұрық-Қазына» қорына қарасты ірі компаниялар IPO-ға шығаруда басымдыққа ие екені сөзсіз. Отандық қор алаңдарының әлеуетін барынша пайдалана отырып, «Халықтық IPO» өткізуді қолдаймын, – деді Мемлекет басшысы.
Қасым-Жомарт Тоқаев АХҚО биржасына мемлекеттік бағалы қағаздарды шығару туралы ұсынысты қолдады.
 – Бұл бастама қазір жұмыс істеп жатқан инвесторды қазақстандық бір алаңнан екінші алаңға жәй ауыстыру болмауға тиіс. Керісінше «қосымша құн» қалыптасуы керек. Орталықтың міндеті – мемлекеттік қағаздарды орналастыру үшін барынша тиімді жағдай жасалуын қамтамасыз ету, – деді Президент.  

Сонымен қатар Қасым-Жомарт Тоқаев АХҚО-ның лицензиясына ие компаниялардың еліміздегі бүкіл қаржы нарығына қол жетімділігін қамтамасыз ету жөніндегі ұсынысты қолдады. Оның пікірінше, қаржы жүйесінің тұрақтылығына төнетін қауіп-қатерлерді талдап, баға беру керек.
– Бәсекелес реттеуші режимдер проблемасының және бірыңғай реттеушінің, яғни жауапты мемлекеттік органның болмауы мәселесінің алдын алған жөн. Қаржылық, фискальдық және валюталық заңнамада шикілік болмауға тиіс. Әйтпесе, сол арқылы бақылауға алынбаған капиталдың елімізден жылыстатылуы мүмкін, – деді Президент.
Отырысты қорытындылай келе, Президент «Астана» халықаралық қаржы орталығының 2020 жылы атқарған жұмыстарының есебін бекітіп, Үкіметке, Ұлттық банкке және басқа да мүдделі органдарға үш ай мерзім ішінде айтылған бастамалар бойынша келісілген ұсыныстар енгізуді тапсырды.  
АХҚО-ның дағдарыстан кейінгі қайта қалпына келтіру кезеңіндегі маңызды рөліне тоқталған Қасым-Жомарт Тоқаев, аталған алаңның барлық әлеуетін пайдалану қажеттігін атап өтті. Бұл Орталық, Ұлттық банк, Қаржы нарығын реттеу және дамыту агенттігі арасындағы жүйелі әрі үйлесімді іс-қимылдарды жолға қоюды қажет етеді.  
– Тек бірлескен күш-жігер ғана алға қойған мақсаттар мен міндеттерге қол жеткізуге мүмкіндік береді. Бұл Қазақстанның одан әрі дамуы үшін аса маңызды, – деді Қасым-Жомарт Тоқаев.
Президенттің пікірінше, АХҚО Орталық Азия аймағындағы жетекші қаржы орталығына айналған.
– Біздің ортақ міндетіміз – Орталықтың әлеуетін толық пайдаланып, оның аймақтық және жаһандық деңгейдегі ауқымын кеңейте түсу, – деді Мемлекет басшысы.

Жиын барысында Стратегиялық жоспарлау және реформалар агенттігінің төрағасы, АХҚО басқарушысы Қайрат Келімбетов, Қазақстан Президентінің экономикалық даму жөніндегі штаттан тыс кеңесшісі, Реформалар жөніндегі кеңес төрағасының орынбасары Сэр Сума Чакрабарти, Ислам даму банкі тобының президенті Бандар Хаджар, Citigroup банкінің үкіметтер мен мемлекеттік секторы жаһандық блогының басшысы Джули Монако, G30 тобы Қамқоршылар кеңесінің төрағасы Джейкоб Френкель және АХҚО-ның бірқатар институтының жетекшілері баяндама жасады.

///Президент Қасым-Жомарт Тоқаев Кувейт мемлекетінің Әмірі шейх Сабах әл-Ахмад әл-Джабер Ас-Сабахтың өмірден озғаны туралы суыт хабарды терең күйзеліспен қабылдады.
«Шейх Сабах парасатты да көреген саясаткер, бейбітсүйгіш бітімгер ретінде әлемге танымал болып, оның аймақтық қауіпсіздік пен тұрақтылықты қамтамасыз етуге жұмсаған күш-жігері халықаралық қауымдастық тарапынан жоғары бағасын алғаны кеңінен мәлім. Бауырыңызды Біріккен Ұлттар Ұйымы «Гуманитарлық көсем» деп тануы да осының айқын дәлелі екені сөзсіз. Қазақстандықтардың жадында шейх Сабахтың есімі Қазақстан мен Кувейттің берік достығы мен сан қырлы ынтымақтастығын дамытуға сүбелі үлес қосқан қайраткер, Отанын шексіз сүйген азамат ретінде мәңгі сақталады. Қаралы сәтте Сізге және әулетіңізге, сондай-ақ барша отандастарыңызға Қазақстан халқының және жеке өзімнің атымнан қайғыларыңызға ортақтасып, көңіл айтамын», – делінген жеделхатта. 
 
///Мемлекет басшысы Пәкістанның оңтүстік-батысындағы Белуджистан провинциясында көптеген адам шығынына әкеп соқтырған жойқын жер сілкінісіне байланысты осы елдің Президенті Ариф Алвиге көңіл айту жеделхатын жолдады.
– Қазақстан халқының және өзімнің атымнан табиғи апаттан қаза тапқандардың отбасына көңіл айтып, зардап шеккен азаматтардың тезірек сауығып кетуіне тілектестік білдіремін, – деп жазылған жеделхатта.
///Қасым-Жомарт Тоқаевқа білім және ғылым саласын дамыту жөніндегі тапсырмалардың орындалуы және жаңа оқу жылына дайындық барысы туралы есеп берілді.
Президентке дәстүрлі оқу форматына оралу үшін жүргізіліп жатқан ұйымдастыру шаралары туралы баяндалды.
Мемлекет басшысына «Білімді Ұлт» ұлттық жобасының дайындалуы, Жолдауда және Ұлттық қоғамдық сенім кеңесінің отырыстарында берілген Президент тапсырмаларының орындалуы жайында мәлімет берілді. Ұлттық қоғамдық сенім кеңесінің отырыстарында берілген тапсырмалардың 43 пайызы білім және ғылым саласына қатысты. «Оқуға құштар мектеп» жобасының аясында мектеп кітапханаларының қызметін қайта қалыптастыру және көркем әдебиет пен балалар әдебиетін сатып алу жұмыстары атқарылуда. Сондай-ақ ерекше қамқорлықты қажет ететін балаларды қолдау жұмыстары жүргізіліп жатыр.
Асхат Аймағамбетов Мемлекет басшысына ведомствоны кәсіби кадрлармен, соның ішінде, әлемнің жетекші университеттерінің түлектерімен және жастар кадрлық резервінің мүшелерімен күшейту үшін жүргізіліп жатқан жұмыстар туралы айтты. Сондай-ақ сапасыз жоғары оқу орындарын жабуға қатысты Президент тапсырмаларының орындалуы жөнінде мәлімет берілді.
Мемлекет басшысы министрге бұл бағыттағы жұмыстарды күшейтуді, сондай-ақ, сапасыз университеттердің лицензиясын қайтарып алу және олардың жұмыс істеуіне мерзім белгілеу рәсімдерін жеңілдету үшін заңнамалық тұрғыдан түзетулер енгізу мәселесін қарастыруды тапсырды.
Қасым-Жомарт Тоқаев мемлекеттік жоғары оқу орындары қызметкерлерінің еңбекақысын биылғы 1 қыркүйектен бастап арттыру маңызды екенін атап өтті.
Сонымен қатар Президент оқушылар арасында өтетін Халықаралық олимпиадалардың жеңімпаздарын қолдау шараларын әзірлеуді тапсырды.
/// 
Қазақстан Республикасы Конституциясының 87-бабының 5-тармағына сәйкес жаңадан сайланған Қазақстан Республикасының Президенті қызметіне кіріскен кезде Астана және Алматы қалалары, облыстар әкімдері өкілеттігінің тоқтатылуына байланысты ҚАУЛЫ ЕТЕМІН:
1. Астана және Алматы қалаларының, облыстардың әкімдері тиісті әкімдер тағайындалғанға дейін өз міндеттерін атқаратын болсын.
2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының
                Президенті                                                                            Н.Назарбаев
 
 
Астана, Ақорда, 2015 жылғы 29 сәуір
                     № 3
///Кездесу барысында стратегиялық жоспарлау, бағдарламалық құжаттарды әзірлеудің тиімділігі, мемлекеттік органдардағы бюрократиялық рәсімдерді қысқарту, сондай-ақ, Қазақстанның жинақтаушы зейнетақы жүйесін жаңғырту мәселелері талқыланды.
Қасым-Жомарт Тоқаев еліміздің экономикалық дамуының өзекті мәселелері бойынша нақты ұсыныс жасауды тапсырды. 


///Гүлшара Әбдіқалықова Мемлекет басшысының ілтипатына ие болған және еліміздің дамуына ерекше еңбек сіңірген қазақстандықтарға ұлттық мерекеміз – Тәуелсіздік күнінің қарсаңында мемлекеттік наградалар тапсыру игі дәстүрге айналғанын атап өтті.
Биыл мемлекеттік наградалар 1600-ден астам адамға берілді. Олардың қатарында ғылым, білім беру, денсаулық сақтау саласының қызметкерлері, мәдениет қайраткерлері, мемлекеттік қызметшілер, жұмысшылар мен ауыл еңбеккерлері, экономиканың түрлі саласының өкілдері бар.
Қазақстан Президенті Нұрсұлтан Назарбаевтың сындарлы стратегиялық бағдарының арқасында бейбітшілік пен қоғамдық келісім қамтамасыз етілген, қарқынды дамып келе жатқан экономикасы бар прогрессивті заманауи мемлекет қалыптасты.
Бүгінде Қазақстанда ауқымды жаңғыру үдерістері жүргізіліп жатыр. Басты мақсаты әлемнің озық дамыған 30 елінің қатарына қосылу болып саналатын «Қазақстан-2050» стратегиясы іске асырылуда. Ұлт жоспары, Үшінші жаңғыру және Президенттің әлеуметтік бес бастамасы қабылданды, халыққа арналған «Қазақстандықтардың әл-ауқатының өсуі: табыс пен тұрмыс сапасын арттыру» атты жолдау, «Рухани жаңғыру», «Цифрлық Қазақстан» бағдарламалары, «Ұлы даланың жеті қырының» басымдықтары орындалуда. Бұлар экономиканы, саясатты және қоғамдық сананы жаңғыртуға бағытталған.
Г.Әбдіқалықова 2018 жыл мерейтойлық оқиғаларға толы болғанын айтты. Осы жылдың басты іс-шарасының бірі Астананың 20 жылдығы болды. «Астана» халықаралық қаржы орталығы ашылды, АХҚО биржасы жұмысын бастады, «Астана Хаб» ІТ-стартаптардың халықаралық технопаркі іске қосылды. БҰҰ Қауіпсіздік Кеңесіне тұрақты емес мүше ретіндегі миссиямыз лайықты аяқталып келеді.
Соңында Қазақстан Республикасының Мемлекеттік хатшысы Гүлшара Әбдіқалықова рәсімге қатысушыларды келе жатқан Тәуелсіздік күні мерекесімен құттықтап, барлығына зор денсаулық, отбасылық бақ-береке және еңбекте табыс тіледі.
///Кездесуде су ресурстарын дамыту және ауылдық жерлердің тұрғындарын ауыз сумен қамтамасыз ету мәселелері талқыланды.
Мемлекет басшысы Астананы және өзге де өңірлерді су деңгейінің көтерілуі мен су тасқынынан қауіпсіз етуге мүмкіндік беретін жобаларды іске асырудың маңыздылығын ерекше атап өтті.
– Судың көптігі су деңгейінің көтерілу қаупін тудырады. Бір жағынан, оны ұтымды, әсіресе ауыл шаруашылығында пайдалануға болады. Осыған орай әр елді-мекенде шағын су қоймаларын салуды қамтамасыз ету қажет, – деді Нұрсұлтан Назарбаев.
Қазақстан Президентіне бөгеттердің қазіргі жағдайы және су деңгейінің көтерілуі мен су тасқыны болуы мүмкін өңірлерде жаңа су қоймаларын салу перспективалары жөнінде мәлімет берілді.
Сондай-ақ, Елбасы Астана маңындағы су қоймалары мен көлдердің туристік әлеуетін арттыру қажеттігін айтты.
– Кеңбидайық су қоймасы қалаға жақын орналасқан. Бұл жер елорда тұрғындары демалатын орындардың біріне айналуға тиіс. Онда жағажай жасап, демалыс орындарын салу керек, – деді Мемлекет басшысы.
Кездесу соңында Нұрсұлтан Назарбаев бірқатар нақты тапсырма берді.

///Нұрсұлтан Назарбаев Қызылорда қаласына келді.
Мемлекет басшысының жұмыс сапары барысында «Байқоңыр» ғарыш айлағын дамыту жобаларымен танысуы, «Қорқыт ата» мемориалды кешенін, сондай-ақ өңірдегі бірқатар әлеуметтік нысандар мен өндірістік кәсіпорындарды аралап көруі жоспарланған. 
///Кездесу барысында Қазақстан Президентіне 2016 жылдың қорытындысы бойынша Ақтөбе облысының әлеуметтік-экономикалық дамуы жөнінде баяндалды.
Елбасы Ақтөбе облысы перспективалы өнеркәсіптік өңір болып саналатынын, дегенмен еліміздің ішкі жалпы өніміне қосатын облыстың экономикалық үлесі жылдан жылға азайып келе жатқанын айтты.
– Мұндай үрдіс 2012 жылдан бері жалғасуда. Біз оның себептерін анықтап, тиісті шаралар қабылдауымыз керек. Егер де ауыл шаруашылығы экспортын арттырамыз десек, қайта өңдеу өндірісі нысандарын дамытуға мән беру қажет, – деді Нұрсұлтан Назарбаев.
Мемлекет басшысы шағын және орта бизнесті дамытып, оның өңір экономикасындағы үлесін 50%-ға жеткізудің маңыздылығына назар аударды.
Сондай-ақ, Қазақстан Президенті облыстың әлеуметтік саладағы жұмысының басымдығы бар бағыттарын белгілеп берді. Соның қатарында балабақша санын көбейту, апатты жағдайда тұрған мектептерге жөндеу жұмыстарын жүргізу, бұған қоса бірқатар білім беру мекемелеріндегі үшінші ауысымды жою мәселелері бар.
Ақтөбе облысының әкімі өңірдің экономикалық жағдайын жақсарту, соның ішінде өнеркәсіп секторын дамыту, ауыл шаруашылығына инвестиция тарту және халықты жұмыспен қамту мақсатымен жүргізілген жұмыстар туралы айтып берді.
– Жыл қорытындысы бойынша облыстың әлеуметтік-экономикалық дамуының негізгі көрсеткіштері өскені байқалады. Ең бастысы – жұмыссыздықтың көбеюіне жол берген жоқпыз. Мемлекеттік бағдарламалардың дер кезінде жүзеге асырылуы нәтижесінде былтыр 16 мың жаңа жұмыс орны ашылды, – деді Б.Сапарбаев.
Кездесу соңында Елбасы бірқатар нақты тапсырма берді.

///Нұрсұлтан Назарбаевтың атына Қазақстан Республикасының Тәуелсіздік күніне орай құттықтау жеделхаттары мен хаттар келіп түсуде.
Қытай Халық Республикасының Төрағасы Си Цзиньпин жеке өзінің және Қытай халқының атынан Мемлекет басшысын және барша қазақстандықтарды Тәуелсіздіктің 27 жылдығымен құттықтады. Си Цзиньпин Нұрсұлтан Назарбаевтың басшылық етуімен Қазақстанның қол жеткізген әлеуметтік-экономикалық даму нәтижелерін ерекше атап өтті.
«Мен Қазақстан мен Қытай қарым-қатынастарының дамуына баса мән беріп, Сізбен жұмыс бабындағы байланысымызды және жеке достығымызды жоғары бағалаймын. Биылғы маусым айында Сіз Қытайға мемлекеттік сапармен келіп, Шанхай ынтымақтастық ұйымының Циндаодағы саммитіне қатыстыңыз. Біз жемісті кездесу өткізіп, бірқатар маңызды уағдаластықтарға қол жеткіздік. Бұл екі жақты қатынастардың дамуына тың серпін берді.
Мен Сізбен бірлесе отырып, мемлекеттеріміз бен халықтарымыздың игілігі жолында жаңа белестерді бағындыруға және екі ел арасындағы жан-жақты стратегиялық серіктестік байланыстарды ілгерілетуге әзірмін. Сізбен «Бір белдеу, біл жол» халықаралық ынтымақтастығының жоғары деңгейдегі екінші форумы барысында жүздесеміз деп ойлаймын.
Достас Қазақстанның өсіп-өркендей беруіне ниеттестік білдіремін, ал халқына бақ-береке тілеймін», – деп атап өткен Си Цзиньпин.
Сонымен қатар, Сербия Республикасының Президенті Александр Вучич Нұрсұлтан Назарбаевтың Қазақстанды дамыту барысында қол жеткізген жетістіктерін атап өтті.
«Сіздің дана басшылығыңыздың, көрегендігіңіздің, күш-қуатыңыздың әрі іске адалдығыңыздың арқасында Қазақстан ширек ғасырдан астам уақыт бойы табысты дамып, үлкен жетістіктерге жетіп, әлемде зор беделге ие болды. Сіз «Қазақстан-2050» стратегиясында белгіленген мақсат-міндеттерге қол жеткізесіз деп сенемін», – делінген жеделхатта.
Молдова Республикасының Президенті Игорь Додон жолдаған хатында: «Молдова халқының және жеке өзімнің атымнан ұлттық мерекелеріңіз – Тәуелсіздік күнімен шын жүректен құттықтаймын. Осы жылдар ішінде табиғи ресурстары мен адами әлеуеті мол Қазақстан ұлттық экономика мен әлеуметтік саланың түрлі бағыттарында зор табысқа қол жеткізе алды. Бұл қазақстандықтардың әл-ауқатын арттырып қана қоймай, елдеріңіздің имиджін халықаралық деңгейде ілгерілетуге септігін тигізеді», – деп атап өткен.
Швейцария Конфедерациясының Президенті Ален Берсе өзінің құттықтау жеделхатында Қазақстан халқына бақ-береке мен амандық тілеп, екі ел арасындағы сенімге негізделген әрі достық қарым-қатынастарды одан әрі дамытуға ниеттестік білдіреді.
Сонымен қатар, өздерінің жеделхаттарында Иордания Королі ІІ Абдалла, Швеция Королі Карл Густав, Оман Сұлтаны Кабус бен Саид, Вьетнам Социалистік Республикасының Президенті Нгуен Фу Чонг, Малайзия Жоғарғы билеушісінің орынбасары Сұлтан Назрин Муиззуддин Шах Қазақстан халқына бейбіт өмір және бақ-береке тілейді.
///Мемлекет басшысы Қасым-Жомарт Тоқаевтың атына Қазақстан Республикасының Тәуелсіздік күніне орай Ресей Федерациясының Президенті Владимир Путиннің құттықтау жеделхаты келіп түсті.  
Владимир Путин өзінің құттықтауында Қазақстанның әлеуметтік-экономикалық және ғылыми-техникалық даму ісінде зор табысқа қол жеткізгенін, әлемдік аренада үлкен беделге ие екенін, халықаралық өзекті проблемаларды шешуде маңызды әрі конструктивті рөл атқаратынын атап өткен.
– Мемлекеттеріміз арасындағы стратегиялық серіктестік пен одақтастық қатынастар табысты дамып келе жатқаны қуантады. Біз күш біріктіре отырып, барлық екіжақты байланыстарды, сондай-ақ, Еуразиялық экономикалық одақ, Ұжымдық қауіпсіздік шарт туралы ұйым, ТМД, Шанхай ынтымақтастық ұйымы, Біріккен Ұлттар Ұйымы және басқа да көпжақты құрылымдар аясындағы ықпалдастықты  одан әрі нығайтатынымызға сенімдімін. Мұның бауырлас халықтарымыздың мүдделеріне жауап беретіні сөзсіз. Сондай-ақ еуразиялық кеңістіктегі қауіпсіздік пен тұрақтылықты нығайту жолымен келе жатқанымызды білдіреді. Өзіңізге зор денсаулық пен табыс, ал барлық достас Қазақстан азаматтарына шын жүректен бақ-береке тілеймін, – делінген Ресей Президентінің жеделхатында.
///Әңгімелесу барысында Нұрсұлтан Назарбаев Эмомали Рахмонды туған күнімен құттықтап, оған зор денсаулық пен бақ-береке тіледі. Сонымен қатар, жоғары мемлекеттік лауазымында табысқа жете беруіне ниеттестігін білдірді. 
Мемлекеттер басшылары екіжақты ынтымақтастықтың жай-күйі мен перспективаларын, сондай-ақ өңірлік күн тәртібіндегі өзекті мәселелерді талқылады.
///Қазақстан Президенті Ван провинциясындағы қар көшкіні салдарынан көптеген адамның қаза болғаны және зардап шеккені туралы суыт хабарды терең күйзеліспен қабыл алды.
«Осындай ауыр сәтте қайғы-қасіреттеріңізге ортақтасып, барша қазақстандықтар мен жеке өз атымнан Сізге,
сондай-ақ бауырлас түрік халқына қайғыра көңіл айтамын. Алла тағаладан табиғи апат кезінде қаза тапқандардың жандары жәннатта болуын, жарақат аланғандардың тез арада сауығып кетуін тілеймін», – делінген жеделхатта.
/// 
Мемлекет басшысына Қазақстанның тарихи және мәдени мұрасын саралап,  баға беретін заманауи интеллектуалдық орталық болуды көздеп отырған музейдің қызметі туралы баяндалды.
Нұрсұлтан Назарбаев сондай-ақ Қазақстанның ежелгі заманнан бүгінге дейінгі археологиялық, этнографиялық, тарихи-мәдени ескерткіштері қойылған экспозициялық залдарды аралап көрді.
 ***
Қазақстан Республикасының Ұлттық музейі 2014 жылы ашылды. Жалпы алаңы 74 мың шаршы метр болатын музей кешені жеті блоктан тұрады. 14 мың шаршы метрден астам аумақта 11 тақырыптық зал бар орналасқан, олардың қатарында Астанаға, Тәуелсіз Қазақстанға арналған залдар, алтын залы, ежелгі және орта ғасыр тарихы, этнография және қазіргі заманғы өнер залдары бар. Мекеме әлемдік стандарттарға сай құралдармен жабдықталған, экспозициялар үшін заманауи көрме технологиялары қолданылады.
Сонымен қатар, балалар музейіне, балалардың шығармашылық орталығына, көрме залдарына, қалпына келтіру шеберханаларына, зертханаларға, кәсіби қор сақтау қоймасына, оқу залы бар ғылыми кітапханаға, конференция залы мен кәдесыйлар дүңгіршектеріне арналған орынжайлар қарастырылған. 


///Мемлекет басшысы Қазақстанның еңбек сіңірген спорт шебері Денис Теннің қайғылы қазаға ұшырауына байланысты оның отбасына көңіл айтты.
«Қазақстанның белгілі спортшысы, 2014 жылғы қысқы Олимпиада ойындарының қола жүлдегері Денис Юрьевич Теннің қайғылы қазаға ұшырағаны туралы хабарды зор күйзеліспен қабылдадым. Орны толмас қазаға байланысты көңіл айтамын.
Денис Тен мәнерлеп сырғанаудың отандық мектебін қалыптастыруға және дамытуға, Қазақстан спортын жоғары деңгейде ілгерілетуге зор үлес қосты. Оның жарқын жетістіктері еліміздің абыройын асқақтатып, жастар арасында спортты дәріптеуге септігін тигізді.
Таланты әлемнің көптеген елдерінде мойындалған Денис даңқты спортшы ғана емес, сондай-ақ бітімі ерекше тұлға, Қазақстанның нағыз патриоты еді.
Денис Юрьевич Теннің жарқын бейнесі біздің жүрегімізде мәңгі сақталады», – делінген жеделхатта.
///Нұрсұлтан Назарбаев Қызылорда қаласына келді.
Мемлекет басшысының жұмыс сапары барысында «Байқоңыр» ғарыш айлағын дамыту жобаларымен танысуы, «Қорқыт ата» мемориалды кешенін, сондай-ақ өңірдегі бірқатар әлеуметтік нысандар мен өндірістік кәсіпорындарды аралап көруі жоспарланған. 
///Мемлекет басшысы Қазақстанның индустриялық-инновациялық даму бағдарламасы арқылы салынып жатқан зауыттың құрылысын көрді.
Сондай-ақ, Елбасы облыста іске асырылып жатқан инновациялық жобалар көрмесіне барды.
Соңында Нұрсұлтан Назарбаев зауыт жұмысшыларымен, жергілікті тауар өндірушілермен және өңірде жұмыс істеп жатқан шетелдік инвесторлардың өкілдерімен кездесті.
– Елімізде инвесторларды тарту үшін қолайлы жағдай жасалды. Бұл жұмысты жалғастыратын боламыз, – деді Қазақстан Президенті.  
***
Зауыттың өндірістік қуаты жылына 197 мың тонна жалпақ шыны өндіруге жетеді. Бұл өнім ішкі нарыққа, сондай-ақ Ресей, Өзбекстан және Түркияға жеткізілетін болады. Зауыт 2018 жылы іске қосылады деп жоспарланған.  


///Мемлекет басшысы нан және макарон өнімдерін шығару жөніндегі цехты аралап көріп, осы жерде өндірілетін дайын өнім үлгілерімен танысты.
Сонымен қатар, Қазақстан Президентіне Атырау облысындағы инвестициялық жобалар көрсетілді. Атап айтқанда, қуаты 52 мегаватт болатын жел электр станциясы, ыстық күйінде мырыш жалату цехы, робот арқылы дәнекерлеу әдісін қолдана отырып, металл конструкцияларын, карбон негізіндегі қуатты кабель, крекинг катализаторларын өндіру жөніндегі кәсіпорындар, фармацевтика зауыты, қысымды өлшеуге арналған құрылғылар шығаратын зауыт, құс фабрикасы, аумағы 20 гектар болатын жылыжай және басқа да жобалар бар.
***
«Дәулет» жеке индустриялық аймағы – көп салалы заманауи кәсіпорын. Оның құрамында нан және кондитерлік өнімдер өндіретін «Дәулет Нан» зауыты, ауыз су дайындайтын цех, «Райхан» шаруа қожалығы, макарон өнімдерін өндіретін цех, диірмен, ет комбинаты, тігін цехы, сондай-ақ асфальтбетон зауыты жұмыс істейді.
«Дәулет» жеке индустриялық аймағында 244 жұмыс орны ашылған.









///Кездесу барысында ұлттық қауіпсіздікті қамтамасыз ету мәселелері талқыланды.
Қазақстан Президенті кездесу қорытындысы бойынша бірқатар нақты тапсырма берді.

/// 
Іс-шара Мемлекеттік Ту мен Президент Байрағының, сондай-ақ Қазақстан Республикасы Конституциясының Тәуелсіздік сарайының Үлкен залына салтанатты жағдайда әкелінуінен басталды.
Мемлекет басшысының кортежі «Ақорда» резиденциясынан Тәуелсіздік сарайының басқы есігінің алдына келді. Осы жерде жаңадан сайланған Қазақстан Республикасы Президентіне Мемлекеттік күзет қызметінің бастығы А.Күреңбеков рапорт берді.
Нұрсұлтан Назарбаев артиллериялық от-шашу болып жатқан кезде Тәуелсіздік сарайына кірді.
Тәуелсіздік сарайының Үлкен залында Конституциялық Кеңес төрағасы И.Рогов Конституцияның 42-бабына сәйкес, Қазақстан Республикасының Президенті халыққа ант берген сәттен бастап лауазымына кірісетінін мәлімдеді.
Нұрсұлтан Назарбаев оң қолын Конституцияға қойып:
– Қазақстан халқына адал қызмет етуге, Қазақстан Республикасының Конституциясы мен заңдарын қатаң сақтауға, азаматтардың құқықтары мен бостандықтарына кепілдік беруге, Қазақстан Республикасы Президентінің өзіме жүктелген мәртебелі міндетін адал атқаруға салтанатты түрде ант етемін! – деп, мемлекеттік тілде ант берді.
Содан кейін Елбасы Мемлекеттік туды сүйді. Мемлекеттік әнұранды орындау барысында 21 рет зеңбіректерден оқ атылды. 
Орталық сайлау комиссиясының төрағасы Қ.Тұрғанқұлов Нұрсұлтан Назарбаевқа Қазақстан Республикасы Президентінің куәлігін тапсырды.
Мемлекет басшысы ұлықтау рәсімінде сөйлеген сөзінде Президент сайлауы қоғам бірлігінің қуатын паш еткеніне тоқталды.
– Қазақстандықтар маған ұлы сенім көрсетіп, Отанға тағы қызмет етуге шақырды. Біз күрделі жолды бірге жүріп өттік: өзімізге сеніп, Тәуелсіздігімізді алдық, мемлекет құрып, әлемге жаңа Қазақстанның есігін аштық, өзімізді біртұтас ұлы ұлт ретінде таныттық. Сіздердің сенімдеріңіз мені әрдайым шабыттандырды, сенімділік пен күш-қуат берді. Қазір барлық жауапкершілікпен айтқым келеді:  бұған дейінгі жылдардағы сияқты халыққа адал қызмет етіп, елдің және барлық азаматтарымыздың амандығын сақтап, жалпыұлттық биік мүдделерімізді қорғайтын боламын, – деді Қазақстан Президенті.
Нұрсұлтан Назарбаев елдің әрі қарай дамуына қатер төндіретін бірқатар сыртқы ықпалдарға назар аударды.
– Бұл – әлем қалпының дағдарысы мен жалпы белгісіздіктің өршуі. Әлемдік экономиканың турбуленттілігі жалғасуда. Санкциялық, «валюталық» және сауда соғыстары барлық елдерде жағдайды ушықтыруда. Климаттың өзгеру үдерісі бүгінде болжап болмайтын салдарларға, түрлі апаттарға бастауда. Орталық Азияға әлемдік бөліністің жаңа өзгерістері әсерін тигізуі мүмкін, бұл да – бүкіл өңір үшін қатер. Жаһандық қалыптың дағдарысы мен әлемдік экономикадағы тұрақсыздық осы сын-қатерлермен күрестегі халықаралық үйлестіру мәселесін дәрменсіз ете түседі, – деді Мемлекет басшысы.
Қаақстан Президенті реформаларды орындау үшін күш-жігер жұмылдыру қажеттігін айтты.
– Таяу арада ел Президентінің жанынан Жаңғырту жөніндегі ұлттық комиссия құрылатын болады. Оның мақсаты – бес реформаның кезең-кезеңімен жүзеге асырылуын басқару және мемлекеттік органдардың, бизнес секторы мен азаматтық қоғамның іс-қимылын үйлестіру. Ұлттық комиссия жанында құрамына беделді шетелдік және қазақстандық сарапшылар кірген Халықаралық консультативтік кеңес әрекет ететін болады. Бұл ең озық халықаралық тәжірибені пайдалануға септігін тигізеді, – деді Нұрсұлтан Назарбаев.
Бұдан бөлек, Мемлекет басшысы комиссияның бірінші отырысында «мемлекет құру ісіндегі ендігі 100 нақты қадам» Ұлт жоспары таныстырылатынын айтты. 
– «100 қадам» – біздің жаһандық және ішкі сын-қатерлерге қарсы жауабымыз, сонымен бірге дамыған отыз мемлекеттің қатарына жаңа тарихи жағдайларда қосылу жөніндегі жоспар, – деді Қазақстан Президенті.
 Соңында Нұрсұлтан Назарбаев Қазақстан мемлекеттің күш-қуаты мен халықтың даналығына сүйене отырып, барлық міндеттерді жүзеге асыра алатынын айтты.
– Мен ұлтқа өзім жариялаған реформаларға кеңінен атсалысу жөнінде сөз арнаймын. «Республика» сөзі латын тілінен тікелей «ортақ іс» деп аударылады. Қазақстанның жаңғыртылуы – біздің ортақ ісіміз, – деді Мемлекет басшысы.
Сөзін аяқтағаннан кейін ел Президенті – Қазақстан Республикасының Жоғарғы Бас қолбасшысы Тәуелсіздік сарайы алдындағы алаңда Қорғаныс министрі И.Тасмағамбетовтің рапортын қабылдады. Мемлекет басшысының алдынан Қазақстан Республикасы Қарулы күштерінің өкілдері салтанатты түрде шеру тартып өтті.
Ұлықтау рәсіміне Жоғарғы сот судьялары, Қазақстан Республикасы Парламентінің депутаттары, Президент Әкімшілігі мен Премьер-Министр Кеңсесінің өкілдері, Қазақстанда тіркелген дипломатиялық өкілдіктер мен халықаралық ұйымдардың басшылары, мемлекеттік басқарудың орталық органдары басшылары, Үкімет мүшелері, жауапты хатшылар, облыстардың, Астана мен Алматы қалаларының әкімдері, Қазақстан халқы ассамблеясының мүшелері, діни конфессиялар өкілдері, Республикалық бюджеттің орындалуын бақылау жөніндегі есеп комитетінің мүшелері, Орталық Сайлау комиссиясының мүшелері, Конституциялық Кеңес мүшелері, президенттікке кандидаттар, республикалық және өңірлік қоғамдық штаб, сайлауды бақылау жөніндегі республикалық қоғамдық комиссия мүшелері, «Нұр Отан» партиясының басшылығы, Тұңғыш Президент мекемелері мен ұйымдарының жетекшілері, демократиялық күштердің «Қазақстан-2050» жалпыұлтық коалициясы мүшелері, «Халық қаһарманы» және «Еңбек ері» атағы иегерлері, ел генералитеті, сенімді өкілдер, қоғамдық-саяси бірлестіктер мен үкіметтік емес ұйымдар жетекшілері, республикалық бұқаралық ақпарат құралдарының басшылары, көрнекті ғылым, мәдениет және өнер қайраткерлері, республиканың іскер топтар өкілдері, жастар ұйымдарының көшбасшылары қатысты. Іс-шараға барлығы 3 000-ға жуық адам шақырылды.
Қазақстан Республикасы Президентінің сайлауы 2015 жылғы 26 сәуірде өтті. Қазақстан Республикасы Орталық Сайлау комиссиясының мәліметі бойынша, дауыс беруге 9 090 920 адам немесе сайлаушылардың 95,21 пайызы қатысқан. Нұрсұлтан Назарбаев сайлаушылардың 8 833 250 даусына ие болды, бұл – дауыс беру рәсіміне қатысқан сайлаушылар даусының  97,75 пайызы. 
Мемлекет басшысының сөйлеген сөзінің толық мәтінін мына жерден қараңыз.







//////Қасым-Жомарт Тоқаев Қазақстанға ресми сапармен келген Ресей Федерациясының Қорғаныс министрі Сергей Шойгуді қабылдады. Кездесу барысында Қазақстан мен Ресейдің әскери және әскери-техникалық ынтымақтастығын нығайту мәселелері талқыланды.
– Әскери-техникалық сала, әскери бағыт Қазақстан Республикасы мен Ресей Федерациясы арасындағы стратегиялық серіктестік пен одақтастық қатынастарда маңызды орын алады, – деді Президент.
Мемлекет басшысы екі ел арасындағы қол қойылған Әскери ынтымақтастық туралы шартты құптады және оның Ресей Қорғаныс министрінің Қазақстанға жасаған сапарының маңызды нәтижелерінің бірі екенін айтты.
Қасым-Жомарт Тоқаев Сергей Шойгуді Жеңістің 75 жылдығына арналған парадтың жоғары деңгейде ұйымдастырылып, табысты өткізілгенімен құттықтады.   
Ресей Қорғаныс министрі кездесуге және қазіргі заманның өзекті мәселелерін талқылауға мүмкіндік жасағаны үшін Қазақстан Президентіне алғыс айтты.
– Әскери және әскери-техникалық ынтымақтастықтың дәстүрлі стратегиялық және одақтастық сипаты бар. Бүгінгі қол қойған келісімнің аса маңызды екені сөзсіз. Бұл барлық әскери ынтымақтастық туралы келісімдердің ішіндегі ең ауқымдысы әрі мазмұндысы, – деді Сергей Шойгу.  
Ресейдің Қорғаныс министрі Қазақстан әскерилерінің Қызыл алаңда өткен Жеңістің мерейтойлық парадына жоғары деңгейде қатысқаны үшін Мемлекет басшысына алғысын білдірді. Оның айтуынша, бұл екі ел арасындағы қатынастардың жоғары деңгейде екенін көрсетті. Сонымен қатар ол Қазақстан Қарулы Күштері сарбаздарының Халықаралық әскери ойындарға белсенді қатысқанын атап өтті.
Кездесу соңында Қазақстан Президенті әскери және әскери-техникалық ынтымақтастықты дамытуға қосқан үлесі үшін Сергей Шойгуді І дәрежелі «Достық» орденімен марапаттады.










///Нұрсұлтан Назарбаев салтанатты рәсімге қатысушыларды Тәуелсіздік күнімен құттықтап, бұл аса маңызды тарихи оқиға жаңа Қазақстанның дамуына жол ашып, бірегей мүмкіндіктер туғызғанын атап өтті.
– Біз әлемнің озық дамыған 30 елінің қатарына қосылуды мақсат еткен қуатты әрі орнықты мемлекет құрдық. Біз даму жолын ұстана отырып, түрлі салалар мен бағыттар бойынша зор табысқа жеттік. Бұл жетістіктерге барша қазақстандықтардың күш-жігері мен жасампаз қуатының арқасында қол жеткіздік, – деді Елбасы.
Қазақстан Президенті мемлекетімізде жыл сайын еліміздің гүлденуіне зор үлес қосқан азаматтар наградалармен марапатталып, сыйлықтарға ие болатынын айтып, мұндай марапаттар ең үздіктерге, кәсіби тұрғыдан биік белесті бағындырған және қоғам тарапынан мойындалған тұлғаларға тапсырылатынын атап өтті.
– Сіздер өскелең ұрпақ пен еліміздің барша азаматтарына аянбай қызмет етудің, айрықша еңбексүйгіштіктің және нағыз патриотизмнің жарқын үлгісін көрсетіп келесіздер. Сіздердің жетістіктеріңіз мемлекеттің ең жоғары бағасына және халықтың құрметіне лайық, – деді Нұрсұлтан Назарбаев.
Мемлекет басшысы «Қазақстанның Еңбек Ері» атағын «Ақтөбе қаласы сал ауруына шалдыққан азаматтарды қолдау орталығы» қоғамдық бірлестігінің төрайымы Құралай Базарбайқызы Бәйменоваға беріп, оның өмір қиыншылықтарына мойымай, тағдыр тауқыметін тартқан адамдарға көмек көрсетіп жүргенін атап өтті. Қазіргі кезде Қ.Бәйменова мүмкіндігі шектеулі жандарға қолдау көрсету жөніндегі жобаларды іске асыруда.
– «Қазақстанның Еңбек Ері» мәртебелі атағын Алина Робертовна Соловьева иеленеді. Ол – ұлағатты ұстаз, өз өңіріндегі білім беру жүйесін дамытуға мол үлес қосты. А.Соловьева жаңашыл әрі шығармашыл педагог ретінде әлемнің үздік тәжірибелері мен заманауи технологияларын оқу-тәрбие үдерісіне белсенді енгізіп келеді, – деді Қазақстан Президенті.
Елбасы «Қазақстанның Еңбек Ері» атағымен Сайрамбай Әліқұлұлы Дөненбаевты марапаттай отырып, оның ірі шаруа қожалығының басшылы ретінде адал еңбек етіп, туған жерінің дамуына және өркендеуіне айтарлықтай үлес қосып келе жатқанын айтты.
– ІІ дәрежелі «Барыс» орденімен Абай Қабатайұлы Байгенжин марапатталады. Оның бүкіл кәсіби қызметі медицина саласымен байланысты. Ол еліміздің денсаулық сақтау саласының жетекші мекемелерін құру және дамыту ісіне зор үлес қосты, – деді Нұрсұлтан Назарбаев.
Елбасы Қазақстанның халық жазушысы Қабдеш Жұмаділді ІІ дәрежелі «Барыс» орденімен марапаттап, оның тарихи романдары мен шығармалары әлемнің көптеген тіліне аударылғанын және қазақ әдебиетінің алтын қорына енгенін атап өтті.
– ІІІ дәрежелі «Барыс» ордені Олег Владимирович Даниленкоға табыс етіледі. Ол ширек ғасырдан астам уақыт бойы еліміздің ауыл шаруашылығында жемісті еңбек етуде. Олег Даниленко басқаратын аргофирма асыл тұқымды мал шаруашылығында жоғары нәтижелерге қол жеткізіп, ауылдың әлеуметтік саласына лайықты қолдау көрсетіп келеді, – деді Мемлекет басшысы.
Қазақстан Президенті ІІІ дәрежелі «Еңбек Даңқы» орденін «Kazakhmys Smelting» жауапкершілігі шектеулі серіктестігі мыс қорыту зауытының балқытушысы Теміржан Сабыржанұлы Бекжановқа табыс етті.
Нұрсұлтан Назарбаев Астана қалалық Ішкі істер департаменті Жол-патрульдік полициясының инспекторы Азамат Қанатұлы Балтабаевты ІІ дәрежелі «Айбын» орденімен марапаттай отырып, қаһармандыққа баулитын мамандық иелері азаматтарымыздың қауіпсіздігі мен тыныштығын қамтамасыз ету жолында әрдайым ерлік көрсетуге әзір екенін айтты.
– Қиын жағдайда, өзіне қауіп төніп тұрса да, Азамат төрт адамның, соның ішінде бір баланың өмірін құтқарып қалды, – деді Елбасы.
Мемлекет басшысы адам өмірін құтқарып, ерлік пен батылдық танытқаны үшін ІІІ дәрежелі «Айбын» орденімен Ішкі істер министрлігінің Қызылорда облыстық Төтенше жағдайлар департаментінің №2 өртке қарсы мамандандырылған бөлімшесінің командирі Ермекбек Пазлиевті марапаттады.
Сонымен қатар, Қазақстан Президенті марапатталушылар қатарында ғылым, мәдениет және өнер қайраткерлері, білім беру және денсаулық сақтау саласының қызметкерлері, кәсіпкерлер мен өндірісшілер, әскерилер мен құқық қорғау органдарының қызметкерлері, еңбек ардагерлері, спортшылар мен мемлекеттік қызметшілер бар екенін атап өтті.
– Бүгін біз ең үздіктерді, соның ішінде елінің гүлденуі мен халқының әл-ауқатының артуы үшін бар білімін, қуаты мен күшін жұмсауға әзір өз Отанының нағыз патриоттарын марапаттап отырмыз. Сіздер өз істеріңізге адалдық танытып, еңбекті қадірлеп, ерлік көрсету арқылы әріптестеріңіздің арасында беделге ие болып, қоғамымыздың құрметіне бөлендіңіздер, – деді Нұрсұлтан Назарбаев.
Елбасы әдебиет пен өнер саласындағы мемлекеттік сыйлықты Тыныштықбек Әбдікәкімовке, Ақұштап Бақтыгерееваға және Өтеген Оралбаевқа табыс етіп, азаматтарымыздың рухани тұрғыдан жаңғыруы мен шығармашылық әлеуетінің дамуы еліміздің маңызды басымдығы болып саналатынын айтты.
– Мемлекеттік сыйлықтар «Абай» операсын қойған және «Анаға апарар жол» фильмін түсірген шығармашылық ұжымдарға беріледі. Бұл көркемдік деңгейі жоғары туындылар Қазақстан мәдениеті мен өнерін әлемдік деңгейде ілгерілетуге септігін тигізеді, – деді Мемлекет басшысы.
Бұдан бөлек, рәсім барысында І, ІІ, ІІІ дәрежелі «Барыс» ордендері еңбек ардагері Ж.С.Кәрібжановқа, «Қазақстан темір жолы» ҰК» АҚ басқарма төрағасы С.М.Мыңбаевқа, «Қазақ ұлттық өнер университеті» РММ профессоры С.Ш.Оразалыға, Орталық сайлау комиссиясының төрағасы Б.М.Имашевке табыс етілді.
«Парасат» орденімен Солтүстік Қазақстан облысының әкімі Қ.І.Ақсақалов, Қорғаныс және аэроғарыш өнеркәсібі министрі Б.Б.Атамқұлов, Мемлекеттік қызмет істері және сыбайлас жемқорлыққа қарсы іс-қимыл агенттігі аппаратының жетекшісі С.Қ.Ахметжанов, «Абай атындағы Қазақ ұлттық педагогикалық университеті» РМК ректоры Т.О.Балықбаев, «Қазақстан Республикасы Президентінің Телерадиокешені» КЕАҚ бас директоры Е.Қ.Бекхожин, Премьер-Министрдің орынбасары Е.А.Досаев, Жамбыл облысының әкімі А.И.Мырзахметов, «Uniserv» ЖШС бақылау кеңесінің төрағасы Н.Сәтбаев, Маңғыстау облысының әкімі Е.Л.Тоғжанов марапатталды.
«Құрмет» орденімен марапатталғандар қатарында Денсаулық сақтау министрі Е.А.Біртанов, «Қазақ ұлттық хореография академиясы» КЕАҚ оқытушысы Л.В.Макарцева, Ұлттық экономика министрі Т.М.Сүлейменов, Н.Тілендиев атындағы академиялық фольклорлы-этнографиялық оркестрінің бас дирижері Д.Н.Тілендиева бар.
«Қазақстанның еңбек сіңірген қайраткері» атағы кино әртісі С.І.Есләмоваға және «Құрманғазы атындағы Қазақ ұлттық консерваториясы» РММ аға оқытушысы Я.С.Рудковскийге берілді.
Әскери және қызметтік борышын үлгілі атқарғаны, заң мен құқық тәртібін қамтамасыз ету, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін ІІ дәрежелі «Даңқ» орденімен және «Жауынгерлік ерлігі үшін» медалімен әскери қызметшілер мен құқық қорғау органдары өкілдерінің бір тобы, атап айтқанда Ұлттық қауіпсіздік комитетінің Солтүстік Қазақстан облысы бойынша департаментінің бастығы А.А.Ақшаев, Қорғаныс министрінің орынбасары М.М.Алтынбаев, Алматы қаласының прокуроры Б.Қ.Жүйріктаев, Қазақстан Республикасы Қарулы Күштері Әуе қорғанысы күштері Әскери-әуе күштерінің қолбасшысы Д.Ж.Қосанов, Мемлекеттік күзет қызметі Нысандарды қорғау қызметі «Айбын» Президент полкі» рәсімдік батальоны құрмет қарауыл ротасының бөлімше командирі Ә.А.Төребеков марапатталды.
Сонымен қатар, рәсім барысында Қазақстан Республикасының әдебиет пен өнер саласындағы 2018 жылғы мемлекеттік сыйлық «Абай» операсы үшін Т.Н.Әлпиев, С.Ә.Байғожин, Ғ.А.Ахмадияров енген авторлар ұжымына және «Анаға апарар жол» толықметрлі көркем фильмі үшін А.Қ.Сатаев, Ә.Н.Назарбаева, А.Б.Нөгербек, Ә.Е.Ахметов енген авторлар ұжымына табыс етілді.
Соңында Қазақстан Президенті мемлекеттік наградалар мен сыйлықтардың басты мерекеміз – Тәуелсіздік күні қарсаңында берілуінің символдық мәніне тоқталды.
– Сіздер мемлекеттің осы жоғары бағасына лайықты болып, Қазақстан халқының игілігі жолында қызмет ете береді деп сенемін. Жастарымыз өздеріңіз салған жолмен жүріп, жаңа белестерді бағындыратын болады. Отанымыздың қауіпсіздігі мен бақуаттылығы сіздердің қолдарыңызда! Осы жоғары әрі мәртебелі миссияға әрқашан лайық болыңыздар! – деді Нұрсұлтан Назарбаев.








///Жиынға Премьер-Министр Асқар Мамин, Мемлекеттік хатшы Қырымбек Көшербаев, Президент Әкімшілігінің Басшысы Ерлан Қошанов, Үкімет мүшелері, облыстардың және Нұр-Сұлтан, Алматы, Шымкент қалаларының әкімдері, орталық мемлекеттік органдардың және ұлттық компаниялардың басшылары қатысты.
Мемлекет басшысы өз сөзінде Үкіметтің басты міндеті экономикалық өсімді қалпына келтіру, инвестиция тарту және қазақстандықтардың табысын арттыру екенін атап өтті. Президент пандемия мен шектеу шараларынан, сондай-ақ, сауда байланыстарының үзілуінен айтарлықтай зардап шеккен шағын және орта бизнесті қолдаудың маңыздылығына назар аударды.
– Биыл шағын және орта бизнеске қолдау көрсету ең басты назарда болуға тиіс. Үкіметке «Атамекен» ұлттық кәсіпкерлер палатасымен бірлесіп, бір айдың ішінде осыған қажетті іс-шаралар топтамасын әзірлеуді тапсырамын.  «Еңбек» мемлекеттік бағдарламасы – халықты жұмыспен қамтудың негізгі құралы. Оның «Бастау-бизнес» бағыты бойынша 150 мыңнан астам адам оқып шықты. Бірақ тек 10 пайызы несиеге, 19 пайызы грантқа ие болды. 100 мыңнан астам адам мемлекет қолдауынан тыс қалды. Әсіресе, бағдарламаның ауылдағы түлектеріне қаржы жетпей жатыр. Сондықтан бағдарламаның қаржы көлемін ғана емес, оны жүзеге асыру ұстанымдары мен тетіктерін қайта қарауымыз керек. Халыққа берілетін шағын несиелердің ставкасы 6 пайыздан аспауға тиіс, – деді Мемлекет басшысы.
Қасым-Жомарт Тоқаев Үкімет мүшелері мен әкімдердің сатып алудағы жергілікті өнімдердің үлесін арттыру бойынша жүргізілген жұмыстарын сынға алды. Былтыр 9 айда тауарға, жұмысқа және қызмет көрсетуге қатысты сатып алуларды реттеудің жалпы көлемі 12,5 триллион теңгені құрады. Жергілікті тауарлар мен қызмет көрсетуге бар болғаны 6,4 триллион теңге немесе қаржының 52 пайызы бөлінген. Экономикаға аталған қаражаттың жартысына жуығы жұмсалмаған.
– Бюджеттің триллиондаған қаржысын импортқа жұмсауға қақымыз жоқ. Сондықтан бюджеттің әкімшілері тікелей жауап беретін болады. Бұл орайда бізге «семіз» цифрлар қажет емес. Маңыздысы – дұрыс есептеу. Қазақстанда тіркелген заңды тұлғаның кез келген өнімі жиі есепке алынатыны туралы ақпарат бар. Ол өзінің тауарын жеткізе ме, әлде импорттан әкеле ме, оны бақылап отырған ешкім жоқ. Индустрия және инфрақұрылымдық даму министрлігіне берілген цифрларды бекітілген әдістемеге сәйкес қайта тексеруді тапсырамын, – деді Президент.
Халықты жұмыспен қамту мәселесі бойынша да берілген есеп пен жасалған жұмыстардың арасында айтарлықтай айырмашылықтар бар. Жұмыспен қамтудың жол картасын жүзеге асыруға 1 триллион теңге бөлінді. Бұл қаржының 98,2 пайызы игерілген. Бағдарлама халықты жұмыспен қамтуда және іскерлік белсенділікті қолдауда маңызды рөл атқарды. Бірақ ондаған, жүздеген мың жұмыс орындарының ашылғаны туралы мәліметті тексеру кезінде айырмашылық бар екені анықталды.
– Азаматтарды қағаз жүзінде ғана жұмысқа орналастыру белең алып отыр. Бірыңғай ақпараттық жүйеге бір адам туралы мәлімет қайта-қайта енгізіледі. Дәл осындай 15 мың жағдай тіркелген. Жұмысқа орналасты деген адамдардың үштен бірі зейнетақы қорына қаржы аудармаған болып шықты. Мұндай жағдай, әсіресе, Түркістан (79%), Қызылорда (43%) және Жамбыл облыстарында (36%) анықталып отыр. Жалпы, еңбекпен қамтылғандардың 40 пайызға жуығы «көлеңкеде» қалып қойған. Жұмыспен қамтудың жол картасына бөлінген 1 триллионнан небәрі 5,5 миллиард теңге салық төленген. Бұл – жарты-ақ пайыз деген сөз! Мемлекеттік кіріске жауапты органдар мәселені қатаң бақылауға алуы керек. Қажет болса, құқық қорғау органдарын да осы жұмысқа тартамыз, – деді Мемлекет басшысы.
Қасым-Жомарт Тоқаев Үкіметке салықтық-бюджеттік саясатты жетілдіру жөнінде ұсыныстар әзірлеуді тапсырды. Былтыр салық және кеден саласынан түскен қаржының кіріс көлемі 47 пайызға қысқарған. Әйтсе де, алдыңғы жылы бұл көрсеткіш 65 пайызға жеткен. Кедендік төлемдердің жинақтық деңгейі төмен екені байқалады. Тек Қытаймен арадағы шекарада 50 мыңға жуық жалған декларация толтырылғаны туралы дерек анықталды. Қытаймен арадағы ашық статистика бойынша айырмашылық 5 миллиард доллардан астам қаржыны құрайды.
Президент жалған кәсіпорындар мен әдейі салық төлемейтіндерге қарсы жұмысты жүйелі түрде күшейтуді талап етті. Ресми бағалаулар бойынша ішкі жалпы өнімнің төрттен біріне, ал Дүниежүзілік банктің деректері бойынша 40 пайызға жуығы «көлеңкелі» аймақта екен. «Көлеңкелі» экономикаға қарсы күрес жөніндегі шараларды жүзеге асыру үшін Экономикалық қылмыстармен күрес агенттігі құрылады.
– Орталық мемлекеттік органдар басшыларының автопаркін ұстап тұру үшін айтарлықтай бюджет қаражаты жұмсалады. Бір ғана автомобиль үшін орташа есеппен жылына 6 миллион теңгеден астам қаржы шығындалады. Бірқатар елде жеке қызметтік көліктің орнына ақшалай өтемақы төлеу тәжірибесі енгізілген. Бұл тәжірибе біздің елде де, нақты айтқанда елорда әкімдігінде қолданылған. Мұндай әдіс «Самұрық-Қазына» қорында  апробациядан сәтті өтті. Бұл қызметтік көліктердің санын едәуір қысқартуға және әкімшілік шығындарды 1,5 миллиард теңге көлемінде азайтуға мүмкіндік берді. Үкіметке Президенттің Іс Басқармасымен бірлесіп, мемлекеттік органдардың басшыларын  қызметтік көліктермен қамтамасыз етудің жаңа жобасы бойынша ұсыныстар енгізуді тапсырамын. Бұл жұмыс нақты қысқартуды қажет етеді, – деді Қасым-Жомарт Тоқаев.
Мемлекет басшысы Премьер-Министрдің жаңадан тағайындалған орынбасары – Сыртқы істер министріне ақпан айының соңына дейін инвестицияларды басқару жүйесін реформалау жөнінде нақты ұсыныстар енгізуді тапсырды. Әрбір еркін экономикалық аймақтардың лайықтылығына талдау жасап, олардың жаңа жұмыс модельдерін әзірлеу қажет.
– Өздерінің Арнайы экономикалық аймақтарын нақты дамытумен айналыспайтын әкімдердің жағдайы қыл үстінде тұрғанын атап өткім келеді. Біз ондай аймақтарды жабамыз және оларға бюджет қаржысын шығындамаймыз. Біз бұл проблеманы тез арада шешуіміз керек. Экономиканы қайта қалпына келтірудегі инвестицияның екінші көзі – банктердің несиелері және қор нарығы. Бірақ ол да ақсап тұр. Инфляцияның орнықты төмендеуі, инфляция мен девальвацияның тұрақтануы – ақша-кредит саясатын жұмсартудың маңызды шарты. Сондықтан Үкімет пен Ұлттық банк инфляцияны 2021-2022 жылдары 4-6 пайызға қайтарып, 2025 жылы 3-4 пайызға дейін төмендетуі керек. Қаржы секторының орнықтылығы – экономиканы дамытудың анықтаушы факторы, – деді Президент.
Мемлекет басшысының пікірінше, азық-түлік қауіпсіздігін қамтамасыз ету аса маңызды міндет болып отыр. Өткен жылы халықтың табысы азайған кезде азық-түлік бағасы арзандай түсудің орнына, керісінше, қымбаттаған. Мемлекеттік органдар тарапынан бағаларды ұстап тұру, оның ішінде сауда желілерін жеңілдікпен несиелеу және сауда үстемелерін орнату сияқты қабылданған шаралар оң нәтиже берген жоқ. Әлеуметтік маңызы бар азық-түлік бағасы 11 пайызға өсті. Оның жалпы инфляцияға қосқан үлесі 60 пайыздан асты. Үкімет жоғарыда аталған мәселелерді шешу барысында нарық тетіктерін негізге ала отырып, іс-қимыл жиынтығын әзірлеуі тиіс.
Сонымен қатар Президент Жер кодексінің кейбір нормаларына жарияланған мораторийдің биыл аяқталатынына назар аударды. Осыған байланысты Үкіметке Жер комиссиясының жұмысын қайта жандандыруды және қараша айына дейін түзетулерді қабылдауды тапсырды. Ұсыныстар байыппен талқыланып, нақты шешім қабылдануы тиіс.
– Жайылымдар мәселесіне арнайы тоқталғым келеді. Бұл жерлер, ең алдымен, ауыл тұрғындарына қолжетімді болуы керек. Жергілікті әкімдіктер жұмысты дұрыс ұйымдастырмай отыр. Соның салдарынан, ауыл тұрғындары мал жаятын жайылым таппай қиналуда. Әсіресе, Алматы, Түркістан облыстарынан арыз-шағымдар көп түсуде. Жайылымдардың 99 пайызы шаруа қожалықтарының иелігінде. Алайда, оның 36 пайызында ғана мал жайылады. Қалған 46 миллион гектар жайылымдық жер бос жатыр. Үкіметке Бас прокуратурамен бірлесіп, биылғы жылдың соңына дейін осындай жайылымдарды қайтарып алуды тапсырамын. Оны ауыл тұрғындарының игілігіне берген жөн, – деді Қасым-Жомарт Тоқаев.
Президент су ресурстарын сақтап, тиімді пайдалануды ұлттық қауіпсіздік пен орнықты дамудың кепілі екенін айтты. Осыған орай мемлекеттік органдардың алдында су ресурстарын басқару жөніндегі ұлттық жобаны қабылдап, қаржыландыруды жеделдету міндеті тұр. Экология мәселесі Үкімет пен қоғамның ұдайы бақылауында болуы керек.
– Қоғамдық бақылау құралы ретінде интерактивті карта дайындау қажет. Сол арқылы экология саласында атқарылып жатқан жұмыстардың барысы мен тиімділігін қадағалауға болады. Үкіметке 2021-2025 жылдарға арналған «Жасыл Қазақстан» Ұлттық жобасын әзірлеуді тапсырамын. Әсіресе, қоршаған ортаны қорғау ісіне қажетті барлық көрсеткіштерді цифрландыру – маңызды міндеттердің бірі, – деді Қасым-Жомарт Тоқаев.
Мемлекет басшысы қазақстандықтардың баспана мәселесін шешу үшін зейнетақы жинақтарын пайдалану жөніндегі бастамаға да тоқталды. Ендігі кезекте тұрғын үй нарығындағы дүрмек пен бағалардың өсуіне жол бермеу үшін нақты шаралар қабылдау қажет. Президенттің пікірінше, мемлекеттік органдар тұрғындар мен құрылыс компанияларының басшыларына түсіндірме жұмыстарын жүргізіп, нарықтағы алып-сатарлық операцияларға шектеу қоюы керек. Үкіметке екі апта ішінде тұрғын үй саясатын жетілдіру бойынша жаңа ұсыныстар топтамасын енгізу жөнінде тапсырма берілді.
Денсаулық сақтау саласын дамыту мәселесі ерекше бақылауда. Пандемия кезінде аталған жүйе күрделі сынақтан өтіп, саладағы барша олқылықтар айқын көрінді. Өткен жылы 156 ана өлімі тіркеліп, өлім-жітім 2,8 есеге артқан.
– Үкіметке облыс әкімдіктерімен бірлесіп және кәсіби қауымдастық мүшелерін тарта отырып, барлық денсаулық сақтау ұйымдарында инвентаризация жүргізуді тапсырамын. Бұл ретте, босандыру және жансақтау бөлімдеріне, олардың медициналық жабдықтармен, дәрі-дәрмекпен, қажетті бұйымдармен қамтамасыз етілуіне басымдық беру керек. Бас Прокуратураға осы мәселе бойынша іріктелген тексеру жұмыстарын жүргізу тапсырылды. Оның қорытындысы бойынша кінәлі адамдарға қатысты шара қабылдау қажет, – деді Мемлекет басшысы.
Қасым-Жомарт Тоқаевтың айтуынша, бүгінгі жағдайдан сабақ алуымыз керек. Пандемияның басталғанына бір жыл болды. Жинақталған тәжірибені ескере отырып, әрекет ету қажет. Үкіметке «Атамекен» Ұлттық кәсіпкерлер палатасымен бірлесе отырып, бір айдың ішінде эпидемияға қарсы шараларға теңдестірілген тәсілді қамтамасыз ету мақсатында иммундық мәртебе туралы ақпарат қамтылатын QR кодтарды енгізу мәселесін пысықтау тапсырылды.
– Әрине, жаппай вакцинациялау дағдарысты еңсерудің нақты әрі жүйелі шарасы болып отыр. Оны сапалы өткізу үшін барлық жағдай жасалуы қажет. Дайындық жұмыстарын зерттеу кезінде вакцинаны сақтауға арналған тоңазытқыш жабдықтарының қажетті көлемі жетіспейтіні анықталды. Батыс Қазақстан, Маңғыстау және Түркістан облыстарында аса күрделі жағдай қалыптасып отыр. Үкіметке әкімдермен бірлесіп, дайындық жұмыстарын толық қамтамасыз етіп, 1 ақпаннан бастап жаппай вакцинациялауға кірісуді тапсырамын. Отандық вакцинаның тестілеуі оң қорытынды береді деп үміттенеміз. Осы ретте, өзім отандық екпе ектіремін, – деді Президент.
Мемлекет басшысы оқушылардың білім сапасының халықаралық бағалауына да назар аударып, мектептердегі білім сапасының жүйелі түрде нашарлағанын айтты. Сондықтан бұл салаға түбегейлі өзгеріс керек.
– Бүгінде оқу бағдарламасына жаңа пәндер енгізу жөнінде ұсыныстар өте көп. Соңғы он жылда 9 пән енгізілген. Білім беру – тәжірибе алаңы емес. Мұның бәрі негізгі пәндерге бөлінген сағаттың қысқаруына әкеп соғады. Соның өзінде елімізде оқыту жүктемесі тым жоғары – 67 сағат. Ал Финляндия мен Оңтүстік Кореяда оқыту жүктемесі – 39 сағат, АҚШ-та – 55 сағат. Шәкірттерді оқыту мен басқа да дамыту шараларының арасында тепе-теңдік болуы аса маңызды. Әлемдік үдерістерді ескере отырып, математика, тіл меңгеру және информатика секілді пәндерге ерекше басымдық берген жөн, – деді Мемлекет басшысы.
Сонымен қатар Қазақстан тарихы және Дүниежүзі тарихы пәндері бойынша бірыңғай оқулық әзірлеп, оны енгізу керек. «Nur Otan» партиясының сайлауалды тұжырымдамасында 2025 жылға дейін жаңа 800 мектеп салуға уәде берілген. Президент осы жұмысқа шұғыл кірісуді және биыл 200 жаңа мектеп салуды тапсырды.
Сондай-ақ Қасым-Жомарт Тоқаев «Халық үніне құлақ асатын мемлекет» тұжырымдамасы бойынша азаматтардың өтініштерімен жұмыс жасауды қайта жаңғырту маңызды деп санайды. Өтініш берушілермен жұмыс жасаудың сапасын арттыру үшін «Е-өтініш» жаңа ақпараттық жүйесін және «Нәтиже» орталықтарын ашу тапсырылды. 1 шілдеге дейін жүйе барлық мемлекеттік органдарда іске қосылуы тиіс.
Қасым-Жомарт Тоқаев сөзінің соңында ең басты міндет – азаматтардың өмір сапасын жақсартып, табыстарын арттыру екенін тағы да атап өтті. Мемлекеттік органдардың әрбір шешімі, әрбір әрекеті экономиканы дамытуға және халық игілігіне бағытталуға тиіс.

Мемлекет басшысының сөйлеген сөзінің толық мәтінімен мына сілтеме арқылы таныса аласыздар.






///Ұлттық алтын қордағы асыл мұрамыз саналатын Е.Брусиловскийдің «Қыз Жібек» операсы Үлкен зал сахнасында қойылды.
Операның либреттосын Жібек пен Төлегеннің трагедиялық махаббаты туралы халықтың лиро-эпостық жырының желісімен көрнекті драматург әрі жазушы Ғабит Мүсірепов жазған. Екі тайпа өкілінің трагедиялық махаббаты арқау болған жыр жолдарынан көшпелі қазақтың рухани өмірі, ойы мен арман-мұңы көрініс тапқан.
Қойылымның музыкалық жетекшісі және қоюшы дирижері – Қазақстанның еңбек сіңірген қайраткері Абзал Мұхитдинов. Қоюшы режиссері – Михаил Панджавидзе (Беларусь).






///Елбасы бизнестің әлеуметтік жауапкершілігін дамыту бағдарламасы арқылы салынған Шығармашылық академиясына барды.
Қазақстан Президентіне академияның жұмыс жоспары жөнінде баяндалды. Онда бір уақытта 1000-ға жуық бала ғылыми және шығармашылық қызметпен айналысып, өздерінің ақпараттық технологиялар саласындағы қабілеттерін дамыта алады.
Соңында облыс әкімі Б.Сапарбаев өңірдің қазіргі кезеңдегі негізгі даму көрсеткіштері туралы айтты.    
***
Шығармашылық академиясы «Қазхром» трансұлттық компаниясы» акционерлік қоғамының қаржысына салынған. Мекеме 6-18 жас аралығындағы балалар мен жастарға мектептен тыс қосымша білім беруге арналған.  
 


///2019 жылғы 14-15 сәуірде Өзбекстан Республикасының Президенті Шавкат Мирзиёевтің шақыруымен Қазақстан Республикасының Президенті Қасым-Жомарт Тоқаевтың Өзбекстанға Мемлекеттік сапары өтті.
Өзбекстан Республикасының Президенті Шавкат Мирзиёев Қасым-Жомарт Тоқаевты Қазақстан Республикасының Президенті лауазымына кірісуімен жылы және шын көңілмен құттықтап,  Қазақстанның қазіргі заманғы дамуына және шет мемлекеттермен көпжақты байланыстарына лайықты үлес қосқан халықаралық ауқымдағы саясаткер және мемлекеттік қайраткер ретіндегі мол тәжірибесін атап өтті.
Мемлекет басшылары Қазақстан Республикасының Тұңғыш Президенті – Елбасы Нұрсұлтан Әбішұлы Назарбаевтың екі ел арасындағы бауырластық байланыстар мен стратегиялық серіктестікті, оның ішінде Орталық Азиядағы бейбітшілікті, тұрақтылық пен қауіпсіздікті қамтамасыз етудегі ынтымақтастықты дамытуға қосқан көрнекті рөлін айрықша атап көрсетті. 
Осы тұрғыда, Президент Қ.Тоқаев Президент Ш.Мирзиёевті Қазақстан-Өзбекстан қатынастары мен өңірлік ықпалдастықты кеңейтуге және нығайтуға бағытталған Қазақстанның қазіргі сыртқы саяси бағытының сақталатынына сендірді.
Келіссөздер барысында президенттер дәстүрлі достық, өзара сыйластық, сенім мен ашық рухта екі жақты қатынастардың негізгі мәселелерін, өзара мүдделілік танытылған өзекті өңірлік және халықаралық проблемаларды талқылап, екі ел арасындағы кеңформатты ынтымақтастықты одан әрі тереңдету мен кеңейтудің перспективаларын қарастырды.
Мемлекет басшылары терең тарихи және рухани байланыстарға, тату көршілік пен өзара қолдауға негізделген Қазақстан Республикасы мен Өзбекстан Республикасы арасындағы жақын әрі мығым достық қатынастардың өспелі сипатын ризашылықпен атап өтіп, екіжақты қатынастарды жаңа сапалық деңгейге көтеру екі бауырлас елдің мүдделеріне жауап беретініне сенім білдірді.
Президенттер, Қазақстан Республикасы мен Өзбекстан Республикасы арасындағы 1998 жылғы 31 қазандағы Мәңгілік достық туралы шарт пен 2013 жылғы 14 маусымдағы Қазақстан Республикасы мен Өзбекстан Республикасы арасындағы Стратегиялық серіктестік туралы шартта бекітілген принциптер мен міндеттемелерге бұлжымас беріктігін растай отырып, төмендегілер туралы мәлімдейді: 
Қазақстан Республикасының Үкіметі және Өзбекстан Республикасының Үкіметі арасындағы 2017-2019 жылдарға арналған Экономикалық ынтымақтастықтың стратегиясын жүйелі орындау екі елдің стратегиялық мүдделерінің бірлігіне негізделген, экономика саласындағы өзара тиімді және жемісті ықпалдастықты ұлғайтуға қызмет етеді. 
Екіжақты сауданың оң қарқынын ризашылықпен атап өте отырып, мемлекет басшылары екіжақты сауда көлемін 2020 жылдың соңына 5 млрд.долларға дейін өсіруді, оның құрылымын әртатаптандыруды, сондай-ақ өңіраралық ықпалдастықты қоса алғанда, экономикалық кооперация мен инвестициялық ынтымақтастықтың ұзақ мерзімді жаңа нысандарын дамытуды қамтамасыз етуге өз ұмтылыстары бойынша ортақ пікірде.
Тараптар Қазақстан мен Өзбекстан арасындағы 2018 жылғы 16 қарашада Шымкент қаласында өткен алғашқы Өңіраралық ынтымақтастық форумының және 2019 жылғы 15 наурызда Ташкент қаласында өткен Орталық Азия елдерінің бірінші өңірлік экономикалық форумының қорытындыларын оң бағалады.
Мұндай форматтар екіжақты және өңірлік деңгейлерде өзара тиімді экономикалық ынтымақтастықты нығайту мен ұлғайтуға, сауда, инвестициялар, логистика салаларындағы жаңа перспективті жобаларды іске асыруға, интеграцияланған өнеркәсіптік технопарктер, ғылыми-инновациялық кластерлер мен еркін экономикалық аймақтарды құруға септігін тигізеді.
Президенттер екіжақты ынтымақтастық жөніндегі бірлескен үкіметаралық комиссияның қызметін жандандыру мен жетілдірудің, сондай-ақ екі елдің Үкімет басшыларын тең төрағалар етіп тағайындау жолымен оның статусын көтерудің маңыздылығын атап өтті.
Мемлекет басшылары халықаралық саясаттың өзара мүдделі, маңызды мәселелері бойынша тараптар ұстанымдарының ұқсастығын растады және Орталық Азияның гүлденуі мен халықтарының игілігі үшін тұрақтылық пен қауіпсіздік атмосферасын нығайтуға қолғабыс етуге екі жақтың да ұмтылысын атап көрсетті. Тараптар ШЫҰ, ТМД, АӨСШК мен басқа да халықаралық және өңірлік ұйымдар шеңберінде өзара тиімді ынтымақтастықты жалғастыруға уағдаласты.
Өзбекстан лидері Қазақстан Республикасының 2017-2018 жылдардағы БҰҰ Қауіпсіздік Кеңесінің тұрақты емес мүшесі ретінде Орталық Азия мемлекеттерінің ортақ мүдделерін халықаралық аренада ілгерілету мәселелеріндегі қызметіне жоғары баға берді.
Елдердің басшылары БҰҰ және басқа халықаралық ұйымдар шеңберінде екі тараптың халықаралық бастамаларын өзара қолдау бойынша екі ел ұстанымдарының мызғымастығын растады.
Тараптар өңірде және жалпы әлемде қалыптасып отырған ахуалды бағалаудағы ортақ ұстанымдарды атап көрсетіп, өңірдегі қазіргі заманғы сын-тегеуріндер мен қатерлерге қарсы тұру мен олардың алдын алуға бағытталған, ең алдымен екіжақты форматта және көпжақты құрылымдар шеңберінде халықаралық терроризмге, діни экстремизмге, есірткі трафигіне, трансұлттық ұйымдасқан қылмысқа, заңсыз көші-қонға және басқа да проблемаларға қарсы күресте  бірлескен шаралар қабылдауды жақтап сөйледі.
Мемлекет басшылары Ауғанстан Ислам Республикасын (АИР) қалпына келтіру үдерісіндегі күш-жігерлерді біріктіруге маңыз береді. Қазақстан мен Өзбекстанның президенттері АИР экономикасын жаңартуға бейілділіктерін растады және Ауғанстанмен ұзақ мерзімді тату көршілік ынтымақтастықты өрістету, соның ішінде көлік коммуникациялары, білім беру мен денсаулық сақтау салаларындағы ірі жобаларды іске асыру жолымен дамыту қажеттігін жақтайды.
Ауған басшылығы жүзеге асырып жатқан бейбітшілік пен татуласуға қарай қадамдарды қолдау үшін «Бейбіт үдеріс, қауіпсіздік саласындағы ынтымақтастық және өңірлік өзара ықпалдастық» атты Ауғанстан жөніндегі Ташкент конференциясын қоса алғанда, өңірлік және халықаралық форумдардың маңыздылығын атап көрсете отырып, екі ел басшылары Ауғанстандағы бейбіт үдеріске мүдделі халықаралық қоғамдастық пен көрші мемлекеттердің күш-жігерлеріне жәрдемдесуді жақтады.
Қазақстан Президенті 2020 жылы Ташкентте Ислам Ынтымақтастық Ұйымының (ИЫҰ) ғылым және технологиялар бойынша екінші саммитін өткізуге қолдау білдірді. Тараптар 2017 жылғы қыркүйекте Астанада өткен ИЫҰ ғылым және технологиялар бойынша бірінші саммитінің жұмысын жоғары бағалап, оның қорытындылары мен шешімдерін жүзеге асыруды ИЫҰ екінші саммиті шеңберінде жалғастыруға уағдаласты.
Мемлекет басшылары қорғаныс және әскери-техникалық саладағы, сондай-ақ ғарыштық зерттеулер мен әзірленімдер саласындағы ынтымақтастықты одан әрі дамытуға жәрдемдесу ниеттері туралы мәлімдеді.
Екі мемлекеттің басшылары Арал теңізі бассейніндегі нақты бағдарламалар мен жобаларды іске асыру бойынша өңір елдерінің халықаралық ұйымдар, қаржылық және экологиялық институттармен ықпалдастығын кеңейту арқылы Аралды құтқарудың халықаралық қоры шеңберіндегі ынтымақтастықты жандандыруға өзара мүдделілікті растады.
Қазақстан мен Өзбекстан халықтарының мәдени, тарихи және рухани бірлігін атап өте отырып, Қ.Тоқаев пен Ш.Мирзиёев ғылым, білім беру, мәдениет, өнер, туризм, спорт және басқа да салалардағы ынтымақтастықты одан әрі қарқынды дамытуға бейілділіктерін растады.
Тараптар 2018 жылы Қазақстандағы Өзбекстан жылының сәтті өткізілуін және 2019 жылғы 15 сәуірдегі Өзбекстандағы Қазақстан жылының салтанатты ашылуына ризашылықтарын білдірді. Мұндай іс-шаралар қазақ және өзбек халықтарының бауырластығы мен рухани туыстығының, екі елдің шынайы достығы мен тағдырларының ажырамас жақындығының нышаны болып табылатынын, сондай-ақ халықтар арасындағы тату көршілік қатынастарын нығайтуға, өзара түсіністік пен сенімді, көршілік қолдауды тереңдетуге жәрдемдеседі деп атап өтті.
Мемлекет басшылары Қазақстан мен Өзбекстан арасындағы мемлекеттік шекараны демаркациялау үдерісінің сәтті жүріп жатқанын, сондай-ақ екі елдің шекара маңындағы тұрғындарының тұрмыс-тіршілігін жақсартуды, трансшекаралық экономикалық байланыстар мен гуманитарлық алмасуларды жандандыруды, азаматтардың өзара сапарларын арттыруға септігін тигізетін өткізу бекеттері қызметінің тиімділігін қамтамасыз етуді құптады.
Екі елдің президенттері өз аумағында тұратын екінші тарап өкілдерінің этникалық, тілдік және ұлттық мәдениеттерін сақтау мен дамыту үшін ынтымақтастықты нығайтуға, тараптардың заңнамаларына сәйкес олардың өкілдерінің қоғамдық-саяси, мәдени және әлеуметтік-экономикалық өміріне белсенді қатысуына жағдай жасауға ниеттерін растады.
Қазақстан Республикасы мен Өзбекстан Республикасы екіжақты және көпжақты қол қойылған шарттарды уақытылы және сапалы жүзеге асырудың, сондай-ақ екі мемлекет арасындағы шарттық-құқықтық базаны одан әрі кеңейтудің маңыздылығын атап көрсетті.
Қазақстан Республикасының Президенті Қасым-Жомарт Тоқаев Өзбекстан Республикасының Президенті Шавкат Мирзиёевке, бүкіл өзбек халқына жылы қабылдау мен қонақжайлық үшін алғысын білдірді және Өзбекстан басшысын оған ыңғайлы уақытта Қазақстанға сапармен келуге шақырды. Сапардың мерзімдері дипломатиялық арналар арқылы келісіледі.
 
Ташкент, 2019 жылғы 15 сәуір
///Мемлекеттер басшылары Қазақстан Республикасы мен Корея Республикасы арасындағы стратегиялық серіктестіктің қазіргі жағдайы мен оны нығайтудың перспективаларын талқылады.
Қасым-Жомарт Тоқаев пен Мун Чжэ Ин Оңтүстік Корея басшысының 2019 жылы сәуірде елімізге жасаған мемлекеттік сапары аясында бекітілген уағдаластықтардың нәтижесінде қол жеткізілген табысты экономикалық ынтымақтастыққа жоғары баға берді.
Президент Мун Чжэ Ин Алматы қаласында «Hyundai» жеңіл автокөліктерін шығаратын зауыттың ашылғанын ерекше атап өтті.
Мемлекет басшысы Қасым-Жомарт Тоқаев пандемия салдарына қарамастан тауар айналымының жоғары қарқынына көңілі толатынын білдірді.
Екі ел Президенттері халықаралық ұйымдардың, атап айтқанда Дүниежүзілік сауда ұйымы мен МАГАТЭ аясында екі ел ынтымақтастығының нығая түскенін айтты. 
Әңгімелесу барысында коронавирус пандемиясына қарсы күрестегі табысты ынтымақтастық мәселелері де талқыланды.
Президент Мун Чжэ Ин Қасым-Жомарт Тоқаевты Корея Республикасына келесі жылы сапармен келуге шақырғанын нақтылады.

///Қазақстан Президенті Қасым-Жомарт Тоқаев БҰҰ Бас Ассамблеясы 76-сессиясының Жалпы дебаттарында  «Болашаққа сенім – өмірге төзімділікті күшейту: COVID-19-дан кейінгі қайта жаңғыру, орнықты қалыпқа келу, әлем қажеттіліктерін қанағаттандыру, адам құқықтарын құрметтеу және Біріккен Ұлттар Ұйымының қызметін жандандыру» тақырыбында сөз сөйледі.
Мемлекет басшысы өз сөзінде әлем бетпе-бет келіп отырған үш бірдей сын-қатерге назар аудартты. Олар: COVID-19 пандемиясынан кейін қайта қалыпқа келу, климат дағдарысы және Ауғанстандағы гуманитарлық жағдай.
– Экономикалық және әлеуметтік салдары әлі де ауыр болып отыр. Жұмыссыздық белең алып, миллиондаған адам күн көріс табысынан айырылды. Қазіргі таңда 130 миллионнан астам адам кедейлікке тап болып отыр.  Даму саласындағы ілгерілеуге кеткен талай жылдар құрдымға кетуі мүмкін. Пандемия көптеген салаларда осал тұстарымызды айғақтап, мультилатерализм мен халықаралық ынтымақтастықтың аса маңызды екенін анық көрсетті.  Біз барынша әділ, орнықты әрі гуманистік әлем қалыптастыруға міндеттіміз. Вакцинаға қолжетімділіктің жалпыға ортақ әрі әділ қағидасын қамтамасыз етуден бастау қажет. Бұл мәселені шешуде жаһандық этика мен ниеттестікті басшылыққа алған жөн, – деді Қасым-Жомарт Тоқаев.
Президент вакциналарға жаһандық қолжетімділікті барынша әрі тез кеңейтуді ұсынып, вакциналармен екіжақты негізде немесе COVAX жүйелері арасында бөлісуге дайын екенін жеткізді.
Мемлекет басшысы көмірқышқыл газдың өте жоғары деңгейіне, ормандардың өртке орануы, циклондар, су басу мен құрғақшылық адамдарға апат алып келетін қалыпты жағдайға айналып отырғанын атап өтті
– Теңізге шығатын жолы жоқ ірі мемлекет болып саналатын Қазақстанның климаты тез өзгеріп жатыр, сонысымен халқымыз бен экономикамызға қауіп келтіруде. Соңғы 75 жылдың ішінде жылдық орташа температура 2 градуска жылынып, қазіргі уақытта әр бес жыл сайын қуаңшылық болып келеді. Осыған байланысты Қазақстан 2060 жылға қарай көміртегінен таза ел болуды көздейді. Келесі айдан бастап біз 2008 жылғы деңгеймен салыстырғанда ішкі жалпы өнімнің энергия шығынын 50 пайызға азайтуға бағытталған 2050 жылға дейін көміртегі аз ұлттық стратегияны дамытуды бастаймыз, – деді Қазақстан Президенті.
Ауғанстан жағдайына тоқталған Мемлекет басшысы келіссөздер өткізу арқылы инклюзивті және сайланған жаңа үкімет құру жөніндегі БҰҰ Қауіпсіздік Кеңесінің үндеуін құптайтынын айтты.
– Қазақстан Ауғанстанның болашақта өз ішінде бірлігі жарасқан және көршілерімен тату тұратын тәуелсіз әрі егемен мемлекет болғанын қалайды. Ауғанстан өзінің халықаралық міндеттемелерін орындауды жалғастырып, ел аумағын террористтер, есірткі тасымалдаушылар мен адам саудасымен айналысатындардың ошағына айналдырмауы тиіс. Өзіміздің саяси немесе жеке пікірлерімізге қарамастан, Ауған халқының тағдырына бей-жай қарай алмаймыз. Ауғанстандағы ауыр гуманитарлық жағдайға баса мән беруіміз қажет. БҰҰ мекемелері мен басқа да гуманитарлық ұйымдарға жылдам, қауіпсіз әрі кедергісіз гуманитарлық қолжетімділік берілуі тиіс, – деді Қасым-Жомарт Тоқаев.
Қазақстан Ауғанстанға көмек көрсету жөніндегі БҰҰ Миссиясы және БҰҰ-ның Ауғанстандағы басқа да бөлімшелерін дер кезінде көшіріп алды. Ауғанстанға гуманитарлық көмек жеткізу үшін тасымалдау алаңын ұсынуға және қомақты үлес қосуға дайын екеніміз туралы да айтты.
Президент БҰҰ-ның күн тәртібіндегі басқа да бірқатар маңызды мәселелерді көтеруге ниетті екенін, соның ішінде қарусыздау саласындағы жұмыстарды жандандыру қажеттігін алға тартты. Қазақстан ядролық қаруы бар мемлекеттерді Біріккен Ұлттар Ұйымының 100 жылдығы қарсаңында, яғни 2045 жылға дейін ядролық қарудан толық бас тартуға үндейді.
Мемлекет басшысы Дүниежүзілік азық-түлік бағдарламасының мәліметіне сүйеніп, биыл 270 миллион адам азық-түлік тапшылығын сезінетінін атап өтті.
– Қазақстан – ірі бидай өндіруші және экспорттаушы ел. Сондай-ақ Азық-түлік қауіпсіздігі жөніндегі Ислам ұйымының негізін қалаушылардың бірі. Оның төртінші Бас ассамблеясы өткен айда елордамызда өтті.  Біз орнықты ауыл шаруашылығының жарқын болашағы үшін шетелдік инвесторларды өзімізге шақырамыз, – деді Қасым-Жомарт Тоқаев.
Президенттің айтуынша, орнықты даму экономикалық өсімге ғана емес, сондай-ақ әлеуметтік және саяси дамуға да байланысты. Қазақстан 30 жыл ішінде кемеліне келген, тәжірибелі мемлекет болды. Демократияға бейілдігін нығайтуға және азаматтардың басқару ісіне кеңінен атсалысуына ықпал етуге ұмтылады.
– Біз бұл жетістіктермен тоқтап қала алмаймыз. Мақсатымыз – мемлекеттің тиімділігін, саяси үдерістің ашықтығы мен бәсекеге қабілеттілігін одан әрі арттыру. Саяси және экономикалық реформалар әрі қарай қарқынды дами береді. Биылғы қаңтарда Қазақстан Өлім жазасын жоюға бағытталған азаматтық және саяси құқықтар туралы халықаралық пактінің Екінші Факультативтік хаттамасын ратификациялады. Маусымда Үкімет Адам құқығы саласындағы кезек күттірмейтін шаралар жоспарын бекітті. Онда ұзақмерзімді институционалды негіз қаланды. Халықаралық серіктестерімізбен тығыз ынтымақтаса отырып, адам саудасын түбегейлі жою үшін бар күш-жігерімізді жұмсаймыз. Бұл жаһандық ынтымақтастықты қажет етеді. Біз 2022-2024 жылдары БҰҰ-ның Адам құқықтары жөніндегі кеңесінің құрамына ену үшін өз кандидатурамызды ұсындық. Сайланған жағдайда Қазақстан Кеңес жұмысына өз үлесін қосуға тырысады, – деді Президент.    
Қасым-Жомарт Тоқаев Қазақстанның өңірлік саясаты «Үлкен ойындағы» «нөлдік нәтиже» саясаты мен құқық күштінің жағында қағидатын біртіндеп шынайы ынтымақтастыққа және Азияның кіндігінде өмір сүретін халықтар үшін Зор Пайдаға ауыстыруға бағытталғанын мәлімдеді.
– Бұл әлемдік қоғамдастықтың Қазақстанмен және Орталық Азиямен белсенді ықпалдастық орнатуына мүмкіндік туғызады. Біз «С5+» форматында өңірден тыс жерлердегі негізгі елдермен аймақтық диалог орнатуға үлкен үміт артамыз. Осындай серіктестік қатынастар аясында су тапшылығын, оның сапасының бұзылуын және тиімсіз пайдаланылуын қамтитын су ресурстарына байланысты проблемаларға баса мән береміз. Өңіріміздегі су қауіпсіздігі энергетикаға, азық-түлік пен қоршаған ортаға тікелей байланысты. Өзге мемлекеттердің түрлі мүддесіне қарамастан, Қазақстан ортақ мақсатқа қол жеткізуге бағытталған стратегияларды үйлестіру үшін бұрынғыша өңірлік су-гидроэнергетикалық консорциум құруды ұсынады, – деді Мемлекет басшысы.
Президент өркениеттердің еуразиялық тоғысында орналасқан Қазақстан бұрынғыдай тепе-тең, сындарлы сыртқы саясат ұстанатынын атап көрсетті.   
///Мемлекет басшысы өз баяндамасында Тәжікстан Президенті Эмомали Рахмонға қонақжайлылығы, Саммитті жоғары деңгейде ұйымдастырғаны және Президент болып сайлануымен құттықтағаны үшін ризашылық білдірді. Сонымен қатар, Қасым-Жомарт Тоқаев Тәжікстанның Азиядағы өзара іс-қимыл және сенім шаралары жөніндегі кеңеске төрағалығы Кеңесті Азия аймағындағы өте маңызды мәселелерді шешу ісіне белсенді жұмылдыруға септігін тигізетінін айтты.
Қазақстан Президенті 1992 жылы Біріккен Ұлттар Ұйымында Тұңғыш Президент Нұрсұлтан Назарбаевтың Азиядағы өзара іс-қимыл және сенім шаралары жөнінде кеңес өткізу жөніндегі ұсынған идеясы Азия құрлығының тарихында жаңа кезеңге жол ашқанын айтты.
Бүгінде Азиядағы өзара іс-қимыл және сенім шаралары жөніндегі кеңес – Азия өңіріндегі 35 мемлекетті және жер шарындағы халықтың жартысына жуығын біріктіріп отырған тиімді көпқырлы құрылым, – деді Қасым-Жомарт Тоқаев.
Қазақстан Президенті қақтығыстардың өрши түскенін, қауіпсіздік механизмдерінің эрозиясын, сауда және санкциялық соғыстарды, сондай-ақ, халықаралық терроризмнің белең алғанын атап өтіп, өңірдегі қауіпсіздікке төнген қатердің, идеологиялық, этникалық және дінаралық қайшылықтардың өршіп келе жатқанына алаңдайтынын айтты. Осыған орай, ол Азиядағы қауіпсіздіктің түйткілді мәселелерін шешу үшін жүйелі әрі кешенді әдістердің қажет екеніне тоқталып, аталған проблемаға байланысты Қазақстанның ұстанымын жеткізді.
– Барша достарымыз бен серіктестерімізді Форумның тиімділігі мен халықаралық бәсекеге қабілеттілігін арттыру үшін күш-жігер жұмылдыруға шақырамыз. Толыққанды өңірлік ұйым болу үшін бізге кеңесті рет-ретімен, біртіндеп трансформациялау қажет. Азиядағы өзара іс-қимыл және сенім шаралары жөніндегі кеңесті институционалды түрде қалыптастыру үшін барлық жағдай жасалған, құқықтық базасы әзірленген, оның тұрақты құрылымдары жұмыс істеп жатыр, – деді Қазақстан Президенті.
Қасым-Жомарт Тоқаев Елбасы Нұрсұлтан Назарбаевтың инклюзивті дамудың жаһандық архитектурасын қалыптастыру жөніндегі «Үш диалог» туралы бастамасының өзектілігін атап өтті. Мемлекет басшысы бұл идеяның құрамдас бөлігі Еуразия ауқымындағы өзара іс-қимылдардың жоспарын жасау үшін Азиядағы өзара іс-қимыл және сенім шаралары жөніндегі кеңестің және Еуропадағы қауіпсіздік және ынтымақтастық ұйымының, содан кейін Азия мен Еуропадағы басқа да өңірлік әрі көпжақты институттардың әлеуеттерінің синергиясын қамтамасыз ету болып саналатынын айтты.
– Даулы проблемалар мен қарама-қайшылықтарды басталған сәтінде шешу үшін конструктивті келіссөздерді қамтамасыз ету – күн тәртібіндегі басты мәселелердің бірі. Сондықтан, жақын арада Азиядағы өзара іс-қимыл және сенім шаралары жөніндегі кеңес аясында халықаралық медиацияны жүзеге асыратын толыққанды ұжымдық қауіпсіздік жүйесі құрылуы әбден мүмкін, – деді Қазақстан Президенті.
Қасым-Жомарт Тоқаев халықаралық лаңкестікке қарсы іс-қимылдар үшін бірлескен жүйелі әдістер әзірлеу қажеттігіне арнайы тоқталды. Оның айтуынша, БҰҰ Бас Ассамблеясының 73 сессиясында қабылданған және 82 мемлекет қолдаған лаңкестіктен ада, бейбітшіліктің жетістігі жөніндегі мінез-құлық Кодексі Азиядағы өзара іс-қимыл және сенім шаралары жөніндегі кеңес кеңістігіндегі лаңкестіктен туатын қауіптің алдын алатын ұсыныстар әзірлеуге негіз бола алады.
Сонымен қатар, Мемлекет басшысы Кеңестің барлық маңызды бағыттары бойынша қатысушы елдердің нақты іс-қимылдарын кеңейтудің өзектілігін атап өтіп, жобалар мен Форумның басқа да жұмыстарын қаржыландыратын арнайы қор құруды ұсынды. Қазақстан Президентінің пікірінше, Қор Азиядағы өзара іс-қимыл және сенім шаралары жөніндегі кеңестің Іскерлік кеңесінің жұмысын қосымша ынталандыруға және Кеңеске қатысушы барлық мемлекеттің экономикалық игіліктеріне тың серпін береді.
Қасым-Жомарт Тоқаев іс-қимылдардың тағы бір өзекті саласы ретінде Кеңестің барлық өлшемдегі жұмыстарын сапалы сарапшылық сүйемелдеуді жолға қоюды атады.
– Тұрақты жұмыс істейтін диалогты платформаны қайта құру арқылы Азиядағы өзара іс-қимыл және сенім шаралары жөніндегі кеңестің талдау орталықтарының әлеуетін арттырған жөн. Кеңестің жұмыс органдарына арналған ұсыныстарды жандандыруға мүмкіндік беретін Ғұламалар кеңесін құру мәселесін уақтылы әрі жан-жақты зерттеу керек деп есептейміз, – деді Қазақстан Президенті.
Мемлекет басшысы жоғарыда ұсынылған бастамалардың жүзеге асырылуы Кеңеске мүше-мемлекеттердің ынтымақтастығын сапалы жаңа деңгейге көтеретінін және Қазақстанның қатысушы барлық мемлекеттің мүдделері үшін Азиядағы өзара іс-қимыл және сенім шаралары жөніндегі кеңес аясындағы толық қанды іс-қимылдарға дайын екенін атап өтті.
АӨСШК қатысушы мемлекеттер басшыларының V саммиті аясында Мемлекет басшысы Қасым-Жомарт Тоқаев Түркия Республикасының Президенті Режеп Тайып Ердоғанмен кездесті

Мемлекеттер басшылары екіжақты ынтымақтастықтың перспективаларын, аймақтық және халықаралық күн тәртібіндегі мәселелерді талқылады.

Кездесу соңында тараптар бір-бірін өз елдеріне мемлекеттік сапармен келуге шақырды.
Азиядағы өзара іс-қимыл және сенім шаралары жөніндегі кеңеске қатысушы мемлекеттер басшыларының Бесінші отырысының қорытындысы бойынша тиісті декларация қабылданды. 




/// 
«Қазақстан Республикасының Президенті туралы» Қазақстан Республикасы Конституциялық заңының 17-1-бабының 1-тармағына сәйкес жаңадан сайланған Қазақстан Республикасының Президенті қызметіне кіріскен кезде Қазақстан Республикасының Президентіне тікелей бағынатын және есеп беретін мемлекеттік органдардың басшылары өкілеттігінің тоқтатылуына байланысты ҚАУЛЫ ЕТЕМІН:
1. Қазақстан Республикасының Президентіне тікелей бағынатын және есеп беретін мемлекеттік органдардың басшылары тиісті басшылар  тағайындалғанға дейін өз міндеттерін атқаратын болсын.
2. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының
             Президенті                                                                              Н.Назарбаев
 
 
Астана, Ақорда, 2015 жылғы  29  сәуір
                       №  2
///Кездесу барысында Қазақстанның Тұңғыш Президентіне еліміздегі заңдылық пен құқықтық тәртіптің ахуалы, сондай-ақ азаматтардың әлеуметтік-экономикалық саладағы құқықтарын қорғау үшін атқарылып жатқан жұмыстар туралы мәлімделді.
Бас прокурор Елбасы Нұрсұлтан Назарбаевқа еліміздің қылмыстық заңнамасын ізгілендіру және түрмеге қамалғандардың әлемдік рейтингі бойынша Қазақстанның беделін арттыру үшін атқарылып жатқан жұмыстардың нәтижелері туралы баяндады.
Сонымен қатар, кездесуде еңбек дауларын шешуге қатысты азаматтардың құқықтарын қорғау үшін Бас прокуратура мен Үкімет тарапынан атқарылып жатқан жұмыстарға баса мән берілді. Ғ.Нұрдәулетовтың мәліметіне сәйкес, былтыр бірлесе күш жұмылдырудың арқасында еңбекақы бойынша 2,4 млрд теңге көлеміндегі қарыз өтелді.
Қазақстанның Тұңғыш Президенті шағын және орта бизнес саласындағы тексерістерді азайту үдерісіне тиісті бақылау жасаудың маңыздылығын атап өтті.

///Жиында мемлекеттер басшылары ТМД аясындағы өзара іс-қимылды одан әрі нығайту жолдарын талқылап, достастықтың тиімділігін арттыру, оған мүше елдердің сауда және инвестициялық байланыстарын тереңдету мәселелері жөнінде пікір алмасты.
Сонымен бірге, отырыста Тәжікстан Республикасының ТМД-ға төрағалық ету кезеңінде атқаратын жұмыс жоспары, Түрікменстанның достастықты одан әрі дамытуға қатысты ұстанымы және ТМД-ның Парламентаралық ассамблеясы аясында атқарылған жұмыс нәтижелері жөнінде баяндалды. 
Кеңес отырысының қырытындысы бойынша сыбайлас жемқорлыққа және қылмыстық жолмен алынған табыстарды заңдастыруға қарсы күрес саласындағы құжаттарға қол қойылды.
Бұдан бөлек, ТМД елдерінің басшылары мәдениет, білім беру, ғылым және туризмге қатысты байланыстарды нығайтуға әрі кеңейтуге бағытталған гуманитарлық саладағы бірқатар маңызды шешімдерді қарастырып, отбасын және дәстүрлі отбасылық құндылықтарды қолдау туралы мәлімдеме қабылдады.

/// 
Наджиб Тун Разак Нұрсұлтан Назарбаевты 26 сәуірде өткен Қазақстан Республикасы Президентінің сайлауындағы тарихи жеңісімен құттықтады.
Әңгіме барысында екі елдің көшбасшылары саяси, сауда-экономикалық, инвестициялық және мәдени-гуманитарлық салалардағы екіжақты ынтымақтастықты одан әрі нығайту мәселелерін егжей-тегжейлі талқылады.
Тараптар екі мемлекеттің өңірлік және халықаралық өзекті мәселелер бойынша ұстанымдары ұқсас екенін атап өтті.
Телефонмен сөйлесуге Малайзия тарапы бастамашылық етті. 
///Тәжікстан Республикасының Президенті Эмомали Рахмонның шақыруымен Қазақстан Республикасының Президенті Қасым-Жомарт Тоқаев 2021 жылғы 19-20 мамырда Тәжікстан Республикасына ресми сапармен барды.
Ашықтық, достық және өзара түсіністік рухында өткен келіссөздер барысында мемлекет басшылары қазақ-тәжік қатынастарының жай-күйін, саяси, сауда-экономикалық, мәдени-гуманитарлық және басқа да салалардағы екіжақты ынтымақтастықты кеңейту және тереңдету перспективаларын егжей-тегжейлі талқылады, сондай-ақ өңірлік және халықаралық күн тәртібіндегі мәселелер бойынша пікір алмасты.
Қазақстан мен Тәжікстан арасындағы бауырластық және достық қатынастарды дамыту мен нығайтуға соңғы үш онжылдықта Қазақстан Республикасының Тұңғыш Президенті – Елбасы Нұрсұлтан Назарбаев пен Тәжікстан Республикасының Президенті, Ұлт Көшбасшысы Эмомали Рахмон үлес қосуда.  
Тараптар Тәжікстан Республикасының Президенті Эмомали Рахмонның 2018 жылғы 15 наурыздағы Қазақстан Республикасына ресми сапары барысында қол жеткізілген уағдаластықтардың іске асырылу барысын оң бағалады, сондай-ақ екіжақты ынтымақтастықты одан әрі кеңейтуге жаңа серпін берген Қазақстан Республикасының Президенті Қасым-Жомарт Тоқаевтың 2021 жылы 19-20 мамырдағы Тәжікстан Республикасына жасаған алғашқы ресми сапарының маңыздылығын атап өтті.
Қазақстан Республикасы мен Тәжікстан Республикасы арасындағы қарым-қатынастардың негіздері және стратегиялық әріптестік туралы шарттарда бекітілген қағидаттар мен міндеттемелерге деген бейілділікті растай отырып, мемлекет басшылары бауырлас халықтар арасындағы өзара құрмет пен қолдау, түсіністік пен достық негізінде мемлекетаралық диалогты одан әрі дамыту мақсатында төмендегілер жөнінде мәлімдейді:
Көпғасырлық достық пен тату көршілік байланыстарды сақтау, бүкіл өңірдің орнықты дамуы мен өркендеуін қамтамасыз ету мақсатындағы жоғары жауапкершілікті терең сезіне отырып, Қазақстан Республикасы мен Тәжікстан Республикасы арасындағы стратегиялық әріптестікті одан әрі дамытуға ұмтылыстарын растады.
Қос мемлекет арасындағы ұзақ мерзімді қатынастардың үдемелі дамуы үшін белсенді саяси диалогтың маңыздылығын атай отырып, жоғары, биік және басқа да деңгейлерде сенімді және сындарлы байланыстарды кеңейтуді қолдады.
Тараптар COVID-19 пандемиясы жағдайында оның жағымсыз салдарын еңсеруде өзара жәрдемдесуді жалғастырудың маңыздылығын атап өтті. Тәжікстан Республикасының Президенті Қазақстан Республикасының Президентіне 2020 жылы тәжік еліне көрсетілген гуманитарлық көмек үшін алғыс білдірді.
Қазақ-тәжік қарым-қатынастарының негізгі драйверлерінің бірі болып табылатын сауда-экономикалық ынтымақтастықты дамытудың оң үрдісін қанағаттанушылықпен атап өтті. Мемлекет басшылары үкіметтерге екіжақты сауда көлемін алдағы 5 жылда 2 млрд. АҚШ долларына дейін ұлғайту мақсатында жаңа тәсілдер әзірлеуді тапсырды.
2021 жылғы наурызда Душанбеде өткен Экономикалық ынтымақтастық жөніндегі қазақ-тәжік үкіметаралық комиссиясы 16-отырысының және Инвестициялық форумның қорытындыларын оң бағалады.
Қазақстан мен Тәжікстан арасындағы тауар айналымын арттыру және жеткізілетін тауарлардың номенклатурасын ұлғайту жөніндегі бірлескен жұмыс тобының 3-ші отырысының, сондай-ақ тараптардың 2022-2023 жылдарға арналған Тауар айналымын арттыру жөніндегі жол картасын әзірлеу дайындығын құптады.
Тараптар салалық кәсіпорындар базасында, соның ішінде еркін экономикалық аймақтарда, шикізатты түпкілікті өнімге дейін өңдеу бойынша бірлескен өндірістер құру туралы уағдаластыққа қол жеткізді, сондай-ақ машина жасау, өнеркәсіп, темір жол және көліктің өзге түрлері, инфрақұрылым, логистика және басқа да салаларда екіжақты ықпалдастықты кеңейту мүмкіндігін қарастыруға әзірлігін растады. Осы орайда, Өнеркәсіп саласындағы ынтымақтастық туралы негіздемелік меморандумға қол қойылғанын құптады.
Ауыл шаруашылығы саласындағы ынтымақтастықтың оң тәжірибесін атап өтіп, ауылшаруашылық өнімдерін өзара жеткізуді арттыру және қос елдің аумағында көтерме-тарату орталықтар құру бойынша қажетті қадамдарды қабылдауды қолдады.
Цифрландыру саласында Қазақстан мен Тәжікстанның ықпалдастығының перспективаларын атап өтті. Осы саладағы ынтымақтасты жандандыру экономикалық өсудің жаңа бағыттарын қалыптастыруға және қос мемлекеттің экономикаларының инвестициялық тартымдылығын көтеруге ықпал ететініне келісті. 
Ортақ тарихи, мәдени мұраны сақтау мен көбейтудің маңыздылығын мойындай отырып, өзара мәдени күндерді, көрмелерді, фестивальдер мен басқа да іс-шараларды өткізу арқылы мәдени-гуманитарлық байланыстарды кеңейтуге шақырды.
Қазақстан мен Тәжікстан халықтарының жақындасуына маңызды үлес қосып отырған қазақ және тәжік диаспораларының өкілдері үшін одан әрі қолдау көрсету мен қолайлы жағдай жасаудың маңыздылығын атап өтті.
Көші-қон саласындағы ынтымақтастықты жалғастырудың қажеттілігін растады.
Білім беру, соның ішінде түрлі бағыттар бойынша мамандар даярлау саласындағы ынтымақтастықты тереңдетуге өзара қызығушылық білдірді. Екі елдің жоғары оқу орындарында білім алып жатқан қазақ және тәжік студенттері үшін білім гранттарының санын екі есеге көбейтуге келісті.
Парламентаралық іс-қимылдың жаңа форматтарын құруды қоса алғанда, парламенттік байланыстарды одан әрі кеңейтуді қолдады.
Өңірде достық, тату көршілік және өзара сенімді сақтауға ықпал ететін  Орталық Азия мемлекеттері басшыларының Консультативтік кездесулері тұрақты өткізілуінің маңыздылығын баса айтты.  
Өзара тиімді ынтымақтастыққа қосымша серпін беру және өңірлік тұрақтылық пен қауіпсіздікті қамтамасыз ету мақсатында XXI ғасырда өңірде достық, тату көршілік және ынтымақтастық орнату туралы бесжақты шарт жасасуды бірлесіп ілгерілетуге дайын екендіктерін білдірді.
2021 жылы халықаралық коалиция әскерлерінің Ауғанстаннан шығарылатындығын ескере отырып, халықаралық қоғамдастықтың осы елдегі қауіпсіздікті қамтамасыз ету, бейбітшілік процесін ілгерілету және оның әлеуметтік-экономикалық жандануы бойынша шаралар қабылдауының ерекше маңыздылығын атап өтті. 2021 жылғы 29-30 наурызда «Азия жүрегі – Ыстанбұл үдерісі» тақырыбында Душанбеде өткен Сыртқы істер министрлері отырысының қорытындысын, сондай-ақ Тәжікстанның 2021 жылғы 13-14 шілдеде «ШЫҰ-Ауғанстан» байланыс тобының кезекті отырысын өткізу туралы бастамасын жоғары бағалады.
Арал теңізі бассейнінің әлеуметтік-экономикалық, су шаруашылығы және экологиялық проблемаларын шешудегі бірегей ұйым және саяси алаң болып табылатын Халықаралық Аралды құтқару қорының (ХАҚҚ) ерекше рөлін атап көрсетті. Орталық Азия елдерінің нақты бағдарламалар мен жобаларды іске асыру бойынша халықаралық ұйымдармен, донорлармен, экологиялық қорлармен өзара іс-қимылын кеңейтуге шақырды.
Қазақстан Президенті Тәжікстанның ХАҚҚ-қа ағымдағы төрағалығы шеңберіндегі өзара тиімді ынтымақтастықты одан әрі дамытуға дайын екенін білдірді.
БҰҰ және басқа да халықаралық ұйымдар шеңберінде екі тараптың халықаралық бастамаларын өзара қолдау бойынша ұстанымдарының бұлжымастығын растады.
Қазақстан басшысы 2020-2021 жылдары Тәжікстанның Шанхай Ынтымақтастық Ұйымындағы және Ұжымдық қауіпсіздік туралы шарт ұйымындағы төрағалығына, сондай-ақ Тәжікстанның жаһандық су бастамаларына жоғары баға берді. 2020 жылғы 21 желтоқсанда «2018-2028 жылдары «Су тұрақты даму үшін» іс-қимылдардың халықаралық онжылдығының мақсаттарына жету барысына орта мерзімді жан-жақты қамтылған шолу жөніндегі БҰҰ конференциясы» БҰҰ Бас Ассамблеясының қарарын құптады және 2025 жылды Халықаралық мұздықтарды сақтау жылы деп жариялау туралы Тәжікстан Президентінің бастамасын қолдады.
Тәжікстан Республикасының Президенті БҰҰ Бас Ассамблеясының 75-ші сессиясы барысында ұсынылған Қазақстан Республикасы Президентінің БҰҰ Қауіпсіздік Кеңесіне есеп беретін Биологиялық қауіпсіздік жөніндегі халықаралық агенттігін құру бастамасына қолдау білдірді.
Тәжікстан Президенті 2020-2022 жылдары Азиядағы өзара іс-қимыл және сенім шаралары жөніндегі кеңеске (АӨСШК) Қазақстанның төрағалық ету басымдықтарын қолдады және АӨСШК әлеуетін дамытуға жәрдем көрсетуге ниет білдірді.
Мемлекеттер басшылары Қазақстан Республикасы Президентінің Тәжікстан Республикасына ресми сапарының нәтижелеріне оң баға берді және оның қорытындылары екі бауырлас халықтың түпкі мүдделеріне сәйкес екіжақты қарым-қатынастарды сапалы жаңа деңгейге шығаруға ықпал ететініне сенім білдірді.
Қазақстан Республикасының Президенті Қасым-Жомарт Тоқаев Тәжікстан Республикасының Президенті Эмомали Рахмонға жылы қабылдағаны және қонақжайлылығы үшін алғысын білдіріп, Тәжікстан Республикасының Президентін өзіне қолайлы уақытта қарымта сапармен Қазақстан Республикасына келуге шақырды. Тәжікстан Республикасының Президенті шақыруды ризашылықпен қабылдады. Сапардың мерзімдері дипломатиялық арналар арқылы келісілетін болады.
 
Қазақстан Республикасының Президенті                          Тәжікстан Республикасының Президенті
Қасым-Жомарт Тоқаев                                                                             Эмомали Рахмон
 
 
 


///Мемлекет басшысына 2021 жылдың бірінші жартыжылдығындағы ақша-кредит саясатын іске асырудың алдын ала қорытындысы жөнінде есеп берілді. Сондай-ақ Қазақстан экономикасының өсімін 3,6-3,9 пайыз деңгейде жақсарту және коронавирустың жаңа штамдарының салдарынан ел экономикасын қайта қалпына келтіруге кедергі болатын негізгі қауіп-қатерлер туралы баяндалды.
Президентке биылғы 6 айдағы инфляцияның 7,9 пайызға дейін жедел өсуі, ішкі азық-түлік нарықтарындағы теңгерімсіздік, сондай-ақ, сыртқы инфляциялық қысымның күшеюі және орталық банктердің ақша-кредит шарттарын қатаңдатуға көшу үрдісі жайында айтылды.
Қасым-Жомарт Тоқаевқа Қазақстанның валюта нарығындағы ахуал, Ұлттық банктің алтын-валюта қоры мен Ұлттық қор активтерінің жай-күйі жөнінде ақпарат берілді.
Сонымен қатар Ерболат Досаев халық салымдарының тұрақты түрде долларсызданып келе жатқаны, экономиканың нақты секторын несиелеудің өсуі және қазақстандық банкаралық төлем карточкаларының жүйесін құру жоспарының жүзеге асырылуы туралы баяндады.
Мемлекет басшысына депозиттерге кепілдік беру жүйесіне қатысушы банктерді бағалау моделі ұсынылды және цифрлық қаржылық экожүйелерді теңгерімді реттеу жөніндегі тәсілдер туралы айтылды.
Кездесу қорытындысы бойынша Президент бірқатар нақты тапсырма берді. 
///Қазақстан Президенті Парламент Сенатының депутаттары алдында сөйлеген сөзінде Сенат төрағасы лауазымына сайлау үшін Дариға Нұрсұлтанқызы Назарбаеваның кандидатурасын ұсынды.
– Дариға Нұрсұлтанқызын баршаңыз жақсы білесіздер. Ол көптен бері сіздермен тығыз жұмыс істеп келеді. Қоғамдық және саяси қызметтерде жинаған тәжірибесі мол. Тек Қазақстанда ғана емес, сондай-ақ шетелде де танымал саясаткер. Тұңғыш Президент – Елбасының Қазақстан халқының әл-ауқатын арттыру және тұрғындарға әлеуметтік тұрғыдан көрсетілетін қолдауды күшейту жөнінде алға қойған ауқымды міндеттері сапалы заңдармен қамтамасыз етілуі керек. Сондықтан біз Дариға Назарбаеваға осындай жауапты миссияны жүктеп отырмыз. Осыған байланысты, Парламент Сенатының депутаттарынан мен ұсынған кандидатураны қолдауды сұраймын, – деді Қасым-Жомарт Тоқаев.
Жасырын дауыс беру қорытындысы бойынша Д.Назарбаева Парламент Сенатының төрағасы болып сайланды.
Парламенттің жоғары палатасының жаңадан сайланған төрағасы өзіне зор сенім білдірген Мемлекет басшысы мен депутаттарға алғыс айтып, белгіленген міндеттерге қол жеткізу үшін бар білімі мен қабілетін жұмсайтынын жеткізді.
Соңында Қасым-Жомарт Тоқаев Дариға Назарбаеваның кандидатурасын қолдағандары үшін депутаттарға ризашылық білдіріп, Сенаттың жаңа төрағасының қызметіне табыс тіледі.



///Маңғыстау облысы, Ақтау қаласы
Мемлекет басшысы Маңғыстау облысына жұмыс сапары аясында Ақтау қаласындағы «Халық Арена» спорт кешенін аралап көрді.
Қасым-Жомарт Тоқаевқа спорт кешеніндегі жаттығу залдары таныстырылды. 2500 адамға арналған спорт кешенінде баскетбол, волейбол, футбол, жеңіл атлетика, бокс, дзюдо, ауыр атлетика, суда жүзу, шағын футбол сияқты спорттың 19 түрімен шұғылдануға жағдай жасалған.
Президент кешенде жаттығып жүрген спортшылармен әңгімелесу барысында спорт саласы, бұқаралық спорт түрлерінің дамуы мемлекеттің ерекше назарында болатынын, барлық өңірде заманауи спорт нысандарының салынып жатқанын айтты. Мемлекет басшысы спортшылардан болашақта әлем және олимпиада чемпиондары шығатынына сенім білдірді.
Кездесу соңында Қасым-Жомарт Тоқаев жас спортшыларға табыс тілеп, естелік суретке түсті.










 
/// 
Дмитрий Медведев Нұрсұлтан Назарбаевты президенттік сайлаудағы  жеңісімен құттықтады.
– Сайлаудағы айқын жеңіс Сіз жүргізіп отырған стратегиялық бағыт Қазақстан халқының кең қолдауына негізделгенін көрсетті. Сіздің басшылығыңызбен республика әлеуметтік-экономикалық даму және азаматтардың әл-ауқатын арттыру бағытында алға ілгерілеуін жалғастыратынына сенімдімін, –  делінген жеделхатта.
Ресей Премьер-Министрі қазақстандық серіктестерімен кооперациялық байланыстарды дамыту үшін жаңа мүмкіндіктер ашатын Еуразиялық экономикалық одақ аясындағы өзара ықпалдастықты жандандыруға әзір екенін білдірді.
– Біз Сіздің Ресей мен Қазақстанды біріктіретін достықты, тату көршілік пен  серіктестікті нығайтуға, түрлі салалардағы ауқымды экономикалық жобаларды жүзеге асыруға қосқан зор үлесіңізді бағалаймыз, – деп атап өтілген жеделхатта.
Соңында Дмитрий Медведев Қазақстан Президентіне мықты денсаулық, амандық және мемлекеттік қызметіне табыс тіледі. 
///Отырысты ашқан Мемлекеттік хатшы Елбасы Н.Ә.Назарбаевтың «Ұлттық адами капиталдың сапасы әлемдік экономика өсімінің басты факторына айналып отыр. Жаңа заман адамдарының дайындық деңгейі – ұлттық экономика мен мемлекет дамуының шешуші ресурсы» деген сөзінің өзектілігіне назар аударды.
Гүлшара Әбдіқалықова биыл 25 жылдығын атап өтетін «Болашақ» бағдарламасы жоғары білікті мамандар дайындау ісіне маңызды үлес қосып келе жатқанын, осы уақыт ішінде 13 мыңға жуық стипендия бөлініп, 10 мыңнан астам білікті кадрлар даярланғанын және олардың ел экономикасының түрлі салаларында жұмыс істеп жүргенін атап өтті.
«Болашақ» бағдарламасының тиімділігін бағалау мақсатымен Назарбаев Университетінің бір топ ғалымдары бағдарламаға эконометриялық сараптама жүргізді. Осы зерттеу жұмысы салынған инвестицияның материалдық және материалдық емес игілігін қамтамасыз ету ісінде «Болашақ» стипендиясының тиімді екенін көрсетті. Ел экономикасының барлық секторлары үшін жоғары сыныпты мамандар дайындалды. Мәселен, бағдарламаның кардиохирургия саласының түлектері 32 мыңнан аса тегін ота жасады. Бір отаның орташа бағасы 300 мыңнан 10 миллион теңгеге дейін жетеді.
Басқосуда Білім және ғылым министрлігі Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы мәлімдеді.
Комиссия шешімімен магистратурада, докторантурада оқуға, сонымен қатар әлемнің жетекші ғылыми және өндірістік орталықтарына тағылымдамадан өтуге жіберілетін 128 үміткерге стипендия тағайындалды.
Жиын қорытындысы бойынша Қазақстан Республикасының Мемлекеттік хатшысы Гүлшара Әбдіқалықова «Болашақ» халықаралық стипендиясын іске асыруды одан әрі жалғастыру жөнінде бірқатар тапсырма берді. 
///Нұрсұлтан Назарбаев «№1 Өскемен қалалық ауруханасы» коммуналдық мемлекеттік кәсіпорнының базасында құрылған Қазақстандағы тұңғыш Роботтандырылған хирургия орталығының жұмысымен танысты. Орталықты аралау барысында Мемлекет басшысына заманауи операциялық-цифрлық кешеннің жұмысы мен оның даму перспективалары жөнінде баяндалды.
Сонымен қатар, Қазақстан Президенті телекөпір режімінде облыстың Аягөз және Зырян аудандарындағы инсульттік орталықтардың ұжымдарымен әңгімелесті.
Елбасы шалғай елді мекендерде медициналық орталықтар салу мақсатымен мемлекет тарапынан атқарылып жатқан жұмыстардың нәтижелеріне тоқталды.
Мемлекет басшысы жүрек-қан тамыры ауруларын емдеу сапасын жақсартудың және бала мен ана өлімінің алдын алудың маңыздылығын атап өтті.
– Қазақстанның әрбір облысында жүрек-қан тамыры ауруларынан қайтыс болатындардың санын азайту мақсатымен жүрекке ота жасайтын медициналық орталықтар салынды. Қазіргі уақытта өлім-жітім көрсеткішін төмендете алдық, – деді Қазақстан Президенті. 
Сонымен қатар, Нұрсұлтан Назарбаев саламатты өмір салтын насихаттау арқылы түрлі аурулардың алдын алу қажеттігін айтты.
– Біздің денсаулығымыздың 10-15 пайызы ғана дәрігерлер мен медицинаға, қалғаны өзіміздің өмір сүру салтымызға байланысты. Болашақ нәрестенің денсаулығы ананың денсаулығына байланысты екенін түсіндіру қажет, – деді Мемлекет басшысы.
Мемлекет басшысы денсаулық сақтау саласындағы роботтандырылған хирургия жүйелерінің тиімділігіне тоқталды.
Осыған орай Елбасы медицина саласындағы кадрларды сапалы даярлауды қамтамасыз етудің қажеттігін де атап өтті.
Соңында Қазақстан Президенті орталықтың қызметкерлеріне және емделушілерге зор денсаулық пен табыс тіледі.







///Қазақстан Президенті журналистер алдында сөйлеген сөзінде қонақжайлық көрсеткені үшін Финляндия Президентіне ризашылық білдіріп, екі жақты ынтымақтастықтың 26 жылы ішінде мемлекеттер арасындағы қарым-қатынастар серіктестіктің жоғары деңгейіне жеткенін атап өтті.
– Бүгін біз екі жақты және көп жақты форматтағы ынтымақтастықтың ахуалы мен келешегін егжей-тегжейлі әрі өзара сенім жағдайында талқыладық. Қазақстан мен Финляндия өңірлік және халықаралық саясаттың мейлінше өзекті мәселелерін шешуге қатысты ортақ қағидаттар мен әдістерді ұстанады, – деді Нұрсұлтан Назарбаев.
Мемлекет басшысы Финляндияның алдағы уақытта Еуропа Одағына төрағалық ететініне байланысты, фин тарапының Қазақстан мен Еуропа Одағы арасындағы кеңейтілген серіктестік пен ынтымақтастық туралы келісім аясындағы диалогты тереңдетуге белсенді ықпал ететініне сенім білдірді.
Нұрсұлтан Назарбаев Қазақстан – Финляндия ынтымақтастығының табыстылығы мен зор әлеуетін атап өтіп, оны жүзеге асыру үшін барлық жағдай жасалғанын айтты.
– Елдеріміз арасында жоғары деңгейдегі саяси диалог тұрақты түрде өткізіліп келеді. Қолайлы іскерлік ахуал қалыптасуда. Өзара іс-қимылдың шарттық-құқықтық және институционалдық базасы нығаюда. Сондай-ақ, тікелей әуе қатынасы орнаған. Осы мүмкіндіктердің бәрін толық пайдалану керек, – деді Қазақстан Президенті.
Мемлекет басшысы жүргізілген келіссөздердің нәтижелеріне арнайы тоқталып, финляндиялық серіктестеріміз екі жақты экономикалық байланыстарды дамытуға мүдделілік танытып отырғанын атап өтті.
– Біз Қазақстан мен Финляндия арасындағы Сауда-экономикалық ынтымақтастық жөніндегі үкіметаралық комиссияның тиімділігін арттыруға, сондай-ақ энергетика, көлік, ауыл шаруашылығы және білім беру салаларында құрылған жұмыс топтарының қызметін жандандыруға уағдаластық. Сонымен қатар, біз фин капиталы мен технологиясын Қазақстан экономикасын жаңғырту жөніндегі жобаларға тартудың жаңа мүмкіндіктерін талқыладық, – деді Нұрсұлтан Назарбаев.
Мемлекет басшысы Қазақстан өңірлеріне Финляндияның «жасыл» экономикадағы үздік тәжірибелерін енгізу жөніндегі жоспарларына тоқталып, тараптар қайта өңдеу саласын, инновациялық және ғылымды қамтитын кәсіпорындарды, сондай-ақ экспортқа арналған өндірісті ынтымақтастықтың басым бағыты ретінде белгілейтінін атап өтті.
Нұрсұлтан Назарбаев Қазақстанның географиялық жағдайының артықшылықтары жөнінде айтып, Суомидің экспорттық әлеуетін күшейту және фин экономикасының бәсекеге қабілеттігін арттыру жолындағы жаңа мүмкіндіктерге назар аударды.
– Қазақстан мен Финляндияның логистикалық компанияларының қатысуымен екі темір жол бағытының іске қосылуы елдеріміз арасында көлік-транзит альянсын құруға жол ашады, – деді Мемлекет басшысы.
Сонымен қатар, Қазақстан Президенті брифингке қатысып отырған журналистерге Финляндияның бизнес өкілдерімен өткен кездесу жөнінде айтып, екі ел арасындағы ынтымақтастыққа серпін беретін жаңа бизнес жобаларға тоқталды.
Соңында Нұрсұлтан Назарбаев келіссөздер қорытындысына жоғары баға беріп, бұл сапар халықтарымыздың игілігі үшін серіктестігімізді одан әрі нығайтып, кеңейте түсетініне сенім білдірді.
***
Сапар қорытындысы бойынша мынадай құжаттарға қол қойылды:
1. Қазақстан Республикасының Энергетика министрлігі мен Финляндия Республикасының Экономикалық мәселелер және жұмыспен қамту министрлігі және Финляндия Республикасының Қоршаған ортаны қорғау министрлігі арасындағы Энергия және «жасыл» экономика саласындағы стратегиялық серіктестік жөніндегі өзара түсіністік туралы меморандум;
2. Қазақстан Республикасының Инвестициялар және даму министрлігі мен Финляндия Республикасының Көлік және коммуникациялар министрлігі арасындағы өзара түсіністік туралы меморандум.




///Нұрсұлтан Назарбаевтың атына Қазақстан Республикасының Тәуелсіздік күніне орай құттықтау жеделхаттары мен хаттар келіп түсуде.
Қытай Халық Республикасының Төрағасы Си Цзиньпин жеке өзінің және Қытай халқының атынан Мемлекет басшысын және барша қазақстандықтарды Тәуелсіздіктің 27 жылдығымен құттықтады. Си Цзиньпин Нұрсұлтан Назарбаевтың басшылық етуімен Қазақстанның қол жеткізген әлеуметтік-экономикалық даму нәтижелерін ерекше атап өтті.
«Мен Қазақстан мен Қытай қарым-қатынастарының дамуына баса мән беріп, Сізбен жұмыс бабындағы байланысымызды және жеке достығымызды жоғары бағалаймын. Биылғы маусым айында Сіз Қытайға мемлекеттік сапармен келіп, Шанхай ынтымақтастық ұйымының Циндаодағы саммитіне қатыстыңыз. Біз жемісті кездесу өткізіп, бірқатар маңызды уағдаластықтарға қол жеткіздік. Бұл екі жақты қатынастардың дамуына тың серпін берді.
Мен Сізбен бірлесе отырып, мемлекеттеріміз бен халықтарымыздың игілігі жолында жаңа белестерді бағындыруға және екі ел арасындағы жан-жақты стратегиялық серіктестік байланыстарды ілгерілетуге әзірмін. Сізбен «Бір белдеу, біл жол» халықаралық ынтымақтастығының жоғары деңгейдегі екінші форумы барысында жүздесеміз деп ойлаймын.
Достас Қазақстанның өсіп-өркендей беруіне ниеттестік білдіремін, ал халқына бақ-береке тілеймін», – деп атап өткен Си Цзиньпин.
Сонымен қатар, Сербия Республикасының Президенті Александр Вучич Нұрсұлтан Назарбаевтың Қазақстанды дамыту барысында қол жеткізген жетістіктерін атап өтті.
«Сіздің дана басшылығыңыздың, көрегендігіңіздің, күш-қуатыңыздың әрі іске адалдығыңыздың арқасында Қазақстан ширек ғасырдан астам уақыт бойы табысты дамып, үлкен жетістіктерге жетіп, әлемде зор беделге ие болды. Сіз «Қазақстан-2050» стратегиясында белгіленген мақсат-міндеттерге қол жеткізесіз деп сенемін», – делінген жеделхатта.
Молдова Республикасының Президенті Игорь Додон жолдаған хатында: «Молдова халқының және жеке өзімнің атымнан ұлттық мерекелеріңіз – Тәуелсіздік күнімен шын жүректен құттықтаймын. Осы жылдар ішінде табиғи ресурстары мен адами әлеуеті мол Қазақстан ұлттық экономика мен әлеуметтік саланың түрлі бағыттарында зор табысқа қол жеткізе алды. Бұл қазақстандықтардың әл-ауқатын арттырып қана қоймай, елдеріңіздің имиджін халықаралық деңгейде ілгерілетуге септігін тигізеді», – деп атап өткен.
Швейцария Конфедерациясының Президенті Ален Берсе өзінің құттықтау жеделхатында Қазақстан халқына бақ-береке мен амандық тілеп, екі ел арасындағы сенімге негізделген әрі достық қарым-қатынастарды одан әрі дамытуға ниеттестік білдіреді.
Сонымен қатар, өздерінің жеделхаттарында Иордания Королі ІІ Абдалла, Швеция Королі Карл Густав, Оман Сұлтаны Кабус бен Саид, Вьетнам Социалистік Республикасының Президенті Нгуен Фу Чонг, Малайзия Жоғарғы билеушісінің орынбасары Сұлтан Назрин Муиззуддин Шах Қазақстан халқына бейбіт өмір және бақ-береке тілейді.
///«Ақорда» резиденциясында бірқатар шет мемлекеттің жаңадан тағайындалған Төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.
Мемлекет басшысына Беларусь Республикасының Елшісі Павел Утюпин, Финляндия Республикасының Елшісі Сойли Мякеляйнен-Буханист, Австрия Республикасының Елшісі Вилли Кемпель, Мажарстан Елшісі Михай Матяш Галошфаи сенім грамоталарын тапсырды.   
Қасым-Жомарт Тоқаев шетелдің дипломатиялық миссиясы басшыларымен әңгімелесу барысында аталған төрт мемлекеттің барлығымен Қазақстанның қарым-қатынасы жақсы және түрлі салалардағы ықпалдастық деңгейі жоғары екенін атап өтті. Осыған байланысты Президент мемлекеттер арасындағы тиімді ынтымақтастықтың одан әрі дами беретініне сенім білдірді.
– Сіздер Еуропаның төрт мемлекетінің өкілісіздер. Еліміздің Сыртқы саяси тұжырымдамасында Еуропамен арадағы қарым-қатынастарға ерекше мән берілді. Еуропа Қазақстанда саяси, экономикалық ынтымақтастық және инвестиция тарту ісі бойынша маңызды рөл атқарады. Ынтымақтастығымыз одан әрі жалғаса береді деп ойлаймын. Қазақстан мен сіздердің елдеріңіз арасындағы ықпалдастыққа қосымша серпін беруіміз қажет, – деді Мемлекет басшысы. 
Президент коронавирус пандемиясына байланысты мемлекеттің мейлінше күрделі кезеңді бастан өткеріп отырғанын айтты.
– Біз қазіргі жағдайда екіжақты қатынастарға да, жаһандық өлшемге де әсер ететін жаңа күн тәртібін қарастыруымыз керек. Біз COVID-19 пандемиясының қиындықтары мен салдарын еңсеру үшін осы салада өзара тығыз ықпалдастық орнатамыз деп үміттенемін, – деді Қасым-Жомарт Тоқаев.
Мемлекет басшысы өзінің Қазақстан халқына арнаған жылсайынғы Жолдауында елімізді жаңғырту, қоғамдық өмірді демократияландыру мәселелерін қозғағанын атап өтіп, дипломаттарды аталған саладағы байланыстарды нығайтуға тиісті деңгейде мән беруге шақырды.
– Өзара түсіністікті нығайту үшін еліміздің Үкіметіне де, өздеріңіздің үкіметтеріңізге де көмектесесіздер деп үміттенемін. Қазіргі уақытта бұл аса маңызды. Көптеген мемлекеттердің арасында осындай өзара түсіністіктің жоқтығы халықаралық қатынастардың шиеленісуіне алып келеді. Мәселенің мәні осында, – деді Мемлекет басшысы.
Қасым-Жомарт Тоқаев елшілерді Қазақстандағы дипломатиялық миссияларының ресми түрде басталуымен құттықтап, олардың екіжақты қатынастарды әрі қарай нығайту ісіне табыс тіледі. Сонымен қатар өзінің әріптестеріне – Беларусь, Финляндия, Австрия және Мажарстан мемлекеттерінің басшылары мен үкіметтерінің жетекшілеріне жүрекжарды сәлемін жолдады.











///Мемлекет басшысы Қасым-Жомарт Тоқаевтың Жарлығымен жаңартылған Ұлттық комиссия құрамына Қазақстан Республикасының Мемлекеттік хатшысы Марат Тәжин жетекшілік етеді.
Комиссия отырысында «Рухани жаңғыру» бағдарламасы мен Елбасының «Ұлы даланың жеті қыры» атты мақаласының іске асырылу қорытындылары, сонымен қатар жаңа жобаларды жүзеге асыру жоспарлары қаралды.
Жиынды ашқан Мемлекеттік хатшы Марат Тәжин екі жыл ішінде қоғамдық және тарихи сананы жаңғыртуды басты мақсат еткен ауқымды жұмыс атқарылғанын атап өтті.
Латын графикасы негізіндегі қазақ әліпбиі бекітілді. «Туған жер» жобасы аясында меценаттар қаражатына 27 мектеп, 115 балабақша, 479 әлеуметтік инфрақұрылым нысаны салынды. Отандық тарихта алғаш рет шет тілдерден экономика, әлеуметтану, саясаттану, психология және өзге де ғылым салалары бойынша әлемдегі 48 үздік оқулық қазақ тіліне аударылып, басып шығарылды. Елдің гуманитарлық білім қоры 2019 жылы тағы 30 кітаппен толықпақ. Сондай-ақ БҰҰ-ның негізгі 6 (ағылшын, француз, испан, араб, қытай, орыс) тілінде Қазақстан жазушылары мен ақындарының проза және поэзия антологиялары баспаға әзірленіп, осы жылы жарық көретін болады. «Киелі Қазақстан» жобасы табысты жүргізілуде: 28 тарихи нысанда реставрация жасалды, жаңадан «Бозоқ», «Ботай», «Сарайшық» қорық-музейлері ашылды. Елбасының «Ұлы даланың жеті қыры» мақаласындағы жобалар қызу іске асырылуда.
Жүргізіліп жатқан жұмыстың нақты нәтижелері мен жоспарлары туралы отырыста Қазақстан Республикасы Президенті Әкімшілігі Мемлекеттік бақылау және ұйымдастыру-аумақтық жұмысы бөлімінің меңгерушісі Нұрлан Сауранбаев, «Wikibilim» қоғамдық қоры қамқоршылар кеңесінің төрағасы Рауан Кенжеханұлы, Қазақстан Республикасы Президенті Әкімшілігі Ішкі саясат бөлімінің меңгерушісі Аида Балаева, Нұр-Сұлтан қаласының әкімі Бақыт Сұлтанов, Мәдениет және спорт министрі Арыстанбек Мұхамедиұлы, Білім және ғылым министрі Күләш Шәмшидинова, Ақпарат және қоғамдық даму министрі Дәурен Абаев сөз сөйледі.
Мемлекеттік хатшы Марат Тәжин «Рухани жаңғыру» бағдарламасын әрі қарай іске асыру жұмысын жандандыру қажеттігін айрықша атап айтып, бірқатар тапсырма берді, олардың орындалуы Қазақстан Республикасы Президенті Әкімшілігінің тиісті бөлімдері мен Ұлттық комиссияның ұдайы бақылауында болмақ.
///Мемлекет басшысы «Азия-Еуропа» (АСЕМ) форумының XII саммитіне қатысу үшін Брюссель қаласына келді.
Сапар барысында Нұрсұлтан Назарбаев жоғары деңгейдегі бірқатар екі жақты келіссөздер өткізіп, Еуропаның іскер топтар өкілдерімен кездеседі.

///Қазақстан Президенті балқытылған алюминий және жеңіл қорытылатын автомобиль дискілерін өндірудің технологиялық үдерісімен танысты.
Мемлекет басшысына «Павлодар» еркін экономикалық аймағында жүзеге асырылып жатқан индустриялық жобалар жөнінде баяндалды.
Сонымен қатар, Нұрсұлтан Назарбаевқа дайын өнім үлгілері, атап айтқанда, жылыту радиаторлары, автомобильдердің қосалқы бөлшектері, темір жол вагондарының дөңгелектері көрсетілді.


///Қазақстан Президенті Қызылорда облысына жұмыс сапары барысында әйгілі ойшыл, ұлы қобызшы Қорқыт Атаға арналған сәулет кешенін аралап көрді.     
Мемлекет басшысына мемориалды кешенде жүргізілген жөндеу жұмыстарының нәтижесі жөнінде баяндалды. Мұнда салтанатты іс-шаралар өткізетін алаң жасалып, орталық аллеяда жаяу жүргіншілерге арналған қосымша жол салынған, сондай-ақ монумент маңы абаттандырылған.
Нұрсұлтан Назарбаев жаңа әкімшілік ғимаратты және «Қасиетті арқар» атты мүсінді көрді.    
Бұдан бөлек, Елбасы кешендегі музейде Қорқыт Атаның өмірі мен мұрасына арналған сирек экспонаттармен танысты.      

///Ресми қарсы алу рәсімінен кейін мемлекеттер басшылары шағын құрамда келіссөздер жүргізді. Мемлекет басшысы жылы қарсы алып, қонақжайлық көрсеткені үшін Шавкат Мирзиёевке ризашылық білдіріп, осы мемлекеттік сапардың маңыздылығын атап өтті.
– Тұңғыш Президентіміз – Елбасы Нұрсұлтан Әбішұлы Назарбаев мықты әрі үйлесімді екіжақты қатынастарды қалыптастыруға зор үлес қосты. Сіздер де екі мемлекеттің көшбасшылары ретінде Қазақстан мен Өзбекстан арысындағы ынтымақтастықты биік деңгейге көтердіңіздер, – деді Қасым-Жомарт Тоқаев.
Мемлекет басшысы екіжақты ынтымақтастықтың сапасы мен ықпалдастықтың мазмұнына жоғары баға берді, сондай-ақ, келіссөздердің күн тәртібінде тұрған барлық мәселе бойынша жемісті пікір алмасатынын айтты.
– Менің міндетім байланыстарымыздың сабақтастығы мен жоғары қарқынын сақтау деп ойлаймын. Мен де өз тарапымнан қазақ-өзбек ынтымақтастығының еш кедергісіз өркендеп, дамуына барлық мүмкіндікті жасаймын. Кеше саяси, тарихи, мәдени, гуманитарлық сияқты бірқатар мәселеге қатысты алдын ала пікір алмастық және осы тұрғыдан халықтарымызға ортақ көп дүние бар деген түсінікке келдік. Бізді ортақ тарихи тағдырымыз, туыстас тіліміз, дініміз бен мәдени құндылықтарымыз біріктіреді, – деді Қазақстан Президенті.
Сонымен қатар, Қасым-Жомарт Тоқаев Шавкат Мирзиёевке Өзбекстандағы Қазақстан жылын өткізуге мүмкіндік туғызғаны үшін алғыс айтып, бұл шараның екі мемлекет халқын жақындастыру тұрғысынан алғанда аса маңызды екенін атап өтті.
Шавкат Мирзиёев Қасым-Жомарт Тоқаевты Қазақстан Президенті қызметіне кірісуімен құттықтап, Өзбекстан Республикасына мемлекеттік сапармен келгені үшін ризашылық білдірді. 
– Қазақстанның Тұңғыш Президенті Нұрсұлтан Әбішұлы Назарбаевтың рөлін ерекше атап өткім келеді. Сол кісінің арқасында өзара қарым-қатынастарымыздың жоғары деңгейге көтерілуіне қол жеткіздік. Сіз де министр, Премьер-Министр, Сенат төрағасы қызметтерін атқарған кезіңізде екі ел байланыстарын жақсартуға септігіңізді тигіздіңіз, – деді Шавкат Мирзиёев.
Сонымен қатар, Өзбекстан Республикасының басшысы қазақстандық тарапқа екіжақты байланыстардың нығаюына тың серпін берген Қазақстандағы Өзбекстан жылын табысты өткізгені үшін ризашылық білдіріп, атап өтті.
Жоғары дәрежеде өткен келіссөздер барысында мемлекеттер басшылары өңірлік және халықаралық күн тәртібіндегі екіжақты ынтымақтастықтың өзекті мәселелерін талқылады.










///Гүлшара Әбдіқалықова Мемлекет басшысының ілтипатына ие болған және еліміздің дамуына ерекше еңбек сіңірген қазақстандықтарға ұлттық мерекеміз – Тәуелсіздік күнінің қарсаңында мемлекеттік наградалар тапсыру игі дәстүрге айналғанын атап өтті.
Биыл мемлекеттік наградалар 1600-ден астам адамға берілді. Олардың қатарында ғылым, білім беру, денсаулық сақтау саласының қызметкерлері, мәдениет қайраткерлері, мемлекеттік қызметшілер, жұмысшылар мен ауыл еңбеккерлері, экономиканың түрлі саласының өкілдері бар.
Қазақстан Президенті Нұрсұлтан Назарбаевтың сындарлы стратегиялық бағдарының арқасында бейбітшілік пен қоғамдық келісім қамтамасыз етілген, қарқынды дамып келе жатқан экономикасы бар прогрессивті заманауи мемлекет қалыптасты.
Бүгінде Қазақстанда ауқымды жаңғыру үдерістері жүргізіліп жатыр. Басты мақсаты әлемнің озық дамыған 30 елінің қатарына қосылу болып саналатын «Қазақстан-2050» стратегиясы іске асырылуда. Ұлт жоспары, Үшінші жаңғыру және Президенттің әлеуметтік бес бастамасы қабылданды, халыққа арналған «Қазақстандықтардың әл-ауқатының өсуі: табыс пен тұрмыс сапасын арттыру» атты жолдау, «Рухани жаңғыру», «Цифрлық Қазақстан» бағдарламалары, «Ұлы даланың жеті қырының» басымдықтары орындалуда. Бұлар экономиканы, саясатты және қоғамдық сананы жаңғыртуға бағытталған.
Г.Әбдіқалықова 2018 жыл мерейтойлық оқиғаларға толы болғанын айтты. Осы жылдың басты іс-шарасының бірі Астананың 20 жылдығы болды. «Астана» халықаралық қаржы орталығы ашылды, АХҚО биржасы жұмысын бастады, «Астана Хаб» ІТ-стартаптардың халықаралық технопаркі іске қосылды. БҰҰ Қауіпсіздік Кеңесіне тұрақты емес мүше ретіндегі миссиямыз лайықты аяқталып келеді.
Соңында Қазақстан Республикасының Мемлекеттік хатшысы Гүлшара Әбдіқалықова рәсімге қатысушыларды келе жатқан Тәуелсіздік күні мерекесімен құттықтап, барлығына зор денсаулық, отбасылық бақ-береке және еңбекте табыс тіледі.
///Мемлекет басшысы Астанаға әлемнің 39 елінен келген Дүниежүзілік құрылтайдың барлық қатысушыларына арнап сөз сөйледі.
Елбасы алғашқы Құрылтай өткеннен бергі 25 жыл ішінде Қазақстанның жеткен жетістіктерін және елімізде жүргізілген реформаларды атап өтті.
Нұрсұлтан Назарбаев рухани жаңғыру аясында іске асырылып жатқан 6 жобаға, соның ішінде қазақ қарпінің латын әліпбиіне көшуі, гуманитарлық бағыттағы үздік 100 оқулықты қазақ тіліне аудару, «Туған жер», «Қазақстанның киелі жерлерінің географиясы», «Жаһандағы заманауи қазақстандық мәдениет», «Қазақстандағы 100 жаңа есім» сияқты жобаларға ерекше тоқталды.
Қазақстан Президенті мемлекетіміз бен қоғам тарапынан қандастарымызды қолдаудың маңыздылығын айтып, «Отандастар» қорын құруды тапсырды.
– Қор Дүниежүзі қазақтарының қауымдастығымен бірлесіп, қандастарымызға қолдау көрсетудің тетіктерін анықтап, тиісті кешенді бағдарлама әзірлеуі қажет, – деді Елбасы.
Сондай-ақ, Мемлекет басшысы елшіліктерге Қазақстанға оралушылардың құжаттарын дайындау және оларға кеңес беру жөніндегі жұмыстарды күшейтуді тапсырды.
– Сонымен қатар, жастарға қолдау көрсету қажет. Үкіметке отандастарымыздың жоғары білім алуын қолжетімді ету үшін оларға бөлінген квотаны 2 есе көбейтуді тапсырамын. Үкімет шетелдегі қандастарымыздың ана тілінде білім алу мүмкіндіктерін қарастыруы керек, – деді Нұрсұлтан Назарбаев.
Бұдан бөлек, Қазақстан Президенті іргелес елдерде мемлекеттік телеарналардың көрсетілуі мен мерзімді баспасөздің таралу мәселелерін пысықтау, қандастарымыз арасындағы дарынды және кәсіби мамандарды елге тартып, оларды бейімдеу тетіктерін қарастыру, еліміздің оңтүстігінен солтүстік облыстарына қоныс аудару бағдарламасына қатысқан азаматтарымыздың орналасуына жағдай жасап, оларды жұмыспен қамту жөнінде тапсырмалар берді.
Елбасы сөзінің соңында Құрылтайға қатысушыларға Астананы аралап көріп, «ЭКСПО-2017» мамандандырылған көрмесін тамашалау жөнінде ұсыныс айтты.
Құрылтай соңында Мемлекет басшысы шетелдегі ағайынның Атамекенді ұмытпай, оны әрдайым құрмет тұтуға шақырды.
– Шетелдегі қазақтардың елге жиі келіп, туған жерімен байланыстарын нығайтып отырғаны дұрыс. Қай елде тұрсаңыздар да, әрдайым Қазақстанды жүректеріңіздің төрінде ұстаңыздар. Қазақтың тарихи отаны біреу-ақ. Ол – Қазақстан, – деп түйіндеді Нұрсұлтан Назарбаев.
Елбасы сөзінің толық мәтінін мына жерден қараңыз.









///Мемлекет басшысы Конституцияның 61-бабының 1-тармағына сәйкес Парламент Мәжілісінің қарауына «Қазақстан Республикасының кейбір заңнамалық актілеріне құқық қорғау қызметінің процестік негіздерін жаңғырту мәселелері бойынша өзгерістер мен толықтырулар енгізу туралы» заң жобасын енгізді.
Заң жобасы Қылмыстық-процестік кодекске, «Жедел-iздестiру қызметi туралы» және «Прокуратура туралы» заңдарға түзетулер енгізуді көздейді. Олар тұтастай алғанда:
- азаматтардың қылмыстық процесте қорғалу деңгейiн арттыруға және оның жазалау сипатын төмендетуге;
- адвокаттардың процессуалдық мүмкіндіктерін кеңейту арқылы қылмыстық процестің жарыспалылығын арттыруға;
- қылмыстық істерді тергеу тәртібін жеңілдетуге және қылмыстық процестің үнемді болуын қамтамасыз етуге;
- сотқа дейiнгі сатыда сот бақылауын одан әрі күшейтуге;
- сотқа дейінгі тергеу органдары, прокуратура және сот арасындағы өкілеттіктерді нақты ажыратуға және олардың қайталануын болдырмауға бағытталған. 
///Қазақстан Президентіне облыстың 9 айдағы әлеуметтік-экономикалық даму қорытындылары туралы есеп берілді.
Облыс әкімінің айтуынша, экономикадағы өсім 105 пайызды құрады. Өнеркәсіп және ауыл шаруашылығы салаларында да оң көрсеткіштер байқалады. Өңірге тартылған инвестиция көлемі өткен жылғы осы мерзіммен салыстырғанда 66 пайызға жетіп, құрылыс қарқыны 65 пайызға артқан.
Өмірзақ Шөкеев Қасым-Жомарт Тоқаевқа агроөнеркәсіп кешеніндегі бірқатар жобаның іске асырылу барысы, соның ішінде, жаңбырлатып суару технологиясын енгізу жөнінде баяндады.
Сонымен қатар облыс әкімі бөгеттің бұзылуынан кейінгі Мақтаарал ауданындағы төтенше жағдай салдарын жою жөніндегі Президенттің берген тапсырмаларының орындалу барысы туралы айтты. Облыс әкімінің мәліметі бойынша, Мырзакент ауылында 386 тұрғын үй пайдалануға берілген. Бұл үйлердің жартысы бюджет есебінен, қалғаны демеушілердің қаражатына салынды.
Кездесу қорытындысы бойынша Мемлекет басшысы Түркістан облысы басшылығының жұмысына оң баға берді. Президент облыстағы эпидемиологиялық ахуалды бақылауды тапсырды. Сондай-ақ Қасым-Жомарт Тоқаев сайлауалды науқанның ашық әрі заңды түрде жүргізілуін қамтамасыз ету қажеттігін атап өтті.  
 
 

/// 
Іс-шара Мемлекеттік Ту мен Президент Байрағының, сондай-ақ Қазақстан Республикасы Конституциясының Тәуелсіздік сарайының Үлкен залына салтанатты жағдайда әкелінуінен басталды.
Мемлекет басшысының кортежі «Ақорда» резиденциясынан Тәуелсіздік сарайының басқы есігінің алдына келді. Осы жерде жаңадан сайланған Қазақстан Республикасы Президентіне Мемлекеттік күзет қызметінің бастығы А.Күреңбеков рапорт берді.
Нұрсұлтан Назарбаев артиллериялық от-шашу болып жатқан кезде Тәуелсіздік сарайына кірді.
Тәуелсіздік сарайының Үлкен залында Конституциялық Кеңес төрағасы И.Рогов Конституцияның 42-бабына сәйкес, Қазақстан Республикасының Президенті халыққа ант берген сәттен бастап лауазымына кірісетінін мәлімдеді.
Нұрсұлтан Назарбаев оң қолын Конституцияға қойып:
– Қазақстан халқына адал қызмет етуге, Қазақстан Республикасының Конституциясы мен заңдарын қатаң сақтауға, азаматтардың құқықтары мен бостандықтарына кепілдік беруге, Қазақстан Республикасы Президентінің өзіме жүктелген мәртебелі міндетін адал атқаруға салтанатты түрде ант етемін! – деп, мемлекеттік тілде ант берді.
Содан кейін Елбасы Мемлекеттік туды сүйді. Мемлекеттік әнұранды орындау барысында 21 рет зеңбіректерден оқ атылды. 
Орталық сайлау комиссиясының төрағасы Қ.Тұрғанқұлов Нұрсұлтан Назарбаевқа Қазақстан Республикасы Президентінің куәлігін тапсырды.
Мемлекет басшысы ұлықтау рәсімінде сөйлеген сөзінде Президент сайлауы қоғам бірлігінің қуатын паш еткеніне тоқталды.
– Қазақстандықтар маған ұлы сенім көрсетіп, Отанға тағы қызмет етуге шақырды. Біз күрделі жолды бірге жүріп өттік: өзімізге сеніп, Тәуелсіздігімізді алдық, мемлекет құрып, әлемге жаңа Қазақстанның есігін аштық, өзімізді біртұтас ұлы ұлт ретінде таныттық. Сіздердің сенімдеріңіз мені әрдайым шабыттандырды, сенімділік пен күш-қуат берді. Қазір барлық жауапкершілікпен айтқым келеді:  бұған дейінгі жылдардағы сияқты халыққа адал қызмет етіп, елдің және барлық азаматтарымыздың амандығын сақтап, жалпыұлттық биік мүдделерімізді қорғайтын боламын, – деді Қазақстан Президенті.
Нұрсұлтан Назарбаев елдің әрі қарай дамуына қатер төндіретін бірқатар сыртқы ықпалдарға назар аударды.
– Бұл – әлем қалпының дағдарысы мен жалпы белгісіздіктің өршуі. Әлемдік экономиканың турбуленттілігі жалғасуда. Санкциялық, «валюталық» және сауда соғыстары барлық елдерде жағдайды ушықтыруда. Климаттың өзгеру үдерісі бүгінде болжап болмайтын салдарларға, түрлі апаттарға бастауда. Орталық Азияға әлемдік бөліністің жаңа өзгерістері әсерін тигізуі мүмкін, бұл да – бүкіл өңір үшін қатер. Жаһандық қалыптың дағдарысы мен әлемдік экономикадағы тұрақсыздық осы сын-қатерлермен күрестегі халықаралық үйлестіру мәселесін дәрменсіз ете түседі, – деді Мемлекет басшысы.
Қаақстан Президенті реформаларды орындау үшін күш-жігер жұмылдыру қажеттігін айтты.
– Таяу арада ел Президентінің жанынан Жаңғырту жөніндегі ұлттық комиссия құрылатын болады. Оның мақсаты – бес реформаның кезең-кезеңімен жүзеге асырылуын басқару және мемлекеттік органдардың, бизнес секторы мен азаматтық қоғамның іс-қимылын үйлестіру. Ұлттық комиссия жанында құрамына беделді шетелдік және қазақстандық сарапшылар кірген Халықаралық консультативтік кеңес әрекет ететін болады. Бұл ең озық халықаралық тәжірибені пайдалануға септігін тигізеді, – деді Нұрсұлтан Назарбаев.
Бұдан бөлек, Мемлекет басшысы комиссияның бірінші отырысында «мемлекет құру ісіндегі ендігі 100 нақты қадам» Ұлт жоспары таныстырылатынын айтты. 
– «100 қадам» – біздің жаһандық және ішкі сын-қатерлерге қарсы жауабымыз, сонымен бірге дамыған отыз мемлекеттің қатарына жаңа тарихи жағдайларда қосылу жөніндегі жоспар, – деді Қазақстан Президенті.
 Соңында Нұрсұлтан Назарбаев Қазақстан мемлекеттің күш-қуаты мен халықтың даналығына сүйене отырып, барлық міндеттерді жүзеге асыра алатынын айтты.
– Мен ұлтқа өзім жариялаған реформаларға кеңінен атсалысу жөнінде сөз арнаймын. «Республика» сөзі латын тілінен тікелей «ортақ іс» деп аударылады. Қазақстанның жаңғыртылуы – біздің ортақ ісіміз, – деді Мемлекет басшысы.
Сөзін аяқтағаннан кейін ел Президенті – Қазақстан Республикасының Жоғарғы Бас қолбасшысы Тәуелсіздік сарайы алдындағы алаңда Қорғаныс министрі И.Тасмағамбетовтің рапортын қабылдады. Мемлекет басшысының алдынан Қазақстан Республикасы Қарулы күштерінің өкілдері салтанатты түрде шеру тартып өтті.
Ұлықтау рәсіміне Жоғарғы сот судьялары, Қазақстан Республикасы Парламентінің депутаттары, Президент Әкімшілігі мен Премьер-Министр Кеңсесінің өкілдері, Қазақстанда тіркелген дипломатиялық өкілдіктер мен халықаралық ұйымдардың басшылары, мемлекеттік басқарудың орталық органдары басшылары, Үкімет мүшелері, жауапты хатшылар, облыстардың, Астана мен Алматы қалаларының әкімдері, Қазақстан халқы ассамблеясының мүшелері, діни конфессиялар өкілдері, Республикалық бюджеттің орындалуын бақылау жөніндегі есеп комитетінің мүшелері, Орталық Сайлау комиссиясының мүшелері, Конституциялық Кеңес мүшелері, президенттікке кандидаттар, республикалық және өңірлік қоғамдық штаб, сайлауды бақылау жөніндегі республикалық қоғамдық комиссия мүшелері, «Нұр Отан» партиясының басшылығы, Тұңғыш Президент мекемелері мен ұйымдарының жетекшілері, демократиялық күштердің «Қазақстан-2050» жалпыұлтық коалициясы мүшелері, «Халық қаһарманы» және «Еңбек ері» атағы иегерлері, ел генералитеті, сенімді өкілдер, қоғамдық-саяси бірлестіктер мен үкіметтік емес ұйымдар жетекшілері, республикалық бұқаралық ақпарат құралдарының басшылары, көрнекті ғылым, мәдениет және өнер қайраткерлері, республиканың іскер топтар өкілдері, жастар ұйымдарының көшбасшылары қатысты. Іс-шараға барлығы 3 000-ға жуық адам шақырылды.
Қазақстан Республикасы Президентінің сайлауы 2015 жылғы 26 сәуірде өтті. Қазақстан Республикасы Орталық Сайлау комиссиясының мәліметі бойынша, дауыс беруге 9 090 920 адам немесе сайлаушылардың 95,21 пайызы қатысқан. Нұрсұлтан Назарбаев сайлаушылардың 8 833 250 даусына ие болды, бұл – дауыс беру рәсіміне қатысқан сайлаушылар даусының  97,75 пайызы. 
Мемлекет басшысының сөйлеген сөзінің толық мәтінін мына жерден қараңыз.







///Кездесуге Парламент Сенатының төрағасы Қ.Тоқаев, Ресей Федерациясының Сыртқы істер министрі С.Лавров, Мәскеу мемлекеттік халықаралық қатынастар институтының ректоры А.Торкунов, ERG компаниясы директорлар кеңесінің мүшесі П.Шодиев, Қазақстанның Сыртқы істер министрі Қ.Әбдірахманов қатысты.
Әңгіме барысында Нұрсұлтан Назарбаев Мәскеу мемлекеттік халықаралық қатынастар институтының мәртебесі ерекше екенін айтып, оның дипломаттар мен сыртқы саясат ведомстволары қызметкерлерінің арасындағы беделі жоғары екенін атап өтті.
– Мәскеу мемлекеттік халықаралық қатынастар институты үнемі көпшілік білім алуға ұмтылатын айрықша оқу орны болды. Жастарымыз қазір де сонда оқығанды қалайды. Біз Мәскеу мемлекеттік халықаралық қатынастар институтымен және Астанада филиалы бар Мәскеу мемлекеттік университетімен тиімді байланыстар орнаттық, – деді Мемлекет басшысы.
Қазақстан Президенті мемлекетаралық диалогты нығайту мәселесіне тоқталып, дипломатиялық кадрларды Еуразиялық экономикалық одақтың жұмысына тарту қажеттігін айтты.
Кездесуге қатысушылар Астанада өтіп жатқан Мәскеу мемлекеттік халықаралық қатынастар институты түлектерінің IV халықаралық форумының ауқымдылығы мен оның елдеріміз арасындағы дипломатиялық байланыстарды күшейтудегі рөлін атап өтті.


///Мемлекет басшысы жұмыс сапары барысында инженерлік-көліктік инфрақұрылым ахуалымен танысып, жергілікті су тарату станциясын аралап көрді. Қазақстан Президентіне сумен және электр қуатымен қамтамасыз ету мәселесін шешу жөніндегі тапсырманың орындалуы туралы баяндалды.
Сонымен қатар, Қасым-Жомарт Тоқаев Р.Қошқарбаев атындағы №1 орта мектепке барды. Мемлекет басшысы мұғалімдермен және оқушылармен әңгімелесу барысында сапалы білім алу үшін елімізде барлық қажетті жағдай жасалғанын айтты.
Қазақстан Президенті ауыл тұрғындарының саны жылдам өсіп келе жатқанын, аталған жағдай азаматтардың тұрмыс сапасына кері әсер етпеуі керек екенін айтты. Үш ауысымды мектептердің мәселесін шешуге бағытталған шараларға ерекше назар аударды.  
– Біз бұл мәселені жақсы білеміз және Қосшы ауылында 1200 орындық мектеп салуды жоспарлап отырмыз. Тиісті қаражат бөлінді. Аталған мәселе менің бақылауымда болады, – деді Қасым-Жомарт Тоқаев.
Мемлекет басшысы бұл елді мекеннің халқы ресми есептелген межеден көп артып кеткенін айтты.
– Статистикалық мәлімет бойынша кент 16 мың адамға есептелген. Бірақ, іс жүзінде 50 мыңнан астам халық тұрады. Бұл ауданның әлеуметтік саласына үлкен салмақ түсіреді. Аталған мәселені облыс басшылығымен талқылап, жүйелі түрде шешетін боламыз, – деді Қазақстан Президенті.
Сапар қорытындысы бойынша Мемлекет басшысы кемшіліктерді қалпына келтіріп, ауылды одан әрі дамыту үшін Үкіметке және Ақмола облысының әкімдігіне нақты тапсырмалар берді. 








///Кездесуге «Green TAL» әлеуметтік шеберханасының басшысы, «Best for kids» қоғамдық қорының вице-президенті Эмин Әскеров, «Дастархан» ЖШС директоры Елена Мащинская, «Қамқор отау» әлеуметтік жобасының директоры, «Тренинг-Кафе» әлеуметтік жобасының үйлестірушісі Бақытжан Құдияров қатысты.
Кәсіпкерлер Президентке еліміздегі әлеуметтік кәсіпкерліктің ахуалы мен  оны әрі қарай дамыту перспективалары жайында айтты. Сонымен қатар олар аталған саладағы өзекті проблемалар жөніндегі ойларымен бөлісіп, оның ішінде қажетті ғимараттар мен өз өнімдерін өткізу орындарының тапшылығы туралы жеткізді.
Жиынға қатысушылар мемлекет тарапынан көрсетіліп жатқан қолдауды жоғары бағалап, Қазақстан Президентіне биыл күзде әлеуметтік кәсіпкерлердің бірінші республикалық форумын өткізу жөніндегі жоспары туралы баяндады.
Қасым-Жомарт Тоқаев кәсіпкерлердің қоғамға пайдалы жобаларды жүзеге асырып жатқаны үшін ризашылық білдіріп, олардың форум өткізу жайындағы идеясын қолдады. Президенттің айтуынша, мемлекет бүкіл республика аумағындағы әлеуметтік бизнеске жан-жақты қолдау көрсете береді.


///Қасым-Жомарт Тоқаевқа прокуратура органдары қызметінің басым бағыттары бойынша атқарылған жұмыстарының қорытындылары туралы есеп берілді.
Ғизат Нұрдәулетов Қазақстан Президентінің қылмыспен күресті күшейту,  құқық қорғау және өзге де органдардың құқықтық тәртіпті қамтамасыз ету қызметін үйлестіру жөнінде жүктеген тапсырмаларының орындалу барысы туралы баяндады. Оның айтуынша, өткен кезеңде елімізде қылмыс көлемі шамамен 30 пайызға азайған. Ұрлық, қарақшылық шабуылдар, тонау және бұзақылық қылмыстары екі есе аз тіркелген.
Қазақстан Президентіне заңдылықты сақтауды қадағалау барысында прокурорлар сотқа дейінгі тергеу ісі бойынша 63 тұлғаға қатысты негізсіз қылмыстық қудалаудың тоқтатылғаны, сондай-ақ, тергеу мерзімін тоқтату және кейінге шегеру жөніндегі 17 мың заңсыз қаулының күшін жойғаны туралы мәлімет берілді.
Мемлекет басшысына бизнесті қорғау және бақылаушы органдар тарапынан кәсіпкерлік қызметке заңсыз кедергі келтірудің жолын кесу жұмыстары туралы баяндалды.
Сонымен қатар Қасым-Жомарт Тоқаевқа әлеуметтік-экономикалық саладағы заңдылықты қамтамасыз ету, сондай-ақ, мемлекеттік органдардың жекелеген саладағы қызметін реттейтін  заңнаманы сақтау жөніндегі тексерулердің нәтижелері бойынша прокурорлардың қабылдаған шаралары туралы мәлімет берілді.
Кездесу қорытындысы бойынша Президент Бас прокурорға бірқатар нақты тапсырма берді.
 

///Мемлекеттер басшылары екі жақты ынтымақтастықтың өзекті мәселелері мен перспективаларын талқылап, биыл Қазақстан мен Украина арасындағы байланыстардың жандана түскенін атап өтті.
Екі ел көшбасшылары Украинаның оңтүстік-шығысындағы қазіргі ахуал жөнінде пікір алмасты. Нұрсұлтан Назарбаев Украина дағдарысына қатысты тараптарды сындарлы диалог жүргізіп, келісімге келуге шақырды, сондай-ақ осы қақтығысты шешу үшін жан-жақты қолдау көрсетуге әзір екенін айтты.
Украина Президенті Петр Порошенко Керчь бұғазы маңында болған оқиға жөнінде мәлімдеді. Осыған орай, Қазақстан Президенті бұл мәселенің Украина мен Ресей тараптары арасындағы келіссөздер арқылы тезірек шешілуіне ниеттестік білдірді.
Мемлекеттер басшылары алдағы уақытта да байланысты жалғастыра беру жөнінде уағдаласты.
Телефон арқылы сөйлесуге Украина жағы бастамашы болды.
///
	 

	Кеңеске Премьер-Министр К.Мәсімов, Президент Әкімшілігінің Басшысы Н.Нығматулин және Президенттің көмекшісі Е.Орынбаев қатысты.

	Кеңеске қатысушылар биылғы 7 айдағы елдің әлеуметтік-экономикалық даму қорытындыларын, Қазақстанның әлемдегі дамыған 30 мемлекеттің қатарына кіруін қамтамасыз ету жөніндегі шаралардың жүзеге асырылу барысын, сондай-ақ алдағы кезеңге арналған басымдығы бар міндеттерді қарады.  

	Нұрсұлтан Назарбаев экономика мен әлеуметтік саланың негізгі мәселелеріне арналған кеңейтілген Үкімет отырысын өткізу қажеттігін атап өтті.

	Сонымен қатар, Украинадағы ішкі саяси ахуалдың және сонымен байланысты халықаралық оқиғалардың отандық экономиканың дамуына  ықпал ету ықтималдығының түрлі аспектілері талқыланды.

	Кеңес қорытындысы бойынша Мемлекет басшысы бірқатар нақты тапсырмалар берді. 


///Кездесуде Елбасыға әлемнің үздік тәжірибелерін пайдалану арқылы құрылып жатқан халықаралық қаржы орталығын іске қосуға әзірлік жұмыстары жөнінде мәлімделді.
Қазақстан Президентіне 2018 жылғы қаңтарда ашылатын «Астана» халықаралық қаржы орталығының Тәуелсіз соты мен Халықаралық арбитраждық орталықтың нормативтік құжаттарын дайындау жұмысы аяқталғаны туралы баяндалды.
Сондай-ақ, Қайрат Келімбетов Нұрсұлтан Назарбаевқа орталықты дамытудың негізгі бағыттары жөнінде мәлімдеп, «Астана» халықаралық қаржы орталығының жоғары технологиялық биржасын құру барысы туралы айтты.
Астана» халықаралық қаржы орталығының басқарушысы қазіргі уақытта Шанхай қор биржасымен және Nasdaq Inc. компаниясымен қаржы орталығын одан әрі қалыптастыруға және дамытуға септігін тигізетін келісімдерге қол қойылғанын атап өтті.
Елбасы ұсынылған есепті назарға алып, бірқатар нақты тапсырма берді.


///Құрметті отандастар!
Баршаңызды қасиетті Ораза айт мерекесімен құттықтаймын!
Бұл мейрам күллі мұсылман үмбеті үшін маңызды Рамазан айының аяқталғанын білдіреді. Ежелден исламға тән құндылықтар – бейбітсүйгіштік, жанашырлық пен бауырмалдықтың терең мән-мағынасы осы шуақты күндерде айқын сезіледі.
Ораза айтта шын жүректен ақ тілек айтылып, әр адам адами қарым-қатынастың жылылығы мен айналасындағылардың қамқорлығын сезіну үшін қайырымдылық шаралары жасалады. Ізгі ниет пен игі істер қоғамда өзара түсіністіктің орнауына, халқымыздың татулығы мен ауызбіршілігін нығайтуға септігін тигізеді. Бұл – еліміздің одан әрі тұрақты және сенімді дамуының басты кепілі.
Бірлік пен татулық жүрегімізде әрдайым бейбітшілік пен жасампаздықтың жылуын ұялатсын!
Осы мерекеге орай барша қазақстандықтарға зор денсаулық пен бақ-береке тілеймін!
Ораза айт қабыл болсын!
///Қазақстан Президенті «SV» өнеркәсіптік жабдықтарды шығаратын «Силумин-Восток» жауапкершілігі шектеулі серіктестігі зауытының жұмысымен танысты. 
Кәсіпорын құрылыс пен инфрақұрылым, машина жасау, энергетика, металлургия, тау-кен және мұнай химиясы өнеркәсібі салаларында инжинирингтік қызмет көрсету ісіне маманданған.
Кәсіпорынды аралау барысында Мемлекет басшысына құбыр жүргізу кезінде қолданылатын арматураларды, насостық құрал-жабдықтарды, электротехникалық өнім мен блокты-модульдік ғимараттарды дайындау үдерісі таныстырылды. 
Нұрсұлтан Назарбаев кәсіпорын ұжымымен де кездесіп, әңгімелесті.
Елбасы Шығыс Қазақстан облысының өнеркәсіптік әлеуеті мен даму қарқынын атап өтті.
– Өңірде өнеркәсіп саласы өркендеп, индустриялық бағдарлама аясында 46 жоба жүзге асырылды. Жаңа жұмыс орындарымен қамтамасыз етіп жатқан кәсіпорындар салынуда. Атап айтқанда, 7500-ге жуық адам жұмысқа орналасты, – деді Мемлекет басшысы.  
Соңында Нұрсұлтан Назарбаев кәсіпорын жұмысшыларына табыс тілеп, өндірістік көрсеткіштердің одан әрі арта беруіне ниеттестік білдірді. 





///Нұрсұлтан Назарбаев жұмыс сапары барысында «Арай» спорттық-сауықтыру кешенін аралап көрді. Кешенде аквапарк, SPA орталығы, балаларға арналған ойын павильоны, коттедж қалашығы, аттракциондарды қамтитын ашық бассейндер, фитнес орталығы, сондай-ақ 500 адамға арналған балалар орталығы бар.
Елбасы облыс жастарымен және балалармен кездесіп, бейресми әңгіме өткізді.

///Мемлекет басшысы Индонезияның Зонд бұғазы жағалауындағы цунами салдарынан көптеген адамның қаза болғаны туралы хабарды зор күйзеліспен қабылдады.
«Қаза болғандардың туған-туысқандарына және бүкіл Индонезия халқына көңіл айтып, орны толмас қайғыға ортақтастығымды білдіремін. Зардап шеккендердің тезірек сауығып кетуіне тілектеспін», – делінген жеделхатта.
///Қасым-Жомарт Тоқаевқа прокуратура органдары қызметінің басым бағыттары бойынша атқарылған жұмыстарының қорытындылары туралы есеп берілді.
Ғизат Нұрдәулетов Қазақстан Президентінің қылмыспен күресті күшейту,  құқық қорғау және өзге де органдардың құқықтық тәртіпті қамтамасыз ету қызметін үйлестіру жөнінде жүктеген тапсырмаларының орындалу барысы туралы баяндады. Оның айтуынша, өткен кезеңде елімізде қылмыс көлемі шамамен 30 пайызға азайған. Ұрлық, қарақшылық шабуылдар, тонау және бұзақылық қылмыстары екі есе аз тіркелген.
Қазақстан Президентіне заңдылықты сақтауды қадағалау барысында прокурорлар сотқа дейінгі тергеу ісі бойынша 63 тұлғаға қатысты негізсіз қылмыстық қудалаудың тоқтатылғаны, сондай-ақ, тергеу мерзімін тоқтату және кейінге шегеру жөніндегі 17 мың заңсыз қаулының күшін жойғаны туралы мәлімет берілді.
Мемлекет басшысына бизнесті қорғау және бақылаушы органдар тарапынан кәсіпкерлік қызметке заңсыз кедергі келтірудің жолын кесу жұмыстары туралы баяндалды.
Сонымен қатар Қасым-Жомарт Тоқаевқа әлеуметтік-экономикалық саладағы заңдылықты қамтамасыз ету, сондай-ақ, мемлекеттік органдардың жекелеген саладағы қызметін реттейтін  заңнаманы сақтау жөніндегі тексерулердің нәтижелері бойынша прокурорлардың қабылдаған шаралары туралы мәлімет берілді.
Кездесу қорытындысы бойынша Президент Бас прокурорға бірқатар нақты тапсырма берді.
 

///Кездесуде Үкіметтің 2018 жылғы бірінші жартыжылдықта атқарған жұмыстарының қорытындылары, мемлекеттік және салалық бағдарламалардың іске асырылу барысы талқыланды.
Нұрсұлтан Назарбаев еліміздің әлеуметтік-экономикалық даму көрсеткіштері артып келе жатқанына қарамастан, мемлекет тарапынан қабылданған бағдарламалар тұрғындарды толық қамтымай отырғанын айтты.
– Бірінші жартыжылдық аяқталды. Көрсеткіштер өсіп келеді. Жалпы, халықтың әл-ауқаты жақсы. Біз индустриялық, инфрақұрылымдық және әлеуметтік бағдарламалар қабылдадық. Алайда, жергілікті атқарушы органдар мен министрліктер оларды толық орындамай отыр, бекітілген бағдарламалар өңірлерге жетпей жатыр, – деді Мемлекет басшысы.
Елбасы коммуналдық қызмет көрсету тарифтерінің өскеніне және еліміздегі жоғары оқу орындарындағы оқу ақысының қымбаттағанына тоқталып, медициналық қызмет пен білім сапасының төмендеп бара жатқанын атап өтті. 
– Коммуналдық қызметтердің бағасы өсті. Медициналық қызмет көрсету нашарлады. Білім алу қымбаттап барады. Жастар біздің университеттердегі білім сапасының төмендігіне байланысты Ресейдің жоғары оқу орындарын таңдайтын болды. Біздің қоғамда осындай проблемалар жиі көтерілуде, – деді Мемлекет басшысы.
Қазақстан Президенті ел экономикасындағы шағын және орта бизнестің рөлін арттыру, сондай-ақ кәсіби мемлекеттік аппарат қалыптастыру мәселелеріне тоқталды.      
Нұрсұлтан Назарбаев «Бес әлеуметтік бастаманы» және инфрақұрылымдық даму бағдарламасын сапалы жүзеге асырудың маңыздылығын атап өтті. Сонымен қатар, Мемлекет басшысы өңірлерде жол салу мәселесіне де назар аударды. 
Соңында Қазақстан Президенті Үкімет пен жергілікті атқарушы органдар тарапынан қабылданған мемлекеттік және салалық бағдарламалардың сапалы  орындалуын қамтамасыз етуді және олардың жүзеге асырылуына мұқият бақылау жасауды тапсырды.

///Мемлекеттік хатшы форум қатысушыларына арналған құттықтау сөзінде Елбасы Н.Ә.Назарбаевтың Астана елімізге қуатты пассионарлық серпін берді және Қазақстанның көп ұлтты халқын өзінің ортақ тарихи тағдырының бірегейлігін сезінуге, өз күшіне сенуге септігін тигізді деген сөзіне назар аударды.
– Тарихи өлшем тұрғысынан алғанда қысқа мерзім ішінде Қазақстанның жаңа елордасы ел тәуелсіздігінің символына, Мемлекет басшысының стратегиялық бағдарының жүзеге асырылуының жарқын мысалына айналды, – деді Гүлшара Әбдіқалықова.
Мемлекеттік хатшы Азиядағы өзара ықпалдастық және сенім шаралары кеңесінің негізгі басымдығы Азия мемлекеттері арасындағы өзара қарым-қатынасты нығайту, тұрақтылықтың орнықты құрлықтық құрылымын қалыптастыру екенін айтты.
Өткен 25 жылда ұйым құрлықтағы қауіпсіздік пен ынтымақтастықты қамтамасыз етудің сенімді тетігіне айналды.  
Мемлекеттік хатшы форумда мәдениетаралық ынтымақтастықтың жаңа жолдары, этносаралық келісімді нығайтудағы азаматтық қоғамның рөлі жөнінде ашық әрі тиімді диалог өрбитініне сенім білдірді.
Іс-шараға Қазақстан Халқы Ассамблеясы төрағасының орынбасары – Хатшылық меңгерушісі Л.Прокопенко, Парламент депутаттары, дипломатиялық миссиялар, мемлекеттік органдар, этномәдени және жастар бірлестіктері, елшіліктер жанындағы ұлттық-мәдени орталықтар өкілдері, халықаралық сарапшылар, сондай-ақ ғылыми және шығармашылық зиялы қауым өкілдері қатысты.  
Сондай-ақ, форум аясында Қазақстан халқы Ассамблеясы мен Өзбекстан Республикасы Министрлер кабинеті жанындағы Ұлтаралық қатынастар мен достық байланыстар жөніндегі комитет арасында ынтымақтастық туралы меморандумға қол қойылды.   
***
Азиядағы өзара ықпалдастық және сенім шаралары кеңесіне мүше елдердің ұлттық-мәдени орталықтарының форумы 2008 жылдан бері Қазақстан халқы Ассамблеясының қолдауымен жыл сайын өткізіліп келеді.    
2014 жылы Азиядағы өзара ықпалдастық және сенім шаралары кеңесі (АӨСШК) Атқарушы комитеті мен Қазақстан Халқы Ассамблеясы арасындағы ынтымақтастық туралы меморандумға қол қойылды.
26 мемлекет (Ауғанстан, Әзербайжан, Бахрейн, Бангладеш, Вьетнам, Египет, Үндістан, Ирак, Израиль, Иордания, Иран, Қазақстан, Катар, Камбоджа, Қытай, Қырғызстан, Монғолия, Пәкістан, Палестина, Корея Республикасы, Ресей, Біріккен Араб Әмірліктері, Тәжікстан, Таиланд, Түркия, Өзбекстан) Азиядағы өзара ықпалдастық және сенім шаралары кеңесінің мүшесі болып табылады.
12 ел мен халықаралық ұйым (Беларусь, Индонезия, Шри-Ланка, Украина, АҚШ, Жапония, Малайзия, Филиппин, Біріккен Ұлттар Ұйымы, Еуропа Қауіпсіздік және Ынтымақтастық Ұйымы, ТүркПА және Араб мемлекеттері лигасы) байқаушы мәртебесіне ие.
///Мемлекет басшысы өз сөзінде жиынға қатысушыларды Тәуелсіздік күнімен құттықтап,  Тәуелсіздік – мемлекеттігіміздің алтын діңгегі, дербестігіміздің берік негізі екенін атап өтті.    
– Тарихы бай, тамыры терең Қазақ елі үшін бұдан асқан қастерлі құндылық жоқ. Оны ең қымбат қазынаға, ең асыл аманатқа балаймыз. Сондықтан, бабалар аңсаған Тәуелсіздіктің қадірін жан-жүрегімізбен сезінеміз. Егемендік – әр халыққа бұйыра бермейтін баға жетпес бақыт. Тәуелсіздік шежіресі Тұңғыш Президентіміз – Елбасының тарихи тұлғасымен тығыз байланысты, - деді Президент.
Қасым-Жомарт Тоқаев пандемия салдарынан еліміздің басты ұлттық мерекесін кең көлемде атап өту мүмкін болмағанын айтты. Азаматтарымыздың денсаулығы, өмірі және әл-ауқаты бәрінен жоғары тұрады. Сондықтан барлық іс-шара шектеулі форматта және онлайн режимде өтеді. Бірақ бұл жағдай Тәуелсіздік күнінің құны мен маңызын еш төмендетпейді.  Президент ұлық мерекенің салтанатты рухы әр шаңырақты шаттыққа бөлеп,  әр қазақстандықтың жүрегін қуанышқа толтыратынына сенім білдірді.  
– Президент лауазымындағы менің басты міндетім – әлеуметтік әділдік және халықтың әл-ауқатын арттыру. Сондықтан мемлекеттің күнделікті іс-әрекеті азаматтарымыздың тұрмыс сапасын жақсартуға бағытталады. Биыл 4 миллионға жуық азаматтың зейнетақысы мен әлеуметтік төлемақыларының көлемін өсірдік.  Әлеуметтік сақтандыру төлемақысын 5 пайызға көбейттік. Аз қамтылған отбасылардың 500 мыңнан астам балалары үшін кепілдендірілген әлеуметтік топтама енгіздік. Пандемия кезінде қиын жағдайға тап болған адамдарға қолдау көрсету үшін өңірімізде бұрын-соңды болмаған қадамға бардық. Азаматтарға 42500 теңге көлемінде тікелей төлемақы берілді. Мемлекеттен 4,5 миллионнан астам адам қаржылай көмек алды. Несиелердің шегерілуі 1 миллион 900 мыңға жуық қазақстандықтың дефолтқа түсуіне жол бермеді, – деді Қасым-Жомарт Тоқаев.
Президент геостратегиялық белгісіздік жағдайында мемлекеттердің халықаралық аренадағы саяси өзімшілдігі мен экономикалық ұлтшылдығы күшейетініне назар аударды. Бүгінде халықтардың жаһандық мәртебесі көбінесе технологиялық көшбасшылық үшін болатын қатаң бәсекеде анықталады.
- Ел дамуының сыртқы және ішкі міндеттерінің өзара үйлесімді ұштасуының маңызы артып келеді. Біз Қазақстанның шынайы бәсекеге қабілеттілігін арттыру үшін барлық күш-жігерімізді және ресурстарымызды жұмылдыруымыз қажет. Бүгінде ұлттың шоғырлануы және әрбір азаматтың Тәуелсіздік құндылықтарына шексіз қызмет етуі өте маңызды. Біз көпжақты құрылымдар мен БҰҰ рөлін күшейтуге ықпал ете отырып, халықаралық қауіпсіздік жүйесін нығайту жолындағы сыртқы бағдарымызды жалғастыра береміз. Ұлттық мүдделерімізді қатаң ұстанып, заманауи көпжақты әлемде тиімділігін дәлелдеген үйлесімді әрі сындарлы сыртқы саясатымызды дәйекті жүргіземіз, – деді Мемлекет басшысы.
Қасым-Жомарт Тоқаев  Тәуелсіздігіміздің 29-шы жылы күрделі, қиын әрі ерекше болғанын атап өтті. Мұндай тағдыршешті сынақтар әр ұрпақтың басына түсе бермейді. Жаһандық дағдырысты еңсерген мемлекетіміз бұдан да зор мақсаттар мен міндеттерді көздейді. 
– Алдағы жыл – межелі кезең. Бұл жыл ел Тәуелсіздігінің 30 жылдығы аясында өтеді. Бұл өткенге көз жүгіртіп, қорытынды жасайтын уақыт. Халқымыз үшін осы маңызды датаны нақты істермен және жаңа жобалармен қарсы аламыз. Даңғаза ақциялар мен даурықпа шаралардан бас тартып, бүкіл іс нақтылыққа құрылатын болады. Экономика, әлеуметтік сала, экологиядағы жүйелі шаралардың көлемді кешенін іске асыруды жалғастырамыз. Тұрғындардың барлық топтарының, әсіресе жастар, әйелдер, мүмкіндігі шектеулі жандардың қажеттіліктеріне баса мән береміз. Біз еліміздегі саяси жаңғырту үдерісін жалғастыра береміз, – деді Президент.
Мемлекет басшысы келесі жылдың басында жарияланатын жаңа реформалар топтамасы туралы айтты. Бұл «халық үніне құлақ асатын мемлекет» құруға, әділет және тең мүмкіндіктер қағидаттарын бекітуге бағытталған Қазақстандағы демократиялық түрленуге тың серпін береді. Мәжіліс және барлық деңгейдегі мәслихаттарға сайлау өткізу келесі жылдың тағы бір маңызды оқиғасы болмақ. Қасым-Жомарт Тоқаев алдағы сайлау жоғары азаматтық белсенділік танытып, қоғамның саяси сауатты екенін көрсететініне сенім білдірді. Сайлау науқаны қазақ мемлекеттігінің институционалдық тұрақтылығын дәлелдейді.
Президент өз сөзінде Мемлекет басшысының қолынан марапат алған қазақстандықтардың сіңірген еңбегіне жоғары баға берді.
Мемлекет басшысының салтанатты рәсімде сөйлеген сөзінің толық мәтінімен мына сілтеме арқылы танысуға болады







///Маңғыстау облысы, Ақтау қаласы
Қасым-Жомарт Тоқаевтың Маңғыстау облысына жұмыс сапары өңірдің әлеуметтік-экономикалық дамуы жөнінде кеңес өткізуден басталды.
Президент өз сөзінде Қазақстанды экономикалық және рухани-мәдени тұрғыдан дамытуда өңірдің рөлі зор екенін атап өтті.
– 30 жылда бұл өлкеге 7 триллион теңгеден астам инвестиция тартылды. Аймақтағы өнеркәсіп өндірісінің көлемі 2 есеге, яғни 3,5 пайыздан 8 пайызға дейін артты. Облыс өңірлік жалпы өнім деңгейі бойынша алдыңғы қатардағы бестікке кіреді. Еліміздің тораптық көлік-логистика орталығы осында орналасқан. Ақтау және Құрық айлақтары –  Қазақстанның теңізге шығатын қақпасы. Тәуелсіздік кезеңінде облыста 11,3 миллион шаршы метр тұрғын үй пайдалануға берілді. 78 мектеп, 334 балабақша салынды, – деді Қасым-Жомарт Тоқаев. 

Сонымен қатар Президент аймақта жылдам шешуді қажет ететін бірқатар қордаланған мәселе бар екеніне назар аударды. Атап айтқанда,  Мемлекет басшысы облыста еңбек даулары өршіп тұрғанын ерекше атап өтті.  
– Жыл басынан бері өңірде осындай 150 дау туындады. Бәрі заң аясында шешілуге тиіс. Жаңаөзенде тұрақты жұмыс істейтін Ведомствоаралық штаб құру қажет. Оған мемлекеттік органдар мен «Самұрық-Қазына» белсене қатысуы керек. Бұл штаб шұғыл шешім қабылдауға және халықпен тығыз қатынас орнатуы қажет, – деді Президент. 

Мемлекет басшысы облыста жұмыссыздық мәселесінің ушығып тұрғанына мән беріп, жергілікті жұрттың жұмыс таппай жүргенін, ал мердігерлердің басқа жақтан еңбек күшін тартатынын айтты. Қасым-Жомарт Тоқаев әкімдік пен «Самұрық-Қазына» қорына, ең алдымен, өңірдің жергілікті тұрғындарын жұмыспен қамтуға баса мән беруді тапсырды.
Президент инфляция деңгейінің жоғары екенін және азық-түлік тауарларының бағасы тез қымбаттап жара жатқанын келесі бір маңызды мәселе ретінде атап өтіп, аталған проблеманы шешу қажеттігін айтты.
– Азық-түліктің 80 пайызға жуығы импортталады. Осы ретте, 50 мың тонна көкөніс сыятын қоймалардың тапшылығы байқалады. Бұл еліміз бойынша ең жоғары көрсеткіш. Аталған мәселені маңыздылығына қарай шешу қажет. Ол үшін тиісті механизмдер бар. Осыған қатысты Үкімет Көкөніс қоймаларының құрылысы жөніндегі жол картасын әзірледі. Азық-түлік бағасының қымбаттауын тоқтату үшін ауыл шаруашылығы өнімдеріне толық қол жетімді әрі ретке келтірілген сауда алаңдарын ашу керек. Әкімдікке Ақтау қаласында коммуналды және көтерме базарларды салуды тапсырамын, – деді Мемлекет басшысы. 

Сонымен қатар Президент банкрот жағдайында тұрған Бейнеу астық терминалының жұмысын қайта қалпына келтіру қажеттігін жеткізді. Оның пікірінше, бұл өңірді ұнмен және жеммен толық қамтамасыз етіп, 200 жаңа жұмыс орнын ашуға мүмкіндік береді. Осы міндеттерді шешу үшін Қасым-Жомарт Тоқаев облыс әкімдігі мен Әлеуметтік кәсіпкерлік корпорацияға азық-түлік тауарларының бағасын төмендету, сауда инфрақұрылымын дамыту шараларын қабылдауды, өзге аймақтардың өндірушілерімен ұзақмерзімді шарттар жасауды тапсырды.

Президент облыстағы өзекті проблемалардың бірі – өңір тұрғындарының сапалы ауызсумен толық қамтамасыз етілмеуіне арнайы тоқталды. Қасым-Жомарт Тоқаев өңірде қыруар қаржының түрлі қымбат ғимараттар салуға және басқа да мақсаттарға жұмсалып жатқанын атап өтті. Оның айтуынша, бұл да керек, бірақ, ешқайсысы судан маңызды емес.
– Мен Жолдауымда Кендірлі елді мекенінде су тұшыту зауытын салуды тапсырған болатынмын. Үкімет «Самұрық-Қазына» қорымен бірлесіп, 2024 жылдың соңына дейін зауытты іске қосуы керек. Ауылдық жерлер әлі күнге дейін сапалы ауызсуға мұқтаж. Облыстағы 12 елді мекенде, яғни ауылдардың 20 пайызында ауызсу жоқ. Биыл 4 ауылға ғана су жеткізу жоспарланған. Бұл жұмыстың қарқыны өте баяу. Әкімдікке келесі жылдың соңына дейін осы 12 ауылдың бәріне таза су беруді тапсырамын, – деді Президент.

Мемлекет басшысы 2025 жылға қарай суға деген сұраныс арта түсетініне тоқталды. Ақтау қаласын сумен қамтамасыз етуге қатысты бұл мәселені шешу үшін  Мемлекет басшысы Үкімет пен өңір әкімдігіне «МАЭК-Қазатомөнеркәсіп» кешенін жаңғырту жөніндегі іс-шаралардың шұғыл жоспарын әзірлеуді тапсырды. Қасым-Жомарт Тоқаев шенеуніктердің біліксіздігінен «Каспий» су тұшыту зауытының қуатын арттыру жобасының жүзеге асырылуы созбалаңға салынып кеткенін және жобаның құны көтерілгенін сынға алды. Президент жыл соңына дейін аталған жобаны аяқтауды тапсырды.

Мемлекет басшысы мұнай-газ саласын одан әрі дамыту, соның ішінде өңірдегі жаңа кен орындарын игеру мәселесін көтерді. Осы ретте, Мемлекет басшысы жалпы құны шамамен 5 миллиард доллар болатын «Қаламқас теңіз» және «Хазар» ірі кен орындарын игеру жұмыстарын бастау жөніндегі шешімін еске салды. Президент кен орындарын игеру жұмыстарына жергілікті компаниялар мен кадрларды барынша тартудың маңызды екенін атап өтті.
Бұдан бөлек Қасым-Жомарт Тоқаев мұнай кен орындарының бірте-бірте тозуына, 2030 жылға қарай өндірілетін мұнайдың азаюына байланысты проблеманы да қозғады. Аталған мәселені шешу үшін Президент геологиялық барлау және жаңа кен орындарын іздеу бағытына белсенді түрде инвестиция тартуға шақырды. Бұл жұмыстарды атқару барысында жыл соңына дейін құрылатын Ұлттық геологиялық қызмет маңызды рөл атқаруға тиіс.

Кеңес барысында өңір экономикасын, соның ішінде шағын және орта бизнесті әртараптандыруға арнайы мән берілді. Шикізат секторындағы, оның ішінде дәрі-дәрмек, медициналық бұйымдар, электр кабельдері өндірісі бойынша жобаларды жүзеге асыруға мән бере отырып, Арнаулы экономикалық аймақтың әлеуетін одан әрі арттырудың өзектілігіне назар аударылды.
Қасым-Жомарт Тоқаев өңірде жаппай мал шығынына алып келген қуаңшылық мәселесіне қатысты көзқарасын білдірді. Мемлекет басшысы мұқтаж фермерлерге көмек көрсету кезінде шенеуніктердің сылбырлығын сынға алды. Оның айтуынша, облыс әкімдігі мен құзырлы министрлік қайта-қайта қағазын түгендеп, құжатын реттеп отырғанда ахуалды тұрақтандыру үшін резервтен бөлінген тиісті қаражат қиналған шаруаларға мезгілінде жетпеген.  
– Құдық қазуға бөлінетін субсидия 80-нен 50 пайызға дейін қысқарған болатын. Үкіметке бұл шешімді қайта қарауды тапсырамын. Маңғыстау және Қызылорда облыстары үшін өтемақы мөлшерін қайтадан 80 пайызға дейін көбейту қажет. Құзырлы министрлік шөлді аймақта ауыл шаруашылығын дамыту үшін ұсыныс енгізсін. Оның ғылыми негізі болуы шарт. Халықаралық озық тәжірибені, соның ішінде Израильдің тәсілін зерттеңіздер, – деді Қасым-Жомарт Тоқаев. 

Президент заңсыз балық аулау әрекеттерінің көбейіп кеткенін тағы бір өзекті проблема ретінде атады. Осы ретте, Мемлекет басшысы мұның қудалаумен ғана шешілмейтінін айтты. Қасым-Жомарт Тоқаев балық өсіріп, оны өңдейтін кәсіпорын құруға қолайлы жағдай жасау керек деп есептейді.

Президент еліміздегі ең үздік он туристік аймақтың қатарына қосылатын Маңғыстау облысының туристік әлеуеті зор екенін атап өтті. Ол мұның дәлелі ретінде осы жылдың бірінші жартысында туристер саны үш есе артқанын алға тартты. Дегенмен, Президент курортты жерлердің туристік әлеуеті толық игерілмей отырғанын жеткізді. 
– Каспий жағалауы сияқты дәстүрлі бағыттармен қатар, жақын келешекте Кендірлі курорт аймағы мен Баутин портының да мүмкіндігін тиімді пайдалану қажет. Ақтау қаласындағы туристік аумақта инженерлік және көлік инфрақұрылымы жасалуға тиіс. «Самұрық-Қазына» қоры биыл «Сарша» елді-мекені мен «Жылы жағажай» курорттық аймағына газ тарту жұмысын аяқтауы керек, – деді Мемлекет басшысы.

Президент газбен қамтудың перспективалары туралы айта келіп, Үкіметке «Самұрық-Қазына» қорымен бірлесіп, үш жыл мерзімде «Бейнеу-Жаңаөзен» магистральді газ құбырының екінші бөлігінің құрылысын қамтамасыз етуді және Маңғыстау облысының газ тасымалдау жүйесін реконструкциялауды тапсырды. Бұл газ химия өнеркәсібін дамытуға мүмкіндік береді. 
Қасым-Жомарт Тоқаев денсаулық сақтау проблемаларына арнайы тоқталды. Мемлекет басшысы облыста екпе салу жұмысы өте баяу жүріп жатқанын, еңбек ұжымдары екпеден жаппай бас тартып отырғанын, жергілікті жұрттың жартысына жуығы медициналық қызметтің сапасына риза емес екенін атап өтті. Президент дәрігерлердің жетіспеушілігін тағы бір өткір проблема ретінде көтерді.
– Өңірде 276 медицина маманы жетіспейді. Соның ішінде  емханаларға 147 дәрігер қажет.  Сөйте тұра, жолдамамен келген жас мамандардың 28 пайызы ғана әлеуметтік қолдауға ие болған. Бұл еш қисынға келмейді. Біз жас мамандарды жұмысқа белсенді тартып жатырмыз. Бірақ, оларға уәде еткен көмекті бере алмай отырмыз. Аймаққа қажетті барлық медицина қызметкерлеріне толық әлеуметтік қолдау көрсетуді облыс әкімдігіне тапсырамын, – деді Қасым-Жомарт Тоқаев.

Сонымен қатар Мемлекет басшысы денсаулық сақтау жүйесінің инфрақұрылымы мен материалдық-техникалық базасын жаңартуды маңызды міндет санайды. Үкімет пен әкімдік осы мәселені шешуі керек. Өңірдегі тұрғын үй- коммуналдық шаруашылығының жағдайы да Президент назарынан тыс қалмады. 
– Қала тұрғындарының саны өскен сайын электр қуатын тұтыну көлемі де арта түспек. Сондықтан әкімдік 2023 жылға дейін Ақтаудағы Ботаникалық бақтың маңына қосалқы электр станциясын салуға тиіс, – деді Қасым-Жомарт Тоқаев.   
Сонымен қатар Мемлекет басшысы Ақтау қаласын көгалдандыру жұмыстарын сапалы ұйымдастыруды талап етіп, облыс әкіміне ағаш отырғызу мәселесін шешуді тапсырды. 
Бұдан бөлек Президент жергілікті экологиялық проблемаларға, соның ішінде «Қошқар Ата» қалдықтар қоймасына қатысты мәселеге тоқталды. Мемлекет басшысы Үкімет пен облыс әкімдігіне үш жыл мерзім ішінде қалдық қоймасын қайта қалпына келтіруді және қалдық жиналатын толық инфрақұрылым қалыптастыруды, сондай-ақ қатты тұрмыс қалдықтарын  нормативті талаптарға сай өңдеу жұмыстарын толық аяқтауды тапсырды.
Қасым-Жомарт Тоқаев өңірдегі көлік-транзит әлеуетін дамытуды тағы бір маңызды міндет ретінде атады. Бұл ретте еліміздің теңіз порты арқылы өтетін транскаспий мультимодальді халықаралық жолының маңызы арта түседі.  Осыған орай Мемлекет басшысы Үкіметке Ақтау және Құрық порттарының базасында контейнерлік хаб құруға және Қытайдан келетін экспорттық жүктердің бір бөлігін қайта бағыттауға тапсырма берді.
Сонымен қатар Мемлекет басшысы Бейнеу-Шалқар автожолының құрылысы Маңғыстау облысының көліктік-логистикалық әлеуетін арттыруға септігін тигізеді деп атап өтіп, Үкіметке тиісті жобалық-сметалық құжаттаманы әзірлеуді жеделдетуді тапсырды.
Президент сөзінің соңында көтерілген мәселелерді шешу үшін Үкімет пен облыс әкімдігіне екі аптаның ішінде Өңірді дамытудың кешенді жоспарын бекітуді тапсырды.
Жиын барысында Маңғыстау облысының әкімі Нұрлан Ноғаев, Премьер-Министрдің орынбасары Роман Скляр және «Самұрық-Қазына» Ұлттық әл-ауқат қоры» акционерлік қоғамының басқарма төрағасы Алмасадам Сәтқалиев баяндама жасады.


/// 
Қазақстан Республикасы Конституциясының 87-бабының 5-тармағына сәйкес жаңадан сайланған Қазақстан Республикасының Президенті қызметіне кіріскен кезде Астана және Алматы қалалары, облыстар әкімдері өкілеттігінің тоқтатылуына байланысты ҚАУЛЫ ЕТЕМІН:
1. Астана және Алматы қалаларының, облыстардың әкімдері тиісті әкімдер тағайындалғанға дейін өз міндеттерін атқаратын болсын.
2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының
                Президенті                                                                            Н.Назарбаев
 
 
Астана, Ақорда, 2015 жылғы 29 сәуір
                     № 3
///Кездесуде су ресурстарын дамыту және ауылдық жерлердің тұрғындарын ауыз сумен қамтамасыз ету мәселелері талқыланды.
Мемлекет басшысы Астананы және өзге де өңірлерді су деңгейінің көтерілуі мен су тасқынынан қауіпсіз етуге мүмкіндік беретін жобаларды іске асырудың маңыздылығын ерекше атап өтті.
– Судың көптігі су деңгейінің көтерілу қаупін тудырады. Бір жағынан, оны ұтымды, әсіресе ауыл шаруашылығында пайдалануға болады. Осыған орай әр елді-мекенде шағын су қоймаларын салуды қамтамасыз ету қажет, – деді Нұрсұлтан Назарбаев.
Қазақстан Президентіне бөгеттердің қазіргі жағдайы және су деңгейінің көтерілуі мен су тасқыны болуы мүмкін өңірлерде жаңа су қоймаларын салу перспективалары жөнінде мәлімет берілді.
Сондай-ақ, Елбасы Астана маңындағы су қоймалары мен көлдердің туристік әлеуетін арттыру қажеттігін айтты.
– Кеңбидайық су қоймасы қалаға жақын орналасқан. Бұл жер елорда тұрғындары демалатын орындардың біріне айналуға тиіс. Онда жағажай жасап, демалыс орындарын салу керек, – деді Мемлекет басшысы.
Кездесу соңында Нұрсұлтан Назарбаев бірқатар нақты тапсырма берді.

///Кездесу кезінде Мемлекет басшысына өңірдің экономикалық дамуының негізгі көрсеткіштері, сондай-ақ облыстағы мемлекеттік және салалық бағдарламалардың іске асырылу барысы туралы есеп берілді.
Ералы Тоғжанов Қазақстан Президентіне өнімділікті арттыру және өңдеу өнеркәсібін дамыту мақсатымен қабылданып жатқан шаралар жөнінде мәлімдеді.
Маңғыстау облысының әкімі Нұрсұлтан Назарбаевқа тұрғын үйлер мен студенттік жатақханалар салу, шағын және орта бизнеске қолдау көрсету, жаңа жұмыс орындарын ашу жөніндегі бағдарламаларды іске асыру нәтижелері, сондай-ақ өңірдің туристік әлеуетін дамыту барысы мен коммуналдық қызметтерге қатысты тарифтерді реттеу саласында қабылданып жатқан шаралар туралы баяндады.
Кездесу қорытындысы бойынша Елбасы бірқатар нақты тапсырма берді.

///Сапар барысында Мемлекет басшысына Ақтау теңіз портының қазіргі жұмыстары, Каспий теңізі арқылы өтетін жүк тасымалын арттырудың перспективалары, сондай-ақ Ақтау қаласындағы шипажай аймағының инфрақұрылымын дамыту жөнінде мәлімет берілді.
Қасым-Жомарт Тоқаев өндірістік міндеттерді толыққанды орындауға, соның ішінде жүк тасымалы операцияларын жүргізуге, кемелерді айлаққа қоюға және қызмет көрсетуге септігін тигізетін порттың техникалық мүмкіндіктерімен танысты.
Премьер-Министрдің орынбасары Жеңіс Қасымбек Ақтау халықаралық теңіз сауда портының жаһандық көлік дәлізінің қиылысында орналасуы жылына 17,7 миллион тонна құрғақ жүктерді, шикі мұнай мен мұнай өнімдерін тасымалдауға мүмкіндік беретінін баяндады.
Қазақстан Президентіне «Маңғыстау» зымыранды-артиллериялық кемесі көрсетілді. Сондай-ақ, Қазақстан Республикасы Қорғаныс министрлігінің Әскери-теңіз күштерінің арнайы техникасымен, қару-жарақтарымен және киім үлгілерімен танысты.









/// 
Барак Обама Нұрсұлтан Назарбаевты президенттік сайлаудағы  жеңісімен құттықтады.
«Құрама Штаттар мен Қазақстанның арасында жаһандық және өңірлік мәселелерді табысты шешу жөніндегі тығыз ықпалдастықтың жарқын тарихы бар. Халықтарымыздың игілігі үшін екіжақты қарым-қатынастарымыз бен стратегиялық серіктестігіміздің одан әрі тереңдей беретініне сенемін», – делінген жеделхатта.
Ақ үй басшысы АҚШ Қазақстанмен серіктесе отырып, Ауғанстандағы қауіпсіздікті қолдауды және ядролық қару таратпау ісіндегі ортақ мақсаттарды ілгерілетуді қамтамасыз етіп отырғанын айтты.
«Көптеген қауіп-қатерлері бар әлемде ұзақмерзімді тұрақтылық пен қауіпсіздікке өкілді және есеп беруші институттарды, сондай-ақ азаматтық қоғамды дамытпай қол жеткізу мүмкін емес. Мен елдеріміздің игілігі үшін осы барлық маңызды мәселе бойынша Сізбен ынтымақтастыққа әзірмін», – делінген құттықтауда.
Соңында Барак Обама Америка халқының және жеке өзінің атынан Қазақстан халқына жылы лебізін жеткізіп, татулық пен бақ-береке тіледі. 
///Әңгімелесу барысында Нұрсұлтан Назарбаев Режеп Ердоғанды Түркия Республикасының Президенті лауазымына қайта сайлануымен құттықтады.
Нұрсұлтан Назарбаев Режеп Ердоғанның осы сайлаудағы жеңісі түрік халқының оның жүргізіп отырған саясатына қолдау көрсеткенінің айқын дәлелі екенін атап өтті.
Режеп Ердоған Қазақстан Президентіне ризашылық білдіре отырып, сайлаудың демократия қағидаттарына сай, халықтың жаппай қатысуымен өткенін айтты.
Сондай-ақ, мемлекеттер басшылары бауырлас екі ел арасындағы сындарлы диалогты одан әрі тереңдету мәселелерін талқылады.
///Мемлекет басшысы «CNPC-Ақтөбемұнайгаз» акционерлік қоғамының қаржысына салынған жаңа Өнер орталығын аралап көрді.
Қазақстан Президентіне облыстық филармонияның шығармашылық ұжымдары өз өнерлерін көрсетті.
Соңында Нұрсұлтан Назарбаев Өнер орталығының қызметкерлерімен кездесіп, оларға шығармашылық табыс тіледі.
***
Өнер орталығындағы бірегей концерттік зал 1200 адамға арналған. Орталықта көпшілік қатысатын іс-шаралар мен шығармашылық концерттер өткізілетін болады. 

///Мемлекет басшысы тоқ өткізетін кабель жасау технологиясымен және кәсіпорынның даму перспективасымен танысты.
Қазақстан Президентіне ішкі және шетелдік нарыққа шығарылатын дайын өнім үлгілері де көрсетілді.



///Мемлекеттер басшылары екі жақты ынтымақтастықтың өзекті мәселелері мен перспективаларын талқылап, биыл Қазақстан мен Украина арасындағы байланыстардың жандана түскенін атап өтті.
Екі ел көшбасшылары Украинаның оңтүстік-шығысындағы қазіргі ахуал жөнінде пікір алмасты. Нұрсұлтан Назарбаев Украина дағдарысына қатысты тараптарды сындарлы диалог жүргізіп, келісімге келуге шақырды, сондай-ақ осы қақтығысты шешу үшін жан-жақты қолдау көрсетуге әзір екенін айтты.
Украина Президенті Петр Порошенко Керчь бұғазы маңында болған оқиға жөнінде мәлімдеді. Осыған орай, Қазақстан Президенті бұл мәселенің Украина мен Ресей тараптары арасындағы келіссөздер арқылы тезірек шешілуіне ниеттестік білдірді.
Мемлекеттер басшылары алдағы уақытта да байланысты жалғастыра беру жөнінде уағдаласты.
Телефон арқылы сөйлесуге Украина жағы бастамашы болды.
///
	 

	Кездесуге экономиканың, мәдениеттің, әлеуметтік саланың және мемлекеттік қызметтің түрлі секторларының өкілдері қатысты.

	Мемлекет басшысы әйелдерді алда келе жатқан Халықаралық әйелдер күнімен құттықтады.

	– Сіздер арқылы мен еліміздің барлық әйелдер қауымын құттықтап, денсаулық, отбасында бақыт және татулық тілеймін. Экономиканың түрлі салаларында, әсіресе ағарту, денсаулық сақтау, мәдениет, бизнесте жұмыспен қамтылғандардың 52%-ынан астамын әйелдер құрайды. Олар депутаттардың, басшылардың арасында да көп, ал мемлекеттік қызметшілердің тең жартысынан астамы – әйелдер. Осылайша олар көптеген шешімдерді қабылдауға атсалысады. Сол үшін менің алғысымды қабыл алыңыздар, – деді Нұрсұлтан Назарбаев.

	Қазақстан Президенті әйелдер біздің елде әсем қалпымен басым көпшілік болып отырғанын атап өтті.

	– Тәуелсіздік жылдарында елімізде 7 миллиондай бала дүниеге келді.  Бүгінде Қазақстанда күн сайын мыңнан аса сәби өмірге келіп жатады. Қазір көп балалы аналар саны – жарты миллион, бұл – нағыз ерлік. Бүкіл әлеуметтік блок нәзік әйелдердің үлесінде. Олар медицина қызметкерлерінің 75%-ын қамтиды, – деді Мемлекет басшысы.

	Қазақстан Президенті гендерлік қатынас бойынша республика жетекші орындардың біріне ие екенін айтып өтті. Әйелдердің өндірістегі жалпы ұлттық өнімге қосқан үлесі 40%-ға жуықтайды. Әйелдер маңызды мемлекеттік қызметтер атқарады, 550 мың қазақстандық әйел шағын және орта бизнеске басшылық етеді.

	Нұрсұлтан Назарбаев жақында Махаббат Бекбосынованы Әйелдер істері және отбасылық-демографиялық саясат жөніндегі ұлттық комиссияның төрайымы қызметіне тағайындағанын айтты. Қазақстан Президенті оның танымал дәрігер екенін және өте күрделі медициналық оталар жасауға тікелей қатысатынын атап өтті.

	Мемлекет басшысы «Қазақстан – 2050» Стратегиясын іске асыруда әйелдердің рөлі ерекше екеніне тоқталды.

	– Біз саяси тұрақтылықты, сенімді, достықты, елімізде тұрып жатқан адамдардың барлығының теңқұқылығын сақтаймыз. Қазақстан бұл ретте бірегей «арал» болып қала бермек. Бұл – біздің ортақ қазынамыз, біз оған бірге қол жеткіздік, – деді Қазақстан Президенті.

	ҚР Бас прокуратурасы Құқықтық статистика және арнаулы есеп комитетінің төрайымы, генерал Сәуле Айтпаева 2013 жылғы 6 мамыр өз өміріндегі ең маңызды күн болып табылатынын атап өтті.

	– Сол күні Сіз маған генерал погонын тапсырдыңыз, мен Қазақстан тарихында әйелдер арасында тұңғыш генерал атандым. Осылайша, Сіз құқық қорғау органдарында қызмет атқаратын 90 мыңнан астам әйелді жігерлендірдіңіз, – деді С.Айтпаева.

	«24KZ» телеарнасының продюсері Екатерина Морковина арна бір жылдан астам уақыт бұрын Мемлекет басшысының тапсырмасымен ашылғанын, осы қысқа мерзім ішінде оның көрермендерінің саны шамамен 6 миллион адамға көбейгенін мәлім етті.

	«Әдемі-Ай plus» ЖШС президенті Бахаргүл Төлеген Мемлекет басшысының шақыруымен тарихи отанына көшіп келгендердің бірі екенін айтты.

	– Мен ұлттық кәдесыйлар жасайтын кәсіпорын аштым, онда 45 адам жұмыс істейді. Сіздің бизнесті дамытуға жағдай жасау жөніндегі түбегейлі шаралар жөніндегі таяудағы шешіміңіз біз үшін шексіз көмек болып саналады. Біз бұл хабарды қуанышпен қабыл алдық, – деді Б.Төлеген.

	«Қазақстан украиндарының радасы» республикалық бірлестігі төрағасының бірінші орынбасары Тамара Ширмер Қазақстан халқы ассамблеясы құрамында 12 жыл жұмыс істеп келе жатқанын атап өтті.

	– Өкінішке қарай, менің тарихи отанымда – Украинада қайғылы оқиға орын алды. Тәртіпсіздіктер елді ондаған жылға артқа шегіндірді. Болашақ екі-үш буынды тек проблемалар күтіп тұр. Бізде Сіздің саясатыңыздың арқасында бейбітшілік пен келісім орныққан. Мұны басқа елдерде кикілжіңдер өрши түскен кезде ерекше бағалай бастайсың, – деді Т.Ширмер.

	Сочи-2014 XXII қысқы Олимпиадалық ойындарының мәнерлеп сырғанаудан қола жүлдегері Денис Теннің анасы Оксана Тен өзінің арманы орындалып, ұлының олимпиада тұғырына көтеріліп, көкке әуелеген Қазақстан туына мақтанышпен қараған сәті туралы әңгімеледі.

	Өндірістік құрылғыларды пайдалану және жөндеу токары Майра Аманова 25 жылдан бері ерлермен бірге жұмыс істеп келе жатқанына тоқталды. Ол өз әріптестерінің атынан өндіріс жұмыскерлерінің еңбекақысын арттырғаны үшін алғыс айтты.

	«Астана-Опера» балет театрының жетекші солисі, Қазақстан Республикасының еңбек сіңірген қайраткері Мәдина Баспаева театрдың салынуы миллиондаған адамдардың арманын орындағанын жеткізді.

	– Қазақстан енді барлық қазына, барлық мәдени мұра шоғырланатын өнердің жерұйығына айналды. Мұндай классикалық театрлар 21-ғасырда Еуразияда салынған емес, – деді М.Баспаева.

	«Өрлеу» жұмысқа орналастыру агенттігінің директоры Мәдина Сауытбекова компания 600-ден астам ауыл тұрғынына жұмыс табуға көмектескенін, олардың 360-ы жас маман екенін хабарлады.

	Көкшетау қаласындағы физика-математика бағытындағы Назарбаев зияткерлік мектебінің қызметкері Алёна Юмакулова қазақ тілі өзі үшін туған тілі болып саналатынын және өзінің білімі болашаққа жол ашуға мүмкіндік беретінін айтып берді.

	Магистрант Анар Баймырзаева сыбайлас жемқорлықпен күрестің математикалық моделінің әзірленімі туралы әңгімелеп, осы келеңсіздікке қарсы тұруға өз үлесін қосуға үміт артатынын жеткізді.

	 «Mimioriki» кәсіпорынының атқарушы директоры Инна Апенко компания шығаратын балалар киімі бүгінде үлкен сұранысқа ие екенін айтты. 

	– Былтыр Сіз бізге «Алтын сапа» сыйлығын тапсырдыңыз. Бұл – біздің еңбегімізге берілген ең жоғары баға, – деді И.Апенко.

	Еуразиялық интеграция институтының директоры Жанаргүл Құсманғалиева Мемлекет басшысының Еуразиялық экономикалық одақ құру туралы идеясына тек интернеттің өзінде 8 миллионнан астам жарияланым арналғанын атап өтті.

	– Әлемдік отыз көшбасшының қатарына кіретін елдердің барлығы да белсенді ықпалдастық үдерістерінің арқасында ғана бақуатты болып отыр. Бүгінде ықпалдастық – табысты әрі қауіпсіз мемлекеттің ең басты кілті, – деді Ж.Құсманғалиева.

	Атырау қаласының Ішкі істер басқармасының көші-қон полициясы бөлімінің бастығы Гүлжан Лұқманова құқық қорғау органдарындағы жалпы еңбек өтілі жүз жылды құрайтын заңгерлер әулетінің өкілі екендігін айтты. Осы жылдар ішінде бұл әулет 200-ден астам қылмыстың алдын алып, 100-ден аса қылмысты ашқан.

	 «Korme-Expo» ЖШС бас директоры Бақыткүл Құрманова EXPO-2017 көрмесі сияқты оқиғаның маңызына назар аударды.

	 – Заманауи технологиялық және инновациялық павильондар салынатын болады. Олардың жобалары «жасыл» технологиялар саласындағы сәулетшілер мен сарапшыларды әлден-ақ тамсандырып отыр, – деді Б.Құрманова.

	Ал 7 бала тәрбиелеп отырғанын айтқан Нұргүл Мұсаева мемлекеттің ана мен балаға көңіл бөліп отырғаны үшін барлық қазақстандық аналардың атынан алғысын білдірді.

	ҚР БҒМ Ұлттық биотехнология орталығының тін жасушалар зертханасының жетекші ғылыми қызметкері Ғазиза Данлыбаева өзі әзірлеген «жасанды тері» деген атқа ие болған жасушалық терапияның инновациялық әдісі туралы айтып өтті.

	– Патент алынды, клиникалық сынақ жүріп жатыр, қазірдің өзінде күйік шалған 40 науқас сәтті емделді, – деді Ғ. Данлыбаева. 

	Сағат шебері, ата-бабасынан бері сағатшы Мавлюда Ширханова әкесінің миллионнан аса сағат жөндегенін әңгімеледі.

	– Мен әкемнің жолын қудым, қазірдің өзінде 350 мыңнан астам сағат жөндедім. Мен Қазақстанның дәл уақыты – 2050 екенін үнемі айтамын, – деді ол.

	Денсаулық сақтау министрі Салидат Қайырбекова «Қазақстан-2050» стратегиясының аясында саланы ұзақмерзімді дамытудың жоспарын әзірлеу жұмыстары басталғанын хабарлады.

	– Еліміздің медицина қызметкерлерінің алдына қойылған барлық міндеттердің орындалатындығына Сізді сендіргім келеді, – деді С.Қайырбекова.

	Премьер-Министрдің орынбасары Гүлшара Әбдіқалықова барлық мемлекеттік және салалық бағдарламаларға әйелдер қауымының қатысуы ескерілгенін атап өтті. Ол осындай жолмен бағдарламаларға жастар да тартылады деп үміт артатындығын жеткізді.

	Парламент депутаты Зухра Саяпова Қазақстан халқы ассамблеясы бүкіл әлемде келісім мен тұрақтылық аймағын құруға талпынып отырғанын атап айтты.

	Әйелдер ісі және отбасылық-демографиялық саясат жөніндегі ұлттық комиссия төрайымы Махаббат Бекбосынова Қазақстанның гендерлік теңдік тұрғысынан 32-орында екенін хабарлады.

	– Біз келесі кездесуге дейін еліміз гендерлік тұрғыдан дамыған елдердің отыздығына кіруі үшін бар күш-жігерімізді жұмсаймыз, – деді М.Бекбосынова. 

	«Қазақфильм» киностудиясының актері Майя Веронская, альпинизмнен халықаралық спорт дәрежедегі шебері Светлана Шарипова, әнші, Қазақстанның еңбек сіңірген қайраткері Толқын Забирова, цирк әртісі, арыстан үйретуші Тунгалаг Өселбаева, сондай-ақ Т.Жүргенов атындағы Қазақ ұлттық өнер академиясының 3 курс студенті Перизат Жолдасова Мемлекет басшысына өздерінің жеткен жетістіктері туралы айтып, мұның бәрі еліміздегі татулық пен келісім саясатының арқасында мүмкін болғанын атап өтті.

	Қорытынды сөзінде Нұрсұлтан Назарбаев барлық мемлекеттік бағдарламалар халықтың әл-ауқатын жақсарту үшін жүзеге асырылып жатқанына тоқталды.

	– Бүгінде Қазақстанда шағын және орта бизнес белсенді дамуда. Бұл секторда 800 мың кәсіпорын жұмыс істейді, 2,5 миллионға жуық қазақстандық еңбекпен қамтылған. Олар елдің ішкі жалпы өнімінің  20-25 пайызын қамтамасыз етіп отыр, біздің міндетіміз – бұл көрсеткішті 30-50 пайызға дейін жеткізу. Ол дағдарыс құбылыстарын еңсере алатын орнықты экономика қалыптастырады. Егер 2002 жылы кәсіпкер әйелдерді қолдауға  150 миллион теңге бөлінсе, бұл сан 2013 жылы 7 есе өсіп, 1  миллиард теңгеден асты, ал барлық банктік несиелердің 38 пайызы кәсіпкер әйелдерге берілді, – деді Мемлекет басшысы.

	Бұдан бөлек, Нұрсұлтан Назарбаев «Жұмыспен қамту-2020» Жол картасы жүзеге асырылған үш жыл ішінде 230 мыңнан астам адам жұмысқа орналастырылғанын атап өтті. Бұл орайда мүмкіндігі шектеулі адамдарды жұмыспен қамту мәселелеріне баса назар аударылып отыр.

	– Тек былтырдың өзінде осы санаттағы 4470 азамат жұмысқа орналастырылды. Менің Қазақстан халқына Жолдауымда берілген тапсырмам бойынша, мүгедектерді қолдауға арналған жаңа шаралар әзірленуде. Сондай-ақ, жасы 50-ден асқан адамдарға көмектесуге бағытталған «Бастама 50 плюс» кешенді жоспары бекітілді, – деді Мемлекет басшысы.

	Қазақстан Президенті ата-анасыз қалған, балалар үйінде тәрбиеленіп жатқан бүлдіршіндерге ерекше назар аударды. Нұрсұлтан Назарбаев барлық қазақстандықтарға бастамашылық танытып, сондай балаларды өз отбасыларында тәрбиелеу үшін алу жөнінде сөз арнады.

	Мемлекет басшысы мемлекеттің маңызды міндеті –  қазақстандықтардың әл-ауқатын одан әрі арттыру екеніне тоқталды.

	– Жолдауда мен Үкіметке 2015 жылғы 1 шілдеден бастап азаматтық қызметшілерге еңбекақы төлеудің жаңа үлгісін енгізуді тапсырдым. Ол денсаулық сақтау, білім беру, әлеуметтік қорғау салалары қызметкерлерінің жалақысының ұлғайтылуын қамтамасыз етуге тиіс. Егер азаматтық қызметшілердің жалақысының жалпы өсімін жинақтай келсек, ол қызмет саласының ерекшелігіне сәйкес 36-дан 52 пайызға дейінгі мөлшерді құрайды. Ал азаматтарымызды баспанамен қамтамасыз ету жөнінде айтсақ, тек былтырдың өзінде 6,8 миллион шаршы метр пайдалануға берілді, – деді Нұрсұлтан Назарбаев.

	Білім беру саласында, Мемлекет басшысы айтқандай, мектепке дейінгі балалар мекемелерінің құрылысы жалғасуда, үш ауысыммен оқытуды тоқтату шаралары жасалып жатыр. 2013 жылы 124 мектеп салынды, биыл тағы 45 мың орынға арналған 73 мектепті пайдалануға беру жоспарланып отыр.

	Сондай-ақ, Нұрсұлтан Назарбаев денсаулық сақтау жүйесі нығайып келе жатқанын, ал елде өмір сүру ұзақтығы 72 жасқа дейін ұлғайғанын айтты.

	– Қазақстанда жүрек, бауыр, бүйрек, өт, сүйек кемігін алмастыру секілді бірегей оталар тегін жасалады. Бұрын мұндай оталарды қазақстандықтар тек шетелде және қыруар ақшаға ғана жасата алатын. 2013 жылдың өзінде ғана 168 денсаулық сақтау нысаны салынды, биыл тағы сонша нысан ашылады, – деді Мемлекет басшысы.

	Қазақстан Президенті өз қызметінің негізгі міндеті әрбір қазақстандықтың өмірін бақуатты етуге, елде бейбітшілік пен төзімділікті сақтау екендігіне тағы бір рет назар аудартып, Қазақстанның барлық ер-азаматтарын әйелдерді құрметтеуге және бағалауға, олардың берік тірегі болуға шақырды.

	Кездесудің соңында Қазақстан Президенті көп балалы ана Н.Мұсаеваға «Алтын алқа» белгісін тапсырды.

	 



///Әңгімелесу барысында Қазақстанның Парламентаралық одақпен өзара ықпалдастығының маңызды бағыттары талқыланды.
Президент Қасым-Жомарт Тоқаев Дуарте Пашекоға ілтипат білдіре отырып, Парламентаралық одақпен арадағы ынтымақтастықты нығайтуға тың серпін беру тұрғысынан оның елімізге жасаған сапарының маңыздылығын атап өтті.
– Парламентаралық одақ парламентаралық байланыстарды дамыту ісінде маңызды әрі жетекші ұйым саналады. Сіздің сапарыңыз парламенттік дипломатияны кеңейту тұрғысынан саяси маңызға ие. Біз аталған Одақпен өзара тығыз қарым-қатынастарды дамытуға баса мән береміз және осы маңызды ұйымның төрағасы лауазымындағы Сіздің миссияңызды қолдаймыз, – деді Мемлекет басшысы.

Қасым-Жомарт Тоқаев Дуарте Пашекоға еліміздегі демократиялық институттарды және заң үстемдігін нығайтуға, адам құқығы мен гендерлік теңдікті қамтамасыз етуге бағытталған ауқымды саяси реформалардың жүзеге асырылуы жөнінде айтты. Сондай-ақ Мемлекет басшысы оны 2022 жылдың қыркүйек айында болатын Әлемдік діндер көшбасшыларының VII Съезіне қатысуға шақырды.

Өз кезегінде Дуарте Пашеко кездесуге мүмкіндік бергені үшін Қасым-Жомарт Тоқаевқа алғыс білдіріп, Мемлекет басшысын Қазақстан Тәуелсіздігінің 30 жылдығымен құттықтады. Сонымен қатар ол еліміздің осы кезеңдегі экономикалық және дипломатиялық табыстарын жоғары бағалап, Қазақстанның мемлекеттер мен адамдар арасында диалог орнатудың жарқын үлгісі болып отырғанына назар аударды.
Португалия парламентариі Мемлекет басшысына Парламентаралық одақты дамытудың алдағы кезеңдегі басымдықтары туралы айтты.
Сонымен қатар Қазақстан мен Португалия қатынастарын өркендету аясында Нұр-Сұлтан мен Лиссабон арасындағы ынтымақтастықтың қарқынды дамып келе жатқаны атап өтілді.
///Жиынға Парламент депутаттары, орталық және жергілікті атқарушы органдардың жетекшілері, белгілі қоғам қайраткерлері, ғалымдар қатысты.
Отырысты ашқан Гүлшара Әбдіқалықова азаматтардың мемлекеттік рәміздерге деген құрмет сезімін қалыптастыру бағытында ақпараттық-түсіндіру жұмыстарын жүйелі түрде ілгерілету, патриоттық тәрбиенің рөлін, әсіресе жастар арасында одан әрі жалғастыру қажеттігін атап өтті.
Мемлекеттік хатшы Қазақстан Президенті Нұрсұлтан Назарбаевтың «Әрбір қазақстандық жүргізіліп жатқан реформалардың мәнін және олардың Отанымызды өркендету жолындағы маңызын жете түсінуге тиіс. Оларды табысты жүзеге асыру үшін қоғамымыздың ортақ мақсатқа жұмылуы аса маңызды» деген сөзіне тоқталды.
Отырыста Жоғарғы соттың, Алматы, Жамбыл және Павлодар облыстары әкімдіктерінің мемлекеттік рәміздерді пайдалану, қолдану және насихаттау жөніндегі есептері тыңдалды.
Комиссияның биылғы қызметі сараланып, 2019 жылға арналған жұмыс жоспары бекітілді.
Басқосу қорытындысы бойынша Гүлшара Әбдіқалықова мемлекеттік органдар басшыларына мемлекеттік рәміздерді пайдалану, қолдану және насихаттау саласындағы мемлекеттік саясатты жүзеге асыру бойынша нақты тапсырмалар берді.
///Мемлекеттер басшылары Қазақстан Республикасы мен Корея Республикасы арасындағы стратегиялық серіктестіктің қазіргі жағдайы мен оны нығайтудың перспективаларын талқылады.
Қасым-Жомарт Тоқаев пен Мун Чжэ Ин Оңтүстік Корея басшысының 2019 жылы сәуірде елімізге жасаған мемлекеттік сапары аясында бекітілген уағдаластықтардың нәтижесінде қол жеткізілген табысты экономикалық ынтымақтастыққа жоғары баға берді.
Президент Мун Чжэ Ин Алматы қаласында «Hyundai» жеңіл автокөліктерін шығаратын зауыттың ашылғанын ерекше атап өтті.
Мемлекет басшысы Қасым-Жомарт Тоқаев пандемия салдарына қарамастан тауар айналымының жоғары қарқынына көңілі толатынын білдірді.
Екі ел Президенттері халықаралық ұйымдардың, атап айтқанда Дүниежүзілік сауда ұйымы мен МАГАТЭ аясында екі ел ынтымақтастығының нығая түскенін айтты. 
Әңгімелесу барысында коронавирус пандемиясына қарсы күрестегі табысты ынтымақтастық мәселелері де талқыланды.
Президент Мун Чжэ Ин Қасым-Жомарт Тоқаевты Корея Республикасына келесі жылы сапармен келуге шақырғанын нақтылады.

///Қасым-Жомарт Тоқаев әскери-патриоттық жиынға қатысушыларды құттықтап, өткізіліп отырған іс-шараның ерекше маңызын атап өтті. Сондай-ақ, бұл жиынның еліміздің ең сенімді, жауапты, отаншыл әрі батыл жастарының басын қосып отырғанын айтты.
– Біз Тәуелсіз еліміздің айбынды жастарына әрқашан зор үміт артамыз, сенеміз. Жақсы дәстүрге айналған «Айбын» әскери-патриоттық жиыны – отаншыл жастарды адал қызмет етуге, ел қорғаны болуға тәрбиелейтін бірегей алаң, – деді Мемлекет басшысы.
Қазақстан Президенті жастарды қолдауға және олардың мүмкіндіктерін жүзеге асыруына мемлекет тарапынан ерекше көңіл бөлінетінін атап өтіп, жастар дамудың символы және жарқын болашаққа деген үміттің көрінісі екеніне назар аударды. Сондықтан, Елбасының 2019 жылды «Жастар жылы» деп атағаны кездейсоқ еместігін айтты.
– Жастар ел өміріне белсенді араласып, азаматтық қоғамның дамуына және елімізді табысты жаңғыртуға септігін тигізуде. Елімізде Қазақстан жастарының бойында отаншылдық рухты қалыптастырып, тәрбиелеуге айрықша көңіл бөлінеді. Осыған орай, «Жас сарбаз» республикалық балалар мен жасөспірімдердің әскери-патриоттық қозғалысы құрылды. Барлық өңірде бұл ұйымның бөлімшелері жасақталып, жұмыс істеп жатыр. «Жас сарбаз» әскери-патриоттық клубтары мен сыныптарының саны 6 мыңға жетіп, 174 мыңнан астам баланы қамтыды, – деді ҚР Қарулы Күштерінің Жоғарғы Бас қолбасшысы.
Мемлекет басшысы жасампаздық, бейбітшілік пен келісім, халықтың бірлігі, Отанға деген сүйіспеншілік және бәрімізге ортақ тағдыр жолы сынды біздің халқымызды біріктіретін құндылықтар жастардың басты бағдарына айналуы тиіс деді.
– Мен жүрегінде отаншылдық рухы жалындаған жастардың жаңа буыны өсіп келе жатқанын көріп отырмын. Бүгінгі ұрпақтың ойы – ұшқыр, білімі – озық. Отанымыз Мәңгілік елдің беделін арттыра беру – Сендерге артылған зор үміт. Сондықтан, жастарымыз ұлттық құндылықтарымызға адал болып, Қазақстанның жетістіктерін еселей береді деп мен кәміл сенемін! – деді Қазақстан Президенті.
Қасым-Жомарт Тоқаев жастарға арнаған сөзінде әр адамның өміріне қажетті қасиеттер туралы айтты. Мемлекет басшысының пікірінше, ең алдымен, парасаттылық, білім, кәсібилік пен Отанға деген адалдық қажет.
– Сіздердің ерік-жігерлеріңіз, күш-қуаттарыңыз бен шығармашылық әлеуеттеріңіз мол. Осының барлығын өмірдегі басты мақсаттарыңызды жүзеге асыру үшін пайдаланыңыздар. Еліміз әрқайсыңыздың табысты болғандарыңызды қалайды. Осыны естен шығармаңыздар. Себебі, сіздердің жетістіктеріңізден тұтас елдің жетістігі қалыптасады. Сіздердің ой-мақсаттарыңыздың орындалуына шын жүректен тілектеспін, – деді Мемлекет басшысы.
ҚР Қарулы Күштерінің Жоғарғы Бас қолбасшысы сөзінің соңында «Айбын» республикалық әскери-патриоттық жастар жиынын ашық деп жариялап, қатысушылардың оқуына сәттілік, мықты денсаулық пен табыс тіледі.
Қазақстан Президентіне қару-жарақ түрлері, құрлық әскерлері мен әуе қорғаныс күштері техникаларының мүмкіндіктері таныстырылды. Сондай-ақ, Мемлекет басшысы далалық лагерьмен танысып, қатысушылардың жатын орнын көрді, әскери-патриоттық клубтардың тәрбиеленушілерімен әңгімелесті. 













///Мемлекет басшысына министрлік қызметінің нәтижелері мен Қазақстан Республикасы Үкіметінің 2019 жылға арналған заң жобалау жұмысының жоспары жөнінде мәлімделді.
Қасым-Жомарт Тоқаев министрліктің алдына қойылған міндеттерді сапалы орындаудың және Қазақстанның заң шығару жүйесін жетілдірудің маңыздылығына назар аударды.
Кездесу қорытындысы бойынша Қазақстан Президенті бірқатар нақты тапсырма берді.

///Қазақстан Президенті Ташкент қаласына мемлекеттік сапармен келді.
Сапар аясында Өзбекстан Президенті Шавкат Мирзиёевпен шағын және кеңейтілген құрамда кездесулер өткізіліп, бірқатар екіжақты құжаттарға қол қойылады, сондай-ақ бұқаралық ақпарат құралдарының өкілдері үшін брифинг өткізу жоспарланған.
Сонымен қатар, Қасым-Жомарт Тоқаев Өзбекстандағы Қазақстан жылының салтанатты ашылу рәсіміне қатысады.




///Нұрсұлтан Назарбаев салтанатты рәсімге қатысушыларды Тәуелсіздік күнімен құттықтап, бұл аса маңызды тарихи оқиға жаңа Қазақстанның дамуына жол ашып, бірегей мүмкіндіктер туғызғанын атап өтті.
– Біз әлемнің озық дамыған 30 елінің қатарына қосылуды мақсат еткен қуатты әрі орнықты мемлекет құрдық. Біз даму жолын ұстана отырып, түрлі салалар мен бағыттар бойынша зор табысқа жеттік. Бұл жетістіктерге барша қазақстандықтардың күш-жігері мен жасампаз қуатының арқасында қол жеткіздік, – деді Елбасы.
Қазақстан Президенті мемлекетімізде жыл сайын еліміздің гүлденуіне зор үлес қосқан азаматтар наградалармен марапатталып, сыйлықтарға ие болатынын айтып, мұндай марапаттар ең үздіктерге, кәсіби тұрғыдан биік белесті бағындырған және қоғам тарапынан мойындалған тұлғаларға тапсырылатынын атап өтті.
– Сіздер өскелең ұрпақ пен еліміздің барша азаматтарына аянбай қызмет етудің, айрықша еңбексүйгіштіктің және нағыз патриотизмнің жарқын үлгісін көрсетіп келесіздер. Сіздердің жетістіктеріңіз мемлекеттің ең жоғары бағасына және халықтың құрметіне лайық, – деді Нұрсұлтан Назарбаев.
Мемлекет басшысы «Қазақстанның Еңбек Ері» атағын «Ақтөбе қаласы сал ауруына шалдыққан азаматтарды қолдау орталығы» қоғамдық бірлестігінің төрайымы Құралай Базарбайқызы Бәйменоваға беріп, оның өмір қиыншылықтарына мойымай, тағдыр тауқыметін тартқан адамдарға көмек көрсетіп жүргенін атап өтті. Қазіргі кезде Қ.Бәйменова мүмкіндігі шектеулі жандарға қолдау көрсету жөніндегі жобаларды іске асыруда.
– «Қазақстанның Еңбек Ері» мәртебелі атағын Алина Робертовна Соловьева иеленеді. Ол – ұлағатты ұстаз, өз өңіріндегі білім беру жүйесін дамытуға мол үлес қосты. А.Соловьева жаңашыл әрі шығармашыл педагог ретінде әлемнің үздік тәжірибелері мен заманауи технологияларын оқу-тәрбие үдерісіне белсенді енгізіп келеді, – деді Қазақстан Президенті.
Елбасы «Қазақстанның Еңбек Ері» атағымен Сайрамбай Әліқұлұлы Дөненбаевты марапаттай отырып, оның ірі шаруа қожалығының басшылы ретінде адал еңбек етіп, туған жерінің дамуына және өркендеуіне айтарлықтай үлес қосып келе жатқанын айтты.
– ІІ дәрежелі «Барыс» орденімен Абай Қабатайұлы Байгенжин марапатталады. Оның бүкіл кәсіби қызметі медицина саласымен байланысты. Ол еліміздің денсаулық сақтау саласының жетекші мекемелерін құру және дамыту ісіне зор үлес қосты, – деді Нұрсұлтан Назарбаев.
Елбасы Қазақстанның халық жазушысы Қабдеш Жұмаділді ІІ дәрежелі «Барыс» орденімен марапаттап, оның тарихи романдары мен шығармалары әлемнің көптеген тіліне аударылғанын және қазақ әдебиетінің алтын қорына енгенін атап өтті.
– ІІІ дәрежелі «Барыс» ордені Олег Владимирович Даниленкоға табыс етіледі. Ол ширек ғасырдан астам уақыт бойы еліміздің ауыл шаруашылығында жемісті еңбек етуде. Олег Даниленко басқаратын аргофирма асыл тұқымды мал шаруашылығында жоғары нәтижелерге қол жеткізіп, ауылдың әлеуметтік саласына лайықты қолдау көрсетіп келеді, – деді Мемлекет басшысы.
Қазақстан Президенті ІІІ дәрежелі «Еңбек Даңқы» орденін «Kazakhmys Smelting» жауапкершілігі шектеулі серіктестігі мыс қорыту зауытының балқытушысы Теміржан Сабыржанұлы Бекжановқа табыс етті.
Нұрсұлтан Назарбаев Астана қалалық Ішкі істер департаменті Жол-патрульдік полициясының инспекторы Азамат Қанатұлы Балтабаевты ІІ дәрежелі «Айбын» орденімен марапаттай отырып, қаһармандыққа баулитын мамандық иелері азаматтарымыздың қауіпсіздігі мен тыныштығын қамтамасыз ету жолында әрдайым ерлік көрсетуге әзір екенін айтты.
– Қиын жағдайда, өзіне қауіп төніп тұрса да, Азамат төрт адамның, соның ішінде бір баланың өмірін құтқарып қалды, – деді Елбасы.
Мемлекет басшысы адам өмірін құтқарып, ерлік пен батылдық танытқаны үшін ІІІ дәрежелі «Айбын» орденімен Ішкі істер министрлігінің Қызылорда облыстық Төтенше жағдайлар департаментінің №2 өртке қарсы мамандандырылған бөлімшесінің командирі Ермекбек Пазлиевті марапаттады.
Сонымен қатар, Қазақстан Президенті марапатталушылар қатарында ғылым, мәдениет және өнер қайраткерлері, білім беру және денсаулық сақтау саласының қызметкерлері, кәсіпкерлер мен өндірісшілер, әскерилер мен құқық қорғау органдарының қызметкерлері, еңбек ардагерлері, спортшылар мен мемлекеттік қызметшілер бар екенін атап өтті.
– Бүгін біз ең үздіктерді, соның ішінде елінің гүлденуі мен халқының әл-ауқатының артуы үшін бар білімін, қуаты мен күшін жұмсауға әзір өз Отанының нағыз патриоттарын марапаттап отырмыз. Сіздер өз істеріңізге адалдық танытып, еңбекті қадірлеп, ерлік көрсету арқылы әріптестеріңіздің арасында беделге ие болып, қоғамымыздың құрметіне бөлендіңіздер, – деді Нұрсұлтан Назарбаев.
Елбасы әдебиет пен өнер саласындағы мемлекеттік сыйлықты Тыныштықбек Әбдікәкімовке, Ақұштап Бақтыгерееваға және Өтеген Оралбаевқа табыс етіп, азаматтарымыздың рухани тұрғыдан жаңғыруы мен шығармашылық әлеуетінің дамуы еліміздің маңызды басымдығы болып саналатынын айтты.
– Мемлекеттік сыйлықтар «Абай» операсын қойған және «Анаға апарар жол» фильмін түсірген шығармашылық ұжымдарға беріледі. Бұл көркемдік деңгейі жоғары туындылар Қазақстан мәдениеті мен өнерін әлемдік деңгейде ілгерілетуге септігін тигізеді, – деді Мемлекет басшысы.
Бұдан бөлек, рәсім барысында І, ІІ, ІІІ дәрежелі «Барыс» ордендері еңбек ардагері Ж.С.Кәрібжановқа, «Қазақстан темір жолы» ҰК» АҚ басқарма төрағасы С.М.Мыңбаевқа, «Қазақ ұлттық өнер университеті» РММ профессоры С.Ш.Оразалыға, Орталық сайлау комиссиясының төрағасы Б.М.Имашевке табыс етілді.
«Парасат» орденімен Солтүстік Қазақстан облысының әкімі Қ.І.Ақсақалов, Қорғаныс және аэроғарыш өнеркәсібі министрі Б.Б.Атамқұлов, Мемлекеттік қызмет істері және сыбайлас жемқорлыққа қарсы іс-қимыл агенттігі аппаратының жетекшісі С.Қ.Ахметжанов, «Абай атындағы Қазақ ұлттық педагогикалық университеті» РМК ректоры Т.О.Балықбаев, «Қазақстан Республикасы Президентінің Телерадиокешені» КЕАҚ бас директоры Е.Қ.Бекхожин, Премьер-Министрдің орынбасары Е.А.Досаев, Жамбыл облысының әкімі А.И.Мырзахметов, «Uniserv» ЖШС бақылау кеңесінің төрағасы Н.Сәтбаев, Маңғыстау облысының әкімі Е.Л.Тоғжанов марапатталды.
«Құрмет» орденімен марапатталғандар қатарында Денсаулық сақтау министрі Е.А.Біртанов, «Қазақ ұлттық хореография академиясы» КЕАҚ оқытушысы Л.В.Макарцева, Ұлттық экономика министрі Т.М.Сүлейменов, Н.Тілендиев атындағы академиялық фольклорлы-этнографиялық оркестрінің бас дирижері Д.Н.Тілендиева бар.
«Қазақстанның еңбек сіңірген қайраткері» атағы кино әртісі С.І.Есләмоваға және «Құрманғазы атындағы Қазақ ұлттық консерваториясы» РММ аға оқытушысы Я.С.Рудковскийге берілді.
Әскери және қызметтік борышын үлгілі атқарғаны, заң мен құқық тәртібін қамтамасыз ету, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін ІІ дәрежелі «Даңқ» орденімен және «Жауынгерлік ерлігі үшін» медалімен әскери қызметшілер мен құқық қорғау органдары өкілдерінің бір тобы, атап айтқанда Ұлттық қауіпсіздік комитетінің Солтүстік Қазақстан облысы бойынша департаментінің бастығы А.А.Ақшаев, Қорғаныс министрінің орынбасары М.М.Алтынбаев, Алматы қаласының прокуроры Б.Қ.Жүйріктаев, Қазақстан Республикасы Қарулы Күштері Әуе қорғанысы күштері Әскери-әуе күштерінің қолбасшысы Д.Ж.Қосанов, Мемлекеттік күзет қызметі Нысандарды қорғау қызметі «Айбын» Президент полкі» рәсімдік батальоны құрмет қарауыл ротасының бөлімше командирі Ә.А.Төребеков марапатталды.
Сонымен қатар, рәсім барысында Қазақстан Республикасының әдебиет пен өнер саласындағы 2018 жылғы мемлекеттік сыйлық «Абай» операсы үшін Т.Н.Әлпиев, С.Ә.Байғожин, Ғ.А.Ахмадияров енген авторлар ұжымына және «Анаға апарар жол» толықметрлі көркем фильмі үшін А.Қ.Сатаев, Ә.Н.Назарбаева, А.Б.Нөгербек, Ә.Е.Ахметов енген авторлар ұжымына табыс етілді.
Соңында Қазақстан Президенті мемлекеттік наградалар мен сыйлықтардың басты мерекеміз – Тәуелсіздік күні қарсаңында берілуінің символдық мәніне тоқталды.
– Сіздер мемлекеттің осы жоғары бағасына лайықты болып, Қазақстан халқының игілігі жолында қызмет ете береді деп сенемін. Жастарымыз өздеріңіз салған жолмен жүріп, жаңа белестерді бағындыратын болады. Отанымыздың қауіпсіздігі мен бақуаттылығы сіздердің қолдарыңызда! Осы жоғары әрі мәртебелі миссияға әрқашан лайық болыңыздар! – деді Нұрсұлтан Назарбаев.








///Кездесуде Нұрсұлтан Назарбаев биыл елімізде болған маңызды оқиғаларды қорытындылап, журналистердің сұрақтарына жауап берді.
Атап айтқанда, Қазақстан Президенті мемлекетіміздің әлеуметтік-экономикалық дамуының негізгі нәтижелері туралы әңгімелеп, жаңғыру жөніндегі реформалар мен бағдарламаларды іске асыруды одан әрі жалғастырудың маңыздылығын атап өтті.
Мемлекет басшысы Қазақстанның сыртқы саясат саласындағы басты жетістіктері туралы айтып, жақында болған кадрлық өзгерістерге байланысты түсініктеме берді, сондай-ақ Сыртқы істер министрлігі алдында тұрған жаңа міндеттерге тоқталды.
Бұдан бөлек, Нұрсұлтан Назарбаевқа ресми емес сұрақтар да қойылды.
Сұхбаттың телевизиялық нұсқасы 2018 жылғы 28 желтоқсанда республикалық телеарналардан көрсетіледі.





///Қасым-Жомарт Тоқаев бейнебайланыс форматында «Шеврон» компаниясы директорлар кеңесінің төрағасы және бас атқарушы директоры Майкл Уиртпен кездесу өткізді.
Кездесу барысында «Шеврон» компаниясының Қазақстанмен арадағы өзара іс-қимылдардың перспективасы, әлі жалғасып жатқан COVID-19 пандемиясы жағдайында көмірсутегі секторындағы бірқатар жобаны іске асыру мәселелері, сондай-ақ, әлемдік энергетика нарығының ахуалы талқыланды.
Мемлекет басшысы «Шеврон» компаниясымен ынтымақтастықты және оның Қазақстан экономикасын дамытуға қосқан үлесін жоғары бағалады.
– «Шеврон» компаниясы Теңіз және Қарашығанақ мұнай-газ секторындағы ірі жобаларды іске асыруда сенімді серіктес ретінде еліміздің энергетика нарығында өте белсенді қызмет атқаруда. Өкінішке қарай, коронавирус пандемиясы мұнай және газ индустриясына кері әсері етіп, мұнайға деген сұраныс пен ұсыныс арасындағы тепе теңдікті бұзды және оның бағасын төмендетті, - деді Қасым-Жомарт Тоқаев.
Президент 2022 жылға қарай Теңіз кен орнындағы өндіріс қуатын кеңейту жөніндегі жобаларды уақытылы іске қосу Қазақстан үшін маңызды екенін айтты. Мемлекет басшысы компанияның жобаны іске асыру қызметін құптап, бірқатар міндеттердің мерзімінен бұрын орындалып жатқанын атап өтті. 
Сонымен қатар коронавирус пандемиясына қарсы іс-қимыл мәселелері талқыланды. Мемлекет басшысы коронавирус инфекциясын жаппай жұқтырудың алдын алу бойынша жоғары деңгейде үйлестірілген жұмысы және санитарлық-эпидемиологиялық жағдайды тұрақтандырғаны үшін «Теңізшевройл» компаниясына ризашылығын білдірді. Президент Қазақстанның Денсаулық сақтау министрлігіне жалпы құны 20 миллион АҚШ доллары болатын медициналық бұйымдарды, дәрі-дәрмектер мен қорғаныш құралдарын бергені, шетелдік дәрігерлер мен эпидемиологтардың елімізге келуін ұйымдастырғаны, сондай-ақ, Құлсары қаласында 200 орындық инфекциялық аурухана құрылысын қаржыландырғаны үшін Майкл Уиртке алғыс айтты.
Бұдан бөлек, Қасым-Жомарт Тоқаев Теңіздегі жобаларды іске асыруда қазақстандық үлесті қамтамасыз етудің маңызды екеніне назар аударды. Бұл ретте, бірлескен инвестициялық жобаларды іске асыру барысында Жергілікті үлес қорын құру жағын қарастыруды ұсынды.
Мемлекет басшысы Қарашығанақ мұнай кен орнын игеру мәселелеріне тоқталып, аталған жобаны уақытылы іске асыруды қамтамасыз ету және жылына мұнай өндіру көлемін 10-11 миллион тонна мөлшерінде ұстап тұру қажеттігін атап өтті.
Майкл Уирт 2019 жылы Қасым-Жомарт Тоқаевпен Нұр-Сұлтан және Нью-Йорк қалаларында әңгімелескен сәттерін еске алып, кездесуге тағы да мүмкіндік бергені үшін алғыс айтты.
– Біздің көп жылғы әріптестігімізді жоғары бағалаймын. Қазақстан – біз үшін ерекше ел және компаниямыздың жұмысындағы аса маңызды бағыт. Сондықтан біз Қазақстанның энергетика саласындағы, атап айтқанда, Теңіз және Қарашығанақ кен орындарындағы өзара іс-қимылдарды жалғастыруға ниеттіміз. Қазақстан – мұнай-газ ресурстары бар керемет ел және біз түрлі жобаларды іске асыруда еліңіздің сенімді серіктесі болғанымызға қуаныштымыз, – деді «Шеврон» компаниясының атқарушы директоры.
 
 





///Мемлекеттік хатшы өз сөзінде Елбасының жастар жөніндегі: «Болашаққа деген біздің үкілі үмітіміз – сіздер. Біздің бүгінгі жасап жатқанымыздың барлығы – сіздер үшін» деген сөзіне тоқталды.
– Егемендік алған соң біз 1997 жылы бүкіл Тәуелсіз Мемлекеттер Достастығы елдері арасынан бірінші болып, 2030 жылға дейінгі даму стратегиясын әзірлеп, оны 15 жылдың ішінде іске асырдық. Қазір біз «Қазақстан – 2050» стратегиясын жүзеге асырып жатырмыз. Оның басты мақсаты – әлемдегі озық 30 елдің қатарына қосылу. Осыған қол жеткізу мақсатымен елде Институционалды бес реформа, Ұлт жоспары, Үшінші жаңғыру жөніндегі бағдарламалар қабылданды, – деді Г.Әбдіқалықова.
Сондай-ақ, Мемлекеттік хатшы ұлттық құндылықтарды сақтау мақсатымен шет елдердегі қандастарға қолдау көрсету, ана тілі мен төл тарихын, мәдениеті мен руханиятын дамыту, тығыз әлеуметтік-экономикалық байланыс орнату мәселелеріне Қазақстан Президенті ерекше назар аударатынын айтты. Қазақстан – этникалық қазақтарды тарихи Отанына қайтару жөнінде тиімді көші-қон саясатын жүзеге асырып отырған Германия мен Израиль сияқты санаулы үш елдің бірі. Соның нәтижесінде тәуелсіздік жылдары 1 миллионнан астам қандасымыз елге оралды. Қазіргі кезде Қазақстаннан тыс жерлерде 5 миллионнан астам қазақ диаспорасының өкілдері тұрады.
Кездесу соңында Гүлшара Әбдіқалықова қазақ диаспорасы жастарына жақсы білім алып, өмірде табысқа жете берулеріне тілектестік білдірді.
***
Бүгінде Түркияда шамамен 10 мың қазақ тұрады. Диаспора өкілдерінің өзекті мәселелерін шешуге көмектесу мақсатымен «Қазақ-түрік қоры», «Түркiлердiң әлеуметтік және мәдени дамуын қолдау қоры», «Ахмет Яссауи қоры», «Қазақ-түрік білім, ғылым және зерттеу қоры» тиімді жұмыс істеуде.
Іс-шара Астананың 20 жылдық мерейтойы қарсаңында қазақ диаспорасы жастарының атажұртына келуі үшін ұйымдастырылды.
///Конференцияға Парламент депутаттары, мемлекеттік органдардың басшылары, шет мемлекеттердің елшілері, халықаралық ұйымдардың, отандық академиялық қоғамдастықтың, азаматтық сектордың өкілдері, сондай-ақ Германия, Ұлыбритания, Австрия және Бельгия елдерінен келген жетекші сарапшылар қатысты.
Гүлшара Әбдіқалықова құттықтау сөзінде Мемлекет басшысының саяси ерік-жігері Қазақстанның сыбайлас жемқорлыққа қарсы саясатының негізі болып саналатынын атап өтті. Елдегі Үшінші жаңғырудың басты басымдығының бірі сыбайлас жемқорлықпен күрес болып отыр.
Мемлекеттік хатшы Ұлт жоспары және Сыбайлас жемқорлыққа қарсы іс-қимылдың 2025 жылға дейінгі стратегиясы сыбайлас жемқорлықпен жүйелі түрде күресуге бағытталғанын айтты.
Г.Әбдіқалықова бүгінде көрсетілетін қызметтердің 60 пайызы электронды түрде жүзеге асырылатынын атап өтті. Соның нәтижесінде Қазақстан әлемнің 174 мемлекеті арасында БҰҰ-ның Электрондық үкіметті дамыту индексі бойынша 33-орынға ие болып отыр. Елімізде 1995 жылдан бастап сыбайлас жемқорлықпен күрес жөніндегі 7 мемлекеттік бағдарлама іске асырылды. Биыл 8 заң жобасы, заңға тәуелді 30 акт және көрсетілетін мемлекеттік қызметтердің 8 стандарты әзірленді.
– Бүгінде Қазақстанды цифрландыру ісін ілгерілету аясындағы басты міндеттің бірі – бүкіл жұртшылықты сыбайлас жемқорлықпен күреске тарту үшін заманауи ақпараттық әдістер арсеналын кеңінен қолдану, сыбайлас жемқорлыққа төтеп беретін берік иммунитет пен бұл келеңсіз құбылысқа қарсы мығым мәдениет қалыптастыру, – деді Мемлекеттік хатшы.
Конференцияға қатысушылар сыбайлас жемқорлыққа қарсы іс-қимылдың өзекті мәселелеріне, осы саладағы озық тәжірибелер мен жетістіктерге жан-жақты тоқталды.
Соңында Мемлекеттік хатшы Гүлшара Әбдіқалықова қатысушыларды алда келе жатқан мереке – Қазақстанның Тәуелсіздік күнімен құттықтады.
/// 
Отырысқа сондай-ақ Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин және Тәжікстан Республикасының Президенті Э.Рахмон қатысты.
Кездесу барысында тараптар ҰҚШҰ-ның жауапкершілігі аймағындағы қазіргі ахуал мен әлемнің бірқатар өңірлеріндегі шиеленістің ушығуына байланысты Ұйымның бұдан арғы іс-қимылы жөнінде пікір алмасты. Сонымен қатар ҰҚШҰ тұрақты органдарының лауазымды тұлғаларының ротациясы мәселелері қаралды.
Мемлекеттер басшылары БҰҰ Жарғысына, халықаралық құқық нормалары мен қағидаттарына сәйкес кең ауқымды антитеррорлық коалиция қалыптастыру қажеттігіне тоқталды. Отырысқа қатысушылар терроризмге қарсы күрес оны қаржыландыру көздерін шектемейінше нәтижелі болмайтынын атап өтті.
Іс-шарада Сириядағы антитеррорлық іс-қимылға қатысқан Ресейдің Су-24 әскери ұшағын атып түсіруге байланысты оқиға да талқыланды.
Тараптар ҰҚШҰ-ның күш-қуат әлеуетін нығайтуға, контртеррорлық бағыттағы жұмыстарын жандандыруға, жаңа қауіптер мен сын-қатерлерге қарсы тиімді іс-қимыл жасау мақсатында жедел әрекет ететін ұжымдық күштердің дайындығын арттыруға ниетті екенін қуаттады.
Сонымен қатар мемлекеттер басшылары бірауыздан ҰҚШҰ Бас хатшысы Н.Бордюжаның өкілеттік мерзімін 2017 жылғы 1 қаңтарға дейін ұзарту туралы шешім қабылдады.
Кездесу қорытындысы бойынша мынадай құжаттар қабылданды:
- ҰҚШҰ мемлекеттері басшыларының мәлімдемесі;
- ҰҚШҰ Ұжымдық қауіпсіздік кеңесінің «ҰҚШҰ тұрақты қызмет ететін жұмыс органдарының лауазымды тұлғаларының ротациясы туралы» шешім;
- ҰҚШҰ Ұжымдық қауіпсіздік кеңесінің «ҰҚШҰ Бас хатшысы туралы» шешімі. 



///Польша тарапының бастамасымен болған әңгімелесу барысында Қасым-Жомарт Тоқаев пен Анджей Дуда екіжақты қарым-қатынастардың және халықаралық күн тәртібінің өзекті проблемаларын, соның ішінде Польшаның 2022 жылы ЕҚЫҰ-ға төрағалығына қатысты мәселелерді талқылады.  
Қазақстан Президенті польшалық әріптесін Варшаваның алдағы жылғы Еуропадағы қауіпсіздік және ынтымақтастық ұйымына төрағалығымен құттықтап, іс жүзінде тығыз ықпалдастық орнатуға, соның ішінде ЕҚЫҰ-ның 2010 жылғы Астана саммитінде қабылданған мәлімдемелерді жүзеге асыруға дайын екенін нақтылады.  
Анджей Дуда Қасым-Жомарт Тоқаевқа Польша төрағалығының негізгі басымдықтары, соның ішінде шиеленісіп кеткен қақтығыстарды Ұйым аясында реттеуге септігін тигізу жөнінде мәлімет берді.
Тараптар Қазақстан мен Польша арасындағы көпжақты ынтымақтастықтың қарқынды дамып келе жатқанын атап өтті. Экономиканың негізгі секторларындағы инвестициялық ынтымақтастықты кеңейтуге екі жақ та мүдделі екенін білдірді.
Қазақстан мен Польша президенттері Ауғанстандағы қазіргі ахуалға қатысты пікір алмасты. Қасым-Жомарт Тоқаев пен Анджей Дуда ауған дағдарысы гуманитарлық проблемаларды, терроризм мен экстремизмге, заңсыз миграция мен есірткі тасымалына қарсы күрес мәселелерін шешу үшін барлық мүдделі тараптың белсенді әрі конструктивті түрде атсалысуын қажет етеді деген ортақ пікірге келді.
Әңгімелесу соңында президенттер алдағы кезеңге арналған екіжақты іс-шаралар кестесін талқылады.
 
///Жиынды ашқан Қазақстан Президенті облыс басшылығының нақты жұмыс атқарып жатқанын және өңірде оң өзгерістердің байқалып отырғанын айтты.
– Мен бүгін бірнеше кәсіпорында болып, жұртшылықпен әңгімелестім, халықтың жай-күйімен таныстым. Облыс экономикасының шамамен 50 пайызы өнеркәсіп саласына тиесілі. Бұл – Қазақстан өңірлері арасындағы жоғары көрсеткіш, – деді Нұрсұлтан Назарбаев.
Қазақстан Президенті Павлодар облысының географиялық тұрғыдан ұтымды орналасқанын атап өтіп, бұл өңір Ресей Федерациясының өнеркәсібі дамыған облыстарымен шектесетініне назар аударды.
– Бұл облыстың өнеркәсіп, энергетика, көлік және ауыл шаруашылығы салаларындағы әлеуеті зор, – деді Елбасы.
Мемлекет басшысы инфрақұрылымды дамыту және тиісті нысандарды салу мәселелеріне ерекше тоқталды.
– Астана мен Павлодарды бірінші санатты автобан жалғап жатыр. Енді, жол жүру уақыты бес-алты сағат емес, үш сағатқа созылады. Облыстың транзиттік әлеуеті кеңейіп келеді, – деді Нұрсұлтан Назарбаев.
Қазақстан Президенті өңірдің кәсіпкерлеріне арналған сөзінде шикізатты қайта өңдеуді мейлінше жақсарту және бәсекеге қабілетті өнім шығару мәселелеріне назар аударды.
– Мен бүгін алюминий өндіретін, тоқ өткізгіш кабель жасайтын компаниялардың және басқа да кәсіпорындардың жұмысымен таныстым. Біз құрылыс материалдарын шығару, терезе жақтауларын, ыдыс-аяқ және алюминийден фольга жасау мүмкіндігін қарастыруымыз қажет. Міне, осы іске инвестиция тартып, күш жұмылдыру керек, – деді Елбасы.
Кеңес барысында Павлодар облысының әкімі Болат Бақауов Мемлекет басшысына өңірдің әлеуметтік-экономикалық дамуы, «Рухани жаңғыру» мемлекеттік бағдарламасы және «Президенттің бес әлеуметтік бастамасы» аясында іске асырылып жатқан жобалар жөнінде мәлімдеді.
– 2017 жылдың қорытындысы бойынша облыстың жалпы өнімі алғаш рет 2 триллион теңгеден асып, 3,6 пайызға жетті. Биылғы бірінші жартыжылдықтың қорытындысы бойынша өндіріс көлемі 4,6 пайызға артты. Облыс кәсіпорындарындағы өндіріс үдерістерін цифрландыру жөніндегі Сіздің тапсырмаңыз орындалуда. Технологиялық тұрғыдан қайта жабдықтау ісіне 200 миллиард теңгеден астам қаржы жұмсалды, – деді облыс әкімі.
Мемлекет басшысы жиын қорытындысы бойынша өндіріске халықаралық «ЭКСПО-2017» мамандандырылған көрмесінде көрсетілген «жасыл» технологияларды енгізу, шағын және орта бизнесті, Ресей облыстарымен шекарааралық сауда-саттықты дамыту, өңірдегі туристік кластердің әлеуетін арттыру, мал шаруашылығы мен суармалы егіншілікті өркендету үшін нақты тапсырмалар берді.
Кеңеске Президент Әкімшілігінің Басшысы Ә.Жақсыбеков, Премьер-Министрдің бірінші орынбасары А.Мамин, Энергетика министрі Қ.Бозымбаев, мемлекеттік органдардың өкілдері, ірі өнеркәсіп кәсіпорындарының жетекшілері, соның ішінде ERG директорлар кеңесінің төрағасы А.Машкевич, «Проммашкомплект» ЖШС-і директорлар кеңесінің төрағасы Д.Сыздықов, «Стальмонтаж» ЖШС-нің бас директоры А.Терентьев, «Казэнергокабель» АҚ-ның бас директоры О.Крук және басқа да азаматтар қатысты.
Сонымен қатар, Мемлекет басшысы Сұлтанмахмұт Торайғыров атындағы Павлодар облыстық біріккен әмбебап ғылыми кітапхананың жұмысымен де танысты. Онда мүмкіндігі шектеулі оқырмандарға арналған арнайы жабдықтар, білім беру және денсаулық сақтау салаларын цифрландыру жобалары, сондай-ақ «Рухани жаңғыру» жобалық офисінің көрме залы көрсетілді.



///Мемлекет басшысына министрлік қызметінің нәтижелері мен Қазақстан Республикасы Үкіметінің 2019 жылға арналған заң жобалау жұмысының жоспары жөнінде мәлімделді.
Қасым-Жомарт Тоқаев министрліктің алдына қойылған міндеттерді сапалы орындаудың және Қазақстанның заң шығару жүйесін жетілдірудің маңыздылығына назар аударды.
Кездесу қорытындысы бойынша Қазақстан Президенті бірқатар нақты тапсырма берді.

///Кездесу барысында Нұрсұлтан Назарбаевқа КИМЭП университетінің қазіргі жұмысы және осы оқу орнын дамыту жоспарының іске асырылуы жөнінде мәлімет берілді.
Қазақстан Президенті қазіргі заман экономикасының талаптарына сай білікті мамандар дайындау ісіндегі университет жұмысының тиімділігін атап өтті.
– Университет 1992 жылы құрылған. Осы жылдар ішінде 12 мыңға жуық студент оқуын бітіріп шықты. Бүгінде мұнда әлемнің әртүрлі елдерінен келген оқытушы-профессорлар құрамы еңбек етеді. 29 білім бағдарламасы бойынша 2109 студент ақылы негізде оқып жатыр, – деді Елбасы.
Ч.Бэнг университет түлектерінің 93 пайызы оқу бітірген соң 6 айдың ішінде жұмысқа орналасатынын айтты.
Сонымен қатар, «КИМЭП университеті» акционерлік қоғамының президенті биыл оқу орны Білім беру сапасын қамтамасыз ету жөніндегі тәуелсіз агенттіктің тұжырымы бойынша ғылым және білім саласын дамыту ісінде үздік деп танылғанын атап өтті.

/// 
Іс-шараға ҚР Парламентінің депутаттары, Қазақстан халқы   Ассамблеясының, ҚХА Ғылыми-сараптамалық кеңесінің мүшелері, мемлекеттік органдардың, этномәдени бірлестіктердің өкілдері, ғылым және өнер қайраткерлері, Астана қаласындағы жоғары оқу орындарының  студенттері қатысты.
Мемлекеттік хатшы 2015 жылы еліміз Қазақстан халқы Ассамблеясы жылын, Конституцияның 20 жылдығын, Қазақ хандығының 550 жылдығын және Ұлы Жеңістің 70 жылдығын атап өткеніне тоқталды.   
Г.Әбдіқалықова тыңдаушылар назарын мемлекет қайраткері ретіндегі Нұрсұлтан Назарбаевтың  тұлғасы әсіресе «қазақстандық экономикалық және әлеуметтік ғажайып құбылыс» деп аталатын оның «Қазақстан Жолын» әлемге танытқан бейбітшілік пен келісім саясатында айқын әрі ерекше көрініс табатынына  аударды.   
Мемлекеттік хатшы саяси тұрақтылық, қоғамдық келісім мен жалпыұлттық бірлік бүгінгі таңда қазақстандық өмір салтына, ал этностық, мәдени және діни әралуандық жасампаздық пен даму ресурсына айналғанына сенімін білдірді.   
Г.Әбдіқалықова Ассамблеяның 20 жылдық дамуының қорытындысын шығара отырып, Қазақстанда бейбітшілік пен келісімнің, қоғамдық ықпалдасудың конституциялық қағидаттары орныққанын атап көрсетті. Сондықтан мемлекет пен азаматтық қоғамның ортақ міндеті – «Баршаға арналған қазіргі заманғы мемлекет»: 100 нақты қадам» Ұлт жоспарын, Мемлекет басшысының «Қазақстан жаңа жаһандық ахуалда: өсім, реформалар, даму» атты Жолдауын іске асыруға этномәдени бірлестіктердің, жұртшылықтың, барша халықтың белсене қатысуын қамтамасыз ету болып табылады. 
Лекция соңында Мемлекеттік хатшы Ассамблеяның басты миссиясы мен міндетінің – Қазақстан халқын біртұтас етіп біріктіру ісінің табысты орындалғанын атап көрсетті. Бүгінде Ассамблея тұрақтылықтың сенімді факторы, қоғамдық келісімнің берік іргетасы, орнықты дамудың кепілі болып отыр.   
///Кездесу барысында тараптар ынтымақтастықтың маңызды мәселелері мен туризм саласындағы қатынастарды одан әрі дамыту перспективаларын талқылады.
Мемлекет басшысы Ресей Федерациясының Президентімен жүздескенде Ұжымдық қауіпсіздік шарт ұйымы Ұжымдық қауіпсіздік кеңесінің сессиясы табысты өткенін айтты.
Қазақстан Президенті бүгінгі өңіраралық ынтымақтастық форумы тақырыбының өзектілігін атап өтіп, мәдени және экономикалық ықпалдастық аясында туризм саласындағы ынтымақтастықты өркендетудің маңыздылығына арнайы тоқталды.
В.Путин Қазақстанның сауда-экономика саласындағы негізгі серіктестердің бірі екенін атап өтіп, екі жақты қарым-қатынастардың жоғары даму қарқынына назар аударды.
Сонымен қатар, Ресей Федерациясының Президенті туризм саласындағы екі елдің ынтымақтастығын одан әрі нығайтудың әлеуеті зор екенін айтты.
Келіссөздер соңында мемлекеттер басшыларына «Байқоңыр» ғарыш кешенін дамытуға арналған жоба таныстырылды. Сонымен қатар, Президенттерге әлеуметтік нысандардың салыну барысы, инфрақұрылым желілерінің жөнделу нәтижелері және Байқоңыр қаласындағы тұрғын үй алаптарының газбен қамтамасыз етілуі жөнінде мәлімет берілді.



///Жиында мемлекеттер басшылары ТМД аясындағы өзара іс-қимылды одан әрі нығайту жолдарын талқылап, достастықтың тиімділігін арттыру, оған мүше елдердің сауда және инвестициялық байланыстарын тереңдету мәселелері жөнінде пікір алмасты.
Сонымен бірге, отырыста Тәжікстан Республикасының ТМД-ға төрағалық ету кезеңінде атқаратын жұмыс жоспары, Түрікменстанның достастықты одан әрі дамытуға қатысты ұстанымы және ТМД-ның Парламентаралық ассамблеясы аясында атқарылған жұмыс нәтижелері жөнінде баяндалды. 
Кеңес отырысының қырытындысы бойынша сыбайлас жемқорлыққа және қылмыстық жолмен алынған табыстарды заңдастыруға қарсы күрес саласындағы құжаттарға қол қойылды.
Бұдан бөлек, ТМД елдерінің басшылары мәдениет, білім беру, ғылым және туризмге қатысты байланыстарды нығайтуға әрі кеңейтуге бағытталған гуманитарлық саладағы бірқатар маңызды шешімдерді қарастырып, отбасын және дәстүрлі отбасылық құндылықтарды қолдау туралы мәлімдеме қабылдады.

///
	 

	Жеделхатта «Алжир әуе жолдары» компаниясы ұшағының апатынан көп адамның қаза болғаны туралы қайғылы хабарды Мемлекет басшысының зор күйзеліспен қабылдағаны айтылған
	
	«Қазақстан халқы және жеке өз атымнан қаза тапқандардың туған-туыстары мен жақындарына, сондай-ақ барша Алжир халқына шын ниетпен көңіл айтамын», – делінген жеделхатта.  
///Ресми кездесу рәсімінен кейін мемлекеттер басшылары шағын және кеңейтілген құрамда кездесулер өткізді.
Мемлекет басшысы Финляндия Республикасының Президентіне дәстүрлі қонақжайлығы үшін ризашылық білдіріп, екі елдің өңірлік және халықаралық мәселелерді қарастырудағы ұстанымдары мен тәсілдері бірдей екенін атап өтті.
– Финляндия мен Қазақстан – сенімді серіктес ретінде танылған мемлекеттер. Сіздің елде жақында ғана өткен АҚШ Президенті Дональд Трамп пен Ресей Федерациясының Президенті Владимир Путиннің маңызды кездесуі – соның жарқын мысалы.  Қазақстанда да осындай іс-шаралар, соның ішінде Сирия шиеленісін реттеу жөніндегі келіссөздер өткізіліп келеді. Бізде  әртүрлі мәселелер талқыланады. Мұның бәрі біздің мемлекеттеріміздің барлық елдермен жақсы қарым-қатынас ұстанып отырғанының арқасында болып отыр. Біздің елдеріміз көрші мемлекеттермен шиеленіске ұрынған емес, – деді Қазақстан Президенті.
Нұрсұлтан Назарбаев Суоми елінің Қазақстанның Солтүстік Еуропадағы сауда-экономикалық және инвестициялық маңызды серіктесі саналатынын атап өтіп, Финляндияның Орталық Азия елдерімен тауар айналымының 90 пайызы біздің елімізге тиесілі екенін айтты.
– Елдеріміздің ықпалдастықты одан әрі тереңдету үшін әлеуеті зор. Сондықтан, үкіметаралық комиссия отырысы аясында энергетика, көлік, ауыл шаруашылығы және білім салалары бойынша құрылған жұмыс топтарының қызметін жандандырып, нақты жобаларды талқылауға кірісу қажет, – деді Мемлекет басшысы.
Нұрсұлтан Назарбаев Финляндияның бизнес өкілдерімен өткен кездесудің қорытындыларына арнайы тоқталып, бизнес-форум барысында қол қойылған құжаттардың маңыздылығын атап өтті.
– Біз ынтымақтастығымызды тереңдетуге мүмкіндік беретін мүлде жаңа жобаларды қолға алуға уағдаластық. Қол жеткізген уағдаластықтарды жүзеге асыру ісіне бақылау жүргізуді үкіметтерімізге тапсыруды ұсынамын, – деді Қазақстан Президенті.
Финляндия Республикасының Президенті Мемлекет басшысына ілтипат білдіріп, соңғы екі жақты кездесу Астанада табысты өткен «ЭКСПО 2017» халықаралық көрмесі кезінде болғанын атап көрсетті.
– Содан бері біздің екі жақты сауда-экономикалық қатынастарымыз едәуір ілгеріледі. Сіздің бүгінгі сапарыңыз оның әрі қарай тереңдеуіне септігін тигізеді деп сенемін. Сіздің әлемде болып жатқан оқиғаларға қатысты пікіріңіз мен үшін әрқашан да қызықты. Бүгінде салмақты пікірлер мен терең пайым-парасат өте қажет, – деді Саули Ниинистё.
Кездесу соңында тараптар ауыл шаруашылығы, «жасыл» қаржы, энергетика, ғылым және білім, мәдени-гуманитарлық байланыстар салаларындағы екі жақты ынтымақтастық мәселелерін де талқылады.







///Тілші сауалдарына орай, Нұрсұлтан Назарбаев күн тәртібіндегі негізгі халықаралық және өңірлік мәселелерге тоқталып, Қазақстан мен Ресей арасындағы ынтымақтастықтың басым бағыттары туралы әңгімеледі.
Сұхбат барысында Қазақстан Президенті «Нұрлы жол» инфрақұрылымды дамытудың мемлекеттік бағдарламасының негізгі нәтижелері жөнінде айтып, Еуразия экономикалық ынтымақтастық одағы мен «Бір белдеу, бір жол» бастамасын тоғыстырудың артықшылықтарына арнайы тоқталды.
Сонымен қатар, Мемлекет басшысы бірқатар жеке сұрақтарға жауап беріп, жаһандық тәртіптің одан әрі дамуының перспективаларына қатысты өз ойын ортаға салды.
Сұхбатты биылғы желтоқсан айының басында «Россия-1» және «Россия-24» телеарналары арқылы көрсету жоспарланған.

///Мемлекет басшысы Нұрсұлтан Назарбаев Бас прокурор Қ.Қожамжаровқа және Ішкі істер министрі Қ.Қасымовқа Қазақстанның еңбек сіңірген спорт шебері Денис Теннің өліміне байланысты істі ерекше бақылауға алуды, сондай-ақ тергеу шараларының егжей-тегжейлі әрі объективті жүргізілуін қамтамасыз етуді тапсырды. Президент Әкімшілігінің басшылығына тергеу барысын тұрақты бақылауда ұстау тапсырылды.
///Қасым-Жомарт Тоқаевтың атына Қазақстан Республикасы Тәуелсіздігінің 30 жылдығына орай шет мемлекеттердің басшыларынан және халықаралық ұйымдардың жетекшілерінен құттықтау хаттары мен жеделхаттар әлі де келіп жатыр.
Мемлекет басшысын Бруней Сұлтаны Хассанал Болкиах, Монако Князі ІІ Альбер, Португалия Президенті Мерселу Ребелу де Соуза, Словакия Президенті Зузана Чапутова, Сенегал Президенті Маки Салл, Никарагуа Президенті Даниэль Ортега, Еуразиялық экономикалық комиссиясы Алқасының төрағасы Михаил Мясникович, Дүниежүзілік туристік ұйымның Бас хатшысы Зураб Пололикашвили құттықтады.
Олар құттықтау хаттарында еліміздің 30 жылдағы жетістіктерін атап өткен. Сондай-ақ Қасым-Жомарт Тоқаевтың жауапты мемлекеттік қызметіне табыс, Қазақстан халқына бақ-береке тілеген.
///Қазақстан Президенті балқытылған алюминий және жеңіл қорытылатын автомобиль дискілерін өндірудің технологиялық үдерісімен танысты.
Мемлекет басшысына «Павлодар» еркін экономикалық аймағында жүзеге асырылып жатқан индустриялық жобалар жөнінде баяндалды.
Сонымен қатар, Нұрсұлтан Назарбаевқа дайын өнім үлгілері, атап айтқанда, жылыту радиаторлары, автомобильдердің қосалқы бөлшектері, темір жол вагондарының дөңгелектері көрсетілді.


///Кездесуде Мемлекет басшысы Қазақстанның соңғы жылдары жеткен жетістіктері мен елімізде іске асырылып жатқан маңызды жобалар жөнінде айтты.
– Біз Шанхай ынтымақтастық ұйымының саммитін өткіздік. Қазір Астанада «ЭКСПО-2017» халықаралық көрмесі өтуде. Оған өздерінің ұлттық павильондарын ашу үшін түрлі мемлекеттердің басшылары келіп жатыр, – деді Қазақстан Президенті.
Нұрсұлтан Назарбаев Түрік Республикасының бұрынғы президентінің екіжақты байланыстардың нығаюына зор үлес қосқанын атап өтіп, оның Қазақстан халқына деген құрметі үшін ризашылық білдірді.
А.Гүл Қазақстанның халықаралық қауіпсіздік пен бейбітшілікті нығайтуға жұмсаған  күш-жігерінің маңызды екенін айтып, еліміздің Сирия қақтығысын реттеудегі қадамдарын жоғары бағалады.
Мемлекет басшысы Түрік Республикасының бұрынғы президентін «Қазақстан Республикасының Тәуелсіздігіне 25 жыл» мерейтойлық медалімен марапаттады.


///
	 

	Жеделхатта «Алжир әуе жолдары» компаниясы ұшағының апатынан көп адамның қаза болғаны туралы қайғылы хабарды Мемлекет басшысының зор күйзеліспен қабылдағаны айтылған
	
	«Қазақстан халқы және жеке өз атымнан қаза тапқандардың туған-туыстары мен жақындарына, сондай-ақ барша Алжир халқына шын ниетпен көңіл айтамын», – делінген жеделхатта.  
///Елбасы мультимодальды хабтың Бесінші Каспий саммитінің қарсаңында іске қосылуының символдық мәніне тоқталып, бұл жобаның тек Қазақстан үшін ғана емес, сондай-ақ бүкіл Еуразия құрлығы үшін маңызы зор екенін айтты.
Нұрсұлтан Назарбаев еліміздің көлік-транзит әлеуетін дамытудың маңыздылығына назар аударып, оның Еуразиялық құрлықаралық көлік жүйесіне қосылуы мемлекетіміз үшін стратегиялық міндет болып саналатынын атап өтті.
– Соңғы жылдары 2,5 мың шақырымнан астам темір жол салынып, 12 мың шақырым автомобиль жолы қайта жөнделді. Логистикалық инфрақұрылым дамып келеді. Жүк тасымалдайтын вагондар жаңартылуда. «Батыс Еуропа – Батыс Қытай» автомобиль транзиттік дәлізі іске қосылды. Ақтау порты жаңартылды. Қытаймен шекарада Қорғас құрғақ порты құрылды, – деді Қазақстан Президенті.
Мемлекет басшысы соңғы он жылда Қазақстанның көлік-логистика жүйесін дамыту үшін тартылған инвестиция көлемі 30 миллиард долларға жеткенін және Құрық мультимодальды кешені осы ауқымды жұмыстың маңызды бөлігі болып саналатынын айтты.
– Бүгін іске қосылған Құрық портының автожол инфрақұрылымы көлік транзитін дамыту үшін жаңа мүмкіндіктерге жол ашады. Құрық арқылы өтетін Транскаспий бағыты Қытайдан, Орталық Азия елдері – Өзбекстан, Қырғызстан, Тәжікстан, сондай-ақ Ресейдің Орал-Сібір өңірлерінен Түркия мен Еуропаға және кері қарай жүк тасымалдаудың тиімді логистикасын қамтамасыз етеді. Сонымен қатар, 2020 жылға қарай Қазақстанның транзиттік тасымалдан түсетін кірісін жылына 5 миллиард долларға арттыруға мүмкіндік береді, – деді Нұрсұлтан Назарбаев
Қазақстан Президенті көлік инфрақұрылымын дамыту экономиканың бәсекеге қабілеттілігінің артуына мультипликативті ықпал ететінін және қайта қалпына келген Жібек жолы арқылы өтетін сауда легіне тың серпін беретінін, сондай-ақ өңірдегі ынтымақтастықты кеңейтуге және экономиканың ілгерілеуіне септігін тигізетінін атап өтті. 
– Бүгінде Маңғыстау облысы әуе, автомобиль жолдары, темір жол және теңіз көліктері желісі тоғысқан ірі көлік-логистика орталығына айналып отыр. Каспийдегі екі заманауи порт өзара бірін-бірі толықтыратын болады. Бұл өңір үшін жаңа мүмкіндіктер береді. Қызмет көрсету секторын ілгерілетіп, трансұлттық компанияларды тарту керек, сондай-ақ жаңа технологияларды пайдалана отырып, қайта өңдейтін өндірісті дамытқан жөн. Бұлардың бәрі туристік индустрияны дамытуға жол ашады. Бұл аймақ экономикасын диверсификациялау үшін аса маңызды. Бізге осы мүмкіндіктерді тиімді пайдалану керек, – деді Мемлекет басшысы.
Соңында Елбасы Үкіметке облыс әкімдігімен бірлесіп, мультимодальды хабтардың – Ақтау және Құрық порттарының базасында қосымша өндірістер мен қызмет көрсету секторын дамыту жөніндегі кешенді жоспар әзірлеуді тапсырды.
– Жергілікті атқарушы органдар индустриялық және сервистік өндірістерді жаңа жағдайларға бейімдеу үшін қажетті шараларды қабылдауы керек. Сонымен қатар жаңа жұмыс орындарын ашып, кадрларды жаңа мамандықтар бойынша оқытуға және қайта даярлауға, сондай-ақ өңірде шағын және орта бизнесті дамытуға жағдай жасау қажет, – деді Нұрсұлтан Назарбаев.
Қазақстан Президенті еліміз үшін маңызы зор жобаларға атсалысқандардың бәріне ризашылық білдіріп, көлік саласының еңбеккерлерін кәсіби мерекелерімен құттықтады.
Мемлекет басшысы телекөпір режімінде «Құрық порты – «Тажен» шекаралық кеден бекеті», «Құрық порты – «Қорғас – Шығыс қақпасы» арнайы экономикалық аймағындағы құрғақ порты» мультимодальды бағыттар бойынша қатынайтын автомобиль және темір жолдарын іске қосты.




///Нұрсұлтан Назарбаев халқымыздың бірлігін нығайту және елімізді орнықты дамыту жолында мемлекет пен қоғам арасында ашық диалог орнатудың маңыздылығын атап өтті.
– Осы форум үкіметтік емес секторға тың серпін беріп, азаматтық қоғамның одан әрі дамуына жол ашуға тиіс. Бүгінгі кездесу барысында күн тәртібінің өзекті мәселелері бойынша нақты ұсыныстар айтылатынына сенімдімін, – деді Елбасы.
Қазақстан Президенті балалар үйлері мен «Ана үйі» дағдарыс орталықтарына қолдау көрсететін ұйымдардың жұмысына арнайы тоқталды. Соған байланысты, Мемлекет басшысы бизнес өкілдерін осы жұмысқа атсалысатын үкіметтік емес ұйымдарға көмек көрсетуге шақырды.
Сонымен қатар, Нұрсұлтан Назарбаев жекелеген санаттағы азаматтардың оңалуына жәрдем беру, әлеуметтік кәсіпкерлікті дамыту және әлеуметтік маңызы бар басқа да жобаларды іске асыру ісімен айналысып жатқан үкіметтік емес ұйымдарға ризашылық білдірді.
Қазақстан Президенті еліміздің үкіметтік емес секторын дамытудың бірқатар нәтижелерін атап өтті.
– Үкіметтік емес ұйымдар саны 2003 жылы 5 мың болса, 2018 жылы 22 мыңға дейін жетіп, төрт еседен астам өскен. Мемлекеттік әлеуметтік тапсырысты қаржыландыру көлемі 65 есе өсіп, қазіргі кезде 20 миллиард теңгеден асып отыр. Нәтижесінде, бүгінде үкіметтік емес ұйымдардың қызметі, іс жүзінде, қоғамымыздың маңызы бар барлық саласын қамтиды, – деді Елбасы.
Мемлекет басшысы үкіметтік емес секторды әлеуметтік саясаттың басты бағыттарына тартудың маңыздылығын айтып, үкіметтік емес ұйымдар жобаларын қаржыландыру ісінің ашық жүргізілуін қамтамасыз ету жөнінде шаралар қабылдауды тапсырды.
– Осы бағытта Үкіметке цифрландыру үдерісінің аясында Үкіметтік емес ұйымдарды тексерудің бірыңғай электронды реестрін жасауды тапсырамын. Мұнда үкіметтік емес ұйымдар өз еркімен тіркеліп, тиісті материалдарын орналастыра алады. Бұл осы ұйымдардың рейтингін қалыптастырып, олардың қаржыландыру көзіне қол жеткізуіне мүмкіндік береді, – Нұрсұлтан Назарбаев.
Сондай-ақ, Елбасы азаматтық бақылау жүргізудің тиімді тетігін құру қажет екенін айтып, бұл ретте Қазақстанның Азаматтық альянсы басты рөл атқаратынын атап өтті.
– Үкіметтік емес ұйымдарға мемлекеттік қызметтерді беру жөніндегі жұмыстарды жалғастырған жөн. Осы бағыттың аясында экология, әлеуметтік жұмыс, балалардың құқығын қорғау және басқа да салалар бойынша жобалар жүзеге асырылуы мүмкін. Үкімет пен Қоғамдық даму министрлігіне барлық айтылған ұсыныстарды мұқият зерттеп, оның іс жүзінде жүзеге асырылуын қарастыруды ұсынамын, – деді Мемлекет басшысы.
Іс-шара барысында мемлекеттік бағдарламалардың іске асырылуын бағалау үдерісіне және қоғамдық бақылауды қамтамасыз етуге үкіметтік емес ұйымдардың белсенді атсалысуы керек екені айтылды. Осыған байланысты, Елбасы Үкіметке Азаматтық қоғамды дамытудың 2025 жылға дейінгі тұжырымдамасын әзірлеуді тапсырды.
– Жастар саясатын іске асыру ісінде үкіметтік емес сектордың рөлін күшейту қажет. 2019 жылдың Жастар жылы деп жарияланғанын ескеретін болсақ, бұл мәселе өте маңызды, – деді Қазақстан Президенті.
Сонымен қатар, Нұрсұлтан Назарбаев еріктілер қозғалысына қолдау көрсету бағдарламасын кеңейту үшін шаралар қабылдауды тапсырды. Мемлекет басшысы осы қызмет түрінің сұранысқа ие екені «ЭКСПО-2017» көрмесі мен XXVIII қысқы универсиаданың өткізілуі барысында анық көрінгенін атап өтті.
– Үкіметтік емес ұйымдардың мүмкіндігі шектеулі адамдар, ерекше мұқтаж балалар мен жастар үшін аса белсенді ортаны қалыптастыруға атсалысуы жақсы үрдіс саналады. Инклюзивті қоғамды дамыту ісі – бұл әлемдік тәжірибе әрі барлық дамыған елдердің азаматтық қоғамы жүзеге асыратын маңызды әлеуметтік міндеттердің бірі, – деді Қазақстан Президенті.
Мемлекет басшысы «Рухани жаңғыру» бағдарламасын одан әрі жүзеге асырып, «Ұлы даланың жеті қыры» атты жаңа мақалада белгіленген басымдықтар аясында атқарылатын жұмыстардың маңыздылығын атап өтті. Елбасы мұнда көрсетілген бағыттар мен жобаларды іске асыру үдерісіне үкіметтік емес ұйымдарды тарту қажеттігін айтты.
– Қалалардың, аудандардың әкімдері цифрлық технологияны қолдана отырып, бір терезе қағидаты бойынша халыққа кедергісіз ашық кеңістік қызметін ұсыну жүйесін енгізуі керек, – деді Нұрсұлтан Назарбаев.
Соңында Қазақстан Президенті Үкіметке Азаматтық форум барысында айтылған ұсыныстар негізінде нақты іс-қимыл жоспарын әзірлеуді және онда барлық мүдделі мемлекеттік органдарды қамту керектігін тапсырды.





///Мемлекет басшысына С.Сейфуллин атындағы Қазақ агротехникалық университетінің қазіргі жұмыстары, сондай-ақ аграрлық білім мен ғылымды жетілдірудің жағдайы мен перспективалары туралы баяндалды.
Қазақстан Президенті университеттің қол жеткізген табыстарын атап өтіп, ауыл шаруашылығын өркендетуге мүмкіндік беретін аграрлық ғылымды дамыту жөніндегі ұсыныстарды қолдады.
Кездесу соңында Қасым-Жомарт Тоқаев бірқатар нақты тапсырма берді.


///Жиынды ашқан Гүлшара Әбдіқалықова Мемлекет басшысының «Болашаққа бағдар: рухани жаңғыру» атты бағдарламалық мақаласында: «Табысты болудың ең іргелі, басты факторы білім екенін әркім терең түсінуі керек. Жастарымыз басымдық беретін межелердің қатарында білім әрдайым бірінші орында тұруы шарт» деп атап өтілгенін жеткізді.
Мемлекеттік хатшы білімнің жаһандық экономикасында бәсекеге түсе алатын үміткерлерді сапалы іріктеп алу үшін тиісті шара қабылдау қажеттігін атап өтті. Бұл ретте, елдің әлеуметтік-экономикалық даму басымдықтарын ескере отырып, меритократия қағидатын ұстану қажет.
Отырыс барысында Білім және ғылым министрі Е.Сағадиевтің Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы есебі тыңдалды, сондай-ақ «Болашақ» стипендиясының іске асырылуына қатысты бірқатар мәселе қарастырылды.
Комиссия шешімімен «Болашақ» халықаралық стипендиясын дамытудың 2018-2025 жылдарға арналған жоспары мақұлданды, 2018 жылғы Басым мамандықтар тізбесі бекітілді. Жаңартылған тізбе еліміздің Үшінші жаңғыруының міндеттерін іске асыруға бағытталған 160 мамандықтан тұрады. 2018 жылға 555 стипендия бөлу көзделді.
Биыл стипендия магистратура мен докторантурада оқуға, сондай-ақ әлемнің жетекші ғылыми және өндірістік орталықтарында тағылымдамадан өтуге жіберілетін 560 үміткерге тағайындалды.
Отырыс қорытындысы бойынша Мемлекеттік хатшы Гүлшара Әбдіқалықова «Болашақ» халықаралық стипендиясын одан әрі іске асыруға қатысты бірқатар тапсырма берді.
///Мемлекет басшысына Орталық сайлау комиссиясының сайлауаралық кезеңдегі қызметінің басым бағыттары таныстырылды.
Сонымен қатар Қасым-Жомарт Тоқаевқа ауыл, кент, ауылдық округ, аудандық маңызы бар қалалардың әкімдерін сайлау науқанын өткізуге қатысты өңірлердегі сайлау органдарының жұмысы туралы баяндалды.
Кездесу қорытындысы бойынша Президент Орталық сайлау комиссиясына сайлауаралық үдерістердің заңға сәйкес толық ашық болуын қамтамасыз етуді тапсырды.
///Нұрсұлтан Назарбаевтың атына Қазақстан Республикасының Тәуелсіздік күніне орай шет мемлекеттер мен үкіметтер басшыларынан құттықтау жеделхаттары мен хаттар келіп түсуде.
Ресей Федерациясының Президенті Владимир Путин Қазақстанның экономикалық, әлеуметтік және ғылыми-техникалық дамудың өзекті мәселелерін шешу жолында айтарлықтай табысқа жеткенін атап өтіп, еліміздің БҰҰ Қауіпсіздік Кеңесінің тұрақты емес мүшесі ретінде және Астана процесі аясында өңірлік және халықаралық күн тәртібінің мәселелерін шешу барысында маңызды рөл атқаратынына тоқталды.
«Мемлекеттеріміз арасындағы стратегиялық серіктестік пен одақтастық қарым-қатынастарды жоғары бағалаймыз. Біз бірлесе күш жұмылдыра отырып, барлық салалардағы екі жақты сындарлы ынтымақтастықты және Еуразиялық интеграциялық үдерістер аясындағы өзара ықпалдастықты одан әрі нығайтатынымызға сенімдімін.
Құрметті Нұрсұлтан Әбішұлы! Сізге шын жүректен мықты денсаулық пен табыс, ал достас Қазақстан халқына амандық пен бақ-береке тілеймін», – делінген Ресей Президентінің құттықтау жеделхатында.
Польша Республикасының Президенті Анджей Дуда Қазақстанның көп жылдардан бері Польшаның Орталық Азиядағы негізгі серіктесі саналатынын және оған түрлі деңгейдегі тығыз қарым-қатынастарымыз дәлел екенін айтады.
«Бүгінде Қазақстан ұлты поляк көптеген адамның туған жері саналады. Осы мүмкіндікті пайдалана отырып, Қазақстан аумағында поляк мәдениетінің дамуына жағдай туғызғаныңыз үшін алғыс білдіремін», – деп атап өткен Польша Президенті.
Әзербайжан Республикасының Президенті Ильхам Әлиев жеке өзінің және барша Әзербайжан халқының атынан Нұрсұлтан Назарбаевты және бүкіл қазақстандықтарды Тәуелсіздік күнімен құттықтап, еліміздің жан-жақты және орнықты даму жолымен жүріп, мемлекеттілікті және экономиканы нығайту жолында, сондай-ақ халықтың әл-ауқатын арттыру ісінде зор табысқа жеткеніне тоқталды.
«Елдеріңіз халықаралық және өңірлік ұйымдарда маңызды рөл атқарады және жоғары беделге ие. Өзара сенім мен қолдауға негізделген Әзербайжан мен Қазақстан арасындағы достық әрі стратегиялық әріптестік қарым-қатынастар ортақ тарихы, ұлттық және моральдық құндылықтары бар халықтарымыздың игілігі жолында дамитынына сенімдімін», – делінген хатта.
Бельгия Королі Филипп өзінің құттықтау жеделхатында екі мемлекет арасында қалыптасқан достық қарым-қатынастар мен ынтымақтастықтың маңыздылығын атап өткен.
Австрия Республикасының Федералдық Президенті Александр Ван дер Беллен Қазақстан Президентін ұлттық мерекемен құттықтап, өзара экономикалық және энергетикалық ынтымақтастықты одан әрі қарқынды дамытуға ниетті екенін жеткізді.
Армения Премьер-Министрінің міндетін атқарушы Никол Пашинян өзінің хатында Қазақстанның мемлекет құру ісіндегі, экономиканы жаңғыртудағы және халықаралық беделін нығайтудағы дара жолына назар аударды.
Украина Президенті Петр Порошенко құттықтау жеделхатында Қазақстанның тәуелсіздік жылдарында осы заманның саяси, экономикалық сын-тегеуріндеріне төтеп беріп, өңірдегі көшбасшылардың біріне айналғанын атап өткен.
Венгрия Президенті Янош Адер Нұрсұлтан Назарбаевты Тәуелсіздік күнімен құттықтап, Венгрия мен Қазақстан арасындағы қарым-қатынастардың ортақ салт-дәстүріміз бен тарихи байланыстарымыз тұрғысынан маңыздылығын атап өтіп, екі ел халықтарының достығын одан әрі нығайтудың және мәдени байланыстар аясын кеңейтудің қажеттігіне тоқталды.
Сонымен қатар, өздерінің жеделхаттарында Испания Королі VI Фелипе, Нидерланд Королі Виллем-Александр, Таиланд Королі Маха Вачиралонгкорн, Италия Республикасының Президенті Серджо Маттарелла, Латвия Республикасының Президенті Раймондс Вейонис, Литва Республикасының Президенті Дали Грибаускайте, Финляндия Республикасының Президенті Саули Нийнистё, Оңтүстік Африка Республикасының Президенті Матамела Сирил Рамафоза Қазақстан халқына бейбіт өмір және бақ-береке тілеген.
///Қазақстан Президенті жағажайы, бассейнді аквапаркі және қонақ үй кешені бар демалыс орнының жұмысымен танысты.
Нұрсұлтан Назарбаев туристермен әңгімелесу барысында Каспий шипажайларында демалудың артықшылықтарын, соның ішінде бағаның қол жетімділігін, суға шомылу маусымының ұзақтығын, Ақтау қаласы инфрақұрылымының жақындығын, қонақ үй санының көптігін атап өтті.
– Мен бұған дейін Алакөлде, Балқашта, Бурабайда болдым. Бұл демалыс аймағы отандық туризмді дамыту үшін жаңа мүмкіндіктер береді. Біз осы саланы ілгерілетуді жоспарлап отырмыз. Ақтау қаласы келешекте Қазақстанның Анталиясына айналатын болады, – деді Мемлекет басшысы.
***
Бір маусымда 140 мыңға жуық адамды қабылдауға мүмкіндігі бар демалыс аймағы 5,7 гектарды қамтиды. Ақтау қаласынан 25 шақырым жерде орналасқан. Туристік нысанға тартылған инвестицияның жалпы көлемі – 485,2 миллион теңге.


///Президент Қасым-Жомарт Тоқаевқа «Qazaq Republic» брендінің дамуы, жаңа әзірлемелер мен жобалардың іске асырылуы жайында баяндалды.
Сәкен Жолдас Қасым-Жомарт Тоқаевқа отандық кәсіпкерлердің пандемия жағдайындағы жұмысы, бизнестің түйткілді мәселелерінің шешімі және мемлекеттік құрылымдар тарапынан көрсетіліп жатқан қолдау туралы айтты.
Сондай-ақ әңгімелесу барысында қазақстандық заманауи бірегейлікті қалыптастыру жөнінде ұсыныстар айтылды.
Президент еліміздегі креативті индустрияны дамытуға мемлекет ерекше көңіл бөліп отырғанын атап өтті.
///Мемлекеттер басшылары әңгіме барысында екіжақты ынтымақтастықтың және өңірлік күн тәртібінің өзекті мәселелерін талқылады. Атап айтқанда, тараптар Түркияның бастамасымен биылғы 13 желтоқсанда Ыстанбұлда өткізу жоспарланып отырған Ислам ынтымақтастығы ұйымының кезектен тыс саммиті жөнінде пікір алмасты.
Бұдан бөлек, Президенттер алдағы кездесулер кестесін, екі мемлекет арасындағы қарым-қатынастарды одан әрі нығайту мәселелерін қарастырды.
Телефон арқылы сөйлесуге Түркия жағы бастамашы болды.
///Кездесу барысында Қазақстандағы еврей қауымының қызметі, қазіргі заманғы сын-қатерлерге қарсы тұру үшін күш біріктіру және дінаралық келісімнің қазақстандық моделі жөніндегі мәселелер талқыланды.
Мемлекеттік хатшы АҚШ Қазақстанның маңызды стратегиялық серіктесінің бірі екендігін атап өтті.
Г.Әбдіқалықова Қазақстан Президентінің Біріккен Ұлттар Ұйымы аясында Жаһандық антитеррористік желі құру жөніндегі бастамасы өзекті екенін айтты. Еліміздің 2017-2018 жылдары БҰҰ Қауіпсіздік Кеңесіне тұрақты емес мүше болып сайлануы – екіжақты өзара іс-қимылымыздың кемеліне келуінің тағы бір айғағы.
Қазақстан 2050 жылға қарай әлемдегі озық дамыған 30 мемлекеттің қатарына қосылу мақсатын алға қойып отыр. 2017 жылы Мемлекет басшысының бастамасымен экономикалық өсімнің жаңа моделін қалыптастыруға бағытталған Үшінші жаңғыру басталды. Алғашқы нәтижелер экономиканың нық қалпына келу үрдісін көрсетуде: биыл еліміздің ішкі жалпы өнімі 3,5 пайызға өсті.
Мемлекеттік хатшы рухани жаңғырудың басты талабы төл мәдениетіміз бен ұлттық кодты сақтау екендігін айтты.
Г.Әбдіқалықованың мәлімдеуінше, республикада 100-ден астам этнос өкілдері тұрады. Қоғамдық келісім мен жалпыұлттық бірліктің қазақстандық моделі этностардың қоғамдық бірлестіктерге бірігуінің және мемлекетпен өзара әрекеттесуінің негізінде қалыптастырылды. Елімізде 1338 этномәдени бірлестік, соның ішінде 29 республикалық дәрежедегі бірлестік және 39 Достық үйі бар.
Келіссөз барысында Қазақстан Батыс пен Шығыстың ортақ сын-қатерлерге төтеп беруіне қатысты ұстанымдарын жақындастыра түсу үшін талпыныс жасап отырғаны айтылды. Әлемдік және дәстүрлі діндер көшбасшыларының съезі арқылы Қазақстан әлемдік жетекші конфессиялардың жаһандық бейбітшілік пен келісімді орнықтыру жолындағы ұмтылыстарының алаңына айналды.
Соңында Гүлшара Әбдіқалықова Даниэль Рубиннің Қазақстандағы сапарының жақсы өтуіне ниеттестік білдіріп, табыс тіледі.
Анықтама:
Еврей диаспорасы елдегі басқа да этностар секілді өз діні мен дәстүрін емін-еркін ұстанып келеді. 1992 жылдан бері 20 этномәдени бірлестікті, қайырымдылық мақсаттағы 13 хэсэдты және 13 қауымдық орталықты қамтитын Еврей ұлттық ұйымдарының «Мицва» қауымдастығы жұмыс істеуде. 2009 жылғы халық санағы бойынша, республикада 3485 еврей өмір сүріп жатыр.
///Нұрсұлтан Назарбаев Қазақстан мен Өзбекстан арасындағы екі жақты қарым-қатынастардың оң қарқынмен дамып келе жатқанын ерекше атап өтті.
– Бүгінде өзара қарым-қатынастарымыз жоғары деңгейде. Біз Шавкат Мирзиёевпен жылына бірнеше рет кездесіп, экономикалық және саяси ынтымақтастық саласындағы өзекті мәселелердің бәрін талқылап келеміз. Қабылданған құжаттар мен қол жеткізілген уағдаластықтарды жүзеге асыру ісінде екі мемлекеттің парламенттері маңызды рөл атқарады, – деді Қазақстан Президенті.
Нурдинжон Исмоилов Өзбекстан Республикасының Президенті Шавкат Мирзиёевтің сәлемін жеткізіп, екі ел парламенттері арасында өткен келіссөздердің нәтижелері жөнінде айтты.
– Шын мәнінде, соңғы уақытта Өзбекстан мен Қазақстан арасындағы ынтымақтастық жоғары деңгейге жетті. Бұған, ең алдымен, Өзбекстан мен Қазақстан байланысының жаңа кезеңіне жол ашқан екі мемлекеттің президенттері арасындағы достық қарым-қатынастардың арқасында қол жеткізілді. Сіздер халықтарымыздың ынтымақ пен келісім аясында бірлесе өмір сүрсек деген ой-ниетін жүзеге асырдыңыздар. Сол үшін Сіздерге зор алғыс айтамыз, – деді Өзбекстанның Олий Мәжілісі заң шығару палатасының спикері.

///Мемлекеттер басшылары әңгіме барысында биылғы 30-31 қазанда Астанада Сирия мәселесі бойынша өткен халықаралық кездесудің кезекті раундының қорытындыларын талқылады. Тараптар Сириядағы жағдайды толығымен реттеу үшін Астана процесін әрі қарай жалғастырудың маңыздылығын ерекше атап өтті.  
Президенттер, сондай-ақ, биылғы 9 қарашада Челябинск қаласында өтетін Қазақстан мен Ресейдің ХІV өңіраралық ынтымақтастығы форумына дайындық барысын қарастырды.   
Бұдан бөлек, екі елдің көшбасшылары екіжақты қарым-қатынастардың және халықаралық күн тәртібінің өзекті мәселелеріне назар аударды. 
///Қасым-Жомарт Тоқаевқа мемлекеттік басқару жүйесін жетілдіру мақсатымен жүзеге асырылып жатқан цифрлық трансформация жұмыстарының барысы және министрліктің биылғы қызметінің қорытындылары туралы есеп берілді.
Президентке мемлекеттік қызмет ұсыну функциясының бизнес-процестеріне қатысты реинжинирингтеу жұмыстарының аралық нәтижелері, сыбайлас жемқорлыққа қарсы іс-қимылдағы цифрландырудың рөлі жөнінде баяндалды. Азаматтардың нақты тіршілік жағдайына қатысты 110 бизнес-процесс қайта қаралды. Атап айтқанда, жүргізуші куәлігін шығару, мүгедектікті анықтау және  жәрдемақыларды есептеуді жеделдету, сондай-ақ ауыл шаруашылығы саласында субсидия алу үшін жаңа әдістер енгізу процесін трансформациялау тәжірибесі ұсынылды
Қасым-Жомарт Тоқаев цифрлы вице-министрлерге арналған KPI мен олардың жұмыстарына берілетін бағаға қатысты критерийлерді, сондай-ақ 2022 жылдан бастап барлық мемлекеттік қызметшілерге цифрлық құзіреттерді оқыту жөніндегі ведомствоның бастамасын қолдады. Сонымен қатар Президент цифрлық трансформацияның табысты болуы үшін әрбір қызметші цифрлық дағдылардың қажетті көлемін білуге тиіс екенін атап өтті. 
Биыл ведомство тексерулер санын 500 пайызға көбейтті. Соның нәтижесінде байланыс сапасының өлшемдерін сақтамағаны үшін операторларға айыппұл салынған. Қабылданған шаралар 532 ауылдағы байланыс сапасын жақсартуға мүмкіндік берді.
«ХҚКО» мобильді қосымшасында бейнеконсультация арқылы көрсетілетін мемлекеттік қызметтер пилоттық режимде қолжетімді. Қазіргі уақытта 34 анықтаманың цифрлық айналым мүмкіндігі жүзеге асырылған. еGov mobile  мобильді қосымшасында құжаттардың 18 түрін қамтитын «Цифрлық құжат» сервисі іске асырылды. Бүгінде бұл қызметті 6 миллион адам пайдаланған.
Бұдан бөлек Бағдат Мусин Қасым-Жомарт Тоқаевқа IT және ғарыш салаларын дамытудың қазіргі жұмыстары мен жоспары жөнінде баяндады.
///Мемлекет басшысына Үкіметтің әлеуметтік мәселелерді шешу бойынша қабылдаған шаралары  және бұрынырақ берілген тапсырмалардың орындалу барысы баяндалды.
Қазақстан Президенті Премьер-Министрге шұғыл түрде Үкіметтің жаңарған әлеуметтік саясаты бойынша шаралар әзірлеуді тапсырды.
– Бұл саясат халықтың өмір сүру деңгейін арттыру тұрғысынан тиімді болуы керек. Сондықтан, ол нақты мұқтаж жандарға ғана бағытталуы шарт, – деді Қасым-Жомарт Тоқаев.
Кездесу соңында Мемлекет басшысы бірқатар нақты тапсырма берді.
 

///Мемлекеттер басшылары әңгімелесу барысында екіжақты ынтымақтастықтың жағдайы мен перспективасын, сондай-ақ Қазақстан мен Ресейдің Еуразиялық экономикалық интеграция аясындағы өзара ықпалдастық мәселелерін талқылады.
Екі ел көшбасшылары Нұрсұлтан Назарбаевтың Вашингтонға сапарына және Қазақстанның БҰҰ Қауіпсіздік Кеңесіне төрағалығына байланысты күн тәртібіндегі өңірлік және халықаралық өзекті мәселелер жөнінде пікір алмасты.
///Кездесу барысында Нұрсұлтан Назарбаев Си Цзиньпинге қонақжайлық көрсеткені үшін ризашылық білдірді.
– Қазақстан тәуелсіздік алған кезден бастап, мен сіздің еліңізбен өзара түсіністік пен ынтымақтастықтың осындай деңгейіне қол жеткізу үшін жұмыс істедім. Осы жылдар ішінде арамыздағы барлық өзекті мәселелер шешімін тапты. Біз шекарамызды белгілеп, сенімге негізделген диалогтың деңгейін көтердік, – деді Нұрсұлтан Назарбаев.
Елбасы экономиканың түрлі секторларындағы қатынастардың жоғары қарқынмен дамып келе жатқанын атап өтті.
– Қытай мемлекеті Қазақстан үшін көршілес ел және экономикалық серіктес қана емес, сонымен бірге сенім артып, тірек санайтын біздің жақын досымыз, – деді Қазақстанның Тұңғыш Президенті.
    Қазақстан Республикасының Тұңғыш Президенті – Елбасының
Баспасөз қызметі   
 


///Қасым-Жомарт Тоқаевқа министрліктің биылғы атқарған жұмыстарының негізгі қорытындылары мен даму перспективалары, сондай-ақ Мемлекет басшысының Жолдауы аясында берілген тапсырмалардың іске асырылу барысы туралы есеп берілді.
Серікқали Брекешев Мемлекет басшысына еліміздегі экологиялық ахуалды жақсарту үшін қабылданып жатқан шаралар мен су саласын дамыту жоспары туралы баяндады. 2025 жылға дейінгі «Жасыл Қазақстан» ұлттық жобасы аясында еліміздің 6 облысында жалпы көлемі 1,7 миллиард текше метр болатын 9 су қоймасы салынады. Сондай-ақ Су шаруашылығы комитетінің, аумақтық бассейндік инспекциялардың қызметін күшейту көзделеді.
Кездесу барысында геология саласын дамыту мәселелеріне ерекше назар аударылды. Министрдің айтуынша, жер қойнауына жүргізілетін мемлекеттік геологиялық зерттеу жұмыстары жандандырылып жатыр. Шамамен 684 мың шаршы шақырым жер қойнауын зерттеу жоспарланып отыр. Сонымен қатар Ұлттық геологиялық қызмет құрылады.
Президентке ауқымды көгалдандыру жұмыстары жөніндегі тапсырманың орындалу барысы туралы есеп берілді. Серікқали Брекешев биыл 62 мың гектар жерге 130 миллион көшет егілгенін айтты. Бұл бағыттағы жұмыстар жалғаса береді.
///Қасым-Жомарт Тоқаев Алматы қаласындағы жаңадан ашылған Қарағайлы саябағын аралап көрді. 
​Президентке Алматы қаласын көркейтуге бағытталған алдағы жұмыс жоспары мен көгалдандыру ісінің ауқымы туралы есеп берілді. Мемлекет басшысына «Жасыл Алматы» бағдарламасы аясында қала бойынша 3 жылда 1 миллион түп көшет отырғызу жоспарланғаны жөнінде баяндалды. Биыл 350 мың көшет егу жоспарланып отыр. Алдағы уақытта саябақтың аумағын  63 гектарға дейін кеңейту көзделіп отыр.

​Қасым-Жомарт Тоқаевқа Іле Алатауы табиғи паркі мен Алматы қорығы аумағында саяхатшылар мен альпинистердің қауіпсіздігі мен жайлы демалысы үшін салынған шағын үйлер көрсетілді. Олар жылыту пештерімен және төтенше жағдайда қажетті құтқару құралдарымен жабдықталған. 

​Мемлекет басшысы саябаққа тал егіп, қала тұрғындары мен қонақтардың жайлы демалуына, қауіпсіздігіне және қоршаған ортаның тазалағына баса мән берілген жұмыстардың жалғаса беретініне сенім білдірді. 
– Мен Қазақстан бойынша 2 миллиард түп көшет отырғызу бастамасын ұсындым. Өйткені біз, шын мәнінде, көгалдандыруға зәруміз. Алматы бұрын жасыл қала еді. Өкінішке қарай, қазіргі кезде бұл мәртебесін жоғалтып алды. Айырылып қалған мәртебемізді қайтаруымыз керек. Ағаш егу – биік мәдениеттіліктің белгісі, – деді Қасым-Жомарт Тоқаев.


 
///Кездесу барысында тараптар химия өнеркәсібіндегі инвестициялық жобаларға қатысты мәселелерді және оларды іске асырудың перспективаларын талқылады.  
«Yildirim Holding» компаниясы басқармасының төрағасы Қазақстанмен ынтымақтастықты нығайтуға мүдделі екенін білдіріп, Мемлекет басшысына Жамбыл облысында кальций қосылған сода өндіретін зауыт салу жоспары туралы айтты. 

///Жиынды ашқан Г.Әбдіқалықова Нұрсұлтан Назарбаевтың «Мемлекеттің барлық бастамалары халқымыздың тұрмыс деңгейін жақсартуға бағытталған. Жұрттың сапалы білім алып, сұранысқа ие мамандығы мен лайықты жұмысы болғанда ғана әл-ауқатымыз артады» деген сөзіне тоқталды.
– «Болашақ» стипендиясы – Мемлекет басшысы ауқымды жаңа жобаларды іске асырудың бірегей тетігі ретінде айқындап берген басым бағыттардың бірі, – деді Мемлекеттік хатшы.
Комиссия отырысында Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы Білім және ғылым министрлігінің есебі тыңдалды, сондай-ақ «Болашақ» стипендиясының жүзеге асырылуына қатысты бірқатар мәселелер қарастырылды.
Комиссияның шешімімен 2019 жылға арналған басым мамандықтардың тізбесі бекітілді. Құжатта 155 мамандық қамтылған. «Болашақ» халықаралық стипендиясы бойынша тағылымдамадан өтетіндердің санаты анықталды. 2019 жылға 555 стипендия бекітілді.
Стипендия магистратура мен докторантурада оқуға, сондай-ақ әлемнің жетекші ғылыми және өндірістік орталықтарында тағылымдамадан өтуге жолданатын 71 үміткерге тағайындалды.
Жиын қорытындысы бойынша Қазақстан Республикасының Мемлекеттік хатшысы Гүлшара Әбдіқалықова «Болашақ» халықаралық стипендиясын жүзеге асыруды одан әрі жалғастыру жөнінде бірқатар тапсырма берді.
///
	 

	Мемлекет басшысы Г.Головкиннің жеңісі боксты сүйетін көпшілік қауым және барша қазақстандық жанкүйерлер үшін тамаша тарту болғанын атап өтті.
	
	«Лайықты қарсыласпен адал бәсекеде сен жауынгерлік мінез, қайсар рух танытып, дайындығыңның мықты екенін көрсеттің, өзіңнің үздік екеніңді тағы да дәлелдедің, Қазақстанның халықаралық деңгейдегі абырой-беделін арттырдың. Біз сенің жеңісіңді мақтан етеміз», – делінген жеделхатта.
	
	Нұрсұлтан Назарбаев спортшыға денсаулық, бақ-береке және кәсіби рингтегі алдағы бәсекелерде жарқын жеңістер тіледі.
///Кездесуде Нұрсұлтан Назарбаев митрополит Александрдың Қазақстандағы қызметіне жоғары баға беріп, дін саласындағы мемлекеттік саясат мәселелеріне тоқталды.
– Сіздің Қазақстанда атқарып жатқан қызметіңізді жоғары бағалаймыз. Сіз бейбітшілік пен конфессияаралық келісім саясатын жүргізіп отырсыз. Біздің еліміз – зайырлы мемлекет. Барлық діни конфессиялардың теңдігі мен дін ұстану бостандығы Конституцияда және өзге де заңдарда бекітілген. Біз діни қызмет туралы заңнамаға өзгерістер енгізу жөнінде бастама жасадық. Сіз оған белсенді түрде атсалыстыңыз. Атқарған жұмысыңыз үшін Сізге ризашылық білдіреміз, – деді Қазақстан Президенті.
Сондай-ақ, Мемлекет басшысы Астана және Қазақстан митрополитін өткен Рождество мерекесімен құттықтады.
Митрополит Александр Нұрсұлтан Назарбаевқа қабылдағаны үшін алғыс айтып, Қазақстан Президентінің «Болашаққа бағдар: рухани жаңғыру» атты мақаласының рухани-адамгершілік тәрбие беру ісіндегі маңыздылығын атап өтті.
– Тұлғаны рухани-адамгершілік тұрғыдан тәрбиелеу жөніндегі Сіздің стратегияңыз Қазақстанды одан әрі дамытудың негіз қалаушы құжаты болып саналады. «Болашаққа бағдар: рухани жаңғыру» атты мақала қоғамымыздың әрі қарай өркендеуіне қажетті дүниелерге жол ашады, – деді Астана және Қазақстан митрополиті.

///Іс-шараға Бас прокурор Ж.Асанов, Адам құқығы жөніндегі комиссия төрағасы Қ.Сұлтанов, БҰҰ Даму Бағдарламасының Қазақстандағы Тұрақты өкілі Н. Шимомура, Еуропалық Одақтың Қазақстандағы өкілдігінің басшысы Т.Христеа, ЕҚЫҰ Бағдарламаларының Астанадағы Офисінің басшысы Д.Сабо, Орталық Азия жөніндегі үйлестіруші, Қазақстан, Қырғызстан, Түрікменстан және Өзбекстандағы Көші-қон жөніндегі халықаралық ұйым миссиясының басшысы Д.Кесерович және тағы басқа азаматтар қатысты.
Мемлекеттік хатшы құттықтау сөзінде Қазақстан Президенті заң үстемдігіне және Қазақстан қоғамында құқықтық мәдениеттің орнығуына, халықаралық міндеттер аясында азаматтардың конституциялық құқықтарының сақталуына зор мән беретінін атап өтті.
Бүгінде Қазақстан жүйелі институционалдық өзгерістер кезеңін бастан өткеруде. Биыл Мемлекет басшысының бастамасымен елді Үшінші жаңғырту үдерісі басталды, оның басты мақсаты – әлемдегі озық 30 мемлекеттің қатарына қосылу.
Гүлшара Әбдіқалықова Қазақстан Республикасының БҰҰ Қауіпсіздік Кеңесіндегі 2018 жылғы төрағалығы қарсаңында адам құқығы саласындағы мәселелерді талқылаудың айрықша өзекті екеніне тоқталды.
Алқалы жиын барысында Қазақстан Республикасының Конституциясы мен қолданыстағы заңнамасы арқылы кепілдік берілген адам құқығы мен бостандығын жүзеге асыру, адам құқығын қорғаудың ұлттық тетіктерін жетілдіру мәселелері талқыланды. Бес институционалдық реформаның, Мемлекет басшысының «Болашаққа бағдар: рухани жаңғыру» атты бағдарламалық мақаласының, сондай-ақ Қазақстан Республикасы тарапынан ратификацияланған, адам құқығына қатысты халықаралық келісімшарттардың маңызы ерекше атап өтілді.
Г.Әбдіқалықова халықаралық институттарға – Қазақстандағы БҰҰ Даму Бағдарламасына, Еуропалық Одақ өкілдігіне және ЕҚЫҰ Бағдарламаларының Астанадағы Офисіне, Көші-қон жөніндегі халықаралық ұйымға, сонымен қатар құқық қорғаушы үкіметтік емес ұйымдарға сындарлы ынтымақтастық үшін алғыс білдірді.
Соңында Мемлекеттік хатшы Гүлшара Әбдіқалықова қатысушыларды алда келе жатқан мереке – Қазақстан Республикасының Тәуелсіздік күнімен құттықтады.
///Мемлекеттер басшыларын қарсы алу рәсімінен соң, Нұрсұлтан Назарбаев және Әзербайжан Республикасының Президенті Ильхам Әлиев, Иран Ислам Республикасының Президенті Хасан Рухани, Ресей Федерациясының Президенті Владимир Путин, Түрікменстан Президенті Гурбангулы Бердімұхамедов  Бесінші Каспий саммитінің пленарлық отырысына қатысты.
Негізгі баяндама жасаған Қазақстан Президенті бұған дейін өткен Каспий саммиттерінің рөліне ерекше тоқталып, олардың келіссөз үдерісіне қажетті саяси серпіліс әкелгенін және қайшы ұстанымдар бойынша келісімге қол жеткізілгенін айтты.
Нұрсұлтан Назарбаев Каспий өңірі тарихының бірегейлігін әрі мәдениетінің алуан түрлілігін, мұнда адам ресурстарының жеткілікті екенін және табиғи қордың молдығын, сонымен қатар, теңіздің географиялық тұрғыдан тиімді орналасуының арқасында зор геосаяси маңызға ие болып отырғанын атап өтті.
– Бүгінде Каспий маңы елдерінің әлеуеті зор және қарқынды дамып келе жатыр. Біздің елдеріміздегі тұрғындардың жалпы саны – 240 миллион. Осының бәрі Каспийге қатысты мәселелер кешенін бірлесіп шешу қажеттігін туғызды, – деді Мемлекет басшысы.
Қазақстан Президенті Конвенцияның Каспий теңізінің суын, түбін, қазба байлықтарын, табиғи ресурстары мен әуе кеңістігін қоса алғанда, Каспийге қатысты тараптардың құқықтары мен міндеттерін реттейтін негізгі жан-жақты құжат болып саналатынын айтты. Сонымен қатар Мемлекет басшысы Каспий маңы елдерінің қауіпсіздігін қамтамасыз ету, төтенше жағдайлардың алдын алу және оларды болдырмау, әскери қызметтер мәселелеріне айрықша назар аударды.
Нұрсұлтан Назарбаев Конвенцияға қатысушы елдер қызметтерінің негізін қалайтын қағидаттарға ерекше тоқталып, соның ішінде Каспий теңізі аймағын бейбітшілік, тату көршілік және достық өңіріне айналдыру қажеттігін, оны бейбіт мақсатта пайдаланып, елдердің егемендігі мен аумақтық тұтастығын құрметтеу керектігін, сондай-ақ, Каспий теңізінде тараптарға қатысы жоқ қарулы күштер болмауға тиіс екенін айтты.
Мемлекет басшысы Конвенцияның Каспий маңы елдері арасындағы ынтымақтастықты нығайтуға зор мүмкіндік беретініне тоқталып, осы бағыттағы бірқатар қосымша шараларды атап өтті.
– Каспий теңізінің саяси тұрғыдан тұрақсыз аймаққа жақындығы қауіпсіздікті қамтамасыз ету мақсатында Каспий маңы мемлекеттерінің өзара тиімді әрі нақты іс-қимылдарды пысықтауды талап етеді. Осыған орай, әскери қызмет саласындағы сенім шаралары үшін бес жақты келісім жасауды ұсынамын, – деді Қазақстан Президенті.
Нұрсұлтан Назарбаев инвестициялық ықпалдастықты одан әрі дамытып, энергетикалық және геологиялық барлау саласындағы жобаларды жүзеге асыру үшін Конвенция мен қол қойылатын құжаттардың мүмкіндіктерін толық көлемде пайдалану қажеттігін атап өтті.
Мемлекет басшысы көлік-транзит қуатын арттыру үшін тариф саясатын жетілдіріп, Конвенцияға қатысушы елдердегі тасымалдау жағдайын жақсартуды ұсынды.
– Каспий теңізінің керемет экологиялық жүйесін сақтау үшін биологиялық ресурстарды заңсыз кәсіпке айналдырғандарға қарсы күрес жүргізу жөнінде арнайы құжат қабылдау қажет, – деді Қазақстан Президенті.
Соңында Нұрсұлтан Назарбаев Конвенцияға және бірқатар екі жақты құжаттарға қол қою Каспий маңы мемлекеттерінің достық қарым-қатынастарын көрсететінін, сондай-ақ бірлесіп тығыз ынтымақтастық орнатып, Каспий теңізіне ұқыптылықпен қарау керектігін айтты.
– Мен әріптестеріме – барлық елдің басшыларына, сондай-ақ  Конвенцияны әзірлеген арнайы жұмыс тобына өте маңызды жұмыс атқарғаны үшін ризашылығымды білдіремін. Сіздер болмасаңыздар бүгінгі жетістікке жетпес едік. Ақтау саммитінің қорытындылары арқылы Каспий теңізіндегі жан-жақты іс-қимылдарымызды ілгерілетуге үлес қосылатын болады, – деді Нұрсұлтан Назарбаев.








///
	 

	Қазақстан Президенті әлемнің үздік кәсіпқой велошабандоздарының бәсекесіне қазақстандықтар бір ай бойы куә болғанын айтты.
	
	«Сіздің еңбегіңіз бен жеңіске деген жігеріңіз барлық кезеңде біздің велокомандаға Қазақстанның спорттық жетістіктерін тағы да танытуға мүмкіндік берді», – делінген жеделхатта.
	
	Мемлекет басшысы спортшыға және бүкіл «Астана» командасына велоспорттың басты жарыстарында топ жару жолындағы жемісті еңбек пен жанкешті күрес үшін ризашылық білдірді.
	
	Нұрсұлтан Назарбаев Винченцо Нибалиге мықты денсаулық, бақ-береке, жаңа жеңістер мен спорттық жетістіктер тіледі.
///Елбасы мультимодальды хабтың Бесінші Каспий саммитінің қарсаңында іске қосылуының символдық мәніне тоқталып, бұл жобаның тек Қазақстан үшін ғана емес, сондай-ақ бүкіл Еуразия құрлығы үшін маңызы зор екенін айтты.
Нұрсұлтан Назарбаев еліміздің көлік-транзит әлеуетін дамытудың маңыздылығына назар аударып, оның Еуразиялық құрлықаралық көлік жүйесіне қосылуы мемлекетіміз үшін стратегиялық міндет болып саналатынын атап өтті.
– Соңғы жылдары 2,5 мың шақырымнан астам темір жол салынып, 12 мың шақырым автомобиль жолы қайта жөнделді. Логистикалық инфрақұрылым дамып келеді. Жүк тасымалдайтын вагондар жаңартылуда. «Батыс Еуропа – Батыс Қытай» автомобиль транзиттік дәлізі іске қосылды. Ақтау порты жаңартылды. Қытаймен шекарада Қорғас құрғақ порты құрылды, – деді Қазақстан Президенті.
Мемлекет басшысы соңғы он жылда Қазақстанның көлік-логистика жүйесін дамыту үшін тартылған инвестиция көлемі 30 миллиард долларға жеткенін және Құрық мультимодальды кешені осы ауқымды жұмыстың маңызды бөлігі болып саналатынын айтты.
– Бүгін іске қосылған Құрық портының автожол инфрақұрылымы көлік транзитін дамыту үшін жаңа мүмкіндіктерге жол ашады. Құрық арқылы өтетін Транскаспий бағыты Қытайдан, Орталық Азия елдері – Өзбекстан, Қырғызстан, Тәжікстан, сондай-ақ Ресейдің Орал-Сібір өңірлерінен Түркия мен Еуропаға және кері қарай жүк тасымалдаудың тиімді логистикасын қамтамасыз етеді. Сонымен қатар, 2020 жылға қарай Қазақстанның транзиттік тасымалдан түсетін кірісін жылына 5 миллиард долларға арттыруға мүмкіндік береді, – деді Нұрсұлтан Назарбаев
Қазақстан Президенті көлік инфрақұрылымын дамыту экономиканың бәсекеге қабілеттілігінің артуына мультипликативті ықпал ететінін және қайта қалпына келген Жібек жолы арқылы өтетін сауда легіне тың серпін беретінін, сондай-ақ өңірдегі ынтымақтастықты кеңейтуге және экономиканың ілгерілеуіне септігін тигізетінін атап өтті. 
– Бүгінде Маңғыстау облысы әуе, автомобиль жолдары, темір жол және теңіз көліктері желісі тоғысқан ірі көлік-логистика орталығына айналып отыр. Каспийдегі екі заманауи порт өзара бірін-бірі толықтыратын болады. Бұл өңір үшін жаңа мүмкіндіктер береді. Қызмет көрсету секторын ілгерілетіп, трансұлттық компанияларды тарту керек, сондай-ақ жаңа технологияларды пайдалана отырып, қайта өңдейтін өндірісті дамытқан жөн. Бұлардың бәрі туристік индустрияны дамытуға жол ашады. Бұл аймақ экономикасын диверсификациялау үшін аса маңызды. Бізге осы мүмкіндіктерді тиімді пайдалану керек, – деді Мемлекет басшысы.
Соңында Елбасы Үкіметке облыс әкімдігімен бірлесіп, мультимодальды хабтардың – Ақтау және Құрық порттарының базасында қосымша өндірістер мен қызмет көрсету секторын дамыту жөніндегі кешенді жоспар әзірлеуді тапсырды.
– Жергілікті атқарушы органдар индустриялық және сервистік өндірістерді жаңа жағдайларға бейімдеу үшін қажетті шараларды қабылдауы керек. Сонымен қатар жаңа жұмыс орындарын ашып, кадрларды жаңа мамандықтар бойынша оқытуға және қайта даярлауға, сондай-ақ өңірде шағын және орта бизнесті дамытуға жағдай жасау қажет, – деді Нұрсұлтан Назарбаев.
Қазақстан Президенті еліміз үшін маңызы зор жобаларға атсалысқандардың бәріне ризашылық білдіріп, көлік саласының еңбеккерлерін кәсіби мерекелерімен құттықтады.
Мемлекет басшысы телекөпір режімінде «Құрық порты – «Тажен» шекаралық кеден бекеті», «Құрық порты – «Қорғас – Шығыс қақпасы» арнайы экономикалық аймағындағы құрғақ порты» мультимодальды бағыттар бойынша қатынайтын автомобиль және темір жолдарын іске қосты.




///Қазақстан Президенті көрнекті мемлекет қайраткері Жексенбек Еркімбековтің туған-туысқандары мен жақындарына көңіл айтты.
«Жексенбек Еркімбеков белгілі музыкант және мәдениет пен өнер саласының талантты ұйымдастырушысы еді. Ол он жылдан астам еліміздің Мәдениет министрлігін басқарып, ұлттық мәдениетіміз бен өнеріміздің дамуына зор үлес қосты», – делінген жеделхатта.
Нұрсұлтан Назарбаев Жексенбек Еркімбековтің еңбегі мен жарқын бейнесі қазақстандықтардың жүрегінде әрдайым сақталатынына сенім білдірді.
///Қасым-Жомарт Тоқаевқа мемлекеттік басқару жүйесін жетілдіру мақсатымен жүзеге асырылып жатқан цифрлық трансформация жұмыстарының барысы және министрліктің биылғы қызметінің қорытындылары туралы есеп берілді.
Президентке мемлекеттік қызмет ұсыну функциясының бизнес-процестеріне қатысты реинжинирингтеу жұмыстарының аралық нәтижелері, сыбайлас жемқорлыққа қарсы іс-қимылдағы цифрландырудың рөлі жөнінде баяндалды. Азаматтардың нақты тіршілік жағдайына қатысты 110 бизнес-процесс қайта қаралды. Атап айтқанда, жүргізуші куәлігін шығару, мүгедектікті анықтау және  жәрдемақыларды есептеуді жеделдету, сондай-ақ ауыл шаруашылығы саласында субсидия алу үшін жаңа әдістер енгізу процесін трансформациялау тәжірибесі ұсынылды
Қасым-Жомарт Тоқаев цифрлы вице-министрлерге арналған KPI мен олардың жұмыстарына берілетін бағаға қатысты критерийлерді, сондай-ақ 2022 жылдан бастап барлық мемлекеттік қызметшілерге цифрлық құзіреттерді оқыту жөніндегі ведомствоның бастамасын қолдады. Сонымен қатар Президент цифрлық трансформацияның табысты болуы үшін әрбір қызметші цифрлық дағдылардың қажетті көлемін білуге тиіс екенін атап өтті. 
Биыл ведомство тексерулер санын 500 пайызға көбейтті. Соның нәтижесінде байланыс сапасының өлшемдерін сақтамағаны үшін операторларға айыппұл салынған. Қабылданған шаралар 532 ауылдағы байланыс сапасын жақсартуға мүмкіндік берді.
«ХҚКО» мобильді қосымшасында бейнеконсультация арқылы көрсетілетін мемлекеттік қызметтер пилоттық режимде қолжетімді. Қазіргі уақытта 34 анықтаманың цифрлық айналым мүмкіндігі жүзеге асырылған. еGov mobile  мобильді қосымшасында құжаттардың 18 түрін қамтитын «Цифрлық құжат» сервисі іске асырылды. Бүгінде бұл қызметті 6 миллион адам пайдаланған.
Бұдан бөлек Бағдат Мусин Қасым-Жомарт Тоқаевқа IT және ғарыш салаларын дамытудың қазіргі жұмыстары мен жоспары жөнінде баяндады.
///Телекөпір аясында еліміздің барлық өңірінен 11 тікелей көрсетілім жүргізіліп, соның барысында Қазақстан Президентіне Индустрияландыру картасының ең маңызды нысандары таныстырылды.
– Индустрияландырудың ең маңызды жобаларын іске қосу жыл сайынғы игі дәстүрге айналды. Біз бүгін металлургия, өнеркәсіп, құрылыс материалдары, машина жасау, көлік және логистика салалары бойынша 25 жобаны іске асыруды бастадық, – деді Елбасы.
Нұрсұлтан Назарбаев ауқымды индустрияландыру бағытын ұстанғанымыздың дұрыс болғанын және оның уақыт талабына сай екенін атап өтті.
– Бүкіл еліміз бойынша бір мыңнан астам жаңа өндіріс іске қосылып, 100 мыңнан астам тұрақты жұмыс орындары ашылды. Біз бүгін «Giessenhaus» жауапкершілігі шектеулі серіктестігінің алюминий қоспасын шығаратын, ал келешекте автомобиль дискілерін жасайтын жобасын іске қостық. POSKO, «Евразхолдинг», Tenaris, «Полиметалл» сияқты өз саласының көшбасшысы саналатын белгілі трансұлттық компаниялармен ынтымақтастық орнығуда, – деді Мемлекет басшысы.
Қазақстан Президенті өндірістік кооперация және авмобиль құрастыру саласындағы ынтымақтастық мәселелеріне назар аударып, еліміздің автозауыттарында электромобильдер құрастыру ісі басталғанын айрықша атап өтті.
– Бүгінде Қазақстанда 18 белгілі брендке тиесілі автокөлік құралдарының түрлі моделдері құрастырылады. Біз оларды Қытайға, Ресейге, Тәжікстанға, Өзбекстанға және басқа да елдерге экспорттаудамыз, – деді Елбасы.
Нұрсұлтан Назарбаев шикізаттық емес сектордағы өндіріс көлемін арттыруға және оның ел экономикасындағы маңыздылығына ерекше тоқталды.
– Химия өнеркәсібі саласында «Еврохим» трансұлттық компаниясы күрделі тыңайтқыштар шығару зауытының құрылысын бастады. 14 фармацевтикалық кәсіпорында халықаралық ДжиЭмПи стандарттары енгізілді. Бүгін «Химфарм» акционерлік қоғамы «Польфарма» ірі фармацевтикалық компаниясымен бірлесе атқаратын тағы бір жоба іске асырыла бастады. Құрылыс саласында негізгі құрылыс материалдары бойынша импортқа тәуелділікті жойдық. Heidelberg, KNAUF, Basf, Sika және басқа да шетелдік компаниялардың қатысуымен 180-нен астам жоба іске асырылды, – деді Мемлекет басшысы.
Сонымен қатар, Қазақстан Президенті экономиканы әртараптандыру үшін инфрақұрылымды дамытудың маңызы зор екенін атап өтіп, «Нұрлы жол» бағдарламасы аясында Еуразиялық мультимодальдік көлік дәлізінің іске қосылғанын және «Батыс Еуропа – Батыс Қытай» халықаралық көлік дәлізі құрылысының аяқталғанын айтты.
– Осы жылдар ішінде 2 мың шақырым темір жол, 5 мың шақырым автомобиль жолы салынды. Теңіз және әуе айлақтарына қайта жөндеу жұмыстары жүргізілді. Құрық портында теміржолға және автомобильге арналған паром кешені іске қосылды. «Қорғас – Шығыс қақпасы» арнайы экономикалық аймағы және Ляньюньган теңіз порты жобаларын жүзеге асыру нәтижесінде Азия-Еуропа бағытында Қазақстан арқылы жөнелтілетін контейнерлік жүк тасымалының көлемі жыл сайын еселеніп келеді. Бұл 2020 жылға қарай еліміздің тасымалдаудан түсетін табысын 5 миллиард долларға дейін арттыруға мүмкіндік береді, – деді Елбасы.
Нұрсұлтан Назарбаев халықаралық «ЭКСПО-2017» мамандандырылған көрмесінің табысты өткеніне тоқталып, Үкіметке көрмеде көрсетілген баламалы және жаңартылатын энергия көздері саласындағы ғылыми жетістіктерді тәжірибеге енгізіп, қолдану үшін жүйелі жұмыс жүргізуді тапсырды.
– ЭКСПО аумағында «Астана» халықаралық қаржы орталығы, «Жасыл» технологиялар мен инвестицияларды дамыту жөніндегі халықаралық орталық, ІТ-стартаптар халықаралық технопаркі құрылатын болады. Олардың уақтылы іске қосылып, толық жұмыс істеуін қамтамасыз ету керек, – деді Қазақстан Президенті.
Сондай-ақ, Мемлекет басшысы «Цифрлық Қазақстан» мемлекеттік бағдарламасы аясында 4.0. Индустриясының технологияларын енгізіп, бұл салада индустриялық тұрғыдан дамыған елдермен және ЕАЭО-ға мүше мемлекеттермен ынтымақтастықты нығайту қажет екенін айтты. Бұдан бөлек, Елбасы цифрлық технологиялар саласындағы заманауи машықтарды меңгерген мамандарды дайындаудың маңызды екеніне назар аударды.
Нұрсұлтан Назарбаев Қазақстанның Экономикалық ынтымақтастық және даму ұйымының Инвестициялар жөніндегі комитетінің мүшесі болғанымызды, Ынтымақтастықтың елдік бағдарламасына қол қойғанымызды, сондай-ақ ұлттық инвестициялық стратегияның қабылданғанын, соның арқасында елімізде көптеген трансұлттық компаниялар мен стратегиялық инвесторлар табысты жұмыс істеп жатқанын айтты.
Осыған орай, Мемлекет басшысы Үкіметке шет елдерге шығарылған капиталды елге қайтару үшін мүмкіндік туғызу, Қазақстанның тауарларын экспорттық нарықтарға жеткізу жөнінде шаралар қабылдауды, сондай-ақ кәсіпкерлікті дамытуға және бизнес-ортаны жақсартуға ерекше мән беруді тапсырды.
Іс-шара соңында Қазақстан Президенті «Алтын сапа» байқауының сыйлықтарын тапсырды. Атап айтқанда, «Үздік индустриялық жоба» сыйлығы – «Giessenhaus» жауапкершілігі шектеулі серіктестігінің директорлар кеңесінің тең төрағасы В.Литуевке, «Үздік инновациялық жоба» сыйлығы – «Recycling Company» жауапкершілігі шектеулі серістестігінің жоба жетекшісі А.Рябининге, «Сапа көшбасшысы» сыйлығы – «Қазфосфат» жауапкершілігі шектеулі серіктестігі басқармасының төрағасы М.Есеновке, «Үздік азық-түлік тауарларын және/немесе ауыл шаруашылығы өнімдерін шығаратын кәсіпорын» сыйлығы – «Абзал және Компания» толық серіктестігінің директоры М.Ералиевке берілді, «Парыз» байқауының гран-при жүлдесі Евразиялық топтың жетекшісі А.Машкевичке табыс етілді. Бизнесті жүргізу жеңілдігі жөніндегі өңірлер мен қалалардың рейтингі нәтижесі бойынша арнайы сыйлық Астана қаласының әкімі Ә.Исекешевке берілді. 







/// 
Елбасының атына шетел мемлекеттерінің және халықаралық ұйымдардың басшыларынан, сондай-ақ азаматтардан, еңбек ұжымдарынан, зиялы қауым өкілдерінен, еліміздің түрлі өңіріндегі оқушылардан көптеген хаттар келіп түсті. Авторлар өз хаттарында мемлекеттегі ауқымды өзгерістерге, оның халықаралық аренадағы беделінің өсуіне және қазақстандықтардың әл-ауқатының артуына негіз болған, 1991 жылы қолымыз жеткен Тәуелсіздіктің маңыздылығын айтқан.
Бұдан бұрын Нұрсұлтан Назарбаевтың атына Ресей Федерациясының Президенті В.Путиннен, АҚШ Президенті Б.Обамадан,  Француз Республикасының Президенті Ф.Олландтан, Германия Федеративтік Республикасының Президенті Й.Гауктан, Италия Республикасының Президенті С.Маттарелладан, Австрия Республикасының Президенті Х.Фишерден, Чех Республикасының Президенті М.Земаннан, Венгрия Президенті Я.Адерден, Үндістан Республикасының Президенті П.Мукерджиден, Корея Республикасының Президенті Пак Кын Хеден, Сингапур Республикасының Президенті Тони Тан Кенг Ямадан, Беларусь Республикасының Президенті А.Лукашенкодан, Қырғыз Республикасының Президенті А.Атамбаевтан, Өзбекстан Президенті И.Кәрімовтен, Украина Президенті П.Порошенкодан, Әзербайжан Республикасының Президенті И.Әлиевтен, Түрікменстан Президенті Г.Бердімұхамедовтен, Тәжікстан Республикасының Президенті Э.Рахмоннан, Грек Республикасының Президенті П.Павлопулостан, Словак Республикасының Президенті А.Кискиден, Оңтүстік Африка Республикасының Президенті Д.Зумадан, Ирак Республикасының Президенті Ф.Масумнан, Эфиопия Федеративтік Демократиялық Республикасының Президенті М.Тешомеден, сондай-ақ Куба Республикасы Мемлекеттік Кеңесінің және Министрлер кеңесінің төрағасы Р.Кастродан, Ливан Республикасының премьер-министрі Т.Салямнан құттықтаулар келген болатын. Сонымен қатар Мемлекет басшысы мен барша Қазақстан халқын Рим Папасы Франциск, Ұлыбритания Патшайымы II Елизавета, Жапония императоры Акихито, Сауд Арабиясы королі Салман бен Әбдел Әзиз Әл Сауд, Нидерланд королі Виллем-Александр, Швеция королі Карл XVI Густав және Бельгия королі Филипп ұлттық мерекемен құттықтады.
Португалия Республикасының Президенті А.Силва Нұрсұлтан Назарбаевты ұлттық мерекемен құттықтап, Қазақстан халқының ілгерілеуі мен өсіп-өркендеуіне ниеттестік білдіреді.
Сауд Арабиясы Корольдігінің мұрагер ханзадасы, Министрлер кеңесі  төрағасының орынбасары, ішкі істер министрі Мұхаммад бен Наиф бен Әбдел Әзиз Әл Сауд және мұрагер ханзаданың орынбасары, Министрлер кеңесі төрағасының екінші орынбасары, қорғаныс министрі Мұхаммад бен Салман бен Абдул Әзиз Әл Сауд еліміздің Тәуелсіздік күніне орай шынайы құттықтауларын жолдап, Нұрсұлтан Назарбаевқа мықты денсаулық пен бақыт тіледі, ал Қазақстан халқына елдің одан әрі де дами беруіне тілектестік білдірді.
Ислам ынтымақтастығы ұйымының бас хатшысы Ияд бен Амин Мадани ИЫҰ Қазақстанмен ынтымақтастықты жоғары бағалайтынын айта отырып, біздің елдің Ұйымға көрсеткен қолдауы мен ислам қоғамының мүддесін ілгерілетудегі белсенді қызметін айрықша атап өтті.
ТМД Атқару комитетінің төрағасы – атқарушы хатшы С.Лебедев өз хатында Қазақстан Нұрсұлтан Назарбаевтың басшылығымен әлемдік қоғамдастықтың толыққанды мүшесіне айналған, халықаралық қатынастар жүйесінде лайықты орны бар және елдегі саяси, әлеуметтік-экономикалық тұрақтылықты нығайтуға бағытталған кешенді мемлекеттік өзгерістер жасау бағытында сенімді қадам басып бара жатқан ел екенін атап өткен.
«Қазақстанның Тәуелсіз Мемлекеттер Достастығына төрағалық ететін жылы  біздің ортақ күш-жігеріміз ТМД кеңістігіндегі интеграциялық өзара іс-қимылдың одан әрі нығаюына және нәтижелілігінің артуына септігін тигізетініне сенімдімін», – делінген хатта.
ТМД Парламентаралық ассамблея кеңесінің Бас хатшысы А.Сергеев және ТМД ПА кеңесі Бас хатшысының орынбасары – ҚР Парламентінің ТМД Парламенттік ассамблеясы мен ҰҚШҰ Парламенттік ассамблеясындағы өкілі Х.Бакенов Қазақстанның саяси, әлеуметтік-экономикалық және мәдени дамудағы табыстарына, оның өңірлік және жалпы әлемдік күн тәртібіндегі мәселелерді шешудегі рөлінің артып келе жатқанына назар аударған.
Ұжымдық қауіпсіздік шарты ұйымының Бас хатшысы Н.Бордюжа қуатты әрі қарқынды дамып келе жатқан Қазақстан өңірлік саясатта көрнекті орын алатынын және халықаралық аренада лайықты биік беделге ие екенін атап өткен.
«Сіздің басшылығыңызбен жүргізіліп отырған заманауи демократиялық мемлекет құруға бағытталған саясат көпэтносты Қазақстан халқының сенімі мен қолдауына негізделеді. Республиканың құрылғаннан қазірге дейінгі табыстары мен жетістіктері Сіздің қажырлы қызметіңізбен тікелей байланысты», – деп жазады автор.
Еліміздің Тәуелсіздік күні мерекесіне орай құттықтауларын Мемлекетаралық авиация комитетінің төрағасы Т.Анодина, «Мир» МТРК төрағасы Р.Батыршин, Халықаралық Түркі академиясының президенті Д.Қыдырәлі, Еуропалық геронтология және гериатрия қауымдастығының вице-президенті В.Хавинсон, Түрік Республикасының Үкіметі жанындағы Ынтымақтастық және үйлестіру агенттігінің өкілі М.Бодур, Ресей Федерациясының субьектілері – Ингушетия Республикасының басшысы Ю.Евкуров, Астрахань облысының басшысы А.Жилкин, Омбы облысының басшысы В.Назаров, Пенза облысының басшысы И.Белозерцев, сондай-ақ Қырғызстанның Төтенше және өкілетті елшісі Э.Өміралиев, Тәжікстанның елшісі Н.Ализода және Болгария елшісі В.Петков жолдаған.
***
«Қазмырыш» компаниялар тобы ұжымы Қазақстан түрлі экономикалық қатерлерге қарамастан, жүйелі дамуын жалғастырып келе жатқанын айтқан.
«Жалпыға ортақ Еңбек қоғамында Қазақстанның әлеуметтік жаңғыруы әлеуметтік қорғау ісінен әлеуметтік прогреске өту үшін жағдай туғызады. Сол себепті де «қазмырыштықтар» Президенттің өз отандастарына қамқорлығын көрсететін осы бірегей бағдарламаны жүректеріне жақын қабылдады. Бұл – тарихтың күрделі кезеңінде, әлемдік экономикалық дағдарыс табалдырығында тұрып, қазақстандықтармен ашық және жауапты әңгіме барысында айтылған дана  әрі көреген шешім», – делінген хатта.
Еуразиялық топ ұжымы Қазақстанда тәуелсіздік жылдары барлық салада ауқымды реформалар жүргізіліп, экономиканың орнықты өсімі сақталып отырғанын атап өткен.
«АрселорМиттал Теміртау» АҚ жұмысшылары тәуелсіздік Қазақстанның өміріндегі бетбұрысты сәт болғанына және рухани даму, экономикалық ілгерілеу, әрбір азаматтың әл-ауқатын арттыру үшін кең мүмкіндіктерге жол ашқанына назар аударған.  
Игі тілекті құттықтаулар «Теңізшевройл» ЖШС бас директоры Т.Этчисоннан және бас директордың орынбасары А.Жәкиевтен, «Шеврон» корпорациясының еуразиялық бөлімшесінің атқарушы директоры  Т.Миллерден келіп түсті.
Тәуелсіздік күніне байланысты өз құттықтауларын білім саласының өкілдері де жолдады.  Қарағанды мемлекеттік техникалық университетінің Қазақ гуманитарлық заң университетінің, Қазақ өнер университетінің ұжымдары мен студенттері, ҚР Ұлттық ғылым академиясының президенті, академик М.Жұрынов, М.Айтқожин атындағы молекулярлық биология институтының директоры Н.Айтқожина, ҚР ҰҒА академигі Б.Жұмағұлов 1991 жылы егемендік алу бабаларымыздың аңсарын ақиқатқа айналдырғанын атап өткен.
Х.Досмұхамедов атындағы Атырау мемлекеттік университетінің оқытушылары мен студенттері бүгінде біздің республикамыз әлемдік қоғамдастыққа қарқынды дамудың үлгісін көрсетіп отырғанына тоқталған.
«Біз «Қазақстан-2030» Стратегиясын мерзімінен бұрын орындадық. Қазақстан әлемдегі бәсекеге қабілетті елу елдің қатарына кірді. Сонымен қатар «Қазақстан-2050» Стратегиясы мен «Мәңгілік ел» идеясын жүзеге асыруға бағыталған «100 нақты қадам – Ұлт жоспары» қабылданды», – деп жазады авторлар.
Әл-Фараби атындағы Қазақ ұлттық университетінің ұжымы еліміз бүгінде бейбітшіліктің бесігі болып, достық пен келісім идеясын ілгерілетіп отырғанын айрықша атап өткен.
Астана және Қазақстан митрополиті Александр да құттықтауын жолдады. Оның пікірінше, еліміздің тарихи жолы болашақ ұрпақтың тағдырының экономикалық, саяси және әлеуметтік салаларда ғана емес, ең бастысы рухани салада да стратегияны дұрыс таңдай білуге байланысты екенін айғақтап отыр.
«Біздің халық Сіздің басшылығыңызбен түрлі этностар мен әртүрлі діни нанымдағы адамдар өзін сенімді әрі жайлы сезінетін, өркендеп келе жатқан еркін қоғам құрып жатыр», – делінген хатта.
Құттықтау хаттар мен жеделхаттар зиялы қауымнан, мәдениет пен руханият өкілдерінен – жазушы, ҚР Мемлекеттік сыйлығының иегері С.Досановтан, жазушы, кинодраматург С.Елубаевтан, композитор Е.Хасанғалиевтен, Орал және Ақтөбе архиепископы Антонийден және басқалардан келді.
Еңбек ардагері, премьер-министрдің бұрынғы бірінші орынбасары Н.Есенғарин өз хатында Нұрсұлтан Назарбаевтың басшылығымен жаңа тарихи кезең басталғанына, бұл кезеңде Қазақстан халқы егемен мемлекет болу мүмкіндігіне ие болып, заманауи экономика және мәдениет қалыптастырғанына, әлемдік қоғамдастықтың толық құқылы және құрметті мүшесіне айналғанына назар аударған.
Мемлекет және қоғам қайраткерлері О.Әбдікәрімов, А.Ибраев және Ә.Жолшыбеков, ҚР Кәсіподақтары федерациясының төрағасы Ә.Құсайынов та мерекелік құттықтауларын жолдады.
Жылы лебізді тілектерге толы хаттар мен жеделхаттар еліміздің барлық өңіріндегі азаматтардан келіп түсті. Солардың арасында Астанадан Рогалевтар отбасы, Алматы қаласынан Е.Тегісбаев, Л.Дәуталиева, Қостанай қаласынан Ысмағұлов, Шымкент қаласындағы «Сайрам» тұрғын үй алабының бір топ тұрғыны, Қарағанды облысы Теміртау қаласынан А.Абленов және жас жеткіншектер – 1 сынып оқушылары ақтаулық М.Минсин мен тараздық Д.Бағжан, Павлодар облысынан 11 сынып оқушысы Т.Солтанғазы бар.
Сондай-ақ Оңтүстік Қазақстан облысынан Т.Дауылбаевтың, Орал қаласынан З.Қабеновтің, Алматы облысы Талдықорған қаласынан Г.Бейсенбаеваның, Тараз қаласынан А.Дүйсенбекованың, Қарағанды облысы Теміртау қаласынан А.Кәрібаеваның, Шығыс Қазақстан облысы Аягөз қаласынан З.Сүлейменқызының, Қызылордадан С.Шымырқұловтың, 4 сынып оқушысы А.Беріктің жылы лебіздері өлеңмен өрнектелгенін атап өткен жөн.
Барлық құттықтауларды зейін қоя оқып шыққан Мемлекет басшысы авторлардың баршасына ізгі тілектері үшін алғыс айтты.
//////Жиынды ашқан Гүлшара Әбдіқалықова Мемлекет басшысының «Болашаққа бағдар: рухани жаңғыру» атты бағдарламалық мақаласында: «Табысты болудың ең іргелі, басты факторы білім екенін әркім терең түсінуі керек. Жастарымыз басымдық беретін межелердің қатарында білім әрдайым бірінші орында тұруы шарт» деп атап өтілгенін жеткізді.
Мемлекеттік хатшы білімнің жаһандық экономикасында бәсекеге түсе алатын үміткерлерді сапалы іріктеп алу үшін тиісті шара қабылдау қажеттігін атап өтті. Бұл ретте, елдің әлеуметтік-экономикалық даму басымдықтарын ескере отырып, меритократия қағидатын ұстану қажет.
Отырыс барысында Білім және ғылым министрі Е.Сағадиевтің Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы есебі тыңдалды, сондай-ақ «Болашақ» стипендиясының іске асырылуына қатысты бірқатар мәселе қарастырылды.
Комиссия шешімімен «Болашақ» халықаралық стипендиясын дамытудың 2018-2025 жылдарға арналған жоспары мақұлданды, 2018 жылғы Басым мамандықтар тізбесі бекітілді. Жаңартылған тізбе еліміздің Үшінші жаңғыруының міндеттерін іске асыруға бағытталған 160 мамандықтан тұрады. 2018 жылға 555 стипендия бөлу көзделді.
Биыл стипендия магистратура мен докторантурада оқуға, сондай-ақ әлемнің жетекші ғылыми және өндірістік орталықтарында тағылымдамадан өтуге жіберілетін 560 үміткерге тағайындалды.
Отырыс қорытындысы бойынша Мемлекеттік хатшы Гүлшара Әбдіқалықова «Болашақ» халықаралық стипендиясын одан әрі іске асыруға қатысты бірқатар тапсырма берді.
///Мемлекет басшысы Қасым-Жомарт Тоқаев Алматы қаласына жұмыс сапары аясында жаңадан ашылған Әлеуметтік қызмет көрсету үйіне барды.
Президент қызмет көрсету залын аралап көріп, орталықтың күнделікті атқарып жатқан жұмыстарымен танысты. Мемлекет басшысына мекеменің республика бойынша әзірге жалғыз әлеуметтік орын екені және осы тәжірибені ел көлемінде қолданысқа енгізу қарастырылып жатқаны жөнінде мәлімет берілді.
Бұл мекеме халықтың әлеуметтік жағдайы төмен топтарына, тұрмыстық мәселелерімен жүгінген азаматтарға «бір терезе» қағидаты бойынша түрлі салада қызмет көрсетеді. Аталған орталыққа тіршілік тауқыметін тартқан, отбасылық келіспеушілік пен қиындықтар көрген азаматтар жүгінетіні ескеріліп, онда адвокат, психолог бөлмелері ашылған. Сондай-ақ мұнда балаларымен келген қонақтарға ыңғайлы болу үшін ойын алаңы да қарастырылған.




///Қасым-Жомарт Тоқаев өзінің бейнеүндеуінде жиынға қатысушыларды IV Қытай халықаралық импорттық тауарлар көрмесінің ашылуымен құттықтады.
– Биыл біздің достас халықтарымыз өз тарихындағы маңызды белеске жетті. Қазақстан Тәуелсіздігіне – 30 жыл. Қытай Коммунистік партиясының құрылғанына – 100 жыл. Сондай-ақ, екі айдан кейін тағы бір айтулы оқиғаны атап өтеміз. Қазақстан мен Қытай арасында дипломатиялық қатынастардың орнағанына 30 жыл толады. Бүгін біздің жан-жақты әрі мәңгілік стратегиялық серіктестігіміз кемелденіп, жаңа кезеңге қадам басты деп нық сеніммен айта аламын. Қарқынды дамып келе жатқан Қытай елі әрдайым Азиядағы ең басты және сенімді серіктесіміз болып қала береді, – деді Қазақстан Президенті.
Мемлекет басшысы өзара тиімді екіжақты ынтымақтастық кең-байтақ Еуразия құрлығында бірлесе дамуға және өркендеуге жол ашып отырғанына, сауда-экономикалық қатынастар – ықпалдастығымыздың берік іргетасы екеніне тоқталып, алдағы кезеңде солай бола беретінін атап өтті.
– Қиындыққа қарамастан, күрделі 2020 жылдың өзінде екіжақты  тауар айналымы  5 пайызға өсіп, 15 миллиард доллардан асты. «Өзгерістер желі соққанда, біреулер қабырға тұрғызады, енді біреулер жел диірмен салады», – деген көне қытай нақылы бар. Пандемияға байланысты Қазақстан-Қытай шекарасына енгізілген уақытша шектеу шаралары тезірек аяқталып, алыс-беріс қайтадан жандана түседі деп сенеміз, – деді Қасым-Жомарт Тоқаев.
Қазақстан Президенті құттықтау сөзінде сауда-саттық әрдайым өркендеудің және халықаралық ынтымақтастықтың басты қозғаушы күші саналатынын, бұл қағидат ғасырлар бойы Ұлы Жібек жолының бойында орналасқан біздің өңір үшін де аса маңызды екенін айтты.
– Осы ежелгі сауда жолы Төраға Си Цзиньпиннің «Белдеулер мен жолдар» атты ауқымды бастамасының арқасында қайта жаңғырды. Қазір жыл сайын  Қытайдан Еуропаға Қазақстан аумағы арқылы 500 мыңнан астам контейнер тасымалданады. Құрық теңіз айлағы іске қосылғаннан кейін «Ляньюнган – Карс» тасымал дәлізімен Қорғастан Ыстанбұлға жүк жеткізу мерзімі бес есеге, яғни 60 күннен 13 күнге дейін қысқарды. Біз Қорғастан бөлек, бірқатар көршілес елдермен жаңа шекарааралық хаб құрып жатырмыз, – деп атап өтті Мемлекет басшысы.
Қасым-Жомарт Тоқаев бүкіл әлемді шарпыған коронавирус індеті жаһандық сауда желісінің жұмысына айтарлықтай нұқсан келтіргеніне тоқталды. Сондай-ақ Қазақстан тұрақты транзиттік тасымал бағдарын нығайтып, оны әртараптандырып, инновациялық логистикалық әдіс-тәсілдерді енгізу үшін барлық мүдделі тараппен тығыз жұмыс жүргізе беретінін айтты.
– Бүгін есігін айқара ашқан Қытай халықаралық импорттық тауарлар көрмесі, шын мәнінде, дүниежүзінің әр түкпіріндегі экспортшыларды ұйыстыратын орталыққа айналды. Осы маңызды шараға 120-дан астам мемлекеттен тауар өндірушілер жиналып отыр. Бұл Шанхай көрмесі Қытайдағы алып нарыққа кіретін «алтын қақпа» екенін айқын көрсетті. Осы көрмеге Қазақстаннан 30 ірі өнім өндіруші қатысуда. Олар жалпы құны 100 миллион доллардан асатын азық-түлік және ауыл шаруашылығы өнімдерін сатуға келісім шарт жасайды деп жоспарланып отыр, – деді Қазақстан Президенті.
Қазақстан Президенті сөзін қорытындылай келе, Шанхай көрмесіне қатысушылардың жұмысына табыс тілеп, өзара тиімді сауда байланыстары көкжиегінің кеңейе беруіне ниеттестік білдірді.
 

///Қазақстан Президенті жағажайы, бассейнді аквапаркі және қонақ үй кешені бар демалыс орнының жұмысымен танысты.
Нұрсұлтан Назарбаев туристермен әңгімелесу барысында Каспий шипажайларында демалудың артықшылықтарын, соның ішінде бағаның қол жетімділігін, суға шомылу маусымының ұзақтығын, Ақтау қаласы инфрақұрылымының жақындығын, қонақ үй санының көптігін атап өтті.
– Мен бұған дейін Алакөлде, Балқашта, Бурабайда болдым. Бұл демалыс аймағы отандық туризмді дамыту үшін жаңа мүмкіндіктер береді. Біз осы саланы ілгерілетуді жоспарлап отырмыз. Ақтау қаласы келешекте Қазақстанның Анталиясына айналатын болады, – деді Мемлекет басшысы.
***
Бір маусымда 140 мыңға жуық адамды қабылдауға мүмкіндігі бар демалыс аймағы 5,7 гектарды қамтиды. Ақтау қаласынан 25 шақырым жерде орналасқан. Туристік нысанға тартылған инвестицияның жалпы көлемі – 485,2 миллион теңге.


///Ильхам Әлиев Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай шынайы қимастық ниетін білдірді.
Әзербайжан Президенті Ильхам Әлиев Нұрсұлтан Назарбаевтың достық пен сенімге негізделген бауырлас елдердің стратегиялық қарым-қатынастарын дамыту ісіндегі тарихи рөлін жоғары бағалады.
Ильхам Әлиев Қазақстан Республикасының Тұңғыш Президенті – Елбасыға зор денсаулық тілеп, Қазақстанды өркендету жолындағы қызметінің табысты болуына ниеттестік білдірді.
Тараптар алдағы уақытта тұрақты байланыстарын жалғастыра беруге уағдаласты.
///Қазақстан Президенті жеке құрамға Мемлекеттік күзет қызметінің жаңадан тағайындалған бастығы Әнуар Садықұловты таныстырды.
Қасым-Жомарт Тоқаев Қазақстанның мемлекеттік күзет жүйесін дамытудың негізгі бағыттары туралы Күзет қызметі басшысының баяндамасын тыңдады.
– Мемлекеттік күзет қызметі – төтенше маңызды ұйым. Сіздер қызмет атқару барысында осыны қаперде ұстаңыздар. Мемлекеттік күзет қызметіне айрықша міндеттер жүктеледі. Сондықтан, мемлекеттік күзет мәселесі әрқашан басты назарда болады. Тапсырылған іске барынша адалдық танытып, жоғары кәсіби дайындықтарыңызды көрсететіндеріңізге сенімдімін, – деді Мемлекет басшысы.
Қазақстан Президенті ішкі және сыртқы қауіп-қатердің құбылмалы жағдайында күзет қызметкерлерінің кәсібилігіне қойылатын талап өте жоғары болатынын атап өтіп, қызметке кәсіби, идеологиялық және зияткерлік тұрғыдан дайын жас жігіттер іріктеп алынатынын айтты.
– Мемлекеттік күзет қызметінің офицерлерінде келіссөздер жүргізуге қажетті дипломатиялық дағдыларға сәйкес келетін әскери біліктілік, қырағылық, ақпаратты қорыта білу сияқты сапалық қасиеттер болуы тиіс. Сонымен қатар,  ішкі және сыртқы саясатты түсінетін және білетін саяси білімі жетік болуы қажет, – деді Мемлекет басшысы.
Қасым-Жомарт Тоқаев шұғыл әрекет ету штабының жұмысымен танысып, Мемлекеттік күзет қызметінің жұмыс кабинеттерін аралап көрді. Сондай-ақ, Күзет қызметінің жұмысын одан әрі жетілдіру жөнінде бірқатар тапсырма берді. 

///Кездесуде Мемлекет басшысына еліміздің валюта және қаржы нарығындағы қазіргі ахуал жөнінде мәлімет берілді.
Ұлттық банк төрағасы Қазақстан Президентіне мұнай мен мұнай өнімдерінің әлемдік нарығында қолайлы баға жағдайы қалыптасып отырғаны жөнінде баяндады.
Данияр Ақышевтің есебіне сәйкес, биылғы 9 айда инфляция 4,2 пайызды құрап, Ұлттық банктің алтын-валюта қоры 10,2 пайызға өскен.
Кездесу қорытындысы бойынша Елбасы бірқатар нақты тапсырма берді.

///
	 

	Сапар аясында Ресей Федерациясының Президенті Владимир Путинмен екіжақты келіссөздер жүргізу және Қазақстан мен Ресей арасындағы Достық, ынтымақтастық және өзара көмек туралы шартқа қол қойылғанына 20 жылдығына арналған мерекелік концертке қатысу жоспарланған.
///Қазақстан Президенті дипломатиялық корпус өкілдерімен кездесудің жақсы дәстүрге, екіжақты және көпжақты ынтымақтастықты нығайтатын маңызды шараға айналғанын атап өтті. Қасым-Жомарт Тоқаев мұндай диалог еліміздің ішкі және сыртқы саясатындағы басымдықтарын талқылауға мүмкіндік беретінін айтты.
– Біз елімізде теңгерімді саяси жаңғыруды біртіндеп жүзеге асырамыз. Экономикалық ынтымақтастық және даму ұйымына мүше жетекші елдердің стандарттарына басымдық береміз. Үкімет осы мақсатқа жету жолында батыл әрі нық қадам жасайды. «Күшті Президент – ықпалды Парламент – есеп беретін Үкімет» – Қазақстанның мемлекеттік жүйесінің негізгі нышандары, – деді Мемлекет басшысы. 
Президент дипломатиялық миссия басшыларына «халық үніне құлақ асатын мемлекет» тұжырымдамасының жүзеге асырылуы, Ұлттық қоғамдық сенім кеңесі туралы айтты.
– Үкімет азаматтардың тұрмыстық қажеттіліктеріне уақытылы көңіл бөлу үшін жұмыс істеп жатыр. Мемлекет басшысы ретінде қоғамдағы плюрализмді қолдап, оны ілгерілету мақсатында саяси партиялардың дамуына мүдделімін. Сондықтан қазіргі уақытта бейбіт шерулердің өткізілуін реттейтін заңнамалық нормалар қайта қаралуда. Біз барлық мемлекеттік органдардың есеп беруін арттыру үшін азаматтық институттардың рөлін күшейте түсеміз, – деді Қасым-Жомарт Тоқаев.
Президент құқық қорғау және сот жүйесін реформалау туралы айта келіп, мемлекеттің әл-ауқатын арттыру ісі аталған институттарға деген халықтың сеніміне байланысты екеніне тоқталды.
– Мемлекеттік аппараттың саяси тұрақтылығы мен тиімділігін экономикалық өсімнен бөліп қарауға болмайды. Бұл бағытта бірқатар жетістіктер бар. 2019 жылдың 10 айында еліміздің жалпы ішкі өнімі 4,4 пайызға өсті. Doing Business-2020 рейтингінде Қазақстан 25-орында. Бәсекеге қабілеттіліктің жаһандық индексінде еліміз 55-орында тұр. Алдағы бес жыл ішінде халықаралық рейтингтегі позициямызды айтарлықтай жақсартуды жоспарлап отырмыз, – деді Қазақстан Президенті.
Қасым-Жомарт Тоқаев Қазақстанның халықаралық ынтымақтастық үшін бұрынғыдай ашық екенін, стратегиялық серіктестермен және барлық мүдделі елдермен конструктивті әрі теңгерімді ықпалдастық орнату саясатын жалғастыра беретінін атап өтті. Сыртқы саясатымызда жаһандық конфессияаралық келісімге, төзбеушілік және радикализм идеологиясын таратуға қарсы күреске баса мән береміз.
– Біз өңірлік және жаһандық тұрақтылықты қамтамасыз етуге бағытталған конструктивті бастамаларды ілгерілетеміз және қолдаймыз. Бұл, ең алдымен, азиялық және еуроазиялық қауіпсіздікті нығайту, ядролық және террористік қауіп-қатерлердің алдын алу, – деді Мемлекет басшысы.
Президенттің айтуынша, Ресей Федерациясымен, Қытаймен, АҚШ-пен, Еуропалық Одақ және Орталық Азия елдерімен өзара қарым-қатынас орнату Қазақстанның сыртқы саясатындағы басым бағыты болып қала береді. Сонымен қатар Қасым-Жомарт Тоқаев Қазақстанның халықаралық ұйымдар мен қаржы институттары аясында көпжақты ынтымақтастық пен ықпалдастықты дамыту жөніндегі жұмыстарды жалғастыра беретінін айтты.
Кездесу соңында қалыптасқан дәстүр бойынша дипломатиялық корпустың дуайені – Беларусь Республикасының Қазақстандағы елшісі Анатолий Ничкасов сөз сөйледі.
Президент Қасым-Жомарт Тоқаевтың сөйлеген сөзінің толық нұсқасымен мына сілтеме арқылы таныса аласыз.
 
 
 








///Кездесу барысында Мемлекет басшысы «DP World» компаниясының жүк тасымалы мен логистика саласындағы жетістіктерін атап өтті.
– Сіздер әлемдегі 78 терминалды басқарып, 6 құрлықтағы 42 елмен жұмыс істейсіздер. Біз үшін сіздердің мол тәжірибелеріңіз аса маңызды, бірлесіп жұмыс істеуге дайынбыз, – деді Нұрсұлтан Назарбаев.
Қазақстан Президенті инвестиция тарту үшін жасалып жатқан еліміздегі жағдайға ерекше тоқталып, Құрық порты еркін экономикалық аймағының басымдықтары жөнінде айтты.
– Біз жаңа жол салдық, Алашанькоу мен Қорғас арқылы өтетін екі жол тартылды. Осылайша, біз Шығыс Қытай провинциясынан Қазақстан, Орталық Азия, Ресей, Парсы шығанағы, Қара теңіз және Жерорта теңізі арқылы Еуропаға жүк тасымалдау көлемін толық қамтамасыз етіп отырмыз, – деді Нұрсұлтан Назарбаев.
Компания жетекшісі Мемлекет басшысын Құрық порты мультимодальды терминалының іске қосылуымен құттықтап, Қазақстанда трансұлттық тасымалдаушылардың жұмыс істеуіне қолайлы жағдай жасалғаны үшін алғыс білдірді.
– Мен Сіздің сіңірген еңбегіңізді жоғары бағалайтынымды тағы да атап өткім келеді. Бұл жобаның жүзеге асырылуы, шындығында, ғажайып іс болып саналады. Себебі инфрақұрылымға қаржы салмай, Қазақстанда ғана емес, сондай-ақ осы өңірде экономикалық тұрғыдан жетістікке жету мүмкін емес. Біз өз тұтынушыларымыздың мақсаттары мен қажеттіліктері үшін Ақтау портының жұмысына мүдделі болып отырмыз, – деді Сұлтан Ахмед бин Сулайем.
Соңында Қазақстан Президенті «DP World» компаниясының басшысына өзара тиімді ынтымақтастық жолында зор табыс тіледі.


///Мемлекет басшысы көрнекті археолог-ғалым, академик Карл Байпақовтың өмірден өтуіне байланысты оның туған-туысқандары мен жақындарына қайғыларына ортақтасып, көңіл айтты.
«Карл Молдахметұлы көп жылдар бойы Ұлы Жібек жолының бойындағы көне қалашықтардың орнын зерттеп, тарихи маңызы зор әрі құнды ғылыми еңбектер жазды. Сондай-ақ, ол Ұлттық ғылым академиясының Археология институтына басшылық жасап, елімізде археологиялық зерттеулерді ұйымдастыру жолында ауқымды жұмыс атқарды. Ғалымның жемісті еңбегі әр жылдары Ш.Уәлиханов және Әл-Фараби атындағы мемлекеттік сыйлықтармен, сондай-ақ өзге де жоғары дәрежелі марапаттармен атап өтілді.
Қазақстандықтар туған елі мен халқының игілігі жолында аянбай қызмет етіп, өзіндік өшпес із қалдырған ғалымның есімі мен сіңірген еңбегін ешқашан ұмытпайды деп сенемін», – делінген жеделхатта.
/// 
Режеп Ердоған түрік халқының және жеке өзінің атынан Нұрсұлтан Назарбаевты президенттік сайлаудағы жеңісімен құттықтады.
– Қазақстан Сіздің басшылығыңызбен халықтың әл-ауқатын көтеруге бағытталған бастамаларын табысты жалғастыратынына сенімдімін. Біздің елдеріміздің арасындағы тілдік, мәдени және тарихи байланыстардың ортақтығына негізделген стратегиялық серіктестік бұдан әрі де халықтарымыздың игілігі үшін, сондай-ақ өңірдегі бейбітшілік пен тұрақтылық үшін дами беретініне тағы да сенім білдіремін, – деп атап өтілген жеделхатта.
Сонымен қатар, Режеп Ердоған таяуда Қазақстанға жасаған сапары кезіндегі жылы қабылдау мен қонақжайлық үшін Мемлекет басшысына ризашылығын білдірді. 
Соңында Түркия Президенті Елбасы Нұрсұлтан Назарбаевқа мықты денсаулық, бақыт, табыс, ал Қазақстан халқына бақ-береке тіледі
///Жиынды ашқан Мемлекет басшысы Каспий маңы аймағының тарихи, мәдени, рухани-идеологиялық, геосаяси маңызын ерекше атап өтті.
Нұрсұлтан Назарбаев еліміздің мұнай өндіру индустриясын, инфрақұрылым және көлік-логистика әлеуетін дамыту ісінде Маңғыстау облысының ұлттық экономикаға елеулі үлес қосып отырғанын айтты.
– Бұл облыс «Нұрлы жол» бағдарламасының арқасында ірі көлік-логистика орталығына айналып отыр. Мұнда әуе, автомобиль жолдары, темір жол, паром және теңіз көліктері желісі тоғысқан. Атап айтқанда, халықаралық әуежай, «Жезқазған–Бейнеу» және «Өзен–Түрікменстанның мемлекеттік шекарасы» темір жолдары, «Атырау–Ақтау» автомобиль жолы салынып, заманауи Ақтау теңіз порты және Құрық паром кешені іске қосылды. Бұл жобалар өңір экономикасының дамуына тың серпін беретін болады, – деді  Қазақстан Президенті.
Мемлекет басшысы Бесінші Каспий саммитіне дайындық жүргізу және оны өткізу мәселелеріне айрықша тоқталды.
– Ертең мұнда Каспий маңындағы бес мемлекеттің басшылары жиналып, тарихи құжатқа – Каспийдің құқықтық мәртебесі туралы конвенцияға қол қояды. Аталған құжат 20 жылдан астам уақыт бойы дайындалды, – деді Елбасы.
Маңғыстау облысының әкімі Ералы Тоғжанов өңірдің әлеуметтік-экономикалық даму барысы жөніндегі есебінде биылғы 6 айдың қорытындысы бойынша облыс экономикасының өсу қарқыны тұрақты екенін айтты.
– Жалпы өңірлік өнім көлемі 2017 жылдың осы кезеңімен салыстырғанда 99,2 пайыздан 104,4 пайызға өсті. Өнеркәсіптің негізгі индексі 101,2 пайызды құрап отыр. Негізгі капиталға салынған инвестиция үлесі 6 пайызға артып, 256 миллиард теңгеге жетті, – деді облыс әкімі.
Ералы Тоғжанов Индустрияландыру картасы жүзеге асырыла бастағалы облыста 42 жоба іске қосылып, 392 миллиард теңге көлемінде тікелей инвестиция тартылғанын, сондай-ақ бүгінде жалпы құны 418 миллиард теңге болатын 89 жоба орындалып жатқанын мәлімдеді.
– «Нұрлы жол» және «Нұрлы жер» мемлекеттік бағдарламаларының жүзеге асырылуы өңір экономикасының дамуына серпін берді. Соның аясында республикалық және жергілікті маңызы бар 600 шақырым жол салынды және қайта жөнделді. Сондай-ақ, 1,8 миллион шаршы метр тұрғын үй салынды, – деді өңір басшысы.
Облыс әкімінің есебінен соң, Елбасы өңірдегі әлеуметтік-экономикалық көрсеткіштердің тұрақты екенін атап өтіп, одан әрі пысықтауды қажет ететін бірқатар мәселеге тоқталды.
– Экономиканың тұрақты дамуына қол жеткізу керек. Ол үшін экономиканы диверсификациялап, қызмет көрсету мен өңдеу секторын дамытуды қамтамасыз ету қажет. Мысалы, мұнда жалпы көлемі 2 мың гектар болатын «Ақтау теңіз порты» арнайы экономикалық аймағы жұмыс істейді. Мемлекет оның инфрақұрылымын дамытуға қажетті қаражат бөлді. Енді оның жұмысын жандандырып, жаңа жұмыс орындарын ашу керек, –  деді Қазақстан Президенті.
Нұрсұлтан Назарбаев Маңғыстау облысының туристік әлеуетінің зор екенін айтып, облыстың географиялық және мәдени артықшылықтарын, соның ішінде өңірдің теңіз жағасында орналасқанын, сондай-ақ мұнда жалпыұлттық және халықаралық мәні зор көптеген тарихи ескерткіштердің бар екенін атап өтті.
Жиын соңында Мемлекет басшысы әкімдікке Үкіметпен бірлесіп, өңірдің көлік-логистикалық әлеуетін одан әрі пайдалану, шағын және орта бизнесті дамыту, жаңа жұмыс орындары ашу, сондай-ақ өндіріске жаңғыртылатын энергия көздерін енгізу жөнінде тапсырма берді.
Сонымен қатар, Мемлекет басшысы биыл пайдалануға берілген Ақтау қаласындағы Достық үйінің қызметімен танысты.
Достық үйінде «Қоғамдық келісім» мемлекеттік мекемесі, өңірдегі 20 этномәдени бірлестік, облыстық аналар кеңесі, Маңғыстау облысының Қазақстан халқы ассамблеясы жанындағы ғылыми-сараптамалық топ, облыстық ардагерлер кеңесі орналасатын болады.
Қазақстан Президентіне облыстың инвестициялық жобалары таныстырылды. Атап айтқанда, жіп иіретін және мата өндіретін зауыт, Жаңаөзен қаласындағы газтурбина электр станциясы, Құрық селосындағы ауыз су зауыты, «МАЭК-ҚАЗАТОМӨНЕРКӘСІП» ЖШС аумағындағы бу-газ қондырғысы, Түпқараған ауданындағы жел электр станциясы, Ақтау экоқаласы және басқа да нысандар.











///Қасым-Жомарт Тоқаевтың атына Қазақстан Республикасының Тәуелсіздік күніне орай шет мемлекеттердің басшылары мен халықаралық ұйымдардың жетекшілерінен құттықтау жеделхаттары келіп түсуде.
Германия Федеративтік Республикасының Президенті Франк-Вальтер Штайнмайер жеке өзінің және бүкіл елінің атынан Қазақстан халқын Тәуелсіздік күнімен шын жүректен құттықтады.
«Тәуелсіздік алған сәттен бастап екі елді достық әрі тығыз қатынастар біріктіреді. Қазақстандағы этникалық немістер өз мәдениетіне деген құрметке ие бола отырып, елдеріміз арасын байланыстырушы алтын көпір болып отыр. Сіздің Берлинге жасаған былтырғы сапарыңыз біздің ынтымақтастығымызға қосымша серпін берді. Германия болашақта Қазақстанның сенімді серіктесі болып қала береді», – делінген ГФР Президентінің жеделхатында.
Рим Папасы Франциск құттықтау хатында Қазақстан Президентін Тәуелсіздік күнімен құттықтап, барлық елдің бейбітшілік пен ынтымақтастықта болуына және құдайдың ризашылығына бөлене беруіне тілектестік білдірген жүрекжарды сөздерін жеткізген. 
Қазақстанның Тәуелсіздік алғанына 29 жыл толуына орай Қасым-Жомарт Тоқаевқа Қырғыз Республикасы Президентінің міндетін атқарушы Талант Мамытов та құттықтау хатын жолдады.
«Қазақстан Республикасы тәуелсіздік жылдары мемлекетті қалыптастыру, саяси және әлеуметтік-экономикалық даму ісінде үлкен табысқа қол жеткізді, халықаралық аренадағы еліңіздің беделі біртіндеп нығайып келеді. Қырғыз Республикасы мен Қазақстан Республикасы арасындағы тату көршілікке, стратегиялық серіктестікке және одақтастық байланыстарға негізделген екіжақты қатынастар екі елдің игілігі үшін одан әрі дамып, тереңдей беретініне сенімдімін», – делінген жеделхатта.
 Австрияның Федералдық Президенті Александр Ван дер Беллен өзінің құттықтауында барлық қазақстандықтарға бақ-береке тілеген.
«Елдеріміз арасында қалыптасқан жақсы достық қарым-қатынастар экономика және энергетика салаларындағы ынтымақтастықтың одан әрі дамып, кеңеюіне септігін тигізеді деп сенемін», – деп жазған Австрия Президенті. 
Сонымен қатар Қасым-Жомарт Тоқаевтың атына құттықтау жеделхаттарын Нидерланд Королі Виллем-Александр, Канаданың Генерал-губернаторы Жюли Пайетт, Малайзияның Премьер-Министрі Тан Сри Мухиддин Ясин, Тайланд Корольдігінің Премьер-Министрі Прают Чан-Оча, Австралия Генерал-губернаторы Дэвид Херли, Никарагуа Президенті Даниель Ортега Сааведра және Никарагуаның Премьер-Министрі Росарио Мурильо жолдады. 
///Қасым-Жомарт Тоқаевтың атына Қазақстан Республикасының Тәуелсіздік күні мерекесіне орай шет мемлекеттердің басшыларынан құттықтау жеделхаттары келіп түсуде.
Латвия Президенті Эгилс Левитс өз құттықтау хатында елдеріміз арасындағы екіжақты қарым-қатынастардың достық және сындарлы сипатын атап өткен.
– Ригада Қазақстан елшілігінің ашылуы екі ел арасындағы ынтымақтастықты одан әрі нығайту мақсатындағы маңызды қадам болды. Латвия мен Қазақстан арасындағы өзара іс-қимылды екіжақты ынтымақтастық шеңберінде, Еуропалық одақ пен Орталық Азиядағы келісім бойынша, сондай-ақ, БҰҰ мен басқа да көпжақты құрылымдар аясында кеңейте береміз деп сенемін, – делінген жеделхатта.
Эстония Президенті Керсти Кальюлайд қазақстандықтарды Тәуелсіздік күнімен құттықтап, екі ел ортасындағы ынтымақтастық өзара табысты салалар бойынша одан әрі дами береді деп үміттенетінін жеткізген.
Румыния Президенті Клаус Вернер Йоханнис өз құттықтау хатында Қасым-Жомарт Тоқаевқа және Қазақстан халқына денсаулық, бейбітшілік пен амандық тілеген.
– Мен Румынияның  2003 жылы Астанада қол қойылған Серіктестік және ынтымақтастық туралы декларация негізінде біздің елдеріміз арасындағы екіжақты қарым-қатынастарды одан әрі дамытуға ниетті екенін нақтылаймын, – делінген жеделхатта.
Кипр Республикасының Президенті Никос Анастасиадис Қасым-Жомарт Тоқаевты және Қазақстан халқын Тәуелсіздік күнімен құттықтады.
– Қазақстан COVID-19 пандемиясынан туындаған бұрын-соңды болмаған жаһандық қиындықтарға қарамастан, Өзіңіз бастамашы болған реформалар жолын одан әрі жалғастыра беретініне нық сенімдімін, – деп жазған.
///
	 

	Кездесу барысында халықаралық күн тәртібіндегі өзекті мәселелер талқыланды.

	Сонымен қатар, Нұрсұлтан Назарбаев пен Тони Блэр «Қазақстан – 2050» Стратегиясының негізгі аспектілеріне тоқталып, оны тиімді іске асырудың басты бағыттарын қарастырды.

	Нұрсұлтан Назарбаев Стратегияның басты мақсаты Қазақстанның әлемдегі дамыған 30 елдің қатарына кіруі екенін, оның күш-жігер мен ресурстарды барынша жұмылдыруды қажет ететінін атап өтті. Бұл ретте тиісті сарапшылық-консультативтік кеңестің қызметі елеулі септігін тигізе алады.


///Қасым-Жомарт Тоқаевтың атына Қазақстан Республикасы Тәуелсіздігінің 30 жылдығына орай шет мемлекеттердің басшыларынан және халықаралық ұйымдардың жетекшілерінен құттықтау хаттары мен жеделхаттар әлі де келіп жатыр.
Мемлекет басшысын Бруней Сұлтаны Хассанал Болкиах, Монако Князі ІІ Альбер, Португалия Президенті Мерселу Ребелу де Соуза, Словакия Президенті Зузана Чапутова, Сенегал Президенті Маки Салл, Никарагуа Президенті Даниэль Ортега, Еуразиялық экономикалық комиссиясы Алқасының төрағасы Михаил Мясникович, Дүниежүзілік туристік ұйымның Бас хатшысы Зураб Пололикашвили құттықтады.
Олар құттықтау хаттарында еліміздің 30 жылдағы жетістіктерін атап өткен. Сондай-ақ Қасым-Жомарт Тоқаевтың жауапты мемлекеттік қызметіне табыс, Қазақстан халқына бақ-береке тілеген.
/// 
Елбасы кәсіпорынның жұмысымен танысты және зауыттың негізгі өнімі шығарылатын құрастыру цехын аралап көрді.
Нұрсұлтан Назарбаев сондай-ақ еңбек ұжымымен және өңірдегі өнеркәсіптік кәсіпорындардың басшыларымен әңгімелесті.
Қазақстан Президенті өңірдің ірі кәсіпорындары шағын және орта бизнес субьектілерін тапсырыспен қамтамасыз ететінін атай отырып, облыстағы индустрияның біртіндеп дамып келе жатқанына назар аударды. 
Елбасы  мемлекет тарапынан өнеркәсіпті дамыту үшін айтарлықтай қаражат бөлініп жатқанына да тоқталды.
– Қазақстанда  индустрияландыру бағдарламасы жүзеге асырылуда. Өзге елдер зауыттар санын қысқартып жатқан уақытта біз жаңаларын салып жатырмыз. Тек биылдың өзінде  75 жаңа кәсіпорын салынады, оларда 3 мыңға жуық адам жұмыспен қамтылатын болады. Елдің өңірлерін дамыту үшін мемлекет бұл жұмыстарды жалғастыра береді, – деді Нұрсұлтан Назарбаев.
 «КАМАЗ-Инжиниринг» АҚ негізінен самосвалдар, басқа да жүк және арнайы техникалар құрастырады. Былтыр зауыт 1250 автокөлік құралдарын шығарды. 



///Қазақстан мен Қырғызстан делегацияларының арасында өткен келіссөздер қорытындысы бойынша Қасым-Жомарт Тоқаев пен Сооронбай Жээнбеков бұқаралық ақпарат құралдары үшін бірлескен мәлімдеме жасады.
Қасым-Жомарт Тоқаев өзінің Қырғызстанға жасаған сапарының ерекше маңыздылығын атап өтіп, елдерімізді ежелден жалғасып келе жатқан тығыз достық байланыстарымыз, терең тамырымыз, тіліміз бен мәдениетіміз біріктіретінін айтты.
Қазақстан Президенті өз сөзінде одақтастық әрі стратегиялық серіктестік деңгейіне жеткен екіжақты байланыстарды дамытуға Тұңғыш Президентіміз – Елбасы Нұрсұлтан Назарбаев пен Сооронбай Жээнбековтің  қосқан үлесіне тоқталды.  
– Нұрсұлтан Назарбаев пен Сооронбай Жээнбеков  2017 жылы саяси ерік-жігер танытып, екі ел үшін де маңызды саналатын мемлекеттік шекараның құқықтық мәртебесін бекітті. Бұл Қазақстан мен Қырғызстанның бүкіл әлем қоғамдастығына тату көршілік рухының жарқын үлгісін көрсетті, – деді Қасым-Жомарт Тоқаев.
Ол Қазақстанның Президенті ретінде көпжақты қазақ-қырғыз ықпалдастығын дамыта беруге ниетті екеніне назар аударды. Оның айтуынша, бүгінгі келіссөздер қорытындысы бойынша қол қойылған Бірлескен декларация соның айқын дәлелі.
Қасым-Жомарт Тоқаев келіссөздер барысында сауда-экономикалық және инвестициялық байланыстарға баса назар аударылғанын мәлімдеді.
– 2015-2018 жылдары екіжақты тауар айналымы 30 пайызға артып, 900 миллион долларға жуықтады. Соның нәтижесінде еліміз Қырғызстанның жетекші сауда серіктесіне айналды және Ресей мен Қытайдан кейінгі үшінші орынды берік иеленіп отыр. Өз кезегінде Орталық Азия елдері ішінде Қырғызстан – Қазақстанның екінші сауда серіктесі, – деді Қасым-Жомарт Тоқаев.
Бұл ретте, Қазақстан Президенті тауар айналымын 1 миллиард долларға жеткізу міндетіне айрықша тоқталды. Келіссөздер барысында кәсіпкерлер тұрақты түрде тікелей байланыс орната алатын арнайы алаң құру бастамасы талқыланды.
– Қазақстан мен Қырғызстанның өңіраралық форумын өткізу тәжірибесін енгізу осының бір мысалы бола алады. Үкіметтерге бұл ұсынысты пысықтау тапсырылды, – деді Қасым-Жомарт Тоқаев.
Қазақстан Президенті өзара сауда-саттықтың шамамен 50 пайызын құрайтын шекара маңы ынтымақтастығының қарқынды дамып келе жатқанын атап өтті.
– Экспорт-импорт операцияларын қолдап, ынталандыру үшін Қазақстан тауарларды рәсімдеу және дайындау жөніндегі логистикалық орталық құруды ұсынып отыр. Бұл жобаның іске асырылуы елдеріміздің аумағында әкімшілік рәсімдерді жеңілдетіп, тауарларды жылжытуға айтарлықтай мүмкіндіктер туғызады, – деді Қасым-Жомарт Тоқаев.
Су және энергетика саласындағы мәселе – кездесудің маңызды бөлігі. Қазақстан Президенті Орталық Азиядағы трансшекаралық өзендердегі су ресурстары ортақ байлығымыз деп санайды.
Келіссөздер барысында екі ел басшылары мәдени-гуманитарлық саланы одан әрі дамытудың перспективаларын жеке мәселе ретінде қарастырды. Атап айтқанда, алдағы уақытта елдеріміздің өзара Мәдени күндерін ұйымдастыру ұсынылды. Соңғы рет мұндай шара алты жыл бұрын өткізілген болатын.
Қазақстан Президенті келіссөздер қорытындысы бойынша қол қойылған екіжақты құжаттарға баса мән беріп, жалпы сипаты бойынша серіктестігімізді нығайтуға тың серпін беретін Ынтымақтастықтың кешенді бағдарламасына ерекше тоқталды.
 












///Жиынды ашқан Мемлекет басшысы Каспий маңы аймағының тарихи, мәдени, рухани-идеологиялық, геосаяси маңызын ерекше атап өтті.
Нұрсұлтан Назарбаев еліміздің мұнай өндіру индустриясын, инфрақұрылым және көлік-логистика әлеуетін дамыту ісінде Маңғыстау облысының ұлттық экономикаға елеулі үлес қосып отырғанын айтты.
– Бұл облыс «Нұрлы жол» бағдарламасының арқасында ірі көлік-логистика орталығына айналып отыр. Мұнда әуе, автомобиль жолдары, темір жол, паром және теңіз көліктері желісі тоғысқан. Атап айтқанда, халықаралық әуежай, «Жезқазған–Бейнеу» және «Өзен–Түрікменстанның мемлекеттік шекарасы» темір жолдары, «Атырау–Ақтау» автомобиль жолы салынып, заманауи Ақтау теңіз порты және Құрық паром кешені іске қосылды. Бұл жобалар өңір экономикасының дамуына тың серпін беретін болады, – деді  Қазақстан Президенті.
Мемлекет басшысы Бесінші Каспий саммитіне дайындық жүргізу және оны өткізу мәселелеріне айрықша тоқталды.
– Ертең мұнда Каспий маңындағы бес мемлекеттің басшылары жиналып, тарихи құжатқа – Каспийдің құқықтық мәртебесі туралы конвенцияға қол қояды. Аталған құжат 20 жылдан астам уақыт бойы дайындалды, – деді Елбасы.
Маңғыстау облысының әкімі Ералы Тоғжанов өңірдің әлеуметтік-экономикалық даму барысы жөніндегі есебінде биылғы 6 айдың қорытындысы бойынша облыс экономикасының өсу қарқыны тұрақты екенін айтты.
– Жалпы өңірлік өнім көлемі 2017 жылдың осы кезеңімен салыстырғанда 99,2 пайыздан 104,4 пайызға өсті. Өнеркәсіптің негізгі индексі 101,2 пайызды құрап отыр. Негізгі капиталға салынған инвестиция үлесі 6 пайызға артып, 256 миллиард теңгеге жетті, – деді облыс әкімі.
Ералы Тоғжанов Индустрияландыру картасы жүзеге асырыла бастағалы облыста 42 жоба іске қосылып, 392 миллиард теңге көлемінде тікелей инвестиция тартылғанын, сондай-ақ бүгінде жалпы құны 418 миллиард теңге болатын 89 жоба орындалып жатқанын мәлімдеді.
– «Нұрлы жол» және «Нұрлы жер» мемлекеттік бағдарламаларының жүзеге асырылуы өңір экономикасының дамуына серпін берді. Соның аясында республикалық және жергілікті маңызы бар 600 шақырым жол салынды және қайта жөнделді. Сондай-ақ, 1,8 миллион шаршы метр тұрғын үй салынды, – деді өңір басшысы.
Облыс әкімінің есебінен соң, Елбасы өңірдегі әлеуметтік-экономикалық көрсеткіштердің тұрақты екенін атап өтіп, одан әрі пысықтауды қажет ететін бірқатар мәселеге тоқталды.
– Экономиканың тұрақты дамуына қол жеткізу керек. Ол үшін экономиканы диверсификациялап, қызмет көрсету мен өңдеу секторын дамытуды қамтамасыз ету қажет. Мысалы, мұнда жалпы көлемі 2 мың гектар болатын «Ақтау теңіз порты» арнайы экономикалық аймағы жұмыс істейді. Мемлекет оның инфрақұрылымын дамытуға қажетті қаражат бөлді. Енді оның жұмысын жандандырып, жаңа жұмыс орындарын ашу керек, –  деді Қазақстан Президенті.
Нұрсұлтан Назарбаев Маңғыстау облысының туристік әлеуетінің зор екенін айтып, облыстың географиялық және мәдени артықшылықтарын, соның ішінде өңірдің теңіз жағасында орналасқанын, сондай-ақ мұнда жалпыұлттық және халықаралық мәні зор көптеген тарихи ескерткіштердің бар екенін атап өтті.
Жиын соңында Мемлекет басшысы әкімдікке Үкіметпен бірлесіп, өңірдің көлік-логистикалық әлеуетін одан әрі пайдалану, шағын және орта бизнесті дамыту, жаңа жұмыс орындары ашу, сондай-ақ өндіріске жаңғыртылатын энергия көздерін енгізу жөнінде тапсырма берді.
Сонымен қатар, Мемлекет басшысы биыл пайдалануға берілген Ақтау қаласындағы Достық үйінің қызметімен танысты.
Достық үйінде «Қоғамдық келісім» мемлекеттік мекемесі, өңірдегі 20 этномәдени бірлестік, облыстық аналар кеңесі, Маңғыстау облысының Қазақстан халқы ассамблеясы жанындағы ғылыми-сараптамалық топ, облыстық ардагерлер кеңесі орналасатын болады.
Қазақстан Президентіне облыстың инвестициялық жобалары таныстырылды. Атап айтқанда, жіп иіретін және мата өндіретін зауыт, Жаңаөзен қаласындағы газтурбина электр станциясы, Құрық селосындағы ауыз су зауыты, «МАЭК-ҚАЗАТОМӨНЕРКӘСІП» ЖШС аумағындағы бу-газ қондырғысы, Түпқараған ауданындағы жел электр станциясы, Ақтау экоқаласы және басқа да нысандар.











///Қасым-Жомарт Тоқаевқа «Самұрық-Қазына» акционерлік қоғамының биылғы атқарған қызметінің негізгі өндірістік көрсеткіштері мен қаржылық қорытындылары туралы есеп берілді.
Алмасадам Сәтқалиевтің айтуынша, Қордың биылғы табысы 10,5 триллион теңге болады деп болжанып отыр. Бұл жоспарлы көрсеткіштен 22 пайыз жоғары. Бұған мұнай бағасының көтерілуі, жүк тасымалы мен транзит көлемінің ұлғаюы, сондай-ақ электр қуатын өндіру және тарату көрсеткіштерінің артуы негізгі фактор болды. 
Сонымен қатар Мемлекет басшысына әлеуметтік және инфрақұрылымдық нысандарды қаржыландыруға қатысты тапсырмаларының орындалуы жөнінде мәлімет берілді. Атап айтқанда, газбен және сумен қамту, көлік және энергетика салаларындағы 11 басым жобаның іске асырылу барысы туралы баяндалды. Қорды басқару кеңесі жобаларды мақұлдап, Мемлекет басшысының Жолдауын жүзеге асыру жөніндегі Жалпыұлттық іс-шаралар жоспарына енгізді. 
///Мемлекет басшысы «CNPC-Ақтөбемұнайгаз» акционерлік қоғамының қаржысына салынған жаңа Өнер орталығын аралап көрді.
Қазақстан Президентіне облыстық филармонияның шығармашылық ұжымдары өз өнерлерін көрсетті.
Соңында Нұрсұлтан Назарбаев Өнер орталығының қызметкерлерімен кездесіп, оларға шығармашылық табыс тіледі.
***
Өнер орталығындағы бірегей концерттік зал 1200 адамға арналған. Орталықта көпшілік қатысатын іс-шаралар мен шығармашылық концерттер өткізілетін болады. 

///Президентке 11 ай ішіндегі елорданың әлеуметтік-экономикалық және инфрақұрылымдық дамуы туралы ақпарат берілді.
Сонымен қатар Мемлекет басшысына Нұр-Сұлтан қаласындағы эпидемиологиялық ахуалды тұрақтандыру үшін жүзеге асырылып жатқан шаралар және халыққа вакцина салу жұмыстарының барысы туралы баяндалды.
Қасым-Жомарт Тоқаев Алтай Көлгіновке жылумен қамту, инфрақұрылым, инженерлік желілер, әлеуметтік тұрғын үйлер мен нысандардың құрылысы сияқты салалар бойынша қордаланған мәселелерді шешуге қатысты, сондай-ақ шағын және орта бизнесті дамыту, жаңа жұмыс орындарын ашу үшін қолайлы жағдай жасау жөнінде бірқатар тапсырма берді.
 
///Президент Қасым-Жомарт Тоқаевқа сот жүйесіне әкімшілік әділет механизмін енгізуге дайындық жұмыстарының барысы жайында баяндалды.
Жоғарғы сот төрағасы 2021 жылдың 1 шілдесінен бастап Әкімшілік рәсімдік-процессуалдық кодекс қолданысқа енгеннен кейін соттар мемлекеттік құрылымдарға қойылатын талаптарды әлемдік әкімшілік әділет жүйесіне сәйкес «мемлекеттік органның кінәлілік презумпциясы» принципімен қарастыра бастайтынын жеткізді.
Жақып Асановтың айтуынша, шетелдік тәжірибе көрсеткендей, әкімшілік әділет жүйесін енгізу мемлекеттік аппараттағы тәртіпті күшейтуге, инвестициялық ахуалды жақсартуға және экономиканың өсуіне ықпал етеді.
Мемлекет басшысы аталған Кодекс күшіне енген күннен бастап соттар жаңартылған алгоритм негізінде, қазақстандық сот төрелігі үшін тың тәсіл бойынша жұмыс істеуге дайын болады деп сенетінін айтты.
Президент азаматтардың және кәсіпкерлердің құқықтары мен мүдделерін қорғау мемлекеттің басты міндеттерінің бірі екенін атап өтті.

///Мемлекет басшысы Қазақстандағы дипломатиялық миссиясының аяқталуына байланысты Ресей Федерациясының елшісі М.Бочарниковпен кездесті.
Нұрсұлтан Назарбаев М.Бочарниковтың Қазақстан мен Ресей арасындағы қарым-қатынасты нығайтуға қосқан үлесін ерекше атап өтіп, оның Қазақстандағы дипломатиялық қызметіне ризашылық білдірді.
– Сіз Ресейдің Қазақстандағы елшісі ретінде 11 жыл қызмет атқардыңыз. Бұл жылдар ішінде Қазақстан мен Ресей арасындағы қарым-қатынас нығайды. Біз дипломатиялық байланыстарымыздың 25 жылдығын атап өттік. Өңіраралық ынтымақтастығымыз дамып, жоғары деңгейдегі сапарлар мен кездесулеріміз жиілей түсті. Біздің серіктестігіміз – мемлекетаралық қарым-қатынастың жарқын мысалы, – деді Қазақстан Президенті.
Мемлекет басшысы екі елдің халықаралық аренада табысты ықпалдастық орнатқанын айтты.
– Біз халықаралық деңгейде бір-бірімізді қолдаймыз. АҚШ-қа сапарым кезінде Ресей мен Америка арасындағы қарым-қатынас мәселесіне зор мән бердім, – деді Нұрсұлтан Назарбаев.
Михаил Бочарников екі ел арасындағы қарым-қатынастардың жоғары деңгейде дамып келе жатқанын айтып, Қазақстанның жаһандық қауіпсіздікті нығайту ісіндегі белсенді қызметіне тоқталды.
– Қазақстанда 11 жылдан астам атқарған қызметім барысында елдеріңізге деген ризашылық сезімім арта түсті. Қазақстанның БҰҰ Қауіпсіздік Кеңесіне мүше болуы және бұл органға төрағалық етуі елдеріңіздің халықаралық бейбітшілік пен қауіпсіздікті қамтамасыз ету ісіндегі маңыздылығын көрсетіп отыр, – деді Ресей Федерациясының Қазақстандағы елшісі.
Сонымен қатар М.Бочарников екі елдің Еуразиялық экономикалық одақ аясындағы ынтымақтастығының нәтижелері мен алдағы перспективаларын атап өтті.
Кездесу соңында Нұрсұлтан Назарбаев М.Бочарниковты «Достық» орденімен марапаттады.

///Президент Алматы қаласына жұмыс сапары аясында 1970 жылы өзі бітірген Ілияс Есенберлин атындағы №25 мектеп-гимназиясына барды.
Мемлекет басшысы заманауи интерактивті оқу құралдарымен жабдықталған кабинеттерді, акт залы мен мектеп кітапханасын аралап көрді.
Қасым-Жомарт Тоқаев кезінде өзі оқыған сыныпқа кірді. Қазіргі уақытта бұл кабинетте француз тілі оқытылады.

Бұдан бөлек Мемлекет басшысы мектеп тарихына арналған музейдің экспозициясымен танысты. Онда оқу ордасының өткені туралы түрлі архив құжаттары, белгілі түлектердің өмірбаяндары мен фотосуреттері жинақталған.
Содан кейін Президент мектеп кітапханасындағы Құрметті қонақтар кітабына қолтаңба қалдырды.
Қасым-Жомарт Тоқаевқа 1970 жылы 10 «В» сыныбының атынан өзі жазған хат көрсетілді. Бұл хат уақыт капсуласына салынып, мектеп қабырғасына қаланған екен.
«Біздің атқарған ісіміз аз емес, дегенмен әлі де жұмыс көп. Біз 10-сыныпты жақсы бітіруге уәде береміз. Институтқа түсу емтихандарын жақсы тапсыруға уәде береміз. Ал оны бітірген соң жұмыс істейміз. 2017 жылы 64-65 жасқа толған кезімізде сіздердің көздеріңізге тік қарауға ұялмайтындай болып келуге уәде береміз», – деп жазылған хатта.
Дәстүрді жалғастырған 11-сынып оқушылары Мемлекет басшысымен бірге 2050 жылға арналған хатты уақыт капсуласына салып, мектеп қабырғасына қойды.














 
///Нұрсұлтан Назарбаев Иордания Королімен өткізген кездесуін қорытындылап, Қазақстан мен Иордания Хашимиттік Корольдігінің арасындағы екіжақты қарым-қатынас жоғары қарқынмен дамып келе жатқанын атап өтті.
– Келесі жылдың ақпан айында Қазақстан мен Иордания арасындағы дипломатиялық қарым-қатынастың 25 жылдығын атап өтеміз. Ширек ғасырда елдеріміздің түрлі саладағы байланыстары қарқынды дамып, тығыз әрі сенімді саяси диалог орнады. Бұл Король Абдалланың Қазақстанға деген ыстық ықыласының арқасында жүзеге асқанын ерекше атап өткім келеді, – деді Мемлекет басшысы.
Нұрсұлтан Назарбаев Қазақстан мен Иордания арасындағы барлық бағыттағы мемлекетаралық ынтымақтастықты одан әрі нығайтуға ниетті екенімізді айтты.
Сондай-ақ, брифинг барысында Қазақстан Президенті халықаралық саладағы екіжақты өзара іс-қимыл мәселелеріне тоқталды.
– Көптеген халықаралық және өңірлік мәселелер бойынша ұстанымдарымыз ұқсас. Иордания халықаралық қоғамдастықта жоғары беделге ие болып, лайықты құрметке бөленді. Соның арқасында бұл ел Таяу Шығыста бейбітшілік пен қауіпсіздік орнату жолында маңызды рөл атқарып келеді. Мысалы, Иордания 1 миллион 300 мың сириялық босқынды қабылдап, Палестина мен Израиль арасындағы түйткілдердің бейбіт жолмен шешілуіне үлес қосқанын атап өтуге болады, – деді Мемлекет басшысы.
Бұдан бөлек, Нұрсұлтан Назарбаев Иордания тарапына Астанада өткен халықаралық «ЭКСПО-2017» мамандандырылған көрмесі мен Ислам ынтымақтастығы ұйымының Ғылым және технологиялар жөніндегі бірінші саммитіне белсенді қатысқаны үшін ризашылық білдірді.
Сонымен бірге, Қазақстан Президенті Король ІІ Абдалламен өткізген екіжақты кездесудің қорытындылары туралы айтты. Оның барысында екі ел басшылары мемлекетаралық қарым-қатынастың, халықаралық және өңірлік күн тәртібінің өзекті мәселелерін талқылады.
– Атап айтқанда, Сириядағы шиеленіс, Ирактағы жағдай, Қатар төңірегіндегі дағдарыс және басқа проблемалар туралы ой бөлістік. Сирия дағдарысы – қазіргі уақыттағы ең ірі шиеленістің бірі. Қазақстан бұл қақтығысты шешуге бағытталған барлық бастамаларды қолдайды. Астанадағы келіссөздер нәтижесінде Сириядағы зорлық-зомбылық айтарлықтай азайып, жергілікті халықтың бейбіт өмірге оралуына мүмкіндік туды, – деді Нұрсұлтан Назарбаев.
Мемлекет басшысы Иорданияның Астана процесіндегі рөлін ерекше атап өтіп, оның бақылаушы ел ретінде Сириядағы ахуалды тұрақтандыруға зор үлес қосып отырғанын айтты.
Сондай-ақ, Қазақстан Президенті екі ел арасындағы сауда-экономикалық және инвестициялық қарым-қатынастардың даму барысына тоқталды.
– Тасымалдау бағасы экспорт және импорт операцияларына әсер етіп отыр. Соған орай, тиімді көлік-логистика арналарын жетілдірудің маңыздылығын атап өттік. Біз Қазақстан-Түрікменстан-Иран және Әзербайжан-Грузия-Түркия бағыттары бойынша ашылған темір жолды пайдалану мүмкіндігін қарастырдық, – деді Мемлекет басшысы.Қазақстан Президенті келіссөздер қорытындысы бойынша тараптар екіжақты ынтымақтастықты одан әрі дамыту жолында бірқатар маңызды бағыттарды айқындағанын атап өтті.
– Қарым-қатынасымызды нығайту үшін ауыл шаруашылығы саласының әлеуеті зор екені айтылды. Мысалы, Қазақстан Иорданияға ауыл шаруашылығы мен мал өнімдерін жеткізсе, Иордания қыс және көктем айларында біздің елге көкөніс пен жеміс экспорттай алады, – деді Нұрсұлтан Назарбаев.
Мемлекет басшысы Иорданияның «Хикма» компаниясы Алматы қаласында фармацевтика зауытын салуды жоспарлап отырғанын айтып, энергетика және әскери-техника саласындағы ынтымақтастық аясын кеңейту мәселелеріне тоқталды.
– Иорданияның баламалы энергия көздерін дамытуға мүдделі екенін ескеріп, осы салада серіктестік қарым-қатынас орнату мүмкіндігін қарастырдық. Бүгінде әскери және әскери-техникалық салаларда ынтымақтастықты одан әрі нығайтудың алғышарттары бар. Осы бағыттағы өзара байланыстарды одан әрі жалғастыру арнайы үкіметаралық комиссияға жүктелді, – деді Нұрсұлтан Назарбаев.
Бұдан бөлек, Мемлекет басшысы екі елдің арнаулы қызметтері алдағы уақытта халықаралық терроризм мен діни экстремизмге қарсы күрес жүргізу мақсатында бірлесіп жұмыс атқаратынын айтты.
ІІ Абдалла қонақжайлық көрсеткені үшін Қазақстан Президентіне тағы да алғыс айтып, бүгін тапсырылған марапат барша Иордания халқының еңбегіне берілген баға екенін атап өтті.
– Бұл марапаттың атауы мен үшін өте маңызды. Өзекті халықаралық сын-қатерлерді еңсеру мәселесі бойынша Қазақстанның жаһандық ұстанымы бар. Қазақстан – жаһандық ынтымақтастықтың көшбасшысы, – деді Иордания Королі.
Иордания Королі ІІ Абдалла Қазақстанның ядролық қарусыздану мен жаһандық бейбітшілікті сақтау жолында атқарып отырған шараларына назар аударды.
Бұдан бөлек, Иордания Королі Астанада Сирия мәселесі бойынша өтіп жатқан келіссөздердің нәтижелеріне тоқталып, Қазақстанның әлемдік терроризммен және діни экстремизммен күрес жүргізуге барынша күш салып отырғанын айтты.
Соңында ІІ Абдалла екі ел арасындағы қарым-қатынастың нығая түсіп, бұдан да жоғары деңгейге жететініне сенім білдірді.
***
Иордания Королі ІІ Абдалланың Қазақстан Республикасына ресми сапарының қорытындысы бойынша мынадай құжаттарға қол қойылды:
– Қазақстан Республикасы мен Иордания Хашимиттік Корольдігі арасындағы Адамдарды ұстап беру туралы келісім;
– Қазақстан Республикасы мен Иордания Хашимиттік Корольдігі арасындағы Сотталған адамдарды беру туралы келісім;
– Қазақстан Республикасы мен Иордания Хашимиттік Корольдігі арасындағы Қылмыстық істер бойынша өзара көмек көрсету туралы келісім;
– Қазақстан Республикасының Үкіметі мен Иордания Хашимиттік Корольдігінің Үкіметі арасындағы Азаматтық қорғаныс, төтенше жағдайлардың алдын алу және оларды жою саласындағы ынтымақтастық туралы келісім;
– Қазақстан Республикасының Үкіметі мен Иордания Хашимиттік Корольдігінің Үкіметі арасындағы Терроризмге, ұйымдасқан қылмысқа, есірткі құралдырының, психотроптық заттардың, олардың прекурсорларының заңсыз айналымына және қылмыстың өзге де түрлеріне қарсы күрес саласындағы ынтымақтастық туралы келісім.






///Қазақстан Президенті Қасым-Жомарт Тоқаевтың атына құттықтау хаттар мен жеделхаттар келіп түсуде.
Эстония Республикасының Президенті Керсти Кальюлайд Қасым-Жомарт Тоқаевты Қазақстан Президенті болып сайлауына орай құттықтап, екіжақты қарым-қатынастардың одан әрі дами беретініне сенім білдірген.
«Елдеріміз арасындағы сындарлы және достық қатынастарды алдағы уақытта одан әрі нығайтамыз деп үміттенемін», – делінген жеделхатта.
Бразилия Федеративтік Республикасының Президенті Жаир Болсонару Қазақстан Президенті Қасым-Жомарт Тоқаевқа жолдаған құттықтауында: «Бразилия мен Қазақстан халықтарын берік достық қатынастар мен ынтымақтастық байланыстырады. Біздің соңғы 25 жыл ішінде қалыптастырған серіктестігіміз ортақ құндылықтар мен мақсаттарға негізделген. Халқымыздың игілігіне арналған бірлескен жобаларды жүзеге асыру үшін Өзіңізбен бірге жұмыс істеуге дайынмын», – деп атап өткен.
Еуропадағы қауіпсіздік және ынтымақтастық ұйымының Бас хатшысы Томас Гремингер          Қазақстан Президенті Қасым-Жомарт Тоқаевты құттықтай отырып, өзара тиімді ықпалдастықтың одан әрі кеңейе түсетініне сенім білдірген.
«Мен ЕҚЫҰ кеңістігіндегі кешенді қауіпсіздікті ілгерілету барысында Сіздің қолдауыңызға сенемін. Сондай-ақ, біздің әріптестігіміз Орталық Азиядағы бейбітшілік пен тұрақтылықтың одан әрі нығая түсуіне септігін тигізетініне үміттенемін», – деп атап өткен Томас Гремингер.
Еуропалық Парламенттің мүшесі Андрей Мамыкин Қасым-Жомарт Тоқаевқа жолдаған құттықтау хатында Мемлекет басшысының Қазақстанды дамытып, алға қойған ауқымды мақсаттарын іске асыратынына сенімділік танытқан.
«Еуропалық Парламенттің мүшесі ретінде мен Қазақстанның саяси, экономикалық және мәдени мәселелерімен айналысу мәртебесіне ие болдым. Сіздің еліңіздің халықаралық аренадағы даму қарқыны мен белсенділігі жөнінде Еуропаның кең ауқымды аудиториясына үнемі айтып келемін», – деп жазған А.Мамыкин.
Сондай-ақ, құттықтау хаттарын Дүниежүзілік денсаулық сақтау ұйымының Бас директоры Тедрос Адханом Гебрейесус, Дүниежүзілік сауда ұйымының Бас директоры Роберто Азеведо, Давостағы Дүниежүзілік экономикалық форумның Президенті Клаус Шваб, БҰҰ Бас хатшысының орынбасары және БҰҰ-ның Еуропалық экономикалық комиссиясының Атқарушы хатшысы Ольга Алгаерова, Қызыл крест халықаралық комитетінің Президенті Петер Маурер, Халықаралық электр байланысы одағының Бас хатшысы Хоулинь Чжао, БҰҰ-ның Женевадағы бөлімінің Бас директоры Михаэль Меллер, БҰҰ Бас хатшысының Таяу Шығыс пен Орталық Азиядағы гуманитарлық әріптестік жөніндегі көмекшісі Рашид Халиков, БҰҰ ЭСКАТО-ның атқарушы хатшысы, БҰҰ Бас хатшысының орынбасары Армида Салсиах Алисджабана, БҰҰ Өнеркәсіптік даму ұйымының Бас директоры Ли Юн, БҰҰ сауда және даму жөніндегі конференциясының Бас хатшысы Мухиса Китуйи, БҰҰ Бас хатшысының Орталық Азия жөніндегі өкілі, аймақтық орталықтың Басшысы Наталья Герман, БҰҰ-ның Венадағы бөлімінің Бас директоры Юрий Федотов, Бас директордың орынбасары, Еуропа мен Орталық Азиядағы аймақтық өкілі Владимир Рахманин, Дүниежүзілік туристік ұйымының Бас хатшысы Зураб Пололикашвили жолдады
/// 
Кездесу барысында Мәжіліс қызметінің негізгі бағыттары талқыланды.
Мемлекет басшысы Парламенттің Бес институционалдық реформаны жүзеге асыруды заңнамалық тұрғыдан қамтамасыз ету ісі жөнінде жемісті жұмыс жүргізгенін атап өтті. Нұрсұлтан Назарбаев сондай-ақ бүгінде депутаттардың алдында маңызды міндеттер тұрғанын, қазақстандықтардың әл-ауқаты соларды табысты жүзеге асыруға байланысты екенін айтты. 

/// 
Ж.Түймебаев Мемлекет басшысына Түркиямен арадағы екіжақты қарым-қатынастың ахуалы мен даму келешегі туралы баяндап, сауда-экономика саласындағы өзара іс-қимыл көрсеткіштерінің жоғары екенін атап өтті.
Сондай-ақ Түркия Республикасының Президенті Р.Ердоғанның алдағы мемлекеттік сапарының дайындығына қатысты мәселелер талқыланды.
Кездесу барысында бұл сапар қазақ-түрік ынтымақтастығын одан әрі нығайту және оның аясын кеңейту ісіне қосымша серпін беретіні атап өтілді.
Соңында  Нұрсұлтан Назарбаев бірқатар нақты тапсырма берді.


///Мемлекет басшысына халықаралық қолжетімді стандарттар бойынша қайта жаңғыртылған, мүмкіндігі шектеулі жандарға толықтай ыңғайластырылған жаттығу, ойын залдары, жүгіру жолағы, жекпе-жек және пауэрлифтинг аумағы бар паралимпиада орталығы таныстырылды.
Қасым-Жомарт Тоқаев паралимпиадалық ойындарды мемлекет қолдайтынын әрі халықаралық ареналардағы біздің спортшыларымыздың жетістіктерін мақтан тұтып, жоғары бағалайтынын айтты. Сонымен қатар, Токиода өтетін Паралимпиадалық ойындарда жоғары деңгейде өнер көрсету үшін ұйымдастыру және қаржылық қолдау көрсетілетінін жеткізді.  
– Осы орталықтың арқасында елордамыздағы мүмкіндігі шектеулі жандарға спортпен шұғылдану тегін болып отыр. Елімізде 680 мыңға жуық әртүрлі деңгейдегі мүмкіндігі шектеулі жан бар. Қолымыздағы деректерге қарағанда сол азаматтардың 3 пайызы ғана белсенді түрде спортпен айналысады екен. Бұл жағдайды өзгерту үшін жұмыс істеп жатырмыз. Бүгін түске дейін еңбек және жұмыспен қамту бойынша кеңес өткіздім. Сол жиында мүмкіндігі шектеулі жандардың жұмысқа орналасуын жіті назарда ұстау керектігі айтылды. Бұл – үлкен әлеуметтік міндет. Ерекше мұқтаж жандардың толыққанды өмір сүруіне бар күшімізді салуымыз керек, – деді Қазақстан Президенті.
Кездесу соңында мүмкіндігі шектеулі спортшылар өз өнерлерін көрсетті.






///Мемлекет басшысы Қырғызстанға жасаған мемлекеттік сапарының мәдени іс-шаралар бағдарламасы аясында Президент Сооронбай Жээнбековпен бірге қырғыз халқының көрнекті жазушысы Шыңғыс Айтматовтың Музей-үйіне барды.
Қазақстан Президенті қаламгердің 22 жыл бойы тұрған үйінде ашылған музейдегі жәдігерлермен танысты.
Жазушының әйелімен және баласымен әңгімелесу барысында Қазақстан Президенті  Ш.Айтматовпен 1989 жылы Пекинде танысқан сәтін еске алды.

Мемлекет басшысына Бішкек қаласында Ш.Айтматов атындағы мәдени орталық ашылатыны туралы айтылды.
Экскурсия соңында Мемлекет басшысы Құрметті қонақтар кітабына естелік қолтаңбасын қалдырды. 





///Құрметті отандастар!
 
Баршаңызды қастерлі Құрбан айт мерекесімен шын жүректен құттықтаймын!
Құрбан айт – исламды жақсылықтың, жасампаздық пен үйлесімдіктің діні екенін паш етіп, күллі мұсылман қауымын бейбітшілік пен татулыққа, өзара түсіністікке шақыратын қасиетті мейрам.
Сондай-ақ, ол – діни мереке ғана емес, барша адамзатты бір-біріне көмек қолын созуға үндеп, бауырмалдыққа баулитын үлкен рухани құндылық.
Бұл күндері адамдар жақындарына ақ тілектерін арнап, игі істер жасауға ұмтылады.
Құрбан айт алуан түрлі конфессиялар мен этнос өкілдері тұратын Қазақстанда азаматтардың бойына ізгілік нәрін сеуіп, олардың ұстанатын діні мен ұлтына қарамастан, бір-бірін қадірлей білуге зор ықпал етеді. Сондай-ақ, рухани тұтастығымызды нығайтып, бірлігімізді бекіте түседі.
Осынау жарқын мерекеде әрбір шаңыраққа бақыт, бейбіт өмір мен береке-бірлік тілеймін!
Қасиетті мейрамда шалған құрбандықтарыңыз бен ізгі ниеттеріңіз сауаптан жазылсын!
Айт қабыл болсын!
/// 
Жеделхатта қайғылы оқиға салдарынан көптеген жазықсыз адамдардың қаза болғаны және зардап шеккені туралы хабарды Қазақстан Президенті зор күйзеліспен қабылдағаны атап өтілген.
«Еліңізбен көрші аймақтағы тұрақсыздық пен халықаралық терроризмнің өршуіне қарамастан, Түркия ішкі тұрақтылығы мен қауіпсіздігін нығайтып, қазіргі заман қауіп-қатерлеріне қарсы күресте табандылық танытатынына сенімдімін. Халықаралық терроризмнің тамырына балта шабу әлемдік қоғамдастық алдында тұрған ең өзекті міндет деп санаймын», – делінген жеделхатта.
Мемлекет басшысы Қазақстан ХХІ ғасырдың ең қауіпті қатеріне қарсы күресте бауырлас түрік халқын қолдайтынын атап айтты.
Соңында Нұрсұлтан Назарбаев Қазақстан халқының және жеке өзінің атынан Р.Ердоғанға, қаза тапқандардың туыс-туғандарына, сондай-ақ барша Түркия халқына көңіл айтып, зардап шеккендердің тезірек сауығып кетуіне тілектестігін білдірді. 
///Кеңеске Әзербайжан Республикасының Президенті И.Әлиев, Армения Республикасының Президенті С.Саргсян, Беларусь Республикасының Президенті А.Лукашенко, Молдова Республикасының Президенті И.Додон, Ресей Федерациясының Президенті В.Путин, Тәжікстан Республикасының Президенті Э.Рахмон, Түрікменстан Президенті Г.Бердімұхамедов, Өзбекстан Республикасының Президенті Ш.Мирзиёев, сондай-ақ Қырғыз Республикасының Премьер-Министрі С.Исақов және ТМД-ның Атқару комитетінің төрағасы – Атқарушы хатшысы С.Лебедев қатысты.
Қазақстан Президенті сөйлеген сөзінде ТМД-ға мүше елдердің арасындағы сауда-экономикалық қарым-қатынасты дамытуда ұйымның ерекше рөл атқаратынын атап өтті.
Мемлекет басшысы ТМД-ны жаңғырту мен оны жетілдіруге қатысты бірқатар өзекті бағыттар жөнінде айтты.
Нұрсұлтан Назарбаев ТМД-ны одан әрі дамыту тұжырымдамасын қайта қарап, жаңа іс-шаралар жоспарын әзірлеуді ұсынды.
Сонымен бірге, Қазақстан Президенті достастық елдері арасындағы сауда-экономикалық қарым-қатынастарды нығайту мәселелеріне тоқталды.
– ТМД аумағында қызмет көрсетудің еркін саудасы бизнесмендеріміз үшін зор мүмкіндіктер туғызып, елдеріміздің сауда-экономикалық кооперациясын жаңа деңгейге шығарады. Үкіметтер басшыларының кеңесі мен Атқару комитетіне Қызмет көрсетудің еркін саудасы туралы келісімнің жобасы бойынша жұмысты жандандырып, оны жуық арада қабылдау жөнінде тапсырма беруді ұсынамын, – деді Мемлекет басшысы.
Нұрсұлтан Назарбаев Ресей Федерациясының ұйымға төрағалығының нәтижелі болғанын айтып, келесі жылы ТМД-ға төрағалық ететін Тәжікстан Республикасына табыс тіледі.



///Нұрсұлтан Назарбаев «Жұбановтар әлемі» атты жаңа орталықты аралап көрді. Орталық атақты Жұбановтар әулетінің көрнекті тұлғаларының шығармашылық мұрасын дәріптеу, сондай-ақ дарынды балаларды оқыту мақсатымен салынды.  
Мемлекет басшысына бұл нысанның құрылысы жеке адамдардың қаржысы арқылы жүргізілгені баяндалды.
Қазақстан Президенті еліміздің көрнекті ғылым және өнер қайраткерлері – Жұбановтардың өмірі мен шығармашылығына арналған музейді аралап көрді.
Бұдан бөлек, Елбасы облыстың жұртшылық өкілдерімен кездесті.
Нұрсұлтан Назарбаев «Рухани жаңғыру» атты бағдарламалық мақаласында атап көрсетілген жаңғыру үдерісінің ерекшеліктеріне тоқталды.
– Әлем көз алдымызда өзгеруде, біз сол өзгерістердің ортасындамыз. Жаңа ғылымдар пайда болып, тың көзқарас қалыптасуда. Барлық реформалар, соның ішінде қоғамдық сананы жаңғырту үдерісі замандастарымызды жарқын болашаққа дайындау үшін жасалуда, – деді Қазақстан Президенті. 
Сондай-ақ, Елбасы Астана, Алматы, Шымкент қалаларымен қатар Ақтөбе де инновация орталығы болып, өндірістік, қаржылық және адами ресурстарды тартатын факторға айналуға тиіс екендігін ерекше атап өтті.
– Тәуелсіздік жылдарында Ақтөбе облысының халқы екі есе өсті. Осы көрсеткішті арттыру мақсатымен мұнда тұтас шағын аудандар мен қажетті инфрақұрылым салынуда. Барлық жағдай жасалып жатыр. Тұрғын-үй, жол салынып, газ бен су құбырлары тартылуда. Сол сияқты бүкіл Қазақстан аумағы жол желісімен қамтылады. Міне, даму дегеніміз – осы. Мұны адами даму деуге де болады, – деді Мемлекет басшысы.
Кездесу соңында Нұрсұлтан Назарбаев облыс тұрындарына амандық пен бақ-береке тілеп, еліміздің өркендеуі жолында табысқа жетулеріне ниеттестігін білдірді.

/// 
Кездесу барысында Қазақстан Президенті біздің ел Иранды жақын саяси және экономикалық серіктес ретінде қарастыратынын, түрлі қиындықтарға қарамастан қарым-қатынасымыз әрдайым жақсы дамып келгенін айтты.
– Мен Иранның барлық мемлекет басшыларымен өзара сенісіп жұмыс істедім. Қазіргі Президент Х.Руханимен біз былтыр төрт рет кездестік.  Елдеріміздің арасында ынтымақтастық үшін мол әлеует бар. Ұлы Жібек жолын жаңғырту аясында көп жұмыстар атқарылуда. Қазақстаннан Парсы шығанағына баратын теміржол экономикалық байланыстарды нығайтуға үлес қосады. Сондай-ақ елдеріміздің арасында Каспий теңізі бойынша да өзара ықпалдастық жолға қойылған, сол арқылы бұл мәселе де өз шешімін табуы тиіс, – деді Мемлекет басшысы.
Сонымен қатар, Нұрсұлтан Назарбаев М.Зарифті Иран сыртқы саясатының жемісті жұмысы арқылы қол жеткен Лозаннада өткен келіссөздер нәтижесімен құттықтады.
– Бұл мәселені шешу үшін Қазақстан да күш-жігер жұмсады. Бәлкім, әлі барлық мәселе шешілмеген болар, бірақ келіссөз қорытындылары болашақтан зор үміт күттіреді, – деді Қазақстан Президенті.
М.Зариф Елбасыға Иран Ислам Республикасының Президенті Х.Руханидің сәлемін жеткізді.
Иран сыртқы істер министрі сондай-ақ Нұрсұлтан Назарбаевқа «алтылық» елдерімен Иранның ядролық мәселесі бойынша келіссөздер өткізуге көмектескені үшін айрықша ризашылығын білдірді.
М.Зариф екі ел арасындағы қарым-қатынастың деңгейі жоғары екенін атап өтті.
– Қазақстан мен Иран – ортақ тарихи және мәдени байланыстары бар достас мемлекеттер. Елдеріміздің арасында көптеген халықаралық және өңірлік мәселелерге қатысты көзқарас жақындығы бар. Президент Х.Руханидің Қазақстанға сапарынан бері елдеріміздің сауда-экономика саласындағы өзара ықпалдастық деңгейі айтарлықтай өсті. Біз Нұрсұлтан Назарбаевтың Иранға жауап сапары экономикалық қарым-қатынастарға жаңа серпін береді деп үміттенеміз, – деді Мохаммад Джавад Зариф.
Сыртқы саясат ведомствосының басшысы Қазақстан мен Иранның бірқатар салаларда ынтымақтастықты дамыту перспективалары зор екеніне тоқталды.
–  Бізде шикізат және пайдалы қазбалар транзитіне, өнеркәсіп пен жол құрылысына байланысты одан әрі ынтымақтасуға жақсы негіз бар. Иран осы және басқа салаларда Қазақстанмен ынтымақтастықты бұдан әрі тереңдете түсуге ниетті. Біз Қазақстанмен қарым-қатынастарымыз Нұрсұлтан Назарбаевтың қолдауымен нығая беретініне сенімдіміз, – деді Иран сыртқы істер министрі. 


///Гүлшара Әбдіқалықова Атырау қаласына іссапары барысында I Республикалық «АСАР» үшжақты ынтымақтастық форумына қатысты.  
Форумға Дін істері және азаматтық қоғам министрі Н.Ермекбаев, Атырау облысының әкімі Н.Ноғаев, Парламент депутаттары, мемлекеттік органдардың, «Атамекен» ұлттық кәсіпкерлер палатасының, халықаралық коммерциялық емес ұйымдардың, бизнес құрылымдардың, қазақстандық үкіметтік емес ұйымдардың басшылары, сондай-ақ отандық және шетелдік сарапшылар қатысты.
Форумның мақсаты – үкіметтік емес ұйымдар, бизнес және мемлекет арасындағы үшжақты ынтымақтастықты дамыту, өзара іс-қимыл тетіктерін жетілдіру жөнінде ұсынымдар әзірлеу.
Мемлекеттік хатшы өз сөзінде Нұрсұлтан Назарбаев бастамашылық еткен «Рухани жаңғыру» бағдарламасы аясында іске асырылып жатқан «Туған жер» жобасы жергілікті қоғамдастықтың өзекті мәселелерін шешу үшін азаматтарды, үкіметтік емес ұйымдарды және бизнесмендерді біріктірудің, жалпыұлттық патриотизмді нығайтудың негізгі құрамдас бөлігіне айналып отырғанын айтты.
Гүлшара Әбдіқалықова экономикамыздың 20 есе өсуіне септігін тигізген ұлттық бизнестің үлесін атап өтті. Бүгінде 1,3 млн кәсіпкерлік құрылым барлық ұлттық байлықтың төрттен бір бөлігін өндіруде. Бұл ретте шағын және орта, ірі бизнес мүддесін қорғайтын 125 қауымдастықтың басын біріктірген «Атамекен» ҰКП айрықша рөл атқарады. Сонымен қатар елімізде 20 мың үкіметтік емес ұйым тіркелген. Азаматтық альянс «үшінші сектордың» басын біріктіруші платформа болып саналады.
Мемлекеттік хатшы бүгінде үкіметтік емес ұйымдар, бизнес және мемлекет арасындағы үшжақты ынтымақтастықты дамыту үшін ескірген қасаң түсініктерден арылып, өзара іс-қимылдың жаңа көкжиегіне шығу қажеттігін атап өтті. Іргелі фактор – еліміздің дамуы жолындағы тараптардың теңдігі.
Сондай-ақ, Г.Әбдіқалықова іссапар барысында әлеуметтік-мәдени нысандарды аралап, «Рухани жаңғыру» бағдарламасы аясында жүзеге асырылып жатқан жобалармен танысты.
Сапар соңында Мемлекеттік хатшы «KAZENERGY» Әйелдер энергетикалық клубының және Атырау облысындағы мұнай саласының өкілдерімен кездесті. Кездесуде инновациялық-индустриялық жобаларды іске асыру жолындағы әйелдердің бәсекеге қабілеттілігін арттыру, олардың кәсіпкерлік мүмкіндіктерін кеңейту, сонымен қатар мұнай-газ саласында әйелдерді шешім қабылдау деңгейіне дейін ілгерілету мәселелері талқыланды.
/// 
Отырысқа Мемлекеттік комиссияның мүшелері, Парламент депутаттары,  мемлекеттік органдардың өкілдері, ҚХА сараптамалық кеңесінің мүшелері, бұқаралық ақпарат құралдарының өкілдері қатысты. 
Қазақстан Республикасы Конституциялық Кеңесінің төрағасы И.Рогов, Мәдениет және спорт министрі А.Мұхамедиұлы, Алматы облысының әкімі А.Баталов, Қазақстан халқы Ассамблеясы Төрағасының орынбасары – Ассамблея хатшылығының меңгерушісі, Комиссия төрағасының орынбасары Е.Тоғжанов, Сыртқы істер министрінің орынбасары Е.Ашықбаев Қазақстан халқы Ассамблеясы жылын және Қазақстан Республикасы Конституциясының 20 жылдығын ұйымдастыру мен өткізу жөніндегі іс-шаралардың Ұлттық жоспарының іске асыру қорытындысы туралы баяндама жасады. 
 Мемлекеттік хатшы өз сөзінде ҚХА жылын өткізу жөнінде Мемлекет басшысы алға қойған мақсаттарға, тұтастай алғанда, қол жеткізілгенін атап көрсетті. Елде шамамен 30 мыңдай іс-шара өткізілді, халықаралық басқосулар форматында шетелдік азаматтық қоғам институттарымен, шетелдегі қазақ диаспораларымен  кездесулер  ұйымдастырылды.
Бұл ретте мынадай нәтижелерге қол жеткізілді: Нұрсұлтан Назарбаевтың қоғамдық келісім және жалпыұлттық бірліктің қазақстандық моделі әлемдік қауымдастықта халықаралық үлгі ретінде кеңінен танылды; қазақстандық біртектілік пен бірліктің одан әрі нығаюы мен дамуы қамтамасыз етілді; қоғамдық санада «Мәңгілік Ел» жалпыұлттық патриоттық идеясының құндылықтары беки түсті; Ассамблея жылы  Бес институционалдық реформаны іске асыруды бастау үшін қолайлы әлеуметтік-психологиялық ахуал қалыптастыруға ықпал етті.
Гүлшара Әбдіқалықова Мемлекет басшысының бұл жұмысқа лайықты баға бергенін ерекше атап көрсетті: 3 мыңнан астам адам Ассамблеяның 20 жылдығы мерейтойлық медалімен, 10 мыңға жуық адам Конституцияның 20 жылдығы медалімен марапатталды. 
Отырыс соңында Г.Әбдіқалықова Мемлекеттік комиссия мүшелеріне және мүдделі мемлекеттік органдардың басшыларына атқарған жұмыстары үшін ризашылығын білдіріп, алдағы кезеңге қатысты бірқатар нақты тапсырмалар  берді.  
/// 
Елбасы Мәжіліс депутаттарының кезектен тыс Парламент сайлауын өткізу туралы бастамасы түрлі пікірталас алаңдарында, сарапшылар арасында және бұқаралық ақпарат құралдарында кеңінен талқыланып жатқанын айтты.
Нұрсұлтан Назарбаев қоғамдық пікірді анықтауға арналған сауалнама да бұл ұсыныстың кеңінен қолдау тапқанын көрсетіп отырғанына назар аударды. 
Қ.Жақыпов партиялардың сайлаушылардан жаңа сенім мандатын алу, кең қоғамдық ұйысу, сондай-ақ жүргізілетін реформаларды барлық деңгейде жүзеге асыру үшін Мәжіліс пен мәслихаттар іс-қимылын сәйкестендіру қажеттігі мұндай шешімнің қабылдануына басты себеп болғанын атап өтті. 

///Рәсім барысында Қазақстан Президентіне БҰҰДБ  тұрақты өкілі Норимаса Шимомура және  Израиль Мемлекетінің Төтенше және өкілетті елшісі Михаил Бродский, Өзбекстан Республикасының Төтенше және өкілетті елшісі Икром Назаров, Әзербайжан Республикасының Төтенше және өкілетті елшісі Рашад Маммадов, Таиланд корольдігінің  Төтенше және өкілетті елшісі Нат Пиниоваттаначип сенім граматоларын тапсырды.
Мемлекет басшысы бұл рәсім олардың жеке дипломатиялық тарихтарындағы жаңа белеске айналатынына назар аударды.
Бәріңіз де дипломатиялық миссияға алғаш рет басшылық еткелі отырсыздар, қызметтеріңіздегі жаңа кезең Қазақстаннан басталғалы тұр. Сіздерді құттықтай отырып, Қазақстандағы жауапты да мәртебелі миссияларыңыз елдеріміз арасындағы ынтымақтастықты жан-жақты дамытуға септігін тигізеді деп үміттенемін, – деді Нұрсұлтан Назарбаев.
 
Қазақстан Президенті  дипломаттар өз  қызметтеріндегі жаңа кезеңді  Қазақстан Тәуелсіздігінің 25 жылдығы қарсаңында бастап отырғанын атап өтті.
Бұл тарихи тұрғыдан қысқа кезең біздің еліміз үшін ауқымды өзгерістердің дәуіріне айналды. Мемлекеттілікті нығайту, заманауи  нарықтық экономика құру, қоғамды жаңғырту жөнінде орасан зор жұмыс атқарылды. Бүгінде біздің елдің басты сипаттары – саяси тұрақтылық, этносаралық және конфессияаралық келісім,  халықаралық істердегі сенімділік пен жауаптылық, тиімді әлеуметтік-экономикалық өзгерістер, - деді Мемлекет басшысы.
 
Нұрсұлтан Назарбаев Қазақстан Үкіметі мен Біріккен Ұлттар Ұйымы арасындағы 2016-2020 жылдарға арналған негіздемелік серіктестік бағдарламасы ынтымақтастықтың жаңа сапалы деңгейіне шыққанын көрсететініне назар аударды.
 Біріккен Ұлттар Ұйымы Даму бағдарламасымен өзара іс-қимыл  негізгі үш векторды қамтиды. Біріккен Ұлттар Ұйымының Семей облысын аймақтық дамыту жөніндегі бірлескен бағдарламасын оң бағалаймыз, – деді Қазақстан Президенті.
 
Мемлекет басшысы Израильмен ынтымақтастықтың аясын кеңейте түсуге айрықша мән беретінін айтты.
Сауда-экономикалық ынтымақтастық біздің қарым-қатынасымыздың маңызды бөлігі болып саналады. Бүгінде Қазақстанда Израиль капиталының қатысуымен жұмыс жүргізетін 270-тен астам кәсіпорын тіркелген. Қазіргі дағдарыс жағдайында барлық бағыттар бойынша қауымдасуды кеңейте түсу үшін күш жұмылдырудың маңызы зор. Ақпараттық технологиялар, инновация, медицина және ауыл шаруашылығы перспективалы салаларға айналып отыр. Астанада «ЭКСПО-2017» халықаралық көрмесін өткізу тұрғысынан біз Израильдің озық технологияларына және баламалы энергетика саласындағы  жаңалықтарға мүдделіміз. Израильдің Еуразиялық экономикалық одақпен еркін сауда аймағы жөніндегі келісімге қол қоюға ұмтылысын біз қолдаймыз. Израильдің Премьер-Министрі Б.Нетаньяхудің Астанаға жоспарланып отырған ресми сапары екжақты байланыстарды тереңдетуге серпін береді деп сенемін, – деді Нұрсұлтан Назарбаев.
 
Қазақстан Президенті елімізді Өзбекстанмен және Әзербайжанмен туысқандық қатынастар мен ғасырлар тарихынан тамыр тартатын достыққа, өзара құрметке негізделген берік дәстүрлер байланыстыратынын атап өтті.
Елдеріміз арасындағы ортақ шекара екіжақты қарым-қатынастардың жан-жақты дамуын алдын ала айқындап тұрады, – деді Мемлекет басшысы.
Нұрсұлтан Назарбаев Қазақстан Өзбекстанды Орталық Азия өңіріндегі стратегиялық серіктес ретінде қарастыратынына назар аударды.
Өткен аптада екіжақты ынтымақтастық жөніндегі Бірлескен үкіметаралық комиссияның 15-ші отырысы өтті. Қол жеткен уағдаластықтарды жүзеге асыру Қазақстан-өзбек қатынастарын жаңа сапалы деңгейге шығарады деп сенемін. Сауда-экономикалық және мәдени-гуманитарлық ынтымақтастықтың барлық бағыттары бойынша біздің тиімді ықпалдасуға мүмкіндігіміз бар. Өзбекстан Президенті И.Кәрімовтің біздің елге сапары кезінде жасалған уағдаластыққа сәйкес, мен маусым айында Ташкентке барып, сонда өтетін Шанхай Ынтымақтастық ұйымының кезекті отырысына қатысуды жоспарлап отырмын, – деді Қазақстан Президенті.
 
Мемлекет басшысы Әзербайжан Қазақстан үшін Кавказ өңіріндегі стратегиялық серіктес екенін атап айтты. 
Біздің елдеріміз энергетика және транзит-көлік, ауыл шаруашылығы, туризм, білім беру салаларында және басқа да бағыттар бойынша белсене ынтымақтасып келеді. Жақында ғана маған Әзербайжан Президенті Ильхам Әлиевтен Әзербайжанға ресми сапармен бару жөнінде шақыру келді. Мен бұл шақыруды ықыласпен қабыл аламын. Дипломатиялық арналар арқылы нақты мерзімін келісерсіздер, – деді Нұрсұлтан Назарбаев.
 
Қазақстан Президенті Таиланд Қазақстанның Оңтүстік Шығыс Азиядағы маңызды серіктесі болып саналатынына тоқталды.
Астана мен Бангкок арасындағы өзара іс-қимыл өзара түсіністік және сенім ыңғайында дәстүрлі түрде дамып келеді. Таиланд басшылығына Азиядағы өзара іс-қимыл және сенім шаралары кеңесі үдерісін, Әлемдік және дәстүрлі діндер лидерлері съезі аясында дінаралық диалогты нығайтуға қосқан үлесі үшін зор ризашылығымызды білдіреміз. Біз Таиландпен туризм, ауыл шаруашылығы, энергетика және көлік логистикасы салалары бойынша жемісті ынтымақтастықты артыра түсуге әзірміз. Дүниежүзілік сауда ұйымы аясындағы тығыз қауымдасу сауда-экономикалық ынтымақтастықты дамыту үшін керемет мүмкіндікке жол ашады, – деді Мемлекет басшысы.
 
Соңында Нұрсұлтан Назарбаев рәсімге қатысушыларды Астанадағы дипломатиялық жұмыстарының басталуымен және алдағы Наурыз мерекесімен құттықтап, қонақжай Қазақстан жерінде өткізетін күндерінің жайлы болуына тілектестігін білдірді.
Сіздердің қызметтеріңіз сенім мен өзара түсіністікті нығайтуға, екіжақты ынтымақтастықтың әлеуетін барынша арттыра түсуге бағытталады деп сенемін, – деді Қазақстан Президенті.
 
Н.Шимомура орнықты даму мақсаттарына қол жеткізу үшін Қазақстан мен БҰҰ арасындағы сындарлы серіктестіктің жалғаса беретініне сенім білдірді.
М.Бродский Қазақстан мен Израиль халықтарын ортақ мүдде мен өзара ілтипатқа негізделген дәстүрлі достық қарым-қатынастар байланыстыратынын айтты.
 Таяуда Қазақстан алғаш рет Алғыс күнін атап өтті. Біз үшін бұл мереке Ұлы Отан соғысы жылдары Қазақстанға қоныс аударған еврейлерге көрсетілген қонақжайлылық үшін сіздің халқыңызға тағы да алғыс білдірудің бір мүмкіндігіне айналды. Біз оны ешқашан ұмытпаймыз, – деді Израиль елшісі.
И.Назаров Қазақстан және өзбек халықтарының руханияты, тарихы және мәдениетінің  ортақ сипатын атап өтіп, екіжақты ынтымақтастық аясын  өзара тиімді негізде одан әрі кеңейте түсуге септігін тигізуге ниеттестігін жеткізді.
Қазақстан – Өзбекстанның маңызды сауда серіктесінің бірі. 2015 жылдың қорытындысы бойынша екіжақты тауар айналымының көлемі 3 миллиард доллардан асты. Бұл салада зор әлеует бар, – деді Өзбекстан Республикасының елшісі. 
Р.Маммадов Қазақстан мен Әзербайжан арасындағы саяси, экономикалық байланыстарды нығайту, білім беру, ғылым және мәдениет саласындағы тығыз қарым-қатынастарды жолға қою үшін өзінің бар күш-жігерін жұмсайтынын айтты. Бұдан бөлек, елші барша Қазақстан халқын келе жатқан Наурыз мейрамымен құттықтады.
Н.Пиниоваттаначип Қазақстан мен Таиланд арасындағы серіктестік қарым-қатынас түрлі сала бойынша қарқынды өрістей береді деп үміттенетін айта келіп, еліміздің халқына игілік пен бақ-береке тіледі.
 
 

///Қасым-Жомарт Тоқаевтың туған күніне орай шет мемлекеттердің басшыларынан, парламент төрағаларынан, үкімет басшыларынан және шетелдік мемлекеттік органдардың, халықаралық ұйымдар мен дипломатиялық миссиялардың, коммерциялық мекемелердің жетекшілерінен, шығармашылық және ғылыми зиялы қауым өкілдерінен құттықтаулар келіп жатыр.
Ресей Президенті Владимир Путин, Өзбекстан Президенті Шавкат Мирзиёев, Қырғызстан Президенті Садыр Жапаров, Тәжікстан Президенті Эмомали Рахмон, Әзербайжан Президенті Ильхам Әлиев, сондай-ақ, Ресейдің Федералдық жиналысы Федерация кеңесінің төрағасы Валентина Матвиенко Қасым-Жомарт Тоқаевты туған күнімен телефон арқылы құттықтады.
Сонымен қатар Қазақстан Президентінің атына ҚХР Төрағасы Си Цзиньпин, Италия Президенті Серджо Маттарелла, Беларусь Президенті Александр Лукашенко, Түрікменстан Президенті Гурбангулы Бердімұхамедов, Украина Президенті Владимир Зеленский, Армения Премьер-Министрінің міндетін атқарушы Никол Пашинян,  бұдан бөлек, Ресей Үкіметінің Төрағасы Михаил Мишустин, Ресей Федерациясы Мемлекеттік Думасының төрағасы Вячеслав Володин,  Татарстан Президенті Рустам Минниханов, ТМД Атқару комитетінің төрағасы – Атқарушы хатшысы Сергей Лебедев, Еуразиялық экономикалық комиссия алқасының төрағасы Михаил Мясникович, Ұжымдық қауіпсіздік шарт ұйымының Бас хатшысы Станислав Зась, Шанхай ынтымақтастық ұйымының Бас хатшысы Владимир Норов, Экономикалық ынтымақтастық ұйымының Бас хатшысы Хади Сүлейманпур, БҰҰ-ның Женевадағы штаб-пәтерінің Бас хатшысы Татьяна Валовая және басқалар құттықтау жеделхаттарын жолдады.
///ҚР Президенті Қасым-Жомарт Тоқаев Жамбыл облысының әкімі А.Мырзахметовке Жамбыл облысы, Қордай ауданында кісі өліміне, тұрғын үйлердің қирап, азаматтардың дүние-мүліктерінің бүлінуіне әкеп соқтырған оқиғаға байланысты облыс әкімінің әлеуметтік мәселелер жөніндегі орынбасары С.Құрманбекованы және Қордай ауданының әкімі Б.Байтөлені жұмыстарына салғырт қарағаны үшін қызметінен босатуды тапсырды.  
Сонымен қатар Мемлекет басшысы ҚР Ішкі істер министрі Е.Тұрғымбаевқа Жамбыл облысы Полиция департаментінің бастығы А.Оразалиевті және Қордай аудандық полиция бөлімінің бастығы А.Айқымбековті қызметінен алуды тапсырды. 
///Мемлекет басшысы аса көрнекті ғалым, Қазақстан Республикасы Ұлттық ғылым академиясының академигі, экономика ғылымдарының докторы, профессор, Мемлекеттік сыйлықтың иегері Аманжол Қошанұлы Қошановтың дүниеден өтуіне байланысты марқұмның отбасы мен жақын туыстарына көңіл айтып, жеделхат жолдады.
– Аманжол Қошанұлы ұзақ жыл табысты еңбек етіп, бар күш-жігерін отандық ғылымды дамытуға арнады. Нарық қатынасына көшу кезеңінде іргелі реформаларды жүзеге асырудың тиімді жолдарын терең зерттеді. Білікті мамандар даярлау ісіне де өз үлесін қосты. Игі қызметімен ел-жұрт алдында құрметке бөленіп, соңына өшпес із, ғылыми мол мұра қалдырған Аманжол Қошанұлының есімін халқымыз әрдайым ардақ тұтады, – делінген жеделхатта.
///Мемлекет басшысы «Рухани жаңғыру» бағдарламасы аясында жастардың зияткерлік орталығы болып қайта құрылған Жамбыл атындағы жасөспірімдер кітапханасының жұмысымен танысты. «Оpen space» форматы бойынша жұмыс істейтін бұл мекемеде электронды ресурстармен, кітап және мерзімді басылымдармен жұмыс істеу, фильмдер көрсету, таныстырылымдар, тренингтер және конференциялар өткізу қызметі қамтылған. Орталық кітап қоры 1,8 миллион данадан асатын қаланың бірыңғай кітапханалар жүйесіне кіреді.
Қасым-Жомарт Тоқаев жастар мен еріктілер қозғалысының өкілдеріне өзінің өмірі мен еңбек жолы туралы әңгімеледі.
– БҰҰ Бас хатшысының орынбасары болып жұмыс істеген кезімде волонтерлік жұмысқа көп көңіл бөлдім. Біз көптеген елдердің еріктілерін жинап форумдар ұйымдастырдық. Қазақстан Парламентінде істегенде волонтерлік туралы заң қабылдадық. Мемлекет тарапынан бұл қозғалысқа қолдау көрсетіп, дамыту үшін барлық жағдай жасалуда, – деді Қазақстан Президенті.
Мемлекет басшысы жақын арада елімізде еріктілердің үлкен форумын өткізу жоспарланып отырғанын айтты.





///
	 

	Хатта Мемлекет басшысы жүргізіп отырған саясатының арқасында еліміздің экономикасы артып, халқымыздың тұрмысы мен әлеуметтік ахуалы жақсара түскені атап өтіледі. Сонымен қатар, соңғы уақытта рухани құндылықтар да назардан тыс қалған емес.   

	Одан әрі хатта: «Діни қызмет және діни бірлестіктер туралы» жаңа Заңның жүзеге асуы нәтижесінде азаматтар зайырлы, құқықтық мемлекетте өмір сүріп жатқандарын сезінуде. Ауданымызда діни бірлестіктер қайта тіркеуден өтіп, Тәуелсіз Қазақстанның тыныштығы мен ынтымағы жолында қызмет етуде. Көп ұлтты елімізде тұрып жатқан азаматтардың құқығы мен діни еркіндігін қамтамасыз ететін Заң көпшіліктің көңілінен шығып отыр», - делінген.          
///Мемлекет басшысы Қасым-Жомарт Тоқаевтың атына Қазақстан Республикасы Тәуелсіздігінің 30 жылдығына орай шет мемлекеттердің  басшыларынан және халықаралық ұйымдардың жетекшілерінен құттықтау хаттары мен жеделхаттар әлі де келіп жатыр.
Түркия Президенті Режеп Тайып Ердоған жеке өзінің және түрік халқының атынан шынайы құттықтауын жолдады.
«Тарихи, мәдени және бауырластық байланыстарымыз ортақ Қазақстанмен арадағы стратегиялық серіктестігіміздің екіжақты, аймақтық және халықаралық деңгейде тереңдеп, нығайып келе жатқанына қуаныштымын», – делінген жеделхатта.
Украина Президенті Владимир Зеленский құттықтау хатында Қазақстан Тәуелсіздік жылдарында өз позициясын нығайтып, халықаралық аренада лайықты орын алғанын жазған.
«Елдеріміздің көпқырлы және екіжақты ынтымақтастықты одан әрі дамытып, мемлекеттік егемендік пен аумақтық тұтастықты өзара қолдайтынына, Қазақстан Украинаның Орталық Азиядағы сенімді серіктесі болып қала беретініне сенімдімін», – делінген Украина басшысының жеделхатында. 
Швейцария Президенті Ги Пармелан өзінің құттықтауында Қасым-Жомарт Тоқаевпен Женевада жуырда өткен екіжақты келіссөздерді жоғары бағалаған.
«Біздің кездесуіміз бен қол қойылған келісімдердің екіжақты ынтымақтастығымызға айтарлықтай пайдасы тиетініне сенімдімін. Осы мүмкіндікті пайдалана отырып, қарым-қатынастарымызды одан әрі дамытуға Швейцарияның бейілді  екенін нақтылаймын», – делінген жеделхатта.
Италия Президенті Серджо Маттарелла Нұр-Сұлтан мен Римді саяси, экономикалық, мәдени байланыстар біріктіретінін және бұл қатынастардың болашаққа бірге қадам басуға, екіжақты өзара іс-қимылды дамытуға жол ашатынын атап өткен.
«Елдеріміз арасындағы, соның ішінде Қазақстан мен Еуропалық Одақ арасындағы диалог аясында қарқынды ынтымақтастығымыз Орталық Азиядағы тұрақтылық пен орнықты дамуға септігін тигізе беретініне сенімдімін», – делінген Италия Президентінің құттықтауында.
Мажарстан Президенті Янош Адер Қазақстанның отыз жыл ішінде көптеген сала бойынша айтарлықтай жетістіктерге қол жеткізгенін және бүгінде Орталық Азия аймағында маңызды рөл атқарып отырғанын атап өткен.
«Мажарстан екі ел арасындағы достық қатынастарды нығайтуға бейілді. Стратегиялық серіктестігіміз бұған негіз болады. Сонымен қатар Түркі мемлекеттері ұйымы аясындағы ынтымақтастығымыз өзара тығыз байланыстарымызды одан әрі нығайтуға жол ашады», –  делінген Янош Адердің жеделхатында.
Алжир Президенті Әбделмаджид Теббун өзінің құттықтау хатында елімізде дипломатиялық өкілдік ашу және Қазақстан астанасында алғашқы Алжир елшісін тағайындау жөнінде бастама көтерген.
Канаданың Генерал губернаторы Мэри Саймон Қасым-Жомарт Тоқаевты және Қазақстан халқын ел Тәуелсіздігінің 30 жылдығымен құттықтап, Қазақстанның әлеуметтік-экономикалық әл-ауқатын жақсартуға, мемлекеттік басқару ісі мен заң үстемдігін нығайтуға бағытталған Президенттің ауқымды реформаларын жоғары бағалаған.
Сонымен қатар игі тілекке толы құттықтау жеделхаттарын Рим Папасы Франциск, Ұлыбритания Патшайымы ІІ Елизавета, Жапония Императоры Нарухито, Бельгия Королі Филипп, Нидерланд Королі Виллем-Александр, Швеция Королі Карл XVI Густав, Сербия Президенті Александр Вучич, Грекия Президенті Катерина Сакелларопулу, Литва Президенті Гитанас Науседа, Болгария Президенті Румен Радев, Хорватия Президенті Зоран Миланович, Солтүстік Македония Президенті Стево Пендаровски, Эфиопия Президенті Сахле-Ворк Зевде, Түркі мемлекеттері ұйымының Бас хатшысы Бағдат Әміреев, ЮНЕСКО-ның Бас директоры Одрэ Азуле және басқалар жолдаған.
Құттықтау жеделхаттары әлі де келіп жатыр.
///
	 

	Ержан Нығматоллаұлы Ашықбаев Қазақстан Республикасы Президенті  Әкімшілігінің Сыртқы саясат орталығының меңгерушісі қызметіне;

	Айдарбек Мұстажапұлы Абдулов Қазақстан Республикасы Республикалық ұланы қолбасшысының орынбасары қызметіне;

	Оқас Базарғалиұлы Сапаров Қазақстан Республикасы Қорғаныс министрінің орынбасары қызметіне;

	Нұрлан Секенұлы Орманбетов Қазақстан Республикасының Қарулы Күштері Әуе қорғанысы күштерінің бас қолбасшысы қызметіне;

	Сұлтан Бүркітбайұлы Камалетдинов «Астана» өңірлік қолбасшылығы әскерлерінің қолбасшысы қызметіне тағайындалды.
///Қасым-Жомарт Тоқаевқа агроөнеркәсіп кешенін қолдауға бөлінген дағдарысқа қарсы қаржының жұмсалуына жүргізілген тексеру жұмыстарының алдын ала нәтижелері және «Жұмыспен қамтудың 2020-2021 жылдарға арналған жол картасы» бағдарламасының жүзеге асырылуы туралы есеп берілді. 
Қазақстан Президентіне экономиканы қолдауға және пандемиямен күреске бағытталған қаражаттың Есеп комитеті мен тексеру комиссияларының қатаң бақылауында екені айтылды.  Алдын ала қорытындылар бойынша 940 миллиард теңгеге жуық қаржының жұмсалуы тексерілген. Қазірдің өзінде қаражаттың тиімсіз жоспарлануына және жұмсалуына қатысты бірқатар қаржылық заң бұзушылық деректері анықталған.
Есеп комитетінің төрағасы Мемлекет басшысына экономиканы және халықтың әлеуметтік тұрғыдан осал топтарын қолдауға бағытталған қаржыны тексеру жұмыстарының қорытынды нәтижелері биылғы желтоқсан айында Президентке ұсынылатынын хабарлады.
Сонымен қатар Қасым-Жомарт Тоқаев 2021-2023 жылдарға арналған республикалық бюджет жобасын бағалау қорытындысымен танысты.
Мемлекет басшысына квазимемлекеттік сектор қызметінің тиімділігіне жүргізілген аудиторлық жұмыстардың жалғасатыны, сондай-ақ, «Нұрлы жер» тұрғын үй құрылысы мемлекеттік бағдарламасының жүзеге асырылуына жүргізілген тексеру жұмыстарының қорытындылары туралы ақпарат берілді.
Кездесу соңында Қасым-Жомарт Тоқаев Наталья Годуноваға бірқатар нақты тапсырма берді.

///Гүлшара Әбдіқалықова Атырау қаласына іссапары барысында I Республикалық «АСАР» үшжақты ынтымақтастық форумына қатысты.  
Форумға Дін істері және азаматтық қоғам министрі Н.Ермекбаев, Атырау облысының әкімі Н.Ноғаев, Парламент депутаттары, мемлекеттік органдардың, «Атамекен» ұлттық кәсіпкерлер палатасының, халықаралық коммерциялық емес ұйымдардың, бизнес құрылымдардың, қазақстандық үкіметтік емес ұйымдардың басшылары, сондай-ақ отандық және шетелдік сарапшылар қатысты.
Форумның мақсаты – үкіметтік емес ұйымдар, бизнес және мемлекет арасындағы үшжақты ынтымақтастықты дамыту, өзара іс-қимыл тетіктерін жетілдіру жөнінде ұсынымдар әзірлеу.
Мемлекеттік хатшы өз сөзінде Нұрсұлтан Назарбаев бастамашылық еткен «Рухани жаңғыру» бағдарламасы аясында іске асырылып жатқан «Туған жер» жобасы жергілікті қоғамдастықтың өзекті мәселелерін шешу үшін азаматтарды, үкіметтік емес ұйымдарды және бизнесмендерді біріктірудің, жалпыұлттық патриотизмді нығайтудың негізгі құрамдас бөлігіне айналып отырғанын айтты.
Гүлшара Әбдіқалықова экономикамыздың 20 есе өсуіне септігін тигізген ұлттық бизнестің үлесін атап өтті. Бүгінде 1,3 млн кәсіпкерлік құрылым барлық ұлттық байлықтың төрттен бір бөлігін өндіруде. Бұл ретте шағын және орта, ірі бизнес мүддесін қорғайтын 125 қауымдастықтың басын біріктірген «Атамекен» ҰКП айрықша рөл атқарады. Сонымен қатар елімізде 20 мың үкіметтік емес ұйым тіркелген. Азаматтық альянс «үшінші сектордың» басын біріктіруші платформа болып саналады.
Мемлекеттік хатшы бүгінде үкіметтік емес ұйымдар, бизнес және мемлекет арасындағы үшжақты ынтымақтастықты дамыту үшін ескірген қасаң түсініктерден арылып, өзара іс-қимылдың жаңа көкжиегіне шығу қажеттігін атап өтті. Іргелі фактор – еліміздің дамуы жолындағы тараптардың теңдігі.
Сондай-ақ, Г.Әбдіқалықова іссапар барысында әлеуметтік-мәдени нысандарды аралап, «Рухани жаңғыру» бағдарламасы аясында жүзеге асырылып жатқан жобалармен танысты.
Сапар соңында Мемлекеттік хатшы «KAZENERGY» Әйелдер энергетикалық клубының және Атырау облысындағы мұнай саласының өкілдерімен кездесті. Кездесуде инновациялық-индустриялық жобаларды іске асыру жолындағы әйелдердің бәсекеге қабілеттілігін арттыру, олардың кәсіпкерлік мүмкіндіктерін кеңейту, сонымен қатар мұнай-газ саласында әйелдерді шешім қабылдау деңгейіне дейін ілгерілету мәселелері талқыланды.
/// 
Кездесу барысында Мемлекет басшысы әлеуметтік бастамаларға жан-жақты қолдау көрсетудің маңыздылығын атап өтті. Осыған байланысты Қазақстан Президенті қорлардың әрқайсысына 300 мың доллардан берілетінін, бұл оның Қытайға сапары кезінде алған «Жібек жолы» бейбітшілік сыйлығының қаражаты екенін айтты.
– Бұл қаражат, әрине, барлық түйткілді шешпейді. Бірақ оның берілуі біздің қоғамды қайырымдылыққа көбірек көңіл бөлуге үндейтін белгі болып саналады. Біз наурыз мейрамы қарсаңында кездесіп отырмыз. Бұл мерекенің мәні – бір-бірімізге, әсіресе балаларға көмектесу, – деді Мемлекет басшысы.
Нұрсұлтан Назарбаев «Мейірімділік» ерікті қоғамы» қорының ауыр науқасқа ұшыраған балаларға көмек көрсету тәрізді маңызды әлеуметтік бағыттағы жұмыспен айналысатынын, бұл істе оған бүкіл қоғамның қолдауы қажет екенін айтты.
– Сіздердің бұл істі қолға алуларыңыз мейірім үлгісін көрсетеді, балаларды құтқаруға қаражатын бөле алатын азаматтарымыздың назарын аударады. Бұған қоса біз аурулардың пайда болу себептерін іздеумен де айналысып, олардың алдын алуымыз керек, – деді Мемлекет басшысы.
Нұрсұлтан Назарбаев сондай-ақ мемлекеттік тілді дамыту ел болашағы үшін маңызды мәнге ие екенін атап өтті. 
– Бұл мәселе тез шешіле қоюы мүмкін емес, ұзақ уақыт жұмыс жүргізген жөн. Мұны өскелең ұрпақтан бастау қажет. Тілдің дамуына жан-жақты көмек көрсету керек. Зиялы қауымды тартып, өзекті шығармаларды талқылау, тілді үйренудің жаңа әдістерін ілгерілету маңызды, – деді Қазақстан Президенті.
Мемлекет басшысы қоғамдық бірлестіктер жұмысының әлеуметтік тұрақтылық үшін айрықша маңызы бар екенін, ол мемлекеттің басымдығы бар бағыттарына сай келетінін атап өтті.
– Қоғамның әл-ауқаты неғұрлым жоғары болған сайын, ол мұқтаждарға, соның ішінде науқас балаларға, мүмкіндігі шектеулі азаматтарға, зейнеткерлерге соғұрлым көбірек көмектесетін болады. Қазақстанның балалары ата-анасы бола тұрып, балалар үйінде тәрбиеленбейтіндей, ал балалары бар ата-аналар қарттар үйіне түспейтіндей жағдай жасау маңызды. Осының барлығы үшін қоғам мен мемлекет бірлесіп жұмыс істеуі керек. Сіздер сияқты энтузиаст жандар елдің табысты дамуы мен оның болашағы үшін өте қажет, – деді Нұрсұлтан Назарбаев.
Мемлекет басшысы А.Саин мен А.Шәуеевке атқарып отырған қызметтері үшін алғыс білдіріп, оларға табыс тіледі.
А.Саин мемлекеттің қайырымдылықпен айналысатын ұйымдарын қаржыландыру арқылы халықтың әлеуметтік жағынан әлсіз топтарына көмек көрсетіп отырғаны үшін Елбасына алғыс айтты. 
– Сіздің өз сыйақыңызды қайырымдылыққа және қазақ тілін дамытуға жұмсауды ұйғаруыңыз біз үшін күтпеген әрі зор маңызы бар шешім болды. Бүгін Сіздің көрсеткен өнегеңізді азаматтар мен ұйымдар жалғастырады деп үміттенемін. Бұл осы күнге дейін жеке тұлға тарапынан жасалған ең ірі қайырымдылық шара екені даусыз, – деп атап өтті «Мейірімділік» ерікті қоғамы» қорының директоры.
А.Саин балаларда кездесетін туабітті жүрек аурулары жөнінде бұрындары қорға жиі өтініш жасалғанын айтты.  
– Қазақстанда ол кездері жаңа туған нәрестелерге ота жасайтын клиникалар болған жоқ. Сіздің бес жыл бұрын берген тапсырмаңыздың нәтижесінде еліміздің түрлі өңірлерінде бүгінде бірнеше клиника осындай ота жасайды. Нәтижесінде, біздің қорға мұндай диагнозбен қазір ешкім келмейді, бұл мәселе ел ішінде жүйелі шешімін тапты. Сондай-ақ  бес жыл бұрын Қазақстанда балалар мекемесінде 16 мыңға жуық бала тәрбиеленетін.  Бүгінде олардың саны 9,8 мыңға дейін азайды. Бұл – Сіздің заңнамаға  өзгерістер енгізу және басқа да шаралар қабылдау жөніндегі бастамаңыздың нәтижесі, – деді «Мейірімділік» ерікті қоғамы» қорының директоры.
Мемлекет басшысына А. Шәуеев  өз басқаратын қордың қызметі туралы баяндай отырып, қазақ тілін дамытудағы мемлекеттік қолдаудың айрықша мәнін атап өтті. Ол Қазақстан Президентінің көреген саясатының арқасында елімізде мемлекеттік тілді қолдану мен нығайту үшін барлық жағдай жасалғанын айтты.
– Біздің қор қазіргі заманғы мүмкіндіктерді, соның ішінде Интернетті пайдалана отырып, халыққа мемлекеттік тілді тегін үйретумен айналысады. Бұл ел азаматтарына ғана емес, шетелде тұратын отандастарымызға да қатысты. Біздің www.soyle.kz порталымызды бір жылда шамамен 300 мың адам пайдаланды.  Осы ресурс арқылы күн сайын тіл үйренушілердің саны 20 мыңнан асады.  Балаларға арналған жеке веб-ресурс жасалды. Оны жұмыс істей бастаған үш ай ішінде күн сайын 5-6 мың өскелең ұрпақ өкілі кіріп көреді. Біз күн сайын балабақша және балалар үйлерімен, мектептермен, жоғары оқу орындарымен тікелей жұмыс істейміз, – деді Мемлекеттік тілді дамыту қорының директоры.
А.Шәуеев бөлінген қаражат өскелең ұрпақтың мемлекеттік тілді үйренуін қолдауға бағытталған жобаларды жүзеге асыруға арналатынын атап өтті.
***
«Мейірімділік» ерікті қоғамы» қоғамдық қоры – Қазақстанда емделмейтін, ауыр науқас балаларға көмек көрсетуге бағытталған «Балаларға өмір сыйла», «Жетімдерсіз Қазақстан» және «Аутизмді жеңеміз!» қайырымдылық шараларының бастамашысы және ұйымдастырушысы.
Мемлекеттік тілді дамыту қоры Елбасының бастамасымен 2008 жылдың қыркүйегінде құрылған. Қазақ тілін республика аумағында және одан тысқары жерлерде ілгерілетуге бағытталған қоғамдық бастамаларды ынталандыру, соның ішінде жобаларға демеушілік жасау арқылы қолдау қордың негізгі міндетіне жатады. 


///Кездесуге «Green TAL» әлеуметтік шеберханасының басшысы, «Best for kids» қоғамдық қорының вице-президенті Эмин Әскеров, «Дастархан» ЖШС директоры Елена Мащинская, «Қамқор отау» әлеуметтік жобасының директоры, «Тренинг-Кафе» әлеуметтік жобасының үйлестірушісі Бақытжан Құдияров қатысты.
Кәсіпкерлер Президентке еліміздегі әлеуметтік кәсіпкерліктің ахуалы мен  оны әрі қарай дамыту перспективалары жайында айтты. Сонымен қатар олар аталған саладағы өзекті проблемалар жөніндегі ойларымен бөлісіп, оның ішінде қажетті ғимараттар мен өз өнімдерін өткізу орындарының тапшылығы туралы жеткізді.
Жиынға қатысушылар мемлекет тарапынан көрсетіліп жатқан қолдауды жоғары бағалап, Қазақстан Президентіне биыл күзде әлеуметтік кәсіпкерлердің бірінші республикалық форумын өткізу жөніндегі жоспары туралы баяндады.
Қасым-Жомарт Тоқаев кәсіпкерлердің қоғамға пайдалы жобаларды жүзеге асырып жатқаны үшін ризашылық білдіріп, олардың форум өткізу жайындағы идеясын қолдады. Президенттің айтуынша, мемлекет бүкіл республика аумағындағы әлеуметтік бизнеске жан-жақты қолдау көрсете береді.


///
	 

	Қазақстан Республикасының киберқауіпсіздігін қамтамасыз етудің өзекті мәселелері қаралған отырыс барысында Президент көмекшісі – ҚР Қауіпсіздік кеңесінің хатшысы Қайрат Қожамжаров ұлттық қауіпсіздік ұстанымы тұрғысынан кибер-кеңістікті дамытудың негізгі мәселелерін айқындап, мемлекеттік саясаттың аса маңызды басымдықтарына назар аударды.

	Қауіпсіздік кеңесінің хатшысы кибер-технологияларды дамыту және мемлекет пен қоғамның тіршілігіне енгізу үдерісінде пайда болатын заманауи қатерлердің спектріне талдау жасауға, сондай-ақ жаңа жағдайдағы мемлекет қорғанысын қамтамасыз етудегі қазіргі тәсілдерге де ерекше назар аударды.

	Сарапшылық кеңес мүшелері мен мемлекеттік органдар басшылары пікір алмасу барысында киберкеңістіктің аса маңызды мәселелерін, соның ішінде киберқауіпсіздік саласындағы мемлекеттік реттеу жүйесін дамыту, оны заңнамалық қамтамасыз ету, кибер-технологияларды милитаризациялау, жабдықтар өндірісі мен бағдарламалық қамтамасыз ету, мамандарды даярлау мен кадрлық жұмыс жайын қарастырып, талқылады.

	Сарапшылық кеңес жұмысының қорытындысы бойынша Қ.Қожамжаров киберқауіпсіздікті қамтамасыз ету жөніндегі мемлекеттік саясаттың ұзақмерзімді стратегиялық көрінісі мен кешенді тәсілдеріне назар аудара отырып, мемлекеттік органдар мен сарапшылар қауымының нақты міндеттерін айқындады.
///Мемлекет басшысы жиында сөйлеген сөзінде жаһандық сын-қатерлерді еңсеруге мүмкіндік беретін шешімдер қалыптастыру және іздестіру үдерісінде Астана клубының мәні мен өзектілігінің зор екенін айтты. Қазақстан Президенті халықаралық қатынастардағы жаңа ахуалдың басты сипаттары мен түйткілді тұстарына тоқталды.
– Ірі державалар арасындағы қарама-қайшылықтың өршуі қазіргі әлемнің тұрақсыздығын күшейтіп, оқиғаларды болжап-білу мүмкіндігін азайтуда. «Постбиполярлық» деп аталатын әлемдік тәртіп келмеске кетіп барады. Үлкен Еуразия пішіні көз алдымызда қалыптасып келе жатыр, – деді Нұрсұлтан Назарбаев.
Елбасы геосаяси бақталастықтың өршуі жергілікті дағдарыстардың ауқымы мен оларды уысында ұстау деңгейіне кері әсер еткенін атап өтті. Мемлекет басшысының айтуынша, соның нәтижесінде, ауқымды қақтығыстарға ұласып кетуі мүмкін жағдайлардың болу қаупі бірнеше есе өсті.
– Текетірестің күшеюі жалпы даму мен қауіпсіздікке қатысты жаһандық институттардың тиімділігіне күмән келтіруде. Бүгінгінің басты тренді – стратегиялық тұрақтылықтың негізін «шайқалту». Орта және жақын қашықтықтағы ракеталарды жою жөніндегі уағдаластықтарға қатысты жағдай шарықтау шегіне жетті, – деді Қазақстан Президенті.
Нұрсұлтан Назарбаев сауда саласындағы текетірестің нәтижесінде әлем экономикасы өсімінің төмендеу қаупі туралы айтып, бір жақты енгізіліп жатқан экономикалық санкциялар мәселесіне тоқталды.
Сонымен қатар, Елбасы Таяу Шығыс елдеріндегі проблемалардың шешілмеуіне, халықаралық террористік және экстремистік топтардың әрекетіне байланысты қауіп-қатерлер туралы айтты.
– 2018 жыл киберқауіпсіздік жаһандық тұрақтылықтың мүлде жаңа өлшеміне айналғанын айқын көрсетті. Негізгі державалар арасындағы текетірес осы кеңістікке ауып барады. Алдағы жылдары кибертехнологиялар көмегімен істен шығарылған ядролық және басқа да стратегиялық нысандардың қауіпсіздік проблемаларының өзектілігі арта түсетін болады, – деді Мемлекет басшысы.
Сонымен бірге, Қазақстан Президенті сауда саласындағы текетірес және санкциялық соғыстар жағдайында әлем елдері қолданатын коммуникациялық құралдардың қауіпсіздік мәселелеріне тоқталды.
Нұрсұлтан Назарбаев жаһандық сын-қатерлерді еңсеру жолында тың шешімдер іздестіру мақсатымен 1975 жылғы Хельсинки қорытынды актісін жаңартып, 2020 жылы қауіпсіздік пен ынтымақтастыққа арналған конференция өткізуді ұсынды.
– Жаңа келісім жасау үдерісі оңай болмайтынын түсінеміз. Сондықтан қорытынды келіссөздерге әзірлікті 2019 жылдың өзінде бастаған жөн. Әрине, бұл мәселеде көп нәрсе әлемдік державалардың ұстанымдарына байланысты болады. Осыған орай, ірі мемлекеттерді жаңа келісім жасау жөніндегі бірлескен жұмыстарға шақырғым келеді, – деді Елбасы.
Сондай-ақ, Мемлекет басшысы ядролық қару-жарақты одан әрі қысқарту және ядролық қарудан азат аймақтар құру туралы келіссөздерді жандандыру арқылы ядролық державалар арасында сенімге негізделген диалог орнатудың маңыздылығын айтты. Қазақстан Президенті тағы да халықаралық қоғамдастықты ядролық қарудан ада әлем құруға шақырды.
Нұрсұлтан Назарбаев әлемдік сауда саласындағы даулы мәселелерді шешу үшін мүдделі тараптарға Дүниежүзілік сауда ұйымы аясында көп жақты форматта келіссөз үстеліне отыруды ұсынды.
– 2020 жылы Астанада осы ұйымның министрлер деңгейіндегі кездесуі өтеді. Біз сауда-инвестициялық ынтымақтастықтың бірыңғай әділетті ережесін әзірлеу жағдайдан шығудың жолы деп білеміз. Сонымен қатар, сауда саласындағы текетірес проблемасының шешімін Дүниежүзілік сауда ұйымын реформалаудан іздеу қажет, – деді Елбасы.
Мемлекет басшысы Азиядағы ұжымдық қауіпсіздік ұйымын құру қажет екенін айтты.
– Азиядағы өзара іс-қимыл және сенім шаралары кеңесі жөніндегі Қазақстанның бастамасы Азиядағы қауіпсіздік және ынтымақтастық жөніндегі келешек ұйымның негізі бола алады. Осы идеяны жүзеге асыруға бағытталған алғашқы қадам ретінде Еуропадағы қауіпсіздік және ынтымақтастық ұйымы мен Азиядағы өзара іс-қимыл және сенім шаралары кеңесінің консультативтік отырысын және Оңтүстік-Шығыс Азия мемлекеттері қауымдастығының қауіпсіздік жөніндегі аймақтық форумын өткізуді ұсынамын, – деді Қазақстан Президенті.
Сонымен қатар, Нұрсұлтан Назарбаев қауіпсіздік жөніндегі Мюнхен халықаралық конференциясы сияқты беделді басқосуларды ұйымдастыру кезіндегі тәжірибені ескере отырып, Астана клубының базасында Еуразиядағы қауіпсіздік жөніндегі конференция өткізуді ұсынды.
Елбасы Ақпараттық кеңістікті дамыту саласындағы өзара іс-қимылдың жаһандық стратегиясын әзірлеу қажеттігін атап өтті.
Соңында Мемлекет басшысы болашақ ұрпақ үшін ғаламшарды сақтау жолында барлық күш-жігерді біріктірудің маңыздылығын айтты.





/// 
Мемлекет басшысы өнеркәсіп саласындағы өсімнің жоғары екенін, сондай-ақ өңірдің мәдениет саласы да жақсы дамып келе жатқанын айтты.
– Сапар барысында мен мырыш, қорғасын, мыс, алтын және күміс секілді экспорттық өнімдерді көп көлемде өндіретін «Қазмырыш» кәсіпорнында болдым. Өскемен индустриясы үшін басты мәселеленің бірі экологиялық тазалық болып отыр. Қазіргі уақытта заманауи экологиялық талаптарға сай кәсіпорындар салынуда, бұл қаланың қауіпсіз болашағын қамтамасыз етеді. Сонымен қатар, жаңа театр ғимараты салынды, бұрынғысы ХІХ ғасырда салынған ескі ғимаратта орналасқан еді. Енді театр ұжымы тиісті жабдықтары, 600 орындық көрермен залы, 150 орындық кіші залы бар керемет жаңа ғимаратқа кірді. Өскеменде тұрғындар өнерді тамашалау үшін келетін жаңа мәдени орталық пайда болды, – деді Қазақстан Президенті.
Нұрсұлтан Назарбаев экологиялық қауіпсіздікті қамтамасыз ету, денсаулық сақтау жүйесін және медициналық көмек сапасын жақсарту бағытында мемлекеттің күш-жігер жұмсап жатқанына назар аударды.  
– Семей қаласы қырық жыл бойы ядролық сынақ өткізу орны болып, соның салдарынан көптеген адам зардап шеккен өңірде орналасқан. Бүгінде қаланың медициналық мекемелері мен олардың жабдықталуы Қазақстандағы ең үздіктердің қатарында саналады. Мен елдегі онкологиялық ауруларды емдеуге арналған бірден-бір радиологиялық орталықты аралап көрдім. Осындай орталық Астанада да салынатын болады. Диагностика және емдеу ісінде енгізіліп жатқан радиологиялық әдіс еліміздің көптеген азаматтарына көмек көрсетуге мүмкіндік береді, – деді Мемлекет басшысы.
Қазақстан Президенті республиканы көлік және инфрақұрылымдық тұрғыдан одан әрі дамыту қажеттігіне тоқталды.
– Қазіргі уақытта біз «Қазақстан-2050» стратегиясын жүзеге асырудамыз, оның аясында әлемнің дамыған 30 мемлекетінің қатарына кіруді жоспарлап отырмыз. «Нұрлы жол» бағдарламасын іске асырып, «Мәңгілік ел» ұлттық идеясын ілгерілетудеміз. Халық бұл бастамаларды, Қазақстандағы тұрақтылық пен бірлікті қолдап отыр, – деді Нұрсұлтан Назарбаев.
Соңында Мемлекет басшысы облыс тұрғындарына табыс және бақ-береке тіледі. 
///Мемлекет басшысы Қазақстан Президентінің тиісті өкімімен «Астана» халықаралық қаржы орталығы сотының төрағасы болып тағайындалған лорд Гарри Кеннет Вульфтің ант беру рәсіміне қатысты.
Рәсім соңында Нұрсұлтан Назарбаев «Астана» халықаралық қаржы орталығы сотының төрағасы мен судьяларына халықаралық қаржы орталығының қызметіне әлемдік қоғамдастықтың сенімін арттырудың маңызды екенін айтты.
«Астана» халықаралық қаржы орталығының тәуелсіз соты 2018 жылғы қаңтардан бастап жұмысына кіріседі.
***
Лорд Гарри Кеннет Вульф қаржы құқығы саласындағы халықаралық төреші әрі медиатр болып саналады. Ол Англияның, Уэльстің, Катар мен Гонконгтың сот жүйелерінде жұмыс істеп, кәсіби мол тәжірибе жинақтаған.

///
	 

	Хатта Мемлекет басшысы жүргізіп отырған саясатының арқасында еліміздің экономикасы артып, халқымыздың тұрмысы мен әлеуметтік ахуалы жақсара түскені атап өтіледі. Сонымен қатар, соңғы уақытта рухани құндылықтар да назардан тыс қалған емес.   

	Одан әрі хатта: «Діни қызмет және діни бірлестіктер туралы» жаңа Заңның жүзеге асуы нәтижесінде азаматтар зайырлы, құқықтық мемлекетте өмір сүріп жатқандарын сезінуде. Ауданымызда діни бірлестіктер қайта тіркеуден өтіп, Тәуелсіз Қазақстанның тыныштығы мен ынтымағы жолында қызмет етуде. Көп ұлтты елімізде тұрып жатқан азаматтардың құқығы мен діни еркіндігін қамтамасыз ететін Заң көпшіліктің көңілінен шығып отыр», - делінген.          
///Бейнебайланыс режимінде өткен кездесу барысында Қазақстан мен Азия даму банкі арасындағы ынтымақтастықтың перспективалары талқыланды.

Қасым-Жомарт Тоқаев Масацугу Асакаваны қаржы институтының басшысы лауазымына сайлануымен құттықтап, Азия даму банкінің Қазақстанның әлеуметтік-экономикалық дамуына қосқан үлесін жоғары бағалады.  
– 27 жыл ішіндегі ынтымақтастық аясында Азия даму банкі Қазақстанның экономикасына 6 миллиард долларға жуық инвестиция құйды. Бұл қаржы айтарлықтай қомақты және ынтымақтастығымыздың табысты дамығанын айғақтайды. Арадағы ынтымақтастықты жоғары бағалаймыз және ұзақмерзімді әрі өзара тиімді байланыстарды қолдауға ниеттіміз, – деді Мемлекет басшысы.

Сондай-ақ кездесуде 2022-2026 жылдарға арналған Қазақстан мен Азия даму банкі арасындағы серіктестіктің жаңа Стратегиясын әзірлеу мәселесіне ерекше мән берілді.
– Азия даму банкінің Қазақстанға қатысты жаңа Стратегиясында біздің ұлттық басымдықтарымыз бен жоспарларымыз, сондай-ақ мемлекеттік басқарудың жаңа үлгісі, экономиканы әртараптандыру және жасыл экономикалық өсім, теңгерімді аумақтық даму, сауда-экономикалық ынтымақтастық, цифрландыру мәселелері толық ескерілетініне сенімдімін, – деді Қасым-Жомарт Тоқаев.
Қазақстан Президенті Азия даму банкінің басшысына еліміздегі ішкі жалпы өнім деңгейінің артқаны, инфляцияға қарсы қабылданған шаралар, көлік-логистика инфрақұрылымын дамыту, шағын және орта бизнеске көрсетіліп отырған қолдау шаралары туралы айтты.

Өз кезегінде Масацугу Асакава Қазақстандағы пандемияға қарсы қабылданған шараларға оң баға берді.
– COVID-19 індетіне қарсы бағытталған күш-жігерлеріңіз туралы хабардармын. Үкіметтеріңіз белсенді шараларды жүзеге асырып, вирустың өршуін тежеу үшін нақты шешімдер қабылдап отыр.  Ел экономикасына және халықтың әл-ауқатына кері әсер еткен пандемияның салдарын жеңілдету мақсатында ішкі жалпы өнімнің 9,5 пайыз көлеміндегі дағдарысқа қарсы шаралардың ауқымды пакетін қабылдағаныңызды қолдаймыз, – деді Азия даму банкінің басшысы.



///Мемлекеттер басшылары әңгімелесу барысында екіжақты ынтымақтастықтың жағдайы мен перспективасын, сондай-ақ Қазақстан мен Ресейдің Еуразиялық экономикалық интеграция аясындағы өзара ықпалдастық мәселелерін талқылады.
Екі ел көшбасшылары Нұрсұлтан Назарбаевтың Вашингтонға сапарына және Қазақстанның БҰҰ Қауіпсіздік Кеңесіне төрағалығына байланысты күн тәртібіндегі өңірлік және халықаралық өзекті мәселелер жөнінде пікір алмасты.
/// 
Нұрсұлтан Назарбаев Қазақстан Республикасының Президентіне кандидат ретінде мемлекеттік тілден сынақ тапсырды.
Бұл үрдіс ел Конституциясында бекітілген тәртіпке сәйкес өтті.
Қазақстан Президенті барлық тапсырманы сәтті орындады. Атап айтқанда, Мемлекет басшысы «Біздің күшіміз – бірлікте» деген тақырыпта жазба жұмысын жазып, Ілияс Есенберлиннің шығармасынан үзінді оқыды, ал ауызша әңгімеде «Бабалар сөзі – даналық көзі» тақырыбында сөйледі.
Лингвистикалық комиссия қорытындысы бойынша Нұрсұлтан Назарбаев мемлекеттік тілді еркін меңгерген деп танылды. 



///Кездесуде Елбасыға әлемнің үздік тәжірибелерін пайдалану арқылы құрылып жатқан халықаралық қаржы орталығын іске қосуға әзірлік жұмыстары жөнінде мәлімделді.
Қазақстан Президентіне 2018 жылғы қаңтарда ашылатын «Астана» халықаралық қаржы орталығының Тәуелсіз соты мен Халықаралық арбитраждық орталықтың нормативтік құжаттарын дайындау жұмысы аяқталғаны туралы баяндалды.
Сондай-ақ, Қайрат Келімбетов Нұрсұлтан Назарбаевқа орталықты дамытудың негізгі бағыттары жөнінде мәлімдеп, «Астана» халықаралық қаржы орталығының жоғары технологиялық биржасын құру барысы туралы айтты.
Астана» халықаралық қаржы орталығының басқарушысы қазіргі уақытта Шанхай қор биржасымен және Nasdaq Inc. компаниясымен қаржы орталығын одан әрі қалыптастыруға және дамытуға септігін тигізетін келісімдерге қол қойылғанын атап өтті.
Елбасы ұсынылған есепті назарға алып, бірқатар нақты тапсырма берді.


/// 
Дмитрий Медведев Нұрсұлтан Назарбаевты президенттік сайлаудағы  жеңісімен құттықтады.
– Сайлаудағы айқын жеңіс Сіз жүргізіп отырған стратегиялық бағыт Қазақстан халқының кең қолдауына негізделгенін көрсетті. Сіздің басшылығыңызбен республика әлеуметтік-экономикалық даму және азаматтардың әл-ауқатын арттыру бағытында алға ілгерілеуін жалғастыратынына сенімдімін, –  делінген жеделхатта.
Ресей Премьер-Министрі қазақстандық серіктестерімен кооперациялық байланыстарды дамыту үшін жаңа мүмкіндіктер ашатын Еуразиялық экономикалық одақ аясындағы өзара ықпалдастықты жандандыруға әзір екенін білдірді.
– Біз Сіздің Ресей мен Қазақстанды біріктіретін достықты, тату көршілік пен  серіктестікті нығайтуға, түрлі салалардағы ауқымды экономикалық жобаларды жүзеге асыруға қосқан зор үлесіңізді бағалаймыз, – деп атап өтілген жеделхатта.
Соңында Дмитрий Медведев Қазақстан Президентіне мықты денсаулық, амандық және мемлекеттік қызметіне табыс тіледі. 
///Г.Әбдіқалықова онда әйелдердің құқықтары мен мүмкіндіктері аясын кеңейту мәселелері жөніне баяндама  жасайды деп жоспарланған.
Сондай-ақ Мемлекеттік хатшы 10 – 12 наурыз аралығындағы сапар аясында Вашингтонда АҚШ-тың ресми тұлғаларымен, іскер топ өкілдерімен және сараптамалық қоғамдастық өкілдерімен бірқатар кездесу өткізеді. Атап айтқанда, АҚШ-тың Әйелдердің жаһандық проблемалары жөніндегі елшісі К.Рассэллмен, «Болашақ» бағдарламасы бойынша оқып жатқан қазақстандық студенттермен кездесуі көзделген. Бұдан бөлек, Мемлекеттік хатшы «Жанды дауыстар» жаһандық әріптестігі» халықаралық үкіметтік емес ұйымының гала-қабылдауында болып, аталған ұйымның президенті Э.Нельсонмен кездеседі және «Жаһандық көшбасшылық жолындағы марапат» сыйлығы лауреаттарын марапаттау рәсіміне қатысады.
Мемлекеттік хатшының Вашингтонға сапары Ақ үйдің, Мемлекеттік департаменттің, Конгрестің, сондай-ақ АҚШ-тың іскер және қоғамдық топтарының өкілдері, дипломатиялық корпус қатысатын «Наурыз» мейрамына арналған мерекелік іс-шарамен қорытындыланады.
 
///Мемлекет басшысы Қасым-Жомарт Тоқаев Қырғыз Республикасының Президенті Сооронбай Жээнбековпен екіжақты ынтымақтастықтың өзекті мәселелерін, сондай-ақ, Жамбыл облысы Қордай ауданында болған оқиғаны талқылады.
Қырғызстанның көшбасшысы қаза болғандардың жақындары мен туыстарына көңіл айтып, зардап шеккендердің тезірек сауығып кетуіне тілектестік білдірді.
Қасым-Жомарт Тоқаев Сооронбай Жээнбековке қолдау көрсеткені үшін ризашылық білдіріп, екі ел арасындағы тату көршілік, серіктестік пен одақтастық Орталық Азия аймағындағы тұрақтылықты сақтаудың маңызды факторы саналатынын атап өтті.
///Қасым-Жомарт Тоқаев Жоғары еуразиялық экономикалық кеңестің (ЖЕЭК) кезекті отырысына бейнебайланыс режимінде қатысты.
Саммитке Қазақстан Президентінен басқа Қырғыз Республикасының Президенті – ЖЕЭК төрағасы Садыр Жапаров, Арменияның Премьер-министрі Никол Пашинян, Беларусь Президенті Александр Лукашенко, Ресей Президенті Владимир Путин, Еуразиялық экономикалық одақ жанындағы бақылаушы мемлекеттердің басшылары: Куба Президенті Мигель Диас-Канель және Өзбекстан Президенті Шавкат Мирзиёев, сондай-ақ Еуразиялық экономикалық комиссия алқасының төрағасы Михаил Мясникович қатысты.

Қазақстан Президенті өз сөзінде Еуразиялық экономикалық одаққа мүше мемлекеттердің жаһандық және аймақтық сын-қатерлер жағдайында өзара күш біріктіре отырып, әлеуметтік-экономикалық кедергілерді сәтті еңсеретінін, макроэкономикалық тұрақтылық пен өсім қарқынын қамтамасыз ететінін атап өтті.
– Одақтың жұмысы басталған уақыттан бері Қазақстанның өзара сауда-саттық көрсеткіші 33 пайызға, ал экспорты 55 пайызға артты. Қазақстанда 15 мыңнан астам бірлескен кәсіпорын жұмыс істейді. Олардың саны артып келеді. Бұл қуанарлық жайт. Аталған көрсеткіштер біздің интеграциялық ықпалдастығымыздың табыстылығын көрсетеді. Ортақ күш-жігеріміздің алдағы уақытта да азаматтарымыздың игілігі жолындағы сауда-экономикалық ынтымақтастықтың қарқынын дамытуға бағытталғаны маңызды деп санаймын. Мұны жаһандық сын-қатерлер алдындағы біздің «ұжымдық иммунитетімізді» нығайтудың кепілі деп білемін, – деді Қасым-Жомарт Тоқаев.

Президенттің пікірінше, бүгінде байқалып отырған санкциялық қайшылықтар шын мәнінде бұрын-соңды болмаған.
– Биылғы ақпан айында елордада өткен Еуразиялық үкіметаралық кеңес аясында «еуразиялық бестікке» кіретін елдер экономикасының орнықтылығын қамтамасыз ету үшін Жоғары деңгейдегі Жұмыс тобын құруды ұсындым. Жұмыс тобы құрылды. Жедел шаралар топтамасы әзірленіп, жүзеге асырылып жатыр. Нақты нәтижелер де бар. Бірақ күрделі геосаяси ахуалдың әлі де жалғасатынын есте ұстау қажет. Бұған дайын болуымыз керек, – деді Мемлекет басшысы.

Қасым-Жомарт Тоқаев кеңес қатысушыларына қазіргі жағдайлар мен интеграциялық бірігу үдерісіне сай келетін Қазақстанның екі маңызды бастамасын қарастыруды ұсынды.
– Маңызды жобалар мен нақты нәтижелер керек. Бұл үшін Еуразиялық экономикалық одаққа мүше мемлекеттердің бірлескен жобаларын тезірек аяқтау қажет, сондай-ақ жаңа инвестициялық жобалар ұсыну керек. Аймақтық және жаһандық бәсекеге қабілеттілікті қамтамасыз ете отырып, бизнес саласындағы ықпалдастықты күшейту, трансқұрлықтық дәліздеріміздің жылдамдығын жетілдіру қажет. Санкцияларды ескере отырып, шетелдік компаниялардың басқа жерге көшуі үшін қолайлы жағдай жасау мәселесіне айрықша назар аударуды ұсынамын. Әлемдік алпауыт елдер де Еуразиялық экономикалық одаққа мүше мемлекеттердің геоэкономикалық орналасу жағынан басымдыққа ие екенін жақсы біледі. Сондықтан 180 миллион тұтынушысы бар нарығымыздың әлеуетін елемеу мүмкін емес. Аталған шараларды 12 айдың ішінде жүзеге асыруды ұсынамын, – деді Қазақстан Президенті.
Мемлекет басшысы бұл жұмыстарды Жоғары деңгейдегі Жұмыс тобы аясында Еуразиялық экономикалық комиссия алқасының салалық мүше – министрінің төрағалығымен атқаруға болады деп санайды. Жұмыс тобының аралық баяндамасын осы жылдың желтоқсан айында қарастыру ұсынылды.
– Қазіргідей күрделі кезеңде үшінші елдермен, интеграциялық бірлестіктермен экономикалық ынтымақтастықты кеңейту және тереңдету мәселесі өзекті болып отыр. Бұл жөнінде былтыр қазан айында өткен Жоғары кеңестің отырысында айттым. Қазақстан Еуразиялық экономикалық одақ органдарына төрағалық еткен кезде осы бағыт басымдық ретінде айқындалды. Өткен жылдың соңында Шанхай ынтымақтастық ұйымымен өзара түсіністік туралы меморандумға қол қойылды. Тез арада жұмысты қолға алып, нақты жобалар мен бастамаларды талқылауды бастау керек. Бүгін біз Индонезиямен еркін сауда туралы келісімге келу жөнінде келіссөзді бастаймыз. Үндістанмен келіссөз жүргізіліп жатыр, Моңғолиямен келісім пысықталу сатысында, – деді Қасым-Жомарт Тоқаев.
Президенттің айтуынша, қазіргі жағдайда аталған бағыттың өзектілігі арта түспек. Мемлекет басшысы Комиссия мен Үкіметтерді аталған жұмысты жеделдетуге шақырды.
– Кеше бірінші Еуразиялық экономикалық форум өтті. Онда өзекті мәселелер мен оларды шешу жолдары талқыланды. Еуразиялық интеграцияны одан әрі дамыту жөнінде пікір алмастық. Табысты болған осы екі күнде қол жеткізілген уағдаластықтар мен шешімдер біздің бірігу үдерісімізді одан әрі дамыту аясында жалғасын табатынына сенімдімін, – деп Мемлекет басшысы сөзін түйіндеді.
 
///Мемлекет басшысы «Ротшильд» компаниясының қаржы секторындағы жұмыс тәжірибесі мол және халықаралық беделі биік екенін атап өтті.
– «Ротшильд» компаниясы – әлемдегі ертеден келе жатқан ірі қаржы институттарының бірі. Сіздердің жеке капитал салымшылармен жұмыс жөніндегі тәжірибелеріңіз мол. Бұл тәжірибе біздің еліміз үшін де маңызды. Сол себепті қазір Қазақстанның Ұлттық банкіне кеңес беріп отырсыздар, – деді Нұрсұлтан Назарбаев.
Эрик де Ротшильд Қазақстан Президентіне кездесуге мүмкіндік туғызғаны үшін алғыс айтып, еліміздің қарқынды дамып келе жатқанына қызыға қарайтынын жеткізді.
– Бұл – менің Қазақстанға алғашқы сапарым. Соңғы екі күндегі әсерлерім өте жақсы. Сіздің арқаңызда болашақта еліңіз жоғары қарқынмен дамитын болады. Қазақстан географиялық тұрғыдан ұтымды жерде орналасқан. Ол Азия мен Еуропа арасындағы көпір болып саналады. Сіздің экономиканы әртараптандыруға, өнеркәсіпті дамытуға және шикізаттық экономикадан бас тартуға жетелеген үрдістерді айқындай алған көреген қадамыңыз мені тәнті етті, – деді компанияның директорлар кеңесінің төрағасы Эрик де Ротшильд.

/// 
13 сәуірде Қазақстан Президенті Иран Ислам Республикасының сыртқы істер министрі Мохаммад Джавад Зарифті қабылдайды деп жоспарлануда.
14 сәуірге Мемлекет басшысы мен «Тоталь» компаниясының президенті Патрик Пуянненің кездесуі жоспарланған.
16 сәуірде Нұрсұлтан Назарбаев пен Қазақстанға мемлекеттік сапармен келетін Түркия Республикасының Президенті Реджеп Тайып Ердоғанның келіссөздері өтетін болады.
Сапар аясында екі мемлекет басшыларының Жоғары деңгейдегі стратегиялық ынтымақтастық кеңесінің екінші отырысына қатысуы көзделген.
 
///Александр Лукашенко Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай шынайы қимастық ниетін білдірді.
Александр Лукашенко Нұрсұлтан Назарбаевпен көп жылғы достығын және Қазақстан мен Беларусь арасында орнаған тату-тәтті қарым-қатынастарды жоғары бағалайтынын атап өтті.
Екі ел көшбасшылары алдағы уақытта тұрақты байланыстарын жалғастыра беруге уағдаласты.
///Мемлекет басшысы Шығыс Қазақстан облысына жұмыс сапары аясында шығынсыз сумен қамтамасыз ету қондырғыларында бекіре тұқымдас балық өсіруге маманданған кәсіпорынға барды.
Нұрсұлтан Назарбаев балықтың осы тұқымынан уылдырық алудың технологиялық үдерісімен танысты.
«OstFish» жауапкершілігі шектеулі серіктестігі 2022 жылға қарай жылына 45 тонна бекіре етін өндіріп, 4 тонна қара уылдырық алуды жоспарлап отыр.







///Рәсім барысында Гүлшара Әбдіқалықова сыйлық лауреаттары мен грант иегерлерін, Мемлекет басшысының алғысын алған шығармашылық ұжымдарды, сондай-ақ Қазақстанның барша журналистер қауымын кәсіби мерекесі – Байланыс және ақпарат саласы қызметкерлерінің күнімен құттықтады.
– Отандық журналистер, баспагерлер, телевидение мен радио қызметкерлері ақпарат жеткізумен қатар, мемлекет пен қоғамды байланыстыратын алтын көпір қызметін де атқарады. Шығармашылық саласындағы дәл осы адамдар елімізде және әлемде болып жатқан маңызды оқиғалар жөнінде бәрінен бұрын біліп, жұртшылыққа жеткізіп отырады, – деді Гүлшара Әбдіқалықова.
Сонымен қатар, Мемлекеттік хатшы елімізде кейінгі жылдары БАҚ саласындағы бәсекелестіктің артқанына, шығармашылық бастаманың жанданғанына тоқталып, еліміздегі мемлекеттік саясат пен жүзеге асырылып жатқан реформалар бағытының шынайы қабылдануы журналистердің сапалы жұмыстарына байланысты болғандықтан осы саланың мамандарынан жоғары кәсібилік талап етілетінін айтты.
– Қазақстандық бұқаралық ақпарат құралдарының қызметін ынталандыру мақсатымен Елбасының арнайы сыйлығы жарияланды. Бүгін қалыптасқан дәстүр бойынша үздік журналистер мен шығармашылық ұжымдарды марапаттаймыз, – деді Гүлшара Әбдіқалықова.
***
Мемлекет басшысының өкімімен Президент сыйлығы «іnformburo.kz» интернет-порталының бас редакторы Михаил Викторович Дорофеевке, «Астана» республикалық телеарнасының бас директоры Ләззат Мұратқызы Танысбайға берілді.
Гранттар «Хабар» республикалық телеарнасының сараптамалық бағдарламалар бөлімінің тілшісі Айгүл Нұрханқызы Әділоваға,  «Қазақстан» ұлттық телеарнасы ақпараттық-сараптамалық бағдарламалар дирекциясы директорының орынбасары Мейіржан Әлібекұлы Жиенәліге тапсырылды.
Қазақстан Республикасы Президентінің алғысы «Алматы» телеарнасының, «Астана ақшамы» республикалық қоғамдық-саяси газетінің, «Балдырған» республикалық балалар журналының, «Өзбекстан ұлттық телерадиокомпаниясының» шығармашылық ұжымдарына жарияланды. 
///Мемлекет басшысы Атырау қаласына жұмыс сапарымен келді.
Сапар барысында Қазақстан Президенті бірқатар өнеркәсіп кәсіпорындары мен әлеуметтік нысандарды аралап, Атырау облысының әлеуметтік-экономикалық даму мәселелері жөнінде кеңес өткізеді деп жоспарланып отыр.

/// 
«Қазақстан Республикасының Президенті туралы» Қазақстан Республикасы Конституциялық заңының 17-1-бабының 1-тармағына сәйкес жаңадан сайланған Қазақстан Республикасының Президенті қызметіне кіріскен кезде Қазақстан Республикасының Президентіне тікелей бағынатын және есеп беретін мемлекеттік органдардың басшылары өкілеттігінің тоқтатылуына байланысты ҚАУЛЫ ЕТЕМІН:
1. Қазақстан Республикасының Президентіне тікелей бағынатын және есеп беретін мемлекеттік органдардың басшылары тиісті басшылар  тағайындалғанға дейін өз міндеттерін атқаратын болсын.
2. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының
             Президенті                                                                              Н.Назарбаев
 
 
Астана, Ақорда, 2015 жылғы  29  сәуір
                       №  2
///Мемлекет басшысы Шығыс Қазақстан облысына жұмыс сапары аясында шығынсыз сумен қамтамасыз ету қондырғыларында бекіре тұқымдас балық өсіруге маманданған кәсіпорынға барды.
Нұрсұлтан Назарбаев балықтың осы тұқымынан уылдырық алудың технологиялық үдерісімен танысты.
«OstFish» жауапкершілігі шектеулі серіктестігі 2022 жылға қарай жылына 45 тонна бекіре етін өндіріп, 4 тонна қара уылдырық алуды жоспарлап отыр.







/// 
Елбасы мұнда музей жәдігерліктерімен танысты және Семей қаласының шығармашылық зиялы қауым өкілдерімен кездесті. 
Нұрсұлтан Назарбаев Шығыс Қазақстан облысы мәдени және рухани мұраларға бай екенін, оларды сақтау мен дамыту мемлекеттік саясаттың басымдықтарының бірі болып қала беретінін атап өтті.
– Шығыс Қазақстан – Абай, Шәкәрім, Мұхтар Әуезов туған киелі мекен. Олардың шығармаларында терең философия тұнып жатыр. Ұлы Абай барлық ұлттар бір әулеттің балалары екенін жүз жыл бұрын айтқан. Біз бүгін елдегі достықты, тұрақтылықты нығайтудамыз. Көптеген елдер 100 жылда да жетпеген нәрсеге біз небәрі 23 жылда қол жеткіздік. Егер тәуелсіздік сақталмаса, ел экономикасы дамымаса және әлеуметтік мәселелер шешімесе, халыққа игілікке кенелмейді. Бүгінде барлық бағытта жұмыс жүргізіліп жатыр. Бұрын Семейде жылу беруге байланысты проблема болды, 200 қазандық қаланы түтінге орайтын. Қазір бұл проблеманың бәрі шешілді. Біз Семей ГЭС-ін салу мәселесін ойластырып жатырмыз. Жалпы, Қазақстан дұрыс жолда келеді, саяси тұрақтылықты, өзара түсіністікті және достықты сақтау қажет, – деді Қазақстан Президенті.
Соңында Нұрсұлтан Назарбаев көрсеткен қолдаулары үшін кездесуге қатысушыларға алғыс айтып, еңбекте табыс тіледі.  
***
Абайдың «Жидебай-Бөрілі» мемлекеттік тарихи-мәдени және әдеби-мемориалдық музей-қорығы 1940 жылы құрылған.
20 мыңнан астам жәдігерлік сақталып отырған мекемеде 82 адам жұмыс істейді. Музей экспонаттары қатарында Абай дәуірін, оның қоғамдық қызметін сипаттайтын түпнұсқа құжаттар, этнографиялық және мұрағаттық материалдар, Шығыс классиктерінің сирек кітаптары, батыс философтарының шығармалары, ақын замандастарының естеліктері бар.


///Парламент палаталарының бірлескен отырысында Мемлекет басшысы Қасым-Жомарт Тоқаев Конституциялық Кеңес мүшелерінің, Жоғарғы Сот судьяларының, Қазақстан Республикасының Тұңғыш Президенті – Елбасының, Үкімет мүшелерінің қатысуымен Қазақстан халқына ант берді.
– Қазақстан халқына адал қызмет етуге, Қазақстан Республикасының Конституциясы мен заңдарын қатаң сақтауға, азаматтардың құқықтары мен бостандықтарына кепілдік беруге, Қазақстан Республикасы Президентінің өзіме жүктелген мәртебелі міндетін адал атқаруға салтанатты түрде ант етемін, – деді Қасым-Жомарт Тоқаев.
Мемлекет басшысы рәсімге қатысушылар алдында сөйлеген сөзінде Қазақстан Республикасының Тұңғыш Президенті – Елбасы Нұрсұлтан Назарбаевтың егемен елімізді қалыптастыруға және өркендетуге, сондай-ақ елордамыз – Астананы тұрғызуға сіңірген зор еңбегіне айрықша тоқталды.
– Бүгінде Нұрсұлтан Әбішұлы Назарбаев әлем тарихына аса көрнекті реформатор ретінде енді. Ол Қазақстанды дүние жүзіндегі бәсекеге қабілетті 50 елдің қатарына қосылған заманауи әрі озық мемлекетке айналдыра білді. Оның экономикалық және саяси реформалары мемлекеттік сындарлы саясаттың символы болды, – деді Қазақстан Президенті.
Қасым-Жомарт Тоқаев жоғары әрі жауапты қызметті атқара отырып, Елбасының стратегиялық бағытын жалғастыра беретінін айтты.
Рәсім барысында Қазақстан Республикасының Тұңғыш Президенті – Елбасыға «Халық қаһарманы» атағы беріліп, «Алтын жұлдыз» айрықша белгісі табыс етілді.
Қазақстан Президентінің Парламент палаталарының бірлескен отырысында сөйлеген сөзінің толық мәтінін мына жерден оқуға болады.


















///Қасым-Жомарт Тоқаевтың туған күніне орай шет мемлекеттердің басшыларынан, парламент төрағаларынан, үкімет басшыларынан және шетелдік мемлекеттік органдардың, халықаралық ұйымдар мен дипломатиялық миссиялардың, коммерциялық мекемелердің жетекшілерінен, шығармашылық және ғылыми зиялы қауым өкілдерінен құттықтаулар келіп жатыр.
Ресей Президенті Владимир Путин, Өзбекстан Президенті Шавкат Мирзиёев, Қырғызстан Президенті Садыр Жапаров, Тәжікстан Президенті Эмомали Рахмон, Әзербайжан Президенті Ильхам Әлиев, сондай-ақ, Ресейдің Федералдық жиналысы Федерация кеңесінің төрағасы Валентина Матвиенко Қасым-Жомарт Тоқаевты туған күнімен телефон арқылы құттықтады.
Сонымен қатар Қазақстан Президентінің атына ҚХР Төрағасы Си Цзиньпин, Италия Президенті Серджо Маттарелла, Беларусь Президенті Александр Лукашенко, Түрікменстан Президенті Гурбангулы Бердімұхамедов, Украина Президенті Владимир Зеленский, Армения Премьер-Министрінің міндетін атқарушы Никол Пашинян,  бұдан бөлек, Ресей Үкіметінің Төрағасы Михаил Мишустин, Ресей Федерациясы Мемлекеттік Думасының төрағасы Вячеслав Володин,  Татарстан Президенті Рустам Минниханов, ТМД Атқару комитетінің төрағасы – Атқарушы хатшысы Сергей Лебедев, Еуразиялық экономикалық комиссия алқасының төрағасы Михаил Мясникович, Ұжымдық қауіпсіздік шарт ұйымының Бас хатшысы Станислав Зась, Шанхай ынтымақтастық ұйымының Бас хатшысы Владимир Норов, Экономикалық ынтымақтастық ұйымының Бас хатшысы Хади Сүлейманпур, БҰҰ-ның Женевадағы штаб-пәтерінің Бас хатшысы Татьяна Валовая және басқалар құттықтау жеделхаттарын жолдады.
/// 
Наджиб Тун Разак Нұрсұлтан Назарбаевты 26 сәуірде өткен Қазақстан Республикасы Президентінің сайлауындағы тарихи жеңісімен құттықтады.
Әңгіме барысында екі елдің көшбасшылары саяси, сауда-экономикалық, инвестициялық және мәдени-гуманитарлық салалардағы екіжақты ынтымақтастықты одан әрі нығайту мәселелерін егжей-тегжейлі талқылады.
Тараптар екі мемлекеттің өңірлік және халықаралық өзекті мәселелер бойынша ұстанымдары ұқсас екенін атап өтті.
Телефонмен сөйлесуге Малайзия тарапы бастамашылық етті. 
///
	 

	Мемлекет басшысы брифинг барысында Франция Республикасына сапары маңызды және жемісті болғанын атап өтті.

	- Мен сапар аясында Франция Президенті Франсуа Олландпен табысты келіссөздер жүргіздім. Біз екі ел арасындағы ынтымақтастықты нығайтуға және дамытуға келістік. Сонымен қатар, Францияның бірқатар саяси және іскер топ өкілдерімен екіжақты кездесулер өткізілді. Біз түрлі салалардағы мемлекетаралық өзара іс-қимылды кеңейту мәселесін талқыладық. Атап айтқанда, әуе және темір жол көлігі өндірісі, жаңартылған энергия көздері туралы әңгіме болды. Қазақстан үшін франциялық технология трансферті маңызды мәнге ие. Жалпы, бүгінде республикада түрлі салаларда тұтас алғанда франциялық серіктестерімізбен 25 бірлескен жоба іске асырылуда, - деді Қазақстан Президенті.

	Нұрсұлтан Назарбаев EXPO-2017 көрмесін өткізу үшін Астананы таңдау туралы шешімге түсініктеме берді.

	- Мен еліміз үшін кезекті өте үлкен жеңіске қол жеткізгенімізді зор қуанышпен айтқым келеді. EXPO-ға мүше елдің басым көпшілігі Астанаға дауыс берді. Біз 103 дауыс алдық. Осылайша Астана соншама ауқымды іс-шараны өткізетін қала ретінде әлемдік танымалдыққа ие болды, - деді Мемлекет басшысы.

	Нұрсұлтан Назарбаев бұл Қазақстан үшін үлкен құрмет және қуаныш екенін атап көрсетті. Өйткені, елімізге 100-ден астам мемлекеттің өкілдері келеді және осы көрмеде өздерінің павильондарын құрады.

	-  EXPO-2017 көрмесі Қазақстанды тағы да күллі әлемге танытады. «Болашақтың энергиясы» - бүгінгі күндегі маңызды тақырып. Бұл көрме әлемдік экономика дамуының күн тәртібін анықтайды. Біз бұл міндетті шешуге тиіспіз. Біз Астанада EXPO-2017 көрмесін тұрғызамыз, өз экспозициямызды заманауи технологиямен қамтамасыз етеміз. Бұл әдемі нысан - жаңа елордамыздың ең үздік бренді болады. Бұл - біздің мүмкіндігімізді көрсететін бүкіл Қазақстан үшін, барша қазақстандықтар үшін жақсы оқиға. Мен осы оқиғамен қазақстандықтарды тағы да құттықтаймын! – деді Нұрсұлтан Назарбаев.           
///Маңғыстау облысы, Ақтау қаласы
Мемлекет басшысы Маңғыстау облысына жұмыс сапары барысында өңірдің туристік әлеуетімен танысты.
Президент Rixos Water World Aktau қонақ үй кешенінің инфрақұрылымын, соның ішінде жуырда ашылған ойын-сауық паркін аралап көрді. Ақтау қаласының оңтүстігіндегі туристік аймақты дамытуға арналған инвестициялық жобаларды жүзеге асыруға баса мән берілді.
Атап айтқанда, инвесторлар Мемлекет басшысына гольф клубы, сауда орындары, виллалары мен апартаменттері бар халықаралық деңгейдегі қонақ үйдің құрылысы туралы айтты. Нысан биыл жыл соңына дейін пайдалануға беріледі деп жоспарланған. 
Қасым-Жомарт Тоқаев ұсынылған инвестициялық жобаларға оң баға берді. Сонымен қатар туристік инфрақұрылымды кеңейтіп, жетілдірудің және туристер тартудың маңызды екенін атап өтіп, құрылыс барысын өз бақылауына алатынын мәлімдеді.










 
/// 
Қазақстан Республикасы Конституциясының 70-бабының 1-тармағына, «Қазақстан Республикасының Үкіметі туралы» Қазақстан Республикасы Конституциялық заңының 4-бабына  сәйкес жаңадан сайланған Қазақстан Республикасының Президенті қызметіне кіріскен кезде Қазақстан Республикасы Үкіметінің өкілеттігін доғаруына байланысты ҚАУЛЫ ЕТЕМІН:
1. Қазақстан Республикасының Үкіметі Қазақстан Республикасы Үкіметінің жаңа құрамы бекітілгенге дейін өз міндеттерін атқаратын болсын.
2.   Осы Жарлық қол қойылған күнінен бастап қолданысқа енгізіледі.
 
Қазақстан Республикасының
           Президенті                                                                                                   Н.Назарбаев
 
 
Астана, Ақорда, 2015 жылғы 29 сәуір
                    №  1
///Мемлекет басшысы Нұрсұлтан Назарбаев Бас прокурор Қ.Қожамжаровқа және Ішкі істер министрі Қ.Қасымовқа Қазақстанның еңбек сіңірген спорт шебері Денис Теннің өліміне байланысты істі ерекше бақылауға алуды, сондай-ақ тергеу шараларының егжей-тегжейлі әрі объективті жүргізілуін қамтамасыз етуді тапсырды. Президент Әкімшілігінің басшылығына тергеу барысын тұрақты бақылауда ұстау тапсырылды.
///Мемлекет басшысы «ҚазТрансОйл» компаниясы «Бес әлеуметтік бастаманы» жүзеге асыру барысында Атырау мемлекеттік университетіне сыйға тартқан жаңа Студенттер үйінің ғимаратымен танысты.
Жатақханада тұратын студенттермен әңгімелесу кезінде Елбасы қазақ халқының үлкенді құрметтеуге, кішіге қамқор болуға, сондай-ақ отаныңды сүюге негізделген салт-дәстүрін ұстанудың маңыздылығын айтты.
Университет студенттері «Бес әлеуметтік бастама» аясындағы жобалардың жүзеге асырылғаны және студент жастарға әрдайым қолдау көрсетіліп келе жатқаны үшін Нұрсұлтан Назарбаевқа алғыс айтты.
Сонымен қатар, Қазақстан Президентіне «Рухани жаңғыру» бағдарламасы мен «Бес әлеуметтік бастаманың» облыстағы іске асырылу барысы жөнінде мәлімделді.
– «Қазақ тіліндегі 100 жаңа оқулық» жобасын іске асыру барысында облыстың 18 оқу орны 6 мыңнан астам оқулықпен қамтамасыз етілді. «Туған жер» арнайы жобасы аясында жергілікті меценаттардың қолдауымен жалпы құны 9 миллиард теңге болатын 46 жоба жүзеге асырылды. Сонымен қатар, өңірдің шығармашылық ұжымдары қазақтың мәдениеті мен өнерін таныту мақсатымен әлемнің 12 елінің сахнасында өнер көрсетті. Аймақ кәсіпкерлерінің қаржысына Түркия астанасы – Анкараның орталығындағы Дина Нұрпейісова атындағы алаңда әйгілі күйшінің бюсті орнатылатын болады, – деді Атырау облысының әкімі Н.Ноғаев.
***
«7-20-25» бағдарламасы жүзеге асырыла бастағаннан бері өңір тұрғындарынан құны 454 миллион теңгеден асатын 35 өтініш келіп түсті. Олардың 16-сына 181 миллион теңге көлемінде жеңілдетілген несие берілді. Биыл облыста 1792 пәтерден тұратын 26 тұрғын үй пайдалануға беріледі деп жоспарлануда.
Кіріс көлемі 25 айлық есептік көрсеткіш болатын 65 мың адамның жалақысы 1,1 миллиард теңгеге өсті.
Биыл берілген шағын несиенің саны екі есе – 173-тен 366-ға дейін өсіп, жалпы сомасы 1558,9 миллион теңге болды.
2020 жылға қарай облыстағы оқу орындарының қажеттілігін толық қамтамасыз ететін 1960 орындық 13 жатақхана салынады.





///Қазақстан мен Қырғызстан делегацияларының арасында өткен келіссөздер қорытындысы бойынша Қасым-Жомарт Тоқаев пен Сооронбай Жээнбеков бұқаралық ақпарат құралдары үшін бірлескен мәлімдеме жасады.
Қасым-Жомарт Тоқаев өзінің Қырғызстанға жасаған сапарының ерекше маңыздылығын атап өтіп, елдерімізді ежелден жалғасып келе жатқан тығыз достық байланыстарымыз, терең тамырымыз, тіліміз бен мәдениетіміз біріктіретінін айтты.
Қазақстан Президенті өз сөзінде одақтастық әрі стратегиялық серіктестік деңгейіне жеткен екіжақты байланыстарды дамытуға Тұңғыш Президентіміз – Елбасы Нұрсұлтан Назарбаев пен Сооронбай Жээнбековтің  қосқан үлесіне тоқталды.  
– Нұрсұлтан Назарбаев пен Сооронбай Жээнбеков  2017 жылы саяси ерік-жігер танытып, екі ел үшін де маңызды саналатын мемлекеттік шекараның құқықтық мәртебесін бекітті. Бұл Қазақстан мен Қырғызстанның бүкіл әлем қоғамдастығына тату көршілік рухының жарқын үлгісін көрсетті, – деді Қасым-Жомарт Тоқаев.
Ол Қазақстанның Президенті ретінде көпжақты қазақ-қырғыз ықпалдастығын дамыта беруге ниетті екеніне назар аударды. Оның айтуынша, бүгінгі келіссөздер қорытындысы бойынша қол қойылған Бірлескен декларация соның айқын дәлелі.
Қасым-Жомарт Тоқаев келіссөздер барысында сауда-экономикалық және инвестициялық байланыстарға баса назар аударылғанын мәлімдеді.
– 2015-2018 жылдары екіжақты тауар айналымы 30 пайызға артып, 900 миллион долларға жуықтады. Соның нәтижесінде еліміз Қырғызстанның жетекші сауда серіктесіне айналды және Ресей мен Қытайдан кейінгі үшінші орынды берік иеленіп отыр. Өз кезегінде Орталық Азия елдері ішінде Қырғызстан – Қазақстанның екінші сауда серіктесі, – деді Қасым-Жомарт Тоқаев.
Бұл ретте, Қазақстан Президенті тауар айналымын 1 миллиард долларға жеткізу міндетіне айрықша тоқталды. Келіссөздер барысында кәсіпкерлер тұрақты түрде тікелей байланыс орната алатын арнайы алаң құру бастамасы талқыланды.
– Қазақстан мен Қырғызстанның өңіраралық форумын өткізу тәжірибесін енгізу осының бір мысалы бола алады. Үкіметтерге бұл ұсынысты пысықтау тапсырылды, – деді Қасым-Жомарт Тоқаев.
Қазақстан Президенті өзара сауда-саттықтың шамамен 50 пайызын құрайтын шекара маңы ынтымақтастығының қарқынды дамып келе жатқанын атап өтті.
– Экспорт-импорт операцияларын қолдап, ынталандыру үшін Қазақстан тауарларды рәсімдеу және дайындау жөніндегі логистикалық орталық құруды ұсынып отыр. Бұл жобаның іске асырылуы елдеріміздің аумағында әкімшілік рәсімдерді жеңілдетіп, тауарларды жылжытуға айтарлықтай мүмкіндіктер туғызады, – деді Қасым-Жомарт Тоқаев.
Су және энергетика саласындағы мәселе – кездесудің маңызды бөлігі. Қазақстан Президенті Орталық Азиядағы трансшекаралық өзендердегі су ресурстары ортақ байлығымыз деп санайды.
Келіссөздер барысында екі ел басшылары мәдени-гуманитарлық саланы одан әрі дамытудың перспективаларын жеке мәселе ретінде қарастырды. Атап айтқанда, алдағы уақытта елдеріміздің өзара Мәдени күндерін ұйымдастыру ұсынылды. Соңғы рет мұндай шара алты жыл бұрын өткізілген болатын.
Қазақстан Президенті келіссөздер қорытындысы бойынша қол қойылған екіжақты құжаттарға баса мән беріп, жалпы сипаты бойынша серіктестігімізді нығайтуға тың серпін беретін Ынтымақтастықтың кешенді бағдарламасына ерекше тоқталды.
 












///Қасым-Жомарт Тоқаев қазақстандықтарды Ұлттық домбыра күнімен құттықтай отырып, Елбасының бастамасымен домбыраны ұлықтау мерекесін өткізу игі дәстүрге айналғанын айтты.  
 – Бұл – халқымыздың тамыры тереңде жатқан төл өнерін дәріптейтін мейрам. Қазақ пен домбыра – бір-бірінен  бөле-жаруға болмайтын егіз ұғым. Домбыра – көне заманның аңыздарына  арқау болған киелі аспап. «Ақсақ құлан» күйінің шығу төркінін білмейтін қазақ кемде-кем. Ежелгі  дәуірден жеткен қастерлі домбыра ұрпақтан-ұрпаққа мирас болып келеді.  Қазақ сан ғасырлық шежіресінің куәсі болған қасиетті аспапты бойтұмарына балаған. Қазіргі тілмен айтсақ, бұл – біздің ұлттық брендіміз, – деді Президент.

Мемлекет басшысының айтуынша, құдіретті қос ішектің үнінде ұлы даланың жыры, бабалардың сыры сақталған. Халқымыз қуанышы мен қайғысын, арман-тілегі мен үмітін күй арқылы жеткізген. Мемлекет басшысы домбыраға тіл бітсе, тебіренбейтін қазақ жоқ екенін, қандастарымыз мекендейтін қай елге барсақ та, домбыраның қоңыр үні күмбірлеп тұратындығын атап өтті. Байтақ даланы дүбірлеткен күйшілердің асыл мұрасы – рухани қазынамыздың баға жетпес байлығы. 
– Құрманғазының «Сарыарқасы», Тәттімбеттің «Саржайлауы» күй өнерінің  шыңы саналады. Нұрғисаның «Аққуы» – қазақтың қанына сіңген бекзат өнердің бірегей туындысы. Сондай дарын иелерінен аманат болған киелі мұра бүгінде адамзаттың асыл қазынасына айналды.  Күй өнері ЮНЕСКО шеңберіндегі құндылықтар қатарына қосылды. Домбыраны ұлықтап, күй өнерін дамыту үшін елімізде көптеген игі істер атқарылуда. Елордада күй атасы Құрманғазының ескерткіші ашылды. Ал кеше ғана күйші Дина апамыздың құрметіне  сәулет туындысы бой көтерді, – деді Қасым-Жомарт Тоқаев.   

Президент озық мәдениеті бар ұлттың рухы әрдайым биік болары сөзсіз деп санайды. Сондықтан өскелең ұрпақ осы киелі өнерді лайықты жалғастыруы қажет. Мектепте домбыра үйренуге арналған факультатив сабақтарын енгізу жөніндегі бастаманы қолдаған Қасым-Жомарт Тоқаев, бұл сабақтар балаларымыздың ұлттық санасының күшеюіне және олардың көзқарасы мен мәдени танымының кеңеюіне оң ықпал ететініне сенім білдірді. 
– Биыл бірінші мамырдан шығармашылық үйірмелер мемлекеттік тапсырыс аясында жұмыс істей бастады. Балалар мұндай үйірмелерге тегін қатысатын болды. Осының барлығы жастардың ұлттық құндылықтарды игеруі үшін қажет. Сондықтан домбыраның қадір-қасиетін өскелең ұрпақтың санасына сіңіру – өте маңызды міндет.  Қазір  жастарымыз домбыраны заманауи музыкамен ұштастырып, жер жүзіне танытуда. Бұл төл тарихымыз бен мәдениетімізге әлем халықтарының қызығушылығын арттырады, Қазақстанның бірегей бет-бейнесін  қалыптастырады, – деді Мемлекет басшысы.     

Сөз соңында Қасым-Жомарт Тоқаев музыка өнері ешкімді ұлт пен тілге бөлмейтінін, домбыраның үні еліміздегі барша этностарды ортақ құндылыққа біріктіріп, рухани тұтастыққа бастайтындығын атап өтті.
– Ұлтымыздың рухын көтеретін домбыраға әр шаңырақтың төрінде орын бар. Себебі домбыра – қазақтың жаны, – деді Президент.




 


 
/// 
Мемлекет басшысына Қазақстанның тарихи және мәдени мұрасын саралап,  баға беретін заманауи интеллектуалдық орталық болуды көздеп отырған музейдің қызметі туралы баяндалды.
Нұрсұлтан Назарбаев сондай-ақ Қазақстанның ежелгі заманнан бүгінге дейінгі археологиялық, этнографиялық, тарихи-мәдени ескерткіштері қойылған экспозициялық залдарды аралап көрді.
 ***
Қазақстан Республикасының Ұлттық музейі 2014 жылы ашылды. Жалпы алаңы 74 мың шаршы метр болатын музей кешені жеті блоктан тұрады. 14 мың шаршы метрден астам аумақта 11 тақырыптық зал бар орналасқан, олардың қатарында Астанаға, Тәуелсіз Қазақстанға арналған залдар, алтын залы, ежелгі және орта ғасыр тарихы, этнография және қазіргі заманғы өнер залдары бар. Мекеме әлемдік стандарттарға сай құралдармен жабдықталған, экспозициялар үшін заманауи көрме технологиялары қолданылады.
Сонымен қатар, балалар музейіне, балалардың шығармашылық орталығына, көрме залдарына, қалпына келтіру шеберханаларына, зертханаларға, кәсіби қор сақтау қоймасына, оқу залы бар ғылыми кітапханаға, конференция залы мен кәдесыйлар дүңгіршектеріне арналған орынжайлар қарастырылған. 


/// 
Форумға қатысушыларға сөз арнаған Мемлекет басшысы шараның Ақмола облысында өтуінің символдық мәні бар екеніне тоқталды.
– Мұнда жүзден астам этностың өкілдері татулық пен келісімде өмір сүріп жатыр. Республикамыздағы қоғамдық келісім кеңестерінің ең көбі осы облыста жұмыс істейді, олардың  саны – 266. Биыл Қазақстан халқы Ассамблеясының жылы аясында Ақмола облысында 500-ге жуық іс-шара өткізіледі. Облыс Ассамблеясының активі бес мың адамды құрайды, – деді Қазақстан Президенті.
Нұрсұлтан Назарбаев облыстың әлеуметтік-экономикалық даму қарқынына да тоқталды.
– Өңірдегі ауыл шаруашылығы өнімдері өндірісінің көлемі үш жылда екі есе ұлғайды. Индустриялық-инновациялық даму бағдарламасы табысты жүзеге асуда. Тек былтырдың өзінде 10 жаңа жоба іске қосылды, 17 миллиард теңге игерілді. Индустрияландыру картасынан биыл тағы 25 жобаны іске қосу жоспарлануда. Оларда 2000 жаңа жұмыс орны құрылатын болады. Кәсіпкерлік дамып келеді, облыста сомасы 250 миллиард теңгеден астам өнім шығарған 53 мың шағын және орта бизнес кәсіпорындары жұмыс істейді. Мемлекет аграрлық секторға көрсетілген қолдаудың қайтарымы болады деп үміттенеді.  Облыстың балаларды мектепке дейінгі біліммен қамту деңгейінің көрсеткіші де жоғары – шамамен 90%. Биыл тағы 4 балабақша және 7 мектеп салынады. Денсаулық сақтау саласында 11 жаңа нысан салу жоспарлануда, – деді Мемлекет басшысы.
Қазақстан Президенті елімізде дағдарыс құбылыстарына қарсы тұруға қажетті барлық мүмкіндіктер бар екеніне назар аударды. Атап айтқанда, Мемлекет басшысы «Нұр Отан» партиясының таяуда өткен XVI съезінде жарияланған, республиканы дамытуға арналған халықтық бес реформа туралы атап өтті. Бұл реформалар – кәсіби және автономды мемлекеттік аппарат қалыптастыру, заң үстемдігін қамтамасыз ету, индустрияландыру және әртараптандыруға негізделген экономикалық өсім, болашағы біртұтас ұлт, транспарентті және есеп беруші мемлекет.
Нұрсұлтан Назарбаев атап өткендей, мемлекеттің басты міндеті – еңбек адамының жұмысы мен тұрақты табысы, баспанасы, болашаққа деген сенімінің болуын қамтамасыз ету.
– Бес реформа – бұл елге, қарапайым азаматтарға керек нәрсе. Біз  индустрияландыруды жалғастырамыз, еңбек өнімділігін арттырамыз. Мемлекет шағын және орта бизнеске, ауыл шаруашылығы өнімін өндірушілерге көмектесетін болады. Бүгінде пәрменді әлеуметтік саясат жүргізілуде. Біз жастарға, зейнеткерлерге, сондай-ақ мемлекет қолдауына мұқтаж жандардың бәріне қамқорлық жасап отырмыз. Бұдан әрі де мектептер мен ауруханалар, өзге де әлеуметтік нысандарды салатын боламыз, – деді Қазақстан Президенті.
Нұрсұлтан Назарбаев алға қойылған мақсаттарға жету үшін елге Қазақстан халқы Ассамблеясы идеяларына адалдықты, тұрақтылықты, достықты және бақ-берекені сақтау қажет екенін атап өтті. 
Іс-шараға жиналған жастар өкілдеріне сөз арнаған Мемлекет басшысы Қазақстанда жан-жақты жетілу және сапалы білім алу үшін барлық жағдай жасалғанын айтты. 
– Сіздерге қазір қалған бүкіл өмірлеріңізге қажетті білім жинауға мүмкіндік беріліп отыр. Бос өткен уақытты қайтарып алу мүмкін емес, оны дұрыс пайдалана білу маңызды. Сіздерді Отанымызды сүюге және оған қалтқысыз қызмет етуге шақырамын. Бұған сіздер жақсы оқу арқылы қол жеткізе аласыздар, ал ол сіздерге кәсіпқой маман болып, сый-құрметке бөленуге және өз отбасыларыңызды асырауға мүмкіндік береді, – деді Қазақстан Президенті. 
Форум барысында сондай-ақ облыстың этномәдени орталықтарының өкілдері де сөз сөйлеп, елімізде өмір сүріп жатқан барлық этнос өкілдерін біріктірген бірегей қоғамдық институт ретіндегі Қазақстан халқы Ассамблеясының маңызына тоқталды.



///Мемлекет басшысы тоқ өткізетін кабель жасау технологиясымен және кәсіпорынның даму перспективасымен танысты.
Қазақстан Президентіне ішкі және шетелдік нарыққа шығарылатын дайын өнім үлгілері де көрсетілді.



///Мемлекет басшысы Индонезияның Зонд бұғазы жағалауындағы цунами салдарынан көптеген адамның қаза болғаны туралы хабарды зор күйзеліспен қабылдады.
«Қаза болғандардың туған-туысқандарына және бүкіл Индонезия халқына көңіл айтып, орны толмас қайғыға ортақтастығымды білдіремін. Зардап шеккендердің тезірек сауығып кетуіне тілектеспін», – делінген жеделхатта.
///Әңгімелесу барысында Нұрсұлтан Назарбаев Режеп Ердоғанды Түркия Республикасының Президенті лауазымына қайта сайлануымен құттықтады.
Нұрсұлтан Назарбаев Режеп Ердоғанның осы сайлаудағы жеңісі түрік халқының оның жүргізіп отырған саясатына қолдау көрсеткенінің айқын дәлелі екенін атап өтті.
Режеп Ердоған Қазақстан Президентіне ризашылық білдіре отырып, сайлаудың демократия қағидаттарына сай, халықтың жаппай қатысуымен өткенін айтты.
Сондай-ақ, мемлекеттер басшылары бауырлас екі ел арасындағы сындарлы диалогты одан әрі тереңдету мәселелерін талқылады.
///Кездесу барысында Қазақстан мен Еуропа Кеңесі арасындағы ынтымақтастықтың даму перспективалары талқыланды. Сондай-ақ аймақтық күн тәртібінің өзекті мәселелері, оның ішінде Ауғанстандағы ахуал сөз болды.

Қасым-Жомарт Тоқаев Рик Демске ілтипат білдіре отырып, оның сапары атаулы дата – Қазақстан Тәуелсіздігінің 30 жылдығымен тұспа-тұс келгенін атап өтті.
– Сіздің сапарыңызды дәл уақытында жасалды деп санаймын. Өйткені ол бізге қол жеткізген жетістіктерімізді қорытындылауға және ынтымақтастықтың жаңа бағыттарын пысықтауға мүмкіндік береді, – деді Президент.
Мемлекет басшысы Еуропа Кеңесі Парламенттік ассамблеясымен жан-жақты диалогты жалғастырудың маңызды екенін атап өтті. Сонымен қатар Қасым-Жомарт Тоқаев Рик Демске адам құқықтары мен заң үстемдігін нығайтуға және жемқорлыққа қарсы күреске бағытталған Қазақстандағы демократиялық реформалардың жүзеге асырылуы жөнінде айтты.
Еуропа Кеңесі Парламенттік ассамблеясының төрағасы Қазақстанда жүргізіліп жатқан саяси реформаларды құптап, еліміздің Азаматтық және саяси құқықтар туралы халықаралық пактінің Екінші Факультативтік хаттамасына қол қойғанын ерекше атап өтті.
///Әңгімелесу барысында мемлекеттер басшылары екіжақты күн тәртібіндегі барлық бағыт бойынша Қазақстан мен Өзбекстанның стратегиялық серіктестігін одан әрі дамыту мәселелері жөнінде пікір алмасты.  
Кездесуде сауда-экономикалық ынтымақтастықты арттыруға, инвестициялық ықпалдастықты нығайтуға, сондай-ақ өнеркәсіп, машина жасау, көлік және логистика, ауыл шаруашылығы және басқа да салалардағы бірлескен жобаларды жүзеге асыруға басымдық берілді.
Қазақстан мен Өзбекстан арасындағы көпжақты қатынастарға тың серпін беру мақсатында тараптар Президент Шавкат Мирзиёевтің Қазақстанға мемлекеттік сапарын жыл соңына дейін ұйымдастыру жөнінде уағдаластыққа қол жеткізді.
Осыған байланысты екі елдің үкіметтеріне алдағы келіссөздердің жоғары деңгейде жүргізілуін қамтамасыз етуге тапсырма берілді.
 
///Видео конференция режимінде өткен іс-шараға Әзербайжан, Беларусь, Қырғызстан, Молдова, Ресей, Тәжікстан, Түрікменстан, Өзбекстан Президенттері қатысты.
Жиын барысында Мемлекеттер басшылары Тәуелсіз Мемлекеттер Достастығы аясындағы көпжақты ықпалдастық, ТМД-ны одан әрі дамыту тұжырымдамасы және оны іске асыру жөніндегі негізгі іс-шаралар жоспары жайында пікір алмасты. Сондай-ақ ТМД елдері Парламентаралық ынтымақтастықты арттыру және нығайту мәселесі талқыланды.
Қасым-Жомарт Тоқаев өз сөзінде бүгінгі отырыстың әлемдік экономика мен саясаттағы көптеген маңызды проблемалар төңірегінде өтіп отырғанын, дүниежүзіндегі қиын ахуалды коронавирус пандемиясы одан әрі шиеленістіріп жібергенін жеткізді. Қазақстан Президенті ортақ мүдделерді ескере отырып бірқатар ұсыныс жасады, оның ішінде, коронавирус індетіне бірлесе қарсы күресуге қатысты ойын ортаға салды.
– Бүгінгі күннің ең басты міндеті – азаматтарымыздың коронавирусқа қарсы вакцинаға кең көлемде қол жеткізуіне мүмкіндік жасау. Осы орайда COVID-19 індетіне қарсы жаһандық күресте әлемде бірінші болып вакцинасын тіркеген және халыққа екпе жасай бастаған Ресей Федерациясының жетекші рөлін атап өткім келеді. Қазақстан да өзінің вакцинасын әзірлеп жатыр. Оның сынамалары жақсы нәтиже беруде. Біз келесі аптада Ресеймен бірлесіп, вакцина өндірісін іске қосамыз. Ол ресейлік те, қазақстандық та өнім ретінде экспортқа шығарылады, – деді Мемлекет басшысы.
Президент әріптестерін өздерінің сыртқы саясат ведомство басшыларына БҰҰ аясында Ауруларды бақылау және биологиялық қауіпсіздік жөніндегі аймақтық орталықтар желісін, сондай-ақ, Биологиялық қауіпсіздік жөніндегі халықаралық агенттік құру жайындағы Қазақстанның БҰҰ-да жасаған ұсынысын қолдау үшін тапсырма беруге шақырды.
Қасым-Жомарт Тоқаев Достастық елдерінің арасындағы іскерлік белсенділік пен экономикалық байланыстарды жандандыру жұмысын ТМД-ның басты міндеттерінің бірі ретінде атады.
– Қазіргі жағдайда біздің негізгі басымдығымыз – әлеуметтік-экономикалық тұрақтылықты сақтау, халықтың табыс деңгейін және жұмыспен қамтылуын қамтамасыз ету. Бірақ бұған сауда-экономикалық қатынастардың барлық кешенін қайта жаңғыртпай, қол жеткізу мүмкін емес. Өзара сауда-саттықты одан әрі ырықтандыру, кедергілер мен шектеулерді реттеу жөніндегі жұмыстарды жандандыру қажет. Инвестиция тартуға, көлік-транзит әлеуетін тиімді пайдалануға, өнеркәсіптік кооперацияны тереңдетуге, өңірлер арасындағы тікелей байланыстарды дамытуға баса мән беру керек, – деді Президент.
Мемлекет басшысы Қызмет көрсетудің еркін саудасы туралы келісімді және оның әр мемлекетке нақты пайда әкелетін инвестициялар жөніндегі негізгі бөлімін келісуді аяқтаудың маңыздылығына назар аударды. 
Қасым-Жомарт Тоқаев қоршаған ортаны қорғау және «жасыл экономикаға» қатысты  шешімдерді енгізу, сондай-ақ, жаңа цифрлық технологияларды дамыту мәселелеріне арнайы тоқталды. Қазақстан ТМД Мемлекетаралық экологиялық кеңестің 2021 жылғы төрағасы ретінде аталған саладағы ұлттық заңнамалардың тәсілдері мен үйлестірілуін ұштастыру мүмкіндігін зерттеуді, сондай-ақ, Цифрландыру мәселелері бойынша арнайы жұмыс тобын құруды  ұсынды.
Қазақстан Президенті Мемлекеттер басшыларының назарын қауіпсіздік пен тұрақтылықты қамтамасыз етуге аударды. Оның пікірінше, мемлекетаралық қатынастардың шиеленісу және өзара сенімсіздік жағдайында орнықты даму мен ілгерілеу мүмкін емес.
– Әзербайжан Президенті Ильхам Гейдарұлы Әлиев пен Армения Премьер-министрі Никол Воваевич Пашинянның бірлесе күш салуымен, Владимир Владимирович Путиннің белсенді араағайындығымен Таулы Қарабақтағы әскери қимылдарды тоқтату туралы келісім жайында тағы бір рет атап өткім келеді. Бұл қалыптасқан күрделі жағдайдағы ең дұрыс шешім болды. Аталған тарихи келісім өңірде ұзақ мерзімді бейбітшілік орнатуға ықпал етеді деп үміттенемін. Шын мәнінде, Достастық ұйымы құрылғалы бері саяси атмосфераны улап келген посткеңестік кеңістіктегі қақтығыс ошағының оты сөндірілді, – деді Қасым-Жомарт Тоқаев.
Мемлекет басшысы осындай қиын-қыстау кезеңде елдеріміз арасындағы тығыз ықпалдастықтың маңызы арта түседі деп санайды.
– Иә, біз бір-бірімізден экономикалық әлеуетіміз тұрғысынан ерекшеленеміз. Біздің тарихи көзқарасымыз, Таулы Қарабақтағы қақтығыс көрсеткендей, тіпті, геосаяси көзқарасымыз да әртүрлі болуы ықтимал. Дегенмен, ең бастысы, біздің халықтарымыз бейбіт жағдайда өмір сүріп, бір-бірімен достық қарым-қатынаста болғысы келеді. Біздің міндетіміз – халықтарымыздың арасына сына қағылуына жол бермей, өзара тиімді ынтымақтастықты арттырудың жолын іздеу, қазіргідей стратегиялық құбылмалы жағдайда ТМД елдерін жақындастыру. Біз пандемиядан кейінгі кезеңде оның барлық сын-қатерлері мен ауыртпалықтарын еңсеруде көпжақты ықпалдастық мәселесін ойластыруымыз керек, – деді Президент.
Қасым-Жомарт Тоқаев ТМД-ны халықаралық қоғамдастықта зор беделге ие деп санайды.
– Біздің ұйымның негізін қалаушылар күш жұмылдыра отырып, посткеңестік кеңістікті тарихымыздағы қарама-қайшылық кезеңіндегі ауыр қантөгістен аман сақтап қала алды. Достастықтың әлеуетін жаңа геосаяси жағдайда одан әрі күшейту және оның халықаралық аренадағы орнын нығайту – баршамыздың ортақ міндетіміз. Тату көршілік рухындағы ынтымақтастық, өзара құрмет көрсетіп, мүдделерді ескеру арқылы қазіргі сынақтар мен алдағы сын-қатерлерге лайықты төтеп бере алатынымызға сенемін, – деді Қазақстан Президенті.
Мемлекет басшысы Қазақстан Азиядағы өзара іс-қимыл және сенім шаралары жөніндегі кеңестің 2020-2022 жылдардағы төрағасы кезінде аймақтың тұрақтылығын қамтамасыз етуге маңызды үлес қосуға ниетті екенін атап өтті. Ол үшін еліміз АӨІСШК-ні Азиядағы қауіпсіздік және даму ұйымы ретінде қайта құруды жоспарлап отырғанын және бұл бағытта бар күш-жігерін жұмсайтынын айтты.
Қасым-Жомарт Тоқаев сөзінің соңында Достастық оған мүше мемлекеттердің барлығына пайда әкеліп, негізгі мәселелер бойынша ұстанымдарды үйлестірудің маңызды тетігі ретінде қала беретінін атап өтті.
Жиын қорытындысы бойынша бірқатар құжатқа, оның ішінде, ТМД-ны одан әрі дамытудың тұжырымдамасына және осы Тұжырымдаманы іске асырудың негізгі іс-шаралар жоспарына, Біріккен Ұлттар Ұйымының құрылғанына 75 жыл толуына орай Тәуелсіз Мемлекеттер Достастығына мүше мемлекеттер басшыларының бірлескен мәлімдемесіне, Халықаралық ақпараттық қауіпсіздікті қамтамасыз ету саласындағы ынтымақтастық туралы Тәуелсіз Мемлекеттер Достастығына мүше мемлекеттер басшыларының бірлескен мәлімдемесіне қол қойылды.
Қазіргі жағдайды ескере отырып, ТМД-ны одан әрі дамыту тұжырымдамасы экономикалық, саяси, мәдени-гуманитарлық салалардағы ықпалдастық бағыттары бойынша кеңейтілді. Құжатта ауыл шаруашылығы, жеңіл өнеркәсіп, құрылыс материалдары өндірісі, зергерлік өнеркәсіп салаларындағы кооперациялық жобаларды әзірлеу және жүзеге асыру, сондай-ақ, өнімдердің жекелеген түрлеріне қатысты ортақ нарықты дамыту мәселелері қамтылды. ТМД елдері цифрлық технология, ғарышты пайдалану салалары бойынша да ынтымақтастықты нығайтуға уағдаласты. Ал мәдени-гуманитарлық бағытта денсаулық сақтау, халықтың санитарлық-эпидемиологиялық амандығын қамтамасыз ету, жастармен жұмысты ілгерілету жөніндегі ынтымақтастықты жандандыру мәселелері қарастырылды.








///Кездесу барысында Нұрсұлтан Назарбаевқа еліміздегі құқық қорғау органдарының қызметі және бұған дейін жүктелген тапсырмалардың орындалуы жөнінде есеп берілді.
Елбасы прокуратура органдарына азаматтар құқықтарының, заңды мүдделерінің сақталуы және заңнамалардың орындалуы үшін жоғары қадағалауды жүзеге асыру міндеті қойылғанын айтты.
– Бүгінде еліміздегі заңдылықты қамтамасыз ету үшін қажетті шаралардың бәрі іске асырылды. Атап айтқанда, құқық қорғау органдары мен сот жүйесі реформаланды, тиісті заңдар қабылданды, соның ішінде бизнесті негізсіз тексерістерден қорғау туралы мәселе де қамтылды. Соларды тек сапалы орындау қажет, – деді Қазақстан Президенті.
Нұрсұлтан Назарбаев қылмыстық заңнаманы ізгілендіру жөніндегі жұмыстарды жалғастырудың маңыздылығын атап өтіп, Қазақстандағы сотталғандар саны 35 пайызға азайғанын айтты.
Бас прокурор Мемлекет басшысына қылмыстық процесті реформалау бағытында атқарылып жатқан жұмыстар жөнінде мәлімдеп, осы іс-қимылдардың нәтижесінде еліміздегі жалпы қылмыстық істер өткен жылмен салыстырғанда 10 пайызға кемігенін атап өтті.
– Прокуратура органдары тарапынан азаматтардың құқықтары мен заңды мүдделерін қорғау үшін жүйелі шаралар қабылдануда. Биылғы алты айдың ішінде еңбек құқықтарының сақталуы, жер қатынастары, тарифтік заңнама салаларына тексеру жүргізілді, нәтижесінде үш миллионнан аса азаматтың құқықтары қорғалып, қайта қалпына келтірілді, – деді Қайрат Қожамжаров.
Елбасы кездесу қорытындысы бойынша бірқатар нақты тапсырма берді.

///Ақорда резиденциясында бірқатар мемлекеттің жаңадан тағайындалған төтенше және өкілетті елшілерінің Қазақстан Президентіне сенім грамоталарын тапсыру рәсімі өтті.
Сенім грамоталарын Франция Республикасының елшісі Дидье Канесс, Украинаның елшісі Петр Врублевский, БҰҰ-ның Қазақстан Республикасындағы тұрақты үйлестірушісі Микаелла Фриберг-Стори, Солтүстік Македония Республикасының елшісі Сали Лимани, Пәкістан Ислам Республикасының елшісі Саджад Ахмед Сихар табыстады.
Қасым-Жомарт Тоқаев барлық елшілерді Қазақстандағы дипломатиялық миссияларының ресми түрде басталуымен құттықтап, оларға екіжақты қатынастарды одан әрі нығайтуда сәттілік тіледі.
Мемлекет басшысы шетелдік елшілердің алдында сөйлеген сөзінде бүгінгі салтанатты рәсім бүкіл әлем қауымдастығы үшін бұрын-соңды болмаған қиындықтар кезінде өтіп жатқанын атап өтті. Оның айтуынша, ынтымақтастық пен тиімді халықаралық ықпалдастық біздің халықтарымызды кез-келген қауіп-қатерге қарсы тұра алатындай қауқарлы етудің кілті. Президенттің пікірінше, біздің еліміз аталған мемлекеттермен және БҰҰ жүйесімен серіктестікті Қазақстанның сыртқы саясатының ажырамас бөлігі ретінде қарастырады.
Қасым-Жомарт Тоқаев Қазақстанның Еуропалық Одақтағы басты серіктесі және еліміздің бесінші инвесторы Франциямен стратегиялық қатынастарды дамытуға ерекше мән беретінін айтты. Тау-кен, мұнай-газ, көлік техникасы, құрылыс материалдары өндірісі, химия және тамақ өнеркәсібі сияқты салалар бойынша ынтымақтастық табысты дамып келеді.  Сонымен қатар ауыл шаруашылығы, жаңартылған энергия және цифрлық технологиялар, мәдениет, білім, туризм салаларындағы өзара тиімді ынтымақтастықтың зор әлеуетін пайдалануға болады.
– Қазақстан тарапы француз кәсіпкерлеріне еліміздегі пайдалы жобаларға инвестиция салу үшін жекелеген тәсілдер ұсынуға дайын, – деді Қасым-Жомарт Тоқаев.
Петр Врублевскийді қабылдаған Президент екі ел арасындағы дәстүрлі достық байланыстарды одан әрі нығайту және Украинамен көпжақты ынтымақтастықты арттыру Қазақстан үшін өте маңызды екенін айтты.
– Біздің екіжақты қатынастарымыз терең тарихи байланыстарға негізделген. Ал Қазақстандағы украин диаспорасы біздің халықтарымыздың арасын «алтын көпір» ретінде байланыстырады. Бүгінде біздің кәсіпорындар әртүрлі салада ынтымақтаса жұмыс істеуде. Екі елде де жүргізіліп жатқан маңызды трансформациялық реформалар саяси, сауда-инвестициялық, мәдени және халықтар арасындағы байланыстардың одан әрі нығая түсуіне септігін тигізеді деп сенемін, – деді Мемлекет басшысы.
Микаелла Фриберг-Сторимен әңгімелесу барысында Қасым-Жомарт Тоқаев Қазақстанның БҰҰ Жарғысына негізделген инклюзивті көпжақты саясатқа берік болып қала беретінін жеткізді.
– БҰҰ жүйесімен және оның шеңберіндегі серіктестігіміз айтарлықтай нәтижелі болды. Соңғы отыз жылда Қазақстан БҰҰ-ның барлық негізгі органдарына, оның ішінде Қауіпсіздік Кеңесіне қатысып, бірқатар басым міндеттерді орындады. Орталық Азия мен Ауғанстандағы тұрақты дамудың 2030 жылға дейінгі күн тәртібін тиімді үйлестіру үшін біз Алматыда БҰҰ-ның аймақтық орталығын құруға ниеттіміз, – деді Қазақстан Президенті.
Мемлекет басшысы Солтүстік Македония Республикасын Шығыс Еуропа мен Балкандағы Қазақстанның маңызды серіктесі ретінде қарастыратынын атап өтті.
– Біздің елімізде әртүрлі этникалық және діни топтар өмір сүреді.  Бұл біздің мемлекеттеріміздің арасындағы ортақ ұқсастық. Осындай ерекшеліктер елдерімізді нығайтады. Сіздің еліңізбен саяси және сауда-экономикалық ынтымақтастықты кеңейтуге бас мән береміз, – деді Қасым-Жомарт Тоқаев.
Саджад Ахмeд Сихарды қабылдаған Мемлекет басшысы Пакістанның Азиядағы негізгі серіктестеріміздің бірі екенін айтты. Екі ел арасында саяси және экономикалық тұрғыдан мазмұнды диалогқа бағытталған берік серіктестік орнаған.
– COVID-19 індетінің кері әсеріне қарамастан, екіжақты сауда-саттық артып келеді. Дегенмен, елдеріміз арасындағы көлік қатынасының нашарлығынан біз өз мүмкіндігімізді толық пайдалана алмай отырмыз. Осыған байланысты Сауда-экономикалық, ғылыми-техникалық және мәдени ынтымақтастық жөніндегі үкіметаралық комиссия серіктестіктің көкжиегін кеңейтеді деп үміттенеміз. БҰҰ, Ислам ынтымақтастығы ұйымы және Шанхай ынтымақтастық ұйымы аясындағы оң ықпалдастық ортақ мүдделерімізге қызмет етеді, – деді Президент.
Кездесу соңында Қасым-Жомарт Тоқаев елшілерді келе жатқан Жаңа жылмен құттықтап, олардың мемлекет басшыларына жүрекжарды сәлемін жолдады.











///Кездесуге Ресей Федерациясы делегациясының жетекшісі Александр Лаврентьев, Түркия Республикасы делегациясының жетекшісі Онал Седат, Иран Ислам Республикасы делегациясының жетекшісі Джабери Ансари және бақылаушы елдер – Америка Құрама Штаттары делегациясының жетекшісі Дэвид Саттерфилд пен Иордания Хашимиттік Корольдігі делегациясының жетекшісі Уасфи Тель, сондай-ақ Біріккен Ұлттар Ұйымының өкілі Стругар Милош қатысты.
Мемлекет басшысы Сириядағы қақтығысты реттеудің маңыздылығына тоқталып, бүкіл әлемдік қоғамдастық бұл мәселенің шешілуіне зор мүдделілік танытып отырғанын атап өтті.
– Сіздердің жұмыстарыңыз барша әлем назарында. Қаза болғандар мен босқынға айналғандардың өте көптігі бүкіл адамзатқа орасан нұқсан келтірді. Қазақстан Ресей мен Түркия Президенттерінің өтініші бойынша Астанада бас қосып, келіссөз жүргізуге жағдай жасады. Бүгінде сол келіссөздердің жетінші раунды өтіп жатыр. Барлық тараптар бұл үдерістің тиімді екенін айтуда, – деді Нұрсұлтан Назарбаев.
Қазақстан Президенті Астана процесі Женевадағы келіссөздердің тиімділігін арттыруға септігін тигізетінін айтты.
Мемлекет басшысы Астанада өткен бірқатар басқосудың қорытындысы бойынша қол жеткізілген нәтижелерге тоқталды.
– Сіздер бірнеше өңірдегі әскери іс-әрекеттерді бәсеңдету мәселесін шештіңіздер. Бұдан арғы іс-қимыл тетіктері әзірленіп, гуманитарлық ахуал жақсарды. Оқ атуды тоқтату режімін сақтап қалудың маңызы зор, – деді Нұрсұлтан Назарбаев.
Сонымен қатар, Астана процесіне қатысушы елдер делегацияларының жетекшілері сөз сөйледі.
Александр Лаврентьев Сириядағы жағдайды реттеуге арналған келіссөздердің аралық қорытындыларын талқылауға мүмкіндік жасалғаны үшін ризашылық білдіріп, қақтығысқа қатысты қазіргі жағдайға өз бағасын берді.
– Жұмыс басталғалы көп уақыт өтті. Оң нәтижелер бар. Деэскалация аймақтары елдегі жағдайдың тұрақтануына және саяси реттеу үдерісіне біртіндеп көшуге көп септігін тигізді. Астана процесі аясында ұрыс қимылдарын тоқтату режімін қатаң сақтауға тырысудамыз, – деді Ресей делегациясының жетекшісі.     
Бұдан бөлек, А.Лаврентьев қақтығысты реттеудің жекелеген мәселелері жөнінде әңгімелеп, одан әрі шешімін табу үшін саяси диалогты жолға қою қажеттігін атап өтті.
Түркия Республикасы делегациясының жетекшісі Онал Седат Астанадағы келіссөздердің ерекше маңыздылығына тоқталып, осы мәселені шешуге атсалысқаны үшін Нұрсұлтан Назарбаевқа ризашылығын білдірді. 
Иран Ислам Республикасы делегациясының жетекшісі Джабери Ансари терроризммен күресті жалғастырып, өңірдегі шиеленісті бәсеңдету үшін шаралар қабылдау қажеттігіне баса назар аударды.
Бақылаушы елдердің өкілдері Сирия қақтығысын бейбіт реттеу үдерісіндегі Қазақстанның және Нұрсұлтан Назарбаевтың жеке рөлін атап өтіп, Астанада келіссөздер өткізуге мүмкіндік бергені үшін алғыс айтты.
БҰҰ-ның бас сарапшы-консультанты Стругар Милош еліміздің БҰҰ Қауіпсіздік Кеңесіндегі белсенді қызметі үшін алғыс айтып, Сирия мәселесі бойынша саяси шешім қабылдаудың маңызды екенін атап өтті.    
Соңында Қазақстан Президенті келіссөздерге қатысқандардың барлығына өңірде бейбітшілік орнатуға атсалысқандары үшін тағы да ризашылығын білдірді.
– Кез-келген келіссөз, диалог – болашаққа бастайтын жол. Бәріміз бұл мәселенің бейбіт шешілгенін қалаймыз. Егер барлық елдердің күш-жігерін біріктіріп, ортақ коалиция жасамасақ, терроризмді жеңе алмаймыз. Біз келіссөздерді жалғастыру үшін барлық жағдайды жасауға күш салып отырмыз, – деді Мемлекет басшысы.

///
	

	 

	Кездесу барысында мемлекет басшылары Қазақстан мен Франция арасындағы серіктестіктің стратегиялық деңгейін атап өтті және екі елдің сауда-экономикалық, инвестициялық және мәдени-гуманитарлық ынтымақтастығын одан әрі дамыту келешегін талқылады.

	Нұрсұлтан Назарбаев Франция Қазақстанның жетекші сауда-экономикалық серіктестерінің бірі саналатынына тоқталды. Біздің еліміздің экономикасына Франция салған тікелей инвестицияның жалпы көлемі 9 миллиард доллардан асады.

	Қазақстан Президенті осы бағыттағы өзара іс-қимыл деңгейін одан да жоғарырақ көтеру қажеттігіне тоқталды. Атап айтқанда, Қазақстан-Франция іскерлік кеңесі мен экономикалық ынтымақтастық жөніндегі үкіметаралық комиссия жұмысын жандандыру қарастырылды.     

	Мемлекет басшылары нақты экономикалық жобаларды талқылады. Нұрсұлтан Назарбаев Қазақстанның Үдемелі индустриалды-инновациялық дамуы жөніндегі бағдарламаның басымдықтары туралы айтты. Екі елдің байланысын нығайту үшін Астана мен Париж арасында тікелей әуе қатынасын ашу мүмкіндігі талқыланды.

	Бұдан бөлек, Қазақстан Президенті біздің елімізді Франциямен білім, зерттеу және инновация саласындағы, соның ішінде жоғары оқу орындары деңгейіндегі ынтымақтастық қызықтыратынын атап көрсетті.      

	Сонымен қатар, тараптар халықаралық күн тәртібіндегі өзекті мәселелер мен әлемдегі ағымдық экономикалық жағдайдың дамуының негізгі үрдістерін қозғады.

	Әңгімелесу барысында екі елдің басшылары жаһандық қауіпсіздіктің қазірде бар қауіп-қатерін бейтараптандырудың мүмкіндіктерін қарастырды. Атап айтқанда, Ауғанстандағы тұрақтылықты қамтамасыз ету жөніндегі шаралар туралы сөз болды. Тараптар бұл мәселеде ұқсас көзқараста екендіктерін көрсетті. Ауғанстан үшін де және барлық өңір үшін де іске асырылуы үлкен мәнге ие нақты ұсыныстар әзірленді. 

	Кездесу соңында Қазақстан Президенті Франция басшысын Астанаға ресми сапармен келуге шақырды.

	Келіссөздердің қорытындысы бойынша бұқаралық ақпарат құралдарына арнап өткізген брифингте Нұрсұлтан Назарбаев Франсуа Олландпен кездесуі қазіргі кездегі стратегиялық серіктестік туралы шартты ескере отырып, келешекте байланыстар мен ынтымақтастықты жалғастыру мақсатында өткізілгенін атап өтті.

	- Біз 27 бірлескен ірі жобаны жүзеге асырамыз. Біздің елдеріміз арасындағы тауар айналымы 6 миллиард долларға жетті. Біз бұл жобаларды жүзеге асыру үшін «Назарбаев-Олланд» комиссиясы деңгейінде жыл сайынғы кездесуді жалғастырамыз. Мен экономикалық, саяси және гуманитарлық-білім беру салаларындағы біздің ынтымақтастығымыз екі елдің мүдделеріне сәйкес жалғаса береді деп ойламын, - деді Қазақстан Президенті.     

	

///Қазақстан Президенті жеке құрамға Мемлекеттік күзет қызметінің жаңадан тағайындалған бастығы Әнуар Садықұловты таныстырды.
Қасым-Жомарт Тоқаев Қазақстанның мемлекеттік күзет жүйесін дамытудың негізгі бағыттары туралы Күзет қызметі басшысының баяндамасын тыңдады.
– Мемлекеттік күзет қызметі – төтенше маңызды ұйым. Сіздер қызмет атқару барысында осыны қаперде ұстаңыздар. Мемлекеттік күзет қызметіне айрықша міндеттер жүктеледі. Сондықтан, мемлекеттік күзет мәселесі әрқашан басты назарда болады. Тапсырылған іске барынша адалдық танытып, жоғары кәсіби дайындықтарыңызды көрсететіндеріңізге сенімдімін, – деді Мемлекет басшысы.
Қазақстан Президенті ішкі және сыртқы қауіп-қатердің құбылмалы жағдайында күзет қызметкерлерінің кәсібилігіне қойылатын талап өте жоғары болатынын атап өтіп, қызметке кәсіби, идеологиялық және зияткерлік тұрғыдан дайын жас жігіттер іріктеп алынатынын айтты.
– Мемлекеттік күзет қызметінің офицерлерінде келіссөздер жүргізуге қажетті дипломатиялық дағдыларға сәйкес келетін әскери біліктілік, қырағылық, ақпаратты қорыта білу сияқты сапалық қасиеттер болуы тиіс. Сонымен қатар,  ішкі және сыртқы саясатты түсінетін және білетін саяси білімі жетік болуы қажет, – деді Мемлекет басшысы.
Қасым-Жомарт Тоқаев шұғыл әрекет ету штабының жұмысымен танысып, Мемлекеттік күзет қызметінің жұмыс кабинеттерін аралап көрді. Сондай-ақ, Күзет қызметінің жұмысын одан әрі жетілдіру жөнінде бірқатар тапсырма берді. 

///Қырғыз тарапының бастамасымен Қасым-Жомарт Тоқаев Қырғызстан Президенті Садыр Жапаровпен телефон арқылы сөйлесті.
Мемлекет басшысы ұлықтау рәсімінің сәтті өткенін атап өтіп, Садыр Жапаровты Қырғыз Республикасының Президенті болып сайлануымен тағы бір мәрте құттықтап, бауырлас қырғыз халқының өркендеуі мен игілігі жолындағы жауапты қызметіне сәттілік тіледі.
Тараптар достыққа, тату көршілікке және стратегиялық әріптестікке құрылған қазақ-қырғыз қатынастарының беріктігін нақтылап, екіжақты ықпалдастықты жаңа деңгейге көтеру мақсатында бірлесіп белсенді жұмыс істеуге дайын екендерін растады.
Садыр Жапаров Қазақстан Президентінің ізгі тілегіне алғыс айтып, қызметке кірісуіне орай Елбасы Нұрсұлтан Назарбаевтың құттықтау хат жібергені үшін ризашылығын білдірді.
Әңгімелесу барысында алдағы уақыттағы жоғары деңгейдегі кездесулердің кестесі, оның ішінде, қырғыз көшбасшысының Қазақстанға сапары талқыланды. 
 

///Қазақстан Президенті бұл басқосу Тәуелсіздігіміздің 30 жылдық мерейлі белесі қарсаңында өтіп жатқанын, осы тарихи межеге толағай табыспен жетіп отырғанымызды атап өтті. Қасым-Жомарт Тоқаевтың айтуынша, Қазақстан аймақтық және жаһандық үдерістерге белсене қатысатын беделді  мемлекетке айналды. Мемлекет басшысы сыртқы саясатымыздың негізін Елбасы Нұрсұлтан Әбішұлы Назарбаевтың қалағанын және оның тікелей басшылығымен кәсіби дипломатиялық қызмет құрылып, ауқымды сыртқы саяси міндеттер шешімін тапқанына тоқталды.
– Әсіресе мемлекеттік шекарамыздың толық бекітілуі теңдессіз тарихи жетістік болды және мемлекетіміздің қауіпсіздігін күшейтуге айрықша ықпал еткен шешімге айналды. «Каспий теңізінің құқықтық мәртебесі туралы конвенцияның» қабылдануы – тағы бір айтулы жетістік. Бұған қол жеткізу үшін 20 жыл бойы табанды жұмыс атқарылды, – деді Президент.
Сондай-ақ келіссөздерге қатысқан қызметкерлердің еңбегін еліміз жоғары бағалайтынын және оларды мемлекеттік наградалармен марапаттайтынын жеткізді.

Қасым-Жомарт Тоқаев осы жылдар ішінде стратегиялық серіктестеріміз – Ресей, Қытай және Орталық Азия мемлекеттерімен достық қатынасымыздың нығайғанын, ал АҚШ пен Еуропа Одағы елдері біздің инвестиция және сауда саласындағы әріптестеріміз екенін атап өтті.                                                                                                                 
Мемлекет басшысы Қазақстанның өз еркімен ядролық қару-жарақтан бас тартқан шешуші қадамы әлемдік қауымдастықтағы беделінің артуына зор үлес қосты деп есептейді.
– Келесі жылы Азиядағы өзара іс-қимыл және сенім шаралары жөніндегі кеңеске 30 жыл толады. Осыған орай, елордамызда осы форумның VI Саммиті өтеді. Бұл жиынды ұйымдастыру үшін Сыртқы істер министрлігі ауқымды жұмыс атқаруы керек. Біз бұл Кеңесті біртіндеп құрлықтағы Қауіпсіздік және даму ұйымына айналдыруды көздейміз, – деді Қасым-Жомарт Тоқаев.
Президент Қазақстан дипломатиясын көптеген мәселені, тіпті, аса күрделі халықаралық түйткілдердің өзін мәміле арқылы шешуге мүдделі екенін айтты.
– Еліміз мемлекетаралық және азаматтық қақтығыстарды реттеу үшін бітімгерлік бастамалар ұсынып, арағайын болып жүр. Сондай-ақ Әлемдік және дәстүрлі діндер көшбасшыларының съездерін өткізіп, өркениеттер үндестігін орнатуға күш салуда. Осының бәрін шетелдік әріптестеріміз жоғары бағалап, жан-жақты қолдау білдіруде, – деді Мемлекет басшысы.
Қасым-Жомарт Тоқаев Қазақстанның Еуразия құрлығындағы көпжақты құрылымдардың негізін қалаушы елдердің бірі екеніне назар аударып, еліміздің ұйымдар мен құрылымдардың жұмысын жандандыруға белсене атсалысып келе жатқанын жеткізді. Сонымен қатар жуырда Түркітілдес мемлекеттердің ынтымақтастық кеңесінің атауы өзгергенін атап өтті.
– Жақында бауырлас елдермен бірлесіп, Түркі кеңесін толыққанды ұйымға айналдырдық. Осылайша, түркітілдес мемлекеттер ынтымағының жаңа кезеңі басталды, – деді Президент.

Мемлекет басшысы Орталық Азиядағы шетел инвестициясының 75 пайызы еліміздің еншісінде екенін және осы бағыттағы жұмыстың қарқынын бәсеңдетуге болмайтынын атап өтті. Қазақстан Президенті пандемия кезінде шетелдегі мыңдаған азаматымызға тиісті көмек көрсетілгеніне тоқталып, дипломатиялық корпустың сыртта қалып қойған отандастарымызды елге алып келу үшін атқарған қызметін жоғары бағалады.
– Дипломаттарымыздың арқасында Қазақстанға гуманитарлық көмек жеткізілді. Біз де бірқатар мемлекеттерге қолдау көрсеттік. «Вакциналық дипломатияның» арқасында Орталық Азиядағы індетке байланысты ахуалды тұрақтандыруға үлес қостық. Түрлі қиындыққа қарамастан, сіздер алдымызда тұрған стратегиялық міндеттерді орындап келесіздер, – деді Қасым-Жомарт Тоқаев.
Президент әлемде қалыптасып отырған жағдайларға орай, сыртқы саяси жұмыс тәсілдерін қайта саралап, жүйелі шаралар әзірлеу керек екенін жеткізді. Сондай-ақ Сыртқы істер министрлігінің осындай ауқымды басқосуы соңғы алты жылда алғаш рет өткізіліп отырғанын атап өтіп, қордаланған түйткілдің бәрін мұқият талдап, ақылдаса отырып шешу қажеттігін айтты.  
– Бірінші сыртқы саясатты «Халық үніне құлақ асатын мемлекет» тұжырымдамасына сай жүргізіп, оның тиімділігін барынша арттыру. Қазір Қазақстанның сыртқа бағытталған жұмысында біртұтас, жалпы мемлекеттік стратегия жоқ деуге болады. Бұл – жүйелі сипаттағы мәселе. Сыртқы істер министрлігі тығыз мекеме-аралық үйлестіру жұмысын тиімді атқаруы керек. Мемлекеттік аппарат ішіндегі байланыс, өзара ықпалдастық әлсіз. Соның кесірінен елеулі кемшіліктер болып жатады. Оған қоса, ұлттық мүддені қорғайтын кезде тиімді жұмыс атқарылмайды. Мысалы, қазір Жайық өзені тартылып барады. Қазақстанға жолданған жүк Қытай шекарасында тұрып қалды. Біздің кәсіпкерлеріміздің көрші елдер нарығындағы мүддесі ойдағыдай қорғалмай отыр. Осындай келеңсіздіктер халықтың тұрмыс сапасына және көңіл күйіне кері әсер етеді, – деді Мемлекет басшысы.
Президент экономикалық дипломатияны «қайта жандандыруды» екінші мәселе ретінде атады. Оның айтуынша, пандемиядан кейін экономиканы қалпына келтіру үшін мемлекеттер арасында шетел инвестициясына талас күшейді. Сондықтан инвестиция тарту жөніндегі мемлекеттік саясатты іске асыратын уәкілетті орган ретінде Сыртқы істер министрлігі бұл мүмкіндікті толыққанды пайдалану қажет.
Мемлекет басшысы Қазақстанның Орталық Азиядағы көшбасшылық орнын нығайту үшінші әрі аса маңызды міндет екенін айтты.
– Біз осы аймақта ерекше мәртебеге ие екенімізді батыл мәлімдей білуге тиіспіз. Бұған толық негіз бар. Атап айтқанда, экономикамыз Орта Азиядағы басқа елдердің экономикасына қарағанда әлдеқайда қуатты. Біз Еуразиядағы басты көлік дәліздері тоғысқан геостратегиялық орталықта тұрмыз. Ауқымды экономикалық және демократиялық реформалар белсенді түрде жүзеге асуда. Зияткерлік және адами ресурсымыз бар, халықаралық қауымдастықтың алдындағы абырой-беделіміз жоғары. Осыған орай, Орталық Азияның тағдыры үшін Қазақстанға ерекше жауапкершілік жүктеледі, – деді Қасым-Жомарт Тоқаев.
Мемлекет басшысы «Су дипломатиясы» жөніндегі келіссөздердің тезірек аяқталуы Қазақстан мен Орталық Азия елдерінің және Ресей мен Қытайдың ортақ мүддесіне сай келеді деп санайды.

Президент әлемдегі алпауыт елдермен және өңірдегі ықпалды мемлекеттермен тең дәрежелі әрі тиімді ынтымақтастық орнатуды төртінші мәселе ретінде атап өтті. Сондай-ақ еліміздің прагматизмге негізделген салмақты әрі салиқалы саясаттан еш айнымайтын, екіжақты және көпжақты міндеттемелерден бас тартпайтынын айтты.
– Осы ретте, мынадай маңызды ой-тұжырымдарды ортаға салғым келеді. Біз Тәуелсіздік пен егемендікке, еліміздің шекарасы мен аумақтық тұтастығына нұқсан келтіретін бір де бір келісімге жол бермеуіміз керек. Өйткені, осы қасиетті құндылықтар біз үшін бәрінен қымбат. Біз ең алдымен, Қазақстанның мүдделерін табандылықпен қорғауымыз қажет, – деді Қасым-Жомарт Тоқаев.
Мемлекет басшысы Қазақстан дипломатиясының жаңа келбетін қалыптастыру, осы салаға тың серпіліс қажет екенін атап өтті.
– Білікті мамандардың Сыртқы істер министрлігінен кетуі оның кадрлық әлеуетін төмендетуде. Бұл – шын мәнінде, өзекті мәселе. Мен осы министрлік ең консервативті құрылымның бірі екенін білемін. Мұның жақсы жағы да бар. Дәстүр сақталады, кәсіби дипломаттар шоғыры қалыптасады. Дегенмен, жағымсыз жағы да жоқ емес. Білімді, білікті әрі елге адал қызмет еткісі келетін жастар үшін министрлікке жұмысқа тұру – «алынбас қамалдай». Бұл ахуалды түзеп, кадр саясатын түбегейлі қайта қарайтын кез келді. Дипломатиялық қызметке, ең алдымен, көзі ашық, көкірегі ояу, отаншыл мамандар қажет. Қазақстан атынан шет мемлекеттерде қызмет істеп жүрген дипломаттарымыз шетел тілдерін ғана емес, алдымен, мемлекеттік тілді білуі керек, – деді Президент.
Қасым-Жомарт Тоқаев сөз соңында Қазақстанның сыртқы саясатындағы негізгі бағыттарды жүзеге асыру үшін тиісті жұмыстарды тың қарқынмен жалғастыру керек екенін айтып, дипломаттарымыз ел мүддесіне адал болады деген сенімін білдірді.
Кеңейтілген алқа отырысында Сыртқы істер министрі Мұхтар Тілеуберді және Қазақстанның бірқатар мемлекеттегі елшілері баяндама жасады.
///Қазақстан Президенті бұл басқосу Тәуелсіздігіміздің 30 жылдық мерейлі белесі қарсаңында өтіп жатқанын, осы тарихи межеге толағай табыспен жетіп отырғанымызды атап өтті. Қасым-Жомарт Тоқаевтың айтуынша, Қазақстан аймақтық және жаһандық үдерістерге белсене қатысатын беделді  мемлекетке айналды. Мемлекет басшысы сыртқы саясатымыздың негізін Елбасы Нұрсұлтан Әбішұлы Назарбаевтың қалағанын және оның тікелей басшылығымен кәсіби дипломатиялық қызмет құрылып, ауқымды сыртқы саяси міндеттер шешімін тапқанына тоқталды.
– Әсіресе мемлекеттік шекарамыздың толық бекітілуі теңдессіз тарихи жетістік болды және мемлекетіміздің қауіпсіздігін күшейтуге айрықша ықпал еткен шешімге айналды. «Каспий теңізінің құқықтық мәртебесі туралы конвенцияның» қабылдануы – тағы бір айтулы жетістік. Бұған қол жеткізу үшін 20 жыл бойы табанды жұмыс атқарылды, – деді Президент.
Сондай-ақ келіссөздерге қатысқан қызметкерлердің еңбегін еліміз жоғары бағалайтынын және оларды мемлекеттік наградалармен марапаттайтынын жеткізді.

Қасым-Жомарт Тоқаев осы жылдар ішінде стратегиялық серіктестеріміз – Ресей, Қытай және Орталық Азия мемлекеттерімен достық қатынасымыздың нығайғанын, ал АҚШ пен Еуропа Одағы елдері біздің инвестиция және сауда саласындағы әріптестеріміз екенін атап өтті.                                                                                                                 
Мемлекет басшысы Қазақстанның өз еркімен ядролық қару-жарақтан бас тартқан шешуші қадамы әлемдік қауымдастықтағы беделінің артуына зор үлес қосты деп есептейді.
– Келесі жылы Азиядағы өзара іс-қимыл және сенім шаралары жөніндегі кеңеске 30 жыл толады. Осыған орай, елордамызда осы форумның VI Саммиті өтеді. Бұл жиынды ұйымдастыру үшін Сыртқы істер министрлігі ауқымды жұмыс атқаруы керек. Біз бұл Кеңесті біртіндеп құрлықтағы Қауіпсіздік және даму ұйымына айналдыруды көздейміз, – деді Қасым-Жомарт Тоқаев.
Президент Қазақстан дипломатиясын көптеген мәселені, тіпті, аса күрделі халықаралық түйткілдердің өзін мәміле арқылы шешуге мүдделі екенін айтты.
– Еліміз мемлекетаралық және азаматтық қақтығыстарды реттеу үшін бітімгерлік бастамалар ұсынып, арағайын болып жүр. Сондай-ақ Әлемдік және дәстүрлі діндер көшбасшыларының съездерін өткізіп, өркениеттер үндестігін орнатуға күш салуда. Осының бәрін шетелдік әріптестеріміз жоғары бағалап, жан-жақты қолдау білдіруде, – деді Мемлекет басшысы.
Қасым-Жомарт Тоқаев Қазақстанның Еуразия құрлығындағы көпжақты құрылымдардың негізін қалаушы елдердің бірі екеніне назар аударып, еліміздің ұйымдар мен құрылымдардың жұмысын жандандыруға белсене атсалысып келе жатқанын жеткізді. Сонымен қатар жуырда Түркітілдес мемлекеттердің ынтымақтастық кеңесінің атауы өзгергенін атап өтті.
– Жақында бауырлас елдермен бірлесіп, Түркі кеңесін толыққанды ұйымға айналдырдық. Осылайша, түркітілдес мемлекеттер ынтымағының жаңа кезеңі басталды, – деді Президент.

Мемлекет басшысы Орталық Азиядағы шетел инвестициясының 75 пайызы еліміздің еншісінде екенін және осы бағыттағы жұмыстың қарқынын бәсеңдетуге болмайтынын атап өтті. Қазақстан Президенті пандемия кезінде шетелдегі мыңдаған азаматымызға тиісті көмек көрсетілгеніне тоқталып, дипломатиялық корпустың сыртта қалып қойған отандастарымызды елге алып келу үшін атқарған қызметін жоғары бағалады.
– Дипломаттарымыздың арқасында Қазақстанға гуманитарлық көмек жеткізілді. Біз де бірқатар мемлекеттерге қолдау көрсеттік. «Вакциналық дипломатияның» арқасында Орталық Азиядағы індетке байланысты ахуалды тұрақтандыруға үлес қостық. Түрлі қиындыққа қарамастан, сіздер алдымызда тұрған стратегиялық міндеттерді орындап келесіздер, – деді Қасым-Жомарт Тоқаев.
Президент әлемде қалыптасып отырған жағдайларға орай, сыртқы саяси жұмыс тәсілдерін қайта саралап, жүйелі шаралар әзірлеу керек екенін жеткізді. Сондай-ақ Сыртқы істер министрлігінің осындай ауқымды басқосуы соңғы алты жылда алғаш рет өткізіліп отырғанын атап өтіп, қордаланған түйткілдің бәрін мұқият талдап, ақылдаса отырып шешу қажеттігін айтты.  
– Бірінші сыртқы саясатты «Халық үніне құлақ асатын мемлекет» тұжырымдамасына сай жүргізіп, оның тиімділігін барынша арттыру. Қазір Қазақстанның сыртқа бағытталған жұмысында біртұтас, жалпы мемлекеттік стратегия жоқ деуге болады. Бұл – жүйелі сипаттағы мәселе. Сыртқы істер министрлігі тығыз мекеме-аралық үйлестіру жұмысын тиімді атқаруы керек. Мемлекеттік аппарат ішіндегі байланыс, өзара ықпалдастық әлсіз. Соның кесірінен елеулі кемшіліктер болып жатады. Оған қоса, ұлттық мүддені қорғайтын кезде тиімді жұмыс атқарылмайды. Мысалы, қазір Жайық өзені тартылып барады. Қазақстанға жолданған жүк Қытай шекарасында тұрып қалды. Біздің кәсіпкерлеріміздің көрші елдер нарығындағы мүддесі ойдағыдай қорғалмай отыр. Осындай келеңсіздіктер халықтың тұрмыс сапасына және көңіл күйіне кері әсер етеді, – деді Мемлекет басшысы.
Президент экономикалық дипломатияны «қайта жандандыруды» екінші мәселе ретінде атады. Оның айтуынша, пандемиядан кейін экономиканы қалпына келтіру үшін мемлекеттер арасында шетел инвестициясына талас күшейді. Сондықтан инвестиция тарту жөніндегі мемлекеттік саясатты іске асыратын уәкілетті орган ретінде Сыртқы істер министрлігі бұл мүмкіндікті толыққанды пайдалану қажет.
Мемлекет басшысы Қазақстанның Орталық Азиядағы көшбасшылық орнын нығайту үшінші әрі аса маңызды міндет екенін айтты.
– Біз осы аймақта ерекше мәртебеге ие екенімізді батыл мәлімдей білуге тиіспіз. Бұған толық негіз бар. Атап айтқанда, экономикамыз Орта Азиядағы басқа елдердің экономикасына қарағанда әлдеқайда қуатты. Біз Еуразиядағы басты көлік дәліздері тоғысқан геостратегиялық орталықта тұрмыз. Ауқымды экономикалық және демократиялық реформалар белсенді түрде жүзеге асуда. Зияткерлік және адами ресурсымыз бар, халықаралық қауымдастықтың алдындағы абырой-беделіміз жоғары. Осыған орай, Орталық Азияның тағдыры үшін Қазақстанға ерекше жауапкершілік жүктеледі, – деді Қасым-Жомарт Тоқаев.
Мемлекет басшысы «Су дипломатиясы» жөніндегі келіссөздердің тезірек аяқталуы Қазақстан мен Орталық Азия елдерінің және Ресей мен Қытайдың ортақ мүддесіне сай келеді деп санайды.

Президент әлемдегі алпауыт елдермен және өңірдегі ықпалды мемлекеттермен тең дәрежелі әрі тиімді ынтымақтастық орнатуды төртінші мәселе ретінде атап өтті. Сондай-ақ еліміздің прагматизмге негізделген салмақты әрі салиқалы саясаттан еш айнымайтын, екіжақты және көпжақты міндеттемелерден бас тартпайтынын айтты.
– Осы ретте, мынадай маңызды ой-тұжырымдарды ортаға салғым келеді. Біз Тәуелсіздік пен егемендікке, еліміздің шекарасы мен аумақтық тұтастығына нұқсан келтіретін бір де бір келісімге жол бермеуіміз керек. Өйткені, осы қасиетті құндылықтар біз үшін бәрінен қымбат. Біз ең алдымен, Қазақстанның мүдделерін табандылықпен қорғауымыз қажет, – деді Қасым-Жомарт Тоқаев.
Мемлекет басшысы Қазақстан дипломатиясының жаңа келбетін қалыптастыру, осы салаға тың серпіліс қажет екенін атап өтті.
– Білікті мамандардың Сыртқы істер министрлігінен кетуі оның кадрлық әлеуетін төмендетуде. Бұл – шын мәнінде, өзекті мәселе. Мен осы министрлік ең консервативті құрылымның бірі екенін білемін. Мұның жақсы жағы да бар. Дәстүр сақталады, кәсіби дипломаттар шоғыры қалыптасады. Дегенмен, жағымсыз жағы да жоқ емес. Білімді, білікті әрі елге адал қызмет еткісі келетін жастар үшін министрлікке жұмысқа тұру – «алынбас қамалдай». Бұл ахуалды түзеп, кадр саясатын түбегейлі қайта қарайтын кез келді. Дипломатиялық қызметке, ең алдымен, көзі ашық, көкірегі ояу, отаншыл мамандар қажет. Қазақстан атынан шет мемлекеттерде қызмет істеп жүрген дипломаттарымыз шетел тілдерін ғана емес, алдымен, мемлекеттік тілді білуі керек, – деді Президент.
Қасым-Жомарт Тоқаев сөз соңында Қазақстанның сыртқы саясатындағы негізгі бағыттарды жүзеге асыру үшін тиісті жұмыстарды тың қарқынмен жалғастыру керек екенін айтып, дипломаттарымыз ел мүддесіне адал болады деген сенімін білдірді.
Кеңейтілген алқа отырысында Сыртқы істер министрі Мұхтар Тілеуберді және Қазақстанның бірқатар мемлекеттегі елшілері баяндама жасады.
///Қасым-Жомарт Тоқаевтың атына Тәуелсіздік күніне орай шет мемлекеттер мен халықаралық ұйым басшыларынан құттықтаулар толассыз келіп жатыр.
Франция Президенті Эмманюэль Макрон елімізді Тәуелсіздік күнімен құттықтап, Қазақстанның өсіп-өркендей беруін тілеген.
– Биылғы жыл біздің елдеріміздің бір-біріне жақындай түсуімен ерекшеленді. Мен бұған өте ризамын. Еуропа Одағы мен Қазақстан арасындағы Кеңейтілген ынтымақтастық және серіктестік туралы келісім 2020 жылдың 1 наурызынан бастап өз күшіне енді, – деп жазады Франция Президенті. Сондай-ақ ол Қазақстанның биыл өлім жазасын жоюды көздейтін Азаматтық және саяси құқықтар туралы халықаралық Пактінің екінші факультативті хаттамасына қол қойғанын, экономика саласындағы ынтымақтастық жөніндегі жол картасы бойынша жаңа жобалар пандемияның кесірінен кейінге шегерілгенімен, оның іске асырылуына қатысты жұмыстар жалғасып жатқанын атап өткен. Сонымен қатар Эмманюэль Макрон өз құттықтау хатында Нұр-Сұлтан қаласында француз білім беру мекемесін ашуға байланысты жобада ілгерілеу бар екенін жазған. 
Әзербайжан Президенті Ильхам Әлиев те Тәуелсіздік күнімен құттықтап, жүрекжарды тілегін жолдады.
– Қазақстан Республикасының мемлекеттілігін нығайтып және халқының әл-ауқатын жақсартып, әлеуметтік-экономикалық, мәдениет салалары бойынша дамуы, сондай-ақ, еліңіздің халықаралық аренада абыройының артуы бізді қуантады. Біздің бірлескен күш-жігеріміздің арқасында Әзербайжан мен Қазақстан арасындағы достық пен ынтымақтастық өрістеп, біздің стратегиялық әріптестігіміз моральдік құндылықтары мен дәстүрі ортақ халқымыздың еркіне сәйкес одан әрі дами береді деп сенемін, – делінген құттықтау хатта.
Беларусь Республикасының Президенті Александр Лукашенко өзінің құттықтау хатында егемендік жылдары Қазақстанның әлеуметтік-экономикалық және гуманитарлық салалар бойынша  айтарлықтай дамығанын, халықаралық қоғамдастық тарапынан мойындалғанын  атап өткен.
– Беларусь Қазақстанмен арадағы жылдан-жылға нығайып, жетілдіріліп, жаңа мазмұнға ие болып келе жатқан берік серіктестік байланыстарды шын мәнінде жоғары бағалайды. Мемлекеттеріміз арасында қалыптасқан өзара сенім, қолдау мен ашықтық қазіргі заманғы күрделі сын-қатерлерге бірге қарсы тұруға, беларусь-қазақ халықтарының игілігі жолындағы көпжақты және тиімді ынтымақтастықты кеңейтуге мүмкіндік беретініне сенімдімін,  – делінген Александр Лукашенконың хатында.
Армения Президенті Армен Саркисян Қасым-Жомарт Тоқаевтың атына жолдаған құттықтау хатында Мемлекет басшысының қызметіне табыс, Қазақстан халқына бейбітшілік, бақ-береке тілей отырып: "Армения Республикасы мен Қазақстан Республикасының арасындағы өзара сенім мен қолдауға негізделген ынтымақтастықтың екі халықтың игілігі үшін одан әрі дами беретініне нық сенімдімін", – деп жазған.
Армения Премьер-Министрі Никол Пашинян Қазақстан тәуелсіздігін жариялаған кезден бері халықаралық аренадағы орнын табысты нығайтып, саяси және әлеуметтік-экономикалық салаларда айтарлықтай жетістікке жеткенін айтқан.
– Армения мен Қазақстанның достық қатынастары екі халықтың мүддесі үшін екіжақты форматта да, халықаралық ұйымдар мен интеграциялық бірлестіктер аясында да одан әрі дами береді деп сенемін, – делінген жеделхатта.
Сонымен қатар Қазақстанның Тәуелсіздік күніне орай Мемлекет басшысы мен Қазақстан халқын ТМД Атқару комитетінің төрағасы – Атқарушы хатшысы Сергей Лебедев, Ресей Федерациясы Сыртқы барлау қызметінің директоры Сергей Нарышкин құттықтап, бақ-береке тілеген.
///Қасым-Жомарт Тоқаев Айтқали Жақұтов атындағы екінші жылу электр станциясында болды.
Президент станция аумағында жаңадан салынатын қуаты 600 МВт болатын бу-газ қондырғысының құрылысына дайындық жұмыстарымен танысты.
«Самұрық-Қазына» ҰӘҚ» АҚ басқарма төрағасы Алмасадам Сәтқалиев Президентке қалалық энергетика кешенін жаңғырту нәтижесінде ауаға тарайтын зиянды қалдықтар 2026 жылға қарай жылына 50,4 мың тоннадан 6,7 мың тоннаға дейін азаятыны туралы мәлімет берді.

Содан кейін энергия кешеніне ауқымды жаңғырту жұмыстарының басталғанын білдіретін естелік капсуласын қоюдың салтанатты рәсімі өтті.
Президент шараға қатысушылардың алдында сөйлеген сөзінде жаңа қондырғының құрылысы бүкіл қалалық энергетика кешенін жаңғырту жұмыстарының басталғанын білдіретінін атап өтті.
– Алдағы бес жылда Алматы мен Алматы агломерациясы тұрақты энергиямен және жылумен қамтамасыз етіледі. Белгіленген жоспарды жүзеге асыру тұрғысынан алғанда, Мемлекет басшысының өзі осы капсуланы қалап, тиісті жұмыстарды бастап бергені үлкен жауапкершілік жүктейді, – деді Президент.

Осыған байланысты Мемлекет басшысы «Самұрық-Қазына» қорының төрағасы мен қала басшылығына, сондай-ақ ЖЭО қызметкерлеріне барлық жұмысты мерзімінде және сапалы орындауға шақырды. Сонымен қатар аталған өңір еліміздің негізгі экономикалық орталықтарының бірі болғандықтан, бұл жұмыстардың аса маңызды екенін атап өтті.
– Ең бастысы, біз экологияны жақсартып, тұрғындарды таза ауамен қамтамасыз етеміз. Мен үшін бұл аса маңызды. Менің тапсырмам бойынша Үкімет қаланың ауасын тазарту үшін қажетті шараларды қабылдайды деп алматылықтарға уәде бердім. Шын мәнінде, бірнеше жыл бойы қала тұрғындары экологияның ластануынан зардап шегіп келді. Біз бұл мәселені түбегейлі шешуіміз керек, – деді Қасым-Жомарт Тоқаев.

Мемлекет басшысы жобаның ел Тәуелсіздігінің 30 жылдығы қарсаңында жүзеге асырыла бастауының символдық мәні бар екенін айтты.
– Бұл бастама Алматының жасыл әрі таза қала деген бұрынғы мәртебесін қайтарып, тұрғындардың өмір сүру сапасын арттыратынына сенімдімін, – деді Президент.
Шара соңында Қасым-Жомарт Тоқаев ЖЭО-2 жұмысшыларымен әңгімелесіп, оларды бүгінгі айтулы оқиғамен құттықтады. 




///Кездесу барысында Президентке биылғы атқарылған жұмыстардың қорытындылары, коронавирус пандемиясының отандық бизнеске тигізген әсері туралы баяндалды.
Рустам Жүрсіновтің айтуынша, осы жылы бизнес-омбудсменнің кеңсесіне 3912 өтініш түскен. Бұл былтырғы осы кезеңмен салыстырғанда 15 пайызға аз. 1463 өтініш кәсіпкерлердің пайдасына шешілген. Негізінен сатып алулар, жер, салық, құрылысқа қатысты мәселе жиі көтерілген.
Қасым-Жомарт Тоқаевқа «басынан бастап» реттеу тетігін енгізу жөніндегі тапсырмасының орындалу барысы туралы мәлімет берілді. Жаңа реттеу саясатының базалық тәсілдерін белгілейтін тиісті заң жобасы Парламент Сенатының қарауында жатыр. 2024 жылдың 1 қаңтарына дейін бизнеске қатысты міндетті бұрынғы талаптардың бәрі тексеріледі. Аталған шаралардың түпкі мақсаты – мемлекет пен бизнес арасындағы қатынастарды толықтай цифрландыру.
Мемлекет басшысы Қазақстан кәсіпкерлерінің құқықтарын қорғау жөніндегі уәкіл жұмысының қорытындыларын оң бағалап, бизнеске қатысты әкімшілік құқық бұзушылықтардың көбею себептерін анықтау және оларды жою үшін шаралар әзірлеу жөнінде бірқатар тапсырма берді.
///Телекөпір аясында еліміздің барлық өңірінен 11 тікелей көрсетілім жүргізіліп, соның барысында Қазақстан Президентіне Индустрияландыру картасының ең маңызды нысандары таныстырылды.
– Индустрияландырудың ең маңызды жобаларын іске қосу жыл сайынғы игі дәстүрге айналды. Біз бүгін металлургия, өнеркәсіп, құрылыс материалдары, машина жасау, көлік және логистика салалары бойынша 25 жобаны іске асыруды бастадық, – деді Елбасы.
Нұрсұлтан Назарбаев ауқымды индустрияландыру бағытын ұстанғанымыздың дұрыс болғанын және оның уақыт талабына сай екенін атап өтті.
– Бүкіл еліміз бойынша бір мыңнан астам жаңа өндіріс іске қосылып, 100 мыңнан астам тұрақты жұмыс орындары ашылды. Біз бүгін «Giessenhaus» жауапкершілігі шектеулі серіктестігінің алюминий қоспасын шығаратын, ал келешекте автомобиль дискілерін жасайтын жобасын іске қостық. POSKO, «Евразхолдинг», Tenaris, «Полиметалл» сияқты өз саласының көшбасшысы саналатын белгілі трансұлттық компаниялармен ынтымақтастық орнығуда, – деді Мемлекет басшысы.
Қазақстан Президенті өндірістік кооперация және авмобиль құрастыру саласындағы ынтымақтастық мәселелеріне назар аударып, еліміздің автозауыттарында электромобильдер құрастыру ісі басталғанын айрықша атап өтті.
– Бүгінде Қазақстанда 18 белгілі брендке тиесілі автокөлік құралдарының түрлі моделдері құрастырылады. Біз оларды Қытайға, Ресейге, Тәжікстанға, Өзбекстанға және басқа да елдерге экспорттаудамыз, – деді Елбасы.
Нұрсұлтан Назарбаев шикізаттық емес сектордағы өндіріс көлемін арттыруға және оның ел экономикасындағы маңыздылығына ерекше тоқталды.
– Химия өнеркәсібі саласында «Еврохим» трансұлттық компаниясы күрделі тыңайтқыштар шығару зауытының құрылысын бастады. 14 фармацевтикалық кәсіпорында халықаралық ДжиЭмПи стандарттары енгізілді. Бүгін «Химфарм» акционерлік қоғамы «Польфарма» ірі фармацевтикалық компаниясымен бірлесе атқаратын тағы бір жоба іске асырыла бастады. Құрылыс саласында негізгі құрылыс материалдары бойынша импортқа тәуелділікті жойдық. Heidelberg, KNAUF, Basf, Sika және басқа да шетелдік компаниялардың қатысуымен 180-нен астам жоба іске асырылды, – деді Мемлекет басшысы.
Сонымен қатар, Қазақстан Президенті экономиканы әртараптандыру үшін инфрақұрылымды дамытудың маңызы зор екенін атап өтіп, «Нұрлы жол» бағдарламасы аясында Еуразиялық мультимодальдік көлік дәлізінің іске қосылғанын және «Батыс Еуропа – Батыс Қытай» халықаралық көлік дәлізі құрылысының аяқталғанын айтты.
– Осы жылдар ішінде 2 мың шақырым темір жол, 5 мың шақырым автомобиль жолы салынды. Теңіз және әуе айлақтарына қайта жөндеу жұмыстары жүргізілді. Құрық портында теміржолға және автомобильге арналған паром кешені іске қосылды. «Қорғас – Шығыс қақпасы» арнайы экономикалық аймағы және Ляньюньган теңіз порты жобаларын жүзеге асыру нәтижесінде Азия-Еуропа бағытында Қазақстан арқылы жөнелтілетін контейнерлік жүк тасымалының көлемі жыл сайын еселеніп келеді. Бұл 2020 жылға қарай еліміздің тасымалдаудан түсетін табысын 5 миллиард долларға дейін арттыруға мүмкіндік береді, – деді Елбасы.
Нұрсұлтан Назарбаев халықаралық «ЭКСПО-2017» мамандандырылған көрмесінің табысты өткеніне тоқталып, Үкіметке көрмеде көрсетілген баламалы және жаңартылатын энергия көздері саласындағы ғылыми жетістіктерді тәжірибеге енгізіп, қолдану үшін жүйелі жұмыс жүргізуді тапсырды.
– ЭКСПО аумағында «Астана» халықаралық қаржы орталығы, «Жасыл» технологиялар мен инвестицияларды дамыту жөніндегі халықаралық орталық, ІТ-стартаптар халықаралық технопаркі құрылатын болады. Олардың уақтылы іске қосылып, толық жұмыс істеуін қамтамасыз ету керек, – деді Қазақстан Президенті.
Сондай-ақ, Мемлекет басшысы «Цифрлық Қазақстан» мемлекеттік бағдарламасы аясында 4.0. Индустриясының технологияларын енгізіп, бұл салада индустриялық тұрғыдан дамыған елдермен және ЕАЭО-ға мүше мемлекеттермен ынтымақтастықты нығайту қажет екенін айтты. Бұдан бөлек, Елбасы цифрлық технологиялар саласындағы заманауи машықтарды меңгерген мамандарды дайындаудың маңызды екеніне назар аударды.
Нұрсұлтан Назарбаев Қазақстанның Экономикалық ынтымақтастық және даму ұйымының Инвестициялар жөніндегі комитетінің мүшесі болғанымызды, Ынтымақтастықтың елдік бағдарламасына қол қойғанымызды, сондай-ақ ұлттық инвестициялық стратегияның қабылданғанын, соның арқасында елімізде көптеген трансұлттық компаниялар мен стратегиялық инвесторлар табысты жұмыс істеп жатқанын айтты.
Осыған орай, Мемлекет басшысы Үкіметке шет елдерге шығарылған капиталды елге қайтару үшін мүмкіндік туғызу, Қазақстанның тауарларын экспорттық нарықтарға жеткізу жөнінде шаралар қабылдауды, сондай-ақ кәсіпкерлікті дамытуға және бизнес-ортаны жақсартуға ерекше мән беруді тапсырды.
Іс-шара соңында Қазақстан Президенті «Алтын сапа» байқауының сыйлықтарын тапсырды. Атап айтқанда, «Үздік индустриялық жоба» сыйлығы – «Giessenhaus» жауапкершілігі шектеулі серіктестігінің директорлар кеңесінің тең төрағасы В.Литуевке, «Үздік инновациялық жоба» сыйлығы – «Recycling Company» жауапкершілігі шектеулі серістестігінің жоба жетекшісі А.Рябининге, «Сапа көшбасшысы» сыйлығы – «Қазфосфат» жауапкершілігі шектеулі серіктестігі басқармасының төрағасы М.Есеновке, «Үздік азық-түлік тауарларын және/немесе ауыл шаруашылығы өнімдерін шығаратын кәсіпорын» сыйлығы – «Абзал және Компания» толық серіктестігінің директоры М.Ералиевке берілді, «Парыз» байқауының гран-при жүлдесі Евразиялық топтың жетекшісі А.Машкевичке табыс етілді. Бизнесті жүргізу жеңілдігі жөніндегі өңірлер мен қалалардың рейтингі нәтижесі бойынша арнайы сыйлық Астана қаласының әкімі Ә.Исекешевке берілді. 







///Мемлекет басшысы Қасым-Жомарт Тоқаевтың атына Қазақстан Республикасының Тәуелсіздік күніне орай Ресей Федерациясының Президенті Владимир Путиннің құттықтау жеделхаты келіп түсті.  
Владимир Путин өзінің құттықтауында Қазақстанның әлеуметтік-экономикалық және ғылыми-техникалық даму ісінде зор табысқа қол жеткізгенін, әлемдік аренада үлкен беделге ие екенін, халықаралық өзекті проблемаларды шешуде маңызды әрі конструктивті рөл атқаратынын атап өткен.
– Мемлекеттеріміз арасындағы стратегиялық серіктестік пен одақтастық қатынастар табысты дамып келе жатқаны қуантады. Біз күш біріктіре отырып, барлық екіжақты байланыстарды, сондай-ақ, Еуразиялық экономикалық одақ, Ұжымдық қауіпсіздік шарт туралы ұйым, ТМД, Шанхай ынтымақтастық ұйымы, Біріккен Ұлттар Ұйымы және басқа да көпжақты құрылымдар аясындағы ықпалдастықты  одан әрі нығайтатынымызға сенімдімін. Мұның бауырлас халықтарымыздың мүдделеріне жауап беретіні сөзсіз. Сондай-ақ еуразиялық кеңістіктегі қауіпсіздік пен тұрақтылықты нығайту жолымен келе жатқанымызды білдіреді. Өзіңізге зор денсаулық пен табыс, ал барлық достас Қазақстан азаматтарына шын жүректен бақ-береке тілеймін, – делінген Ресей Президентінің жеделхатында.
///Қасым-Жомарт Тоқаевтың атына Қазақстан Президенті болып сайлануына орай құттықтау хаттары мен жеделхаттар келіп жатыр.
Франция Президенті Эммануэль Макрон Қасым-Жомарт Тоқаевты Қазақстан Республикасының Президенті болып сайлануымен құттықтап, табыс тіледі. Сондай-ақ ол алдағы уақытта кездесуге, екі ел арасындағы қарым-қатынастардың перспективалары мен одан әрі дамыту мәселелерін талқылауға әзір екенін жеткізді.
«Франция арадағы қарым-қатынастардың ілгері дамуына ерекше мүдделі. Біз Тұңғыш Президент Нұрсұлтан Назарбаев мырзамен Брюссельдегі кездесуімізде ынтымақтастықтың экономика саласындағы үш басым бағытына тоқталдық. Олар: ауыл шаруашылығы және агроөнеркәсіптік кешен, жаңартылатын энергия көздері және цифрлық сала. Мәдениет, білім, лингвистикалық және мәдени-гуманитарлық салалар бойынша қарқынды дамып келеді. Осы бірлескен жұмысымыз Қазақстанның гүлденуіне өз үлесін қосады», – делінген жеделхатта.
Жапонияның Премьер-Министрі Синдзо Абэ құттықтау жеделхатында екі ел арасындағы жоғары байланыстарды атап өткен.
«Алдағы уақытта Сізбен саяси, экономикалық, мәдени және басқа да салалардағы ынтымақтастығымыз бен өзара достық қатынасымызды жалғастыра беруді қалаймын», – деп жазды Синдзо Абэ.  
Испанияның Королі Фелипе өзінің құттықтауында Қазақстан Президентімен жақын арада кездесетініне сенім білдірді.
«Біздің мемлекеттерімізді біріктіретін барлық сала бойынша ынтымақтастығымыздың алдағы уақытта да нығая беретініне сенімді болыңыз. Бұл терең байланыстарымыз халықтарымыздың бейбітшілік пен тұрақтылық қағидаттарына деген адалдығына негізделген», – делінген жеделхатта.
Польша Республикасының Президенті Анджей Дуда өзінің құттықтауында Қазақстанды Орталық Азиядағы ең маңызды әріптес ретінде атап өтті.
«Польша-Қазақстан арасындағы байланыстар алдағы жылдары да саяси әрі экономикалық салаларда қарқынды дамуын жалғастыра беретініне үміт артамын. Біздің қарым-қатынастарымыздың әлеуеті жоғары екеніне сенімдімін», – деп атап өтті Анджей Дуда.
Финляндия Республикасының Президенті Саули Ниинистё де Қасым-Жомарт Тоқаевты құттықтап, тығыз ынтымақтастыққа дайын екенін білдірген.
«Қазақстан мен Финляндияның қарым-қатынасы өте жақсы, әсіресе, сауда саласындағы байланыстарға ерекше мән берілген. Біз бұдан әрі қарай да екіжақты және халықаралық күн тәртібінде өзара іс-қимылдарымызды арттыра беруге дайынбыз», – делінген жеделхатта.
Еуропалық комиссия Президенті Жан-Клод Юнкер құттықтау жеделхатында Еурокомиссияның Қазақстанмен ынтымақтастықты нығайта түсуге бейілді екенін атап өткен.
«Ауқымды әріптестік пен ынтымақтастықты қамтамасыз ету біздің көпқырлы қарым-қатынастарымызды, соның ішінде экономикалық байланыстарымызды одан әрі дамыту үшін платформа болады», – делінген жеделхатта.
Сондай-ақ, құттықтау хаттарын ЕҚЫҰ аз ұлттар ісі бойынша Жоғары комиссары Ламберто Заньер, Малайзия Королі Сұлтан Абдулла Риятуддин Әл-Мұстафа Биллах, Вьетнам Социалистік Республикасының Президенті Нгуен Фу Чонг, Тайланд Премьер-Министрі, генерал Прают Чан-Оча, Кипр Президенті Никос Анастасиадис, Түрік Республикасының Ұлы Ұлттық Мәжілісінің төрағасы Мұстафа Шентоп, Кавказ мұсылмандары басқармасының төрағасы, ТМД Дінаралық кеңесінің теңтөрағасы Шейх-уль-ислам Аллахшүкір Паша-заде, Армения Жоғары патриархы және барша армяндардың Каталикосы Гарегин ІІ жолдады.
///Мемлекет басшысы «Астана» футбол клубының командасын Еуропа Лигасының плей-офф кезеңіне шығуымен құттықтады.
«Сіздердің табыстарыңыз команданың ойынын зор қызығушылықпен әрі үмітпен бақылап жүрген миллиондаған қазақстандықтарға қуаныш сыйлады.
Сіздердің жетістіктеріңіз Қазақстанда футболды және спорт саласын одан әрі дамытуға тың серпін беретіні сөзсіз. Елордамыз Астананың 20 жылдығы қарсаңындағы жеңістің ерекше символдық мәні бар», – делінген жеделхатта.
Соңында Қазақстан Президенті команда мүшелерінің бәріне зор денсаулық пен амандық тілеп, алға қойған мақсаттарының орындалуына ниеттестік білдірді.
///Қазақстан Президенті Иордания Королі ІІ Абдалламен екіжақты кездесулер жоғары деңгейде өтіп жатқанын атап өтті.
– Сіз дипломатиялық қарым-қатынастарымыздың 25 жылдығы қарсаңында келіп отырсыз. Осы жылдар ішінде біз сенімді әрі достық ынтымақтастық орнаттық. Біз халықаралық ұйымдар аясында бір-бірімізге қолдау көрсетіп келеміз. Иордания Қазақстанның жаһандық аренадағы бастамаларын қолдап отыр, – деді Нұрсұлтан Назарбаев.
Мемлекет басшысы ауыл шаруашылығы, фармацевтика, қорғаныс салалары сияқты экономиканың түрлі секторындағы өзара іс-қимылдың нығайып келе жатқанын айтты.
Қазақстан Президенті Иорданияның және оның Королі ІІ Абдалланың Таяу Шығыста бейбітшілік пен қауіпсіздік орнатудағы рөлін ерекше атап өтті.
– Сіз әкеңіз Хусейннің рөлін жалғастырып, бейбітшілік елшісіне айналып отырсыз. Қазақстан да өз өңірінде осындай рөлді атқаруға тырысуда. Біз – ядролық қаруға қарсы қозғалыс көшбасшыларының біріміз, – деді Нұрсұлтан Назарбаев.
Мемлекет басшысы Иордания Королінің бітімгершілік қызметін жоғары бағалап, оған «Ядролық қарусыз әлем және жаһандық қауіпсіздік үшін» халықаралық сыйлығын табыс етті.
– Бұл – Сіздің еңбегіңізге берілген баға. Сонымен қатар, Сіз қақтығыстар жағдайында халықтарды жақындататын бітімгерлік рөлді жалғастырады деп сенеміз. Сіздің еліңіз Астана процесіне белсенді түрде қатысып келеді. Иордания бір миллионнан астам сириялық босқынды қабылдады, сіздер Сирияға қаржылық және гуманитарлық көмек көрсетіп отырсыздар. Бүкіл әлем осыны бағалауға тиіс деп есептеймін, – деді Қазақстан Президенті.
Иордания Королі ІІ Абдалла Нұрсұлтан Назарбаевқа Қазақстанға шақырғанына алғыс айтып, табысталған марапат үшін ризашылық білдірді.
ІІ Абдалла екі ел арасындағы қарым-қатынастың сенімге негізделгенін айрықша атап өтіп, Қазақстан Президентінің халықаралық қақтығыстарды бейбіт жолмен реттеудегі маңызды рөліне тоқталды.
– Біз Сіздің әлемді одан әрі жақсарту және қауіпсіз ету мақсатындағы рөліңізді өте жоғары бағалаймыз. Сіздің көшбасшылығыңыз баршамыз үшін аса маңызды, – деді Иордания Королі.
Соңында Иордания Королі ІІ Абдалла өз халқының атынан Нұрсұлтан Назарбаевқа бітімгершілік қызметі мен көрсетіп отырған қолдауы үшін ризашылық білдірді.






///Мемлекет басшысы Қасым-Жомарт Тоқаевтың атына Қазақстан Республикасының Тәуелсіздік күніне байланысты құттықтау жеделхаттары келіп түсуде.
Қытай Халық Республикасының Төрағасы Си Цзиньпин жеке өзінің және ҚХР Үкіметі мен халқының атынан Қасым-Жомарт Тоқаевты Қазақстан Тәуелсіздігінің 29 жылдығымен құттықтады.
– Өткен жылдың қыркүйек айындағы Сіздің Қытайға жасаған мемлекеттік сапарыңыз барысында қытай-қазақ қатынастарына мәңгілік, жан-жақты стратегиялық серіктестік мәртебесін беруге екіжақты келісім жасадық. Бұл екіжақты ынтымақтастықтың көкжиегін кеңейтеді. Мен Қытай-Қазақстан қатынастарын дамытуға баса мән беремін. Сонымен қатар екі елдің игілігі үшін бірлесіп жүзеге асырып жатқан «Бір белдеу – бір жол» бағдарламасы аясында жаңа жетістіктерге қол жеткізуге, өзара қолдауды нығайтуға және стратегияларды тереңдете отырып ұштастыруға Өзіңізбен бірлесіп күш салуға дайынмын, – делінген ҚХР Төрағасының жеделхатында. Сөз соңында Си Цзиньпин достас Қазақстанның қуаты артып, өсіп-өркендеуіне, ал, халқына бақ-береке тілеген.
Жапония императоры Нарухито өзінің құттықтау хатында Қасым-Жомарт Тоқаевқа құт-береке, Қазақстан халқының өсіп-өне беруіне тілектестік білдірген.
Сауд Арабия Королі Салман бен Абдельазиз Әл Сауд және Сауд Арабиясы Корольдігінің Тақ мұрагері Мұхаммед бен Салман Әл Сауд Қазақстанның одан әрі дамып, гүлденуін тілеген.
Ұлыбритания Патшайымы ІІ Елизавета Мемлекет басшысы Қасым-Жомарт Тоқаевты Тәуелсіздік күнімен құттықтады.
– Жоғары Мәртебелі Президент мырза, сіздердің ұлттық мерекелеріңізге орай жүрекжарды құттықтауымды қабыл алыңыз. Сондай-ақ осындай қиын-қыстау кезеңде Қазақстан халқына бар жақсылықты тілеймін, – делінген жеделхатта.
Мереке қарсаңында Қазақстан Президентінің атына Испания Королі Фелипе, Бельгия Королі Филипп, Марокко Королі VI Мұхаммед, Қатар Мемлекетінің Әмірі Тамим бен Хамад Әл Тәни, Оман Сұлтаны Хайсам Бен Тариқ, Камбоджа Королі Нородом Сиамони құттықтау хаттарын жолдады.
Өзбекстан Президенті Шавкат Мирзиёев жеке өзінің және өзбек халқының атынан Қасым-Жомарт Тоқаев пен қазақстандықтарды ұлттық мерекемен құттықтады.
– Қазақстан халқының әл-ауқатын арттыру және еліңіздің халықаралық аренадағы беделін одан әрі нығайту жолындағы жетістіктеріңізге тату көршілеріңіз ретінде ерекше қуанамыз. Әсіресе жаһандық пандемия жағдайында еліңіздің экономикалық дамуын қамтамасыз етуге және оның салдарын жоюға байланысты қабылдаған тиімді шараларыңызға тәнтіміз. Соңғы жылдары екі ел арасындағы өзара тиімді және ұзақ мерзімді қатынастарды нығайтуға бағытталған бірлескен іс-қимылдардың жанданғанын, сондай-ақ, оның жаңа деңгейге көтерілгенін ерекше атап өткім келеді, – делінген Өзбекстан Президентінің жеделхатында.
Тәжікстан Президенті Эмомали Рахмон Тәуелсіздік күніне орай өзінің жүрекжарды құттықтауын жіберді.
– Біз екі халық арасындағы берік, тарихи байланыстарды жоғары бағалаймыз. Өзара күш жұмылдыра отырып, тәжік-қазақ стратегиялық серіктестігін дәйекті, қарқынды дамыта аламыз деп сенемін, – делінген құттықтау хатта.
Түрікменстан Президенті Гурбангулы Бердімұхамедов жеке өзінің және түрікмен халқының атынан Тәуелсіздік күнімен құттықтап, Қазақстанның өсіп-өркендей беруіне тілектестік білдірді.
Түркия Президенті Режеп Тайип Ердоған Қасым-Жомарт Тоқаевты және Қазақстан халқын Тәуелсіздік күнімен құттықтап, табыс тілеген.
– Ортақ тарихи, мәдени және бауырластық тамырымыз байланыстыратын Қазақстанмен арадағы стратегиялық серіктестік деңгейіндегі қарым-қатынастардың жаңа салаларда да түрленіп, байи түскеніне қуаныштымыз. Қолайлы күні Қазақстанға сапармен барып, Өзіңізбен бірге Жоғары деңгейдегі стратегиялық ынтымақтастық кеңесінің отырысына қатысуға бейілді екенімді білдіремін, – делінген жеделхатта.
Иран Президенті Хасан Рухани өзінің құттықтауында екі ел арасындағы қарым-қатынастардың күшейгенін, сондай-ақ, өзара ынтымақтастықты одан әрі дамытуға әлеуетіміздің зор екенін жеткізген.
Қазақстанның Тәуелсіздік күніне орай құттықтау жеделхаттарын Моңғолия Президенті Халтмаагийн Баттулга, Индия Президенті Рам Нат Ковинд жолдады.
Корея Республикасының Президенті Мун Чжэ Ин мерекемен құттықтап: «Әртүрлі саладағы ынтымақтастықтың арқасында екі ел арасындағы достық байланыстар қарқынды дамып келеді. Қазақстанға былтыр жасаған сапарым екіжақты қатынастардың дамуына тың серпін берді. COVID-19 пандемиясына байланысты ахуал тұрақтанғаннан кейін Сіздің Корея Республикасына жасайтын сапарыңыз екі ел арасындағы стратегиялық серіктестікті одан әрі тереңдетіп, дамытуға мүмкіндік береді деп үміттенемін», – деген құттықтау хатын жолдаған.
Украина Президенті Владимир Зеленский Мемлекет басшысы Қасым-Жомарт Тоқаевты Тәуелсіздік күнімен құттықтады.
– Тәуелсіздік жылдарында Қазақстан Республикасы Украинаның Орталық Азиядағы сенімді серігіне айналды. Тәуелсіз мемлекеттеріміз арасындағы екіжақты ықпалдастық өзара сенімге және елдеріміздің егемендігі мен жеріміздің бүтіндігін сақтауға негізделіп, одан әрі дами береді деп санаймын, – делінген жеделхатта. 
Сонымен қатар Қазақстан Тәуелсіздігінің 29 жылдығына орай Қасым-Жомарт Тоқаевтың атына Грузия Президенті Саломе Зурабишвили, Мажарстан Президенті Янош Адер, Италия Президенті Серджо Маттарелла, Швейцария Президенті Симонетта Соммаруга, Польша Президенті Анджей Дуда, Финляндия Президенті Саули Ниинистё, Сербия Президенті Александр Вучич, Израиль Президенті Реувен Ривлин, Литва Президенті Гитанас Науседа, Хорватия Президенті Зоран Миланович, Болгария Президенті Румен Радев, Молдова Президенті Игорь Додон, Мальта Президенті Джордж Велла, Сан-Мариноның Капитан-регенттері Алессандро Карделли мен Мирко Долчини, Куба Президенті Мигель Диас-Канель Бермудес, Египет Президенті Абдель Фаттах Ас-Сиси, Палестина Президенті Махмуд Аббас, Оңтүстік Африка Республикасының Президенті Матамела Сирил Рамапоза, Тунис Президенті Каис Саид, Сьерра-Леоне Президенті Джулиус Маада Био, Еуразиялық экономикалық комиссия алқасының төрағасы Михаил Мясникович, Шанхай ынтымақтастық ұйымының Бас хатшысы Владимир Норов, Ұжымдық қауіпсіздік шарты туралы ұйымның Бас хатшысы Станислав Зась, Ислам ынтымақтастығы ұйымының Бас хатшысы Юсеф әл-Осеймин, Экономикалық ынтымақтастық ұйымының Бас хатшысы Хади Сулейманпур, БҰҰ Бас хатшысының Орталық Азия бойынша арнайы өкілі Наталья Герман, Еуразиялық даму банкінің Басқарма төрағасы Николай Подгузов, ExxonMobil Global Projects Company компаниясының Президенті Нил Даффин, Eni компаниясының Бас атқарушы директоры Клаудио Дескальци, Ресей Федерациясы Бірлескен ядролық зерттеулер институтының директоры Виктор Матвеев, Эстонияның Қазақстандағы елшісі Хейти Мяемеэс, Пенза облысының губернаторы Иван Белозерцев, Байқоңыр қаласы әкімшілігінің басшысы Константин Бусыгин өздерінің құттықтау хаттарын жолдады.  
///Жиынға Премьер-Министр Асқар Мамин, Мемлекеттік хатшы Қырымбек Көшербаев, Президент Әкімшілігінің Басшысы Ерлан Қошанов, Үкімет мүшелері, облыстардың және Нұр-Сұлтан, Алматы, Шымкент қалаларының әкімдері, орталық мемлекеттік органдардың және ұлттық компаниялардың басшылары қатысты.
Мемлекет басшысы өз сөзінде Үкіметтің басты міндеті экономикалық өсімді қалпына келтіру, инвестиция тарту және қазақстандықтардың табысын арттыру екенін атап өтті. Президент пандемия мен шектеу шараларынан, сондай-ақ, сауда байланыстарының үзілуінен айтарлықтай зардап шеккен шағын және орта бизнесті қолдаудың маңыздылығына назар аударды.
– Биыл шағын және орта бизнеске қолдау көрсету ең басты назарда болуға тиіс. Үкіметке «Атамекен» ұлттық кәсіпкерлер палатасымен бірлесіп, бір айдың ішінде осыған қажетті іс-шаралар топтамасын әзірлеуді тапсырамын.  «Еңбек» мемлекеттік бағдарламасы – халықты жұмыспен қамтудың негізгі құралы. Оның «Бастау-бизнес» бағыты бойынша 150 мыңнан астам адам оқып шықты. Бірақ тек 10 пайызы несиеге, 19 пайызы грантқа ие болды. 100 мыңнан астам адам мемлекет қолдауынан тыс қалды. Әсіресе, бағдарламаның ауылдағы түлектеріне қаржы жетпей жатыр. Сондықтан бағдарламаның қаржы көлемін ғана емес, оны жүзеге асыру ұстанымдары мен тетіктерін қайта қарауымыз керек. Халыққа берілетін шағын несиелердің ставкасы 6 пайыздан аспауға тиіс, – деді Мемлекет басшысы.
Қасым-Жомарт Тоқаев Үкімет мүшелері мен әкімдердің сатып алудағы жергілікті өнімдердің үлесін арттыру бойынша жүргізілген жұмыстарын сынға алды. Былтыр 9 айда тауарға, жұмысқа және қызмет көрсетуге қатысты сатып алуларды реттеудің жалпы көлемі 12,5 триллион теңгені құрады. Жергілікті тауарлар мен қызмет көрсетуге бар болғаны 6,4 триллион теңге немесе қаржының 52 пайызы бөлінген. Экономикаға аталған қаражаттың жартысына жуығы жұмсалмаған.
– Бюджеттің триллиондаған қаржысын импортқа жұмсауға қақымыз жоқ. Сондықтан бюджеттің әкімшілері тікелей жауап беретін болады. Бұл орайда бізге «семіз» цифрлар қажет емес. Маңыздысы – дұрыс есептеу. Қазақстанда тіркелген заңды тұлғаның кез келген өнімі жиі есепке алынатыны туралы ақпарат бар. Ол өзінің тауарын жеткізе ме, әлде импорттан әкеле ме, оны бақылап отырған ешкім жоқ. Индустрия және инфрақұрылымдық даму министрлігіне берілген цифрларды бекітілген әдістемеге сәйкес қайта тексеруді тапсырамын, – деді Президент.
Халықты жұмыспен қамту мәселесі бойынша да берілген есеп пен жасалған жұмыстардың арасында айтарлықтай айырмашылықтар бар. Жұмыспен қамтудың жол картасын жүзеге асыруға 1 триллион теңге бөлінді. Бұл қаржының 98,2 пайызы игерілген. Бағдарлама халықты жұмыспен қамтуда және іскерлік белсенділікті қолдауда маңызды рөл атқарды. Бірақ ондаған, жүздеген мың жұмыс орындарының ашылғаны туралы мәліметті тексеру кезінде айырмашылық бар екені анықталды.
– Азаматтарды қағаз жүзінде ғана жұмысқа орналастыру белең алып отыр. Бірыңғай ақпараттық жүйеге бір адам туралы мәлімет қайта-қайта енгізіледі. Дәл осындай 15 мың жағдай тіркелген. Жұмысқа орналасты деген адамдардың үштен бірі зейнетақы қорына қаржы аудармаған болып шықты. Мұндай жағдай, әсіресе, Түркістан (79%), Қызылорда (43%) және Жамбыл облыстарында (36%) анықталып отыр. Жалпы, еңбекпен қамтылғандардың 40 пайызға жуығы «көлеңкеде» қалып қойған. Жұмыспен қамтудың жол картасына бөлінген 1 триллионнан небәрі 5,5 миллиард теңге салық төленген. Бұл – жарты-ақ пайыз деген сөз! Мемлекеттік кіріске жауапты органдар мәселені қатаң бақылауға алуы керек. Қажет болса, құқық қорғау органдарын да осы жұмысқа тартамыз, – деді Мемлекет басшысы.
Қасым-Жомарт Тоқаев Үкіметке салықтық-бюджеттік саясатты жетілдіру жөнінде ұсыныстар әзірлеуді тапсырды. Былтыр салық және кеден саласынан түскен қаржының кіріс көлемі 47 пайызға қысқарған. Әйтсе де, алдыңғы жылы бұл көрсеткіш 65 пайызға жеткен. Кедендік төлемдердің жинақтық деңгейі төмен екені байқалады. Тек Қытаймен арадағы шекарада 50 мыңға жуық жалған декларация толтырылғаны туралы дерек анықталды. Қытаймен арадағы ашық статистика бойынша айырмашылық 5 миллиард доллардан астам қаржыны құрайды.
Президент жалған кәсіпорындар мен әдейі салық төлемейтіндерге қарсы жұмысты жүйелі түрде күшейтуді талап етті. Ресми бағалаулар бойынша ішкі жалпы өнімнің төрттен біріне, ал Дүниежүзілік банктің деректері бойынша 40 пайызға жуығы «көлеңкелі» аймақта екен. «Көлеңкелі» экономикаға қарсы күрес жөніндегі шараларды жүзеге асыру үшін Экономикалық қылмыстармен күрес агенттігі құрылады.
– Орталық мемлекеттік органдар басшыларының автопаркін ұстап тұру үшін айтарлықтай бюджет қаражаты жұмсалады. Бір ғана автомобиль үшін орташа есеппен жылына 6 миллион теңгеден астам қаржы шығындалады. Бірқатар елде жеке қызметтік көліктің орнына ақшалай өтемақы төлеу тәжірибесі енгізілген. Бұл тәжірибе біздің елде де, нақты айтқанда елорда әкімдігінде қолданылған. Мұндай әдіс «Самұрық-Қазына» қорында  апробациядан сәтті өтті. Бұл қызметтік көліктердің санын едәуір қысқартуға және әкімшілік шығындарды 1,5 миллиард теңге көлемінде азайтуға мүмкіндік берді. Үкіметке Президенттің Іс Басқармасымен бірлесіп, мемлекеттік органдардың басшыларын  қызметтік көліктермен қамтамасыз етудің жаңа жобасы бойынша ұсыныстар енгізуді тапсырамын. Бұл жұмыс нақты қысқартуды қажет етеді, – деді Қасым-Жомарт Тоқаев.
Мемлекет басшысы Премьер-Министрдің жаңадан тағайындалған орынбасары – Сыртқы істер министріне ақпан айының соңына дейін инвестицияларды басқару жүйесін реформалау жөнінде нақты ұсыныстар енгізуді тапсырды. Әрбір еркін экономикалық аймақтардың лайықтылығына талдау жасап, олардың жаңа жұмыс модельдерін әзірлеу қажет.
– Өздерінің Арнайы экономикалық аймақтарын нақты дамытумен айналыспайтын әкімдердің жағдайы қыл үстінде тұрғанын атап өткім келеді. Біз ондай аймақтарды жабамыз және оларға бюджет қаржысын шығындамаймыз. Біз бұл проблеманы тез арада шешуіміз керек. Экономиканы қайта қалпына келтірудегі инвестицияның екінші көзі – банктердің несиелері және қор нарығы. Бірақ ол да ақсап тұр. Инфляцияның орнықты төмендеуі, инфляция мен девальвацияның тұрақтануы – ақша-кредит саясатын жұмсартудың маңызды шарты. Сондықтан Үкімет пен Ұлттық банк инфляцияны 2021-2022 жылдары 4-6 пайызға қайтарып, 2025 жылы 3-4 пайызға дейін төмендетуі керек. Қаржы секторының орнықтылығы – экономиканы дамытудың анықтаушы факторы, – деді Президент.
Мемлекет басшысының пікірінше, азық-түлік қауіпсіздігін қамтамасыз ету аса маңызды міндет болып отыр. Өткен жылы халықтың табысы азайған кезде азық-түлік бағасы арзандай түсудің орнына, керісінше, қымбаттаған. Мемлекеттік органдар тарапынан бағаларды ұстап тұру, оның ішінде сауда желілерін жеңілдікпен несиелеу және сауда үстемелерін орнату сияқты қабылданған шаралар оң нәтиже берген жоқ. Әлеуметтік маңызы бар азық-түлік бағасы 11 пайызға өсті. Оның жалпы инфляцияға қосқан үлесі 60 пайыздан асты. Үкімет жоғарыда аталған мәселелерді шешу барысында нарық тетіктерін негізге ала отырып, іс-қимыл жиынтығын әзірлеуі тиіс.
Сонымен қатар Президент Жер кодексінің кейбір нормаларына жарияланған мораторийдің биыл аяқталатынына назар аударды. Осыған байланысты Үкіметке Жер комиссиясының жұмысын қайта жандандыруды және қараша айына дейін түзетулерді қабылдауды тапсырды. Ұсыныстар байыппен талқыланып, нақты шешім қабылдануы тиіс.
– Жайылымдар мәселесіне арнайы тоқталғым келеді. Бұл жерлер, ең алдымен, ауыл тұрғындарына қолжетімді болуы керек. Жергілікті әкімдіктер жұмысты дұрыс ұйымдастырмай отыр. Соның салдарынан, ауыл тұрғындары мал жаятын жайылым таппай қиналуда. Әсіресе, Алматы, Түркістан облыстарынан арыз-шағымдар көп түсуде. Жайылымдардың 99 пайызы шаруа қожалықтарының иелігінде. Алайда, оның 36 пайызында ғана мал жайылады. Қалған 46 миллион гектар жайылымдық жер бос жатыр. Үкіметке Бас прокуратурамен бірлесіп, биылғы жылдың соңына дейін осындай жайылымдарды қайтарып алуды тапсырамын. Оны ауыл тұрғындарының игілігіне берген жөн, – деді Қасым-Жомарт Тоқаев.
Президент су ресурстарын сақтап, тиімді пайдалануды ұлттық қауіпсіздік пен орнықты дамудың кепілі екенін айтты. Осыған орай мемлекеттік органдардың алдында су ресурстарын басқару жөніндегі ұлттық жобаны қабылдап, қаржыландыруды жеделдету міндеті тұр. Экология мәселесі Үкімет пен қоғамның ұдайы бақылауында болуы керек.
– Қоғамдық бақылау құралы ретінде интерактивті карта дайындау қажет. Сол арқылы экология саласында атқарылып жатқан жұмыстардың барысы мен тиімділігін қадағалауға болады. Үкіметке 2021-2025 жылдарға арналған «Жасыл Қазақстан» Ұлттық жобасын әзірлеуді тапсырамын. Әсіресе, қоршаған ортаны қорғау ісіне қажетті барлық көрсеткіштерді цифрландыру – маңызды міндеттердің бірі, – деді Қасым-Жомарт Тоқаев.
Мемлекет басшысы қазақстандықтардың баспана мәселесін шешу үшін зейнетақы жинақтарын пайдалану жөніндегі бастамаға да тоқталды. Ендігі кезекте тұрғын үй нарығындағы дүрмек пен бағалардың өсуіне жол бермеу үшін нақты шаралар қабылдау қажет. Президенттің пікірінше, мемлекеттік органдар тұрғындар мен құрылыс компанияларының басшыларына түсіндірме жұмыстарын жүргізіп, нарықтағы алып-сатарлық операцияларға шектеу қоюы керек. Үкіметке екі апта ішінде тұрғын үй саясатын жетілдіру бойынша жаңа ұсыныстар топтамасын енгізу жөнінде тапсырма берілді.
Денсаулық сақтау саласын дамыту мәселесі ерекше бақылауда. Пандемия кезінде аталған жүйе күрделі сынақтан өтіп, саладағы барша олқылықтар айқын көрінді. Өткен жылы 156 ана өлімі тіркеліп, өлім-жітім 2,8 есеге артқан.
– Үкіметке облыс әкімдіктерімен бірлесіп және кәсіби қауымдастық мүшелерін тарта отырып, барлық денсаулық сақтау ұйымдарында инвентаризация жүргізуді тапсырамын. Бұл ретте, босандыру және жансақтау бөлімдеріне, олардың медициналық жабдықтармен, дәрі-дәрмекпен, қажетті бұйымдармен қамтамасыз етілуіне басымдық беру керек. Бас Прокуратураға осы мәселе бойынша іріктелген тексеру жұмыстарын жүргізу тапсырылды. Оның қорытындысы бойынша кінәлі адамдарға қатысты шара қабылдау қажет, – деді Мемлекет басшысы.
Қасым-Жомарт Тоқаевтың айтуынша, бүгінгі жағдайдан сабақ алуымыз керек. Пандемияның басталғанына бір жыл болды. Жинақталған тәжірибені ескере отырып, әрекет ету қажет. Үкіметке «Атамекен» Ұлттық кәсіпкерлер палатасымен бірлесе отырып, бір айдың ішінде эпидемияға қарсы шараларға теңдестірілген тәсілді қамтамасыз ету мақсатында иммундық мәртебе туралы ақпарат қамтылатын QR кодтарды енгізу мәселесін пысықтау тапсырылды.
– Әрине, жаппай вакцинациялау дағдарысты еңсерудің нақты әрі жүйелі шарасы болып отыр. Оны сапалы өткізу үшін барлық жағдай жасалуы қажет. Дайындық жұмыстарын зерттеу кезінде вакцинаны сақтауға арналған тоңазытқыш жабдықтарының қажетті көлемі жетіспейтіні анықталды. Батыс Қазақстан, Маңғыстау және Түркістан облыстарында аса күрделі жағдай қалыптасып отыр. Үкіметке әкімдермен бірлесіп, дайындық жұмыстарын толық қамтамасыз етіп, 1 ақпаннан бастап жаппай вакцинациялауға кірісуді тапсырамын. Отандық вакцинаның тестілеуі оң қорытынды береді деп үміттенеміз. Осы ретте, өзім отандық екпе ектіремін, – деді Президент.
Мемлекет басшысы оқушылардың білім сапасының халықаралық бағалауына да назар аударып, мектептердегі білім сапасының жүйелі түрде нашарлағанын айтты. Сондықтан бұл салаға түбегейлі өзгеріс керек.
– Бүгінде оқу бағдарламасына жаңа пәндер енгізу жөнінде ұсыныстар өте көп. Соңғы он жылда 9 пән енгізілген. Білім беру – тәжірибе алаңы емес. Мұның бәрі негізгі пәндерге бөлінген сағаттың қысқаруына әкеп соғады. Соның өзінде елімізде оқыту жүктемесі тым жоғары – 67 сағат. Ал Финляндия мен Оңтүстік Кореяда оқыту жүктемесі – 39 сағат, АҚШ-та – 55 сағат. Шәкірттерді оқыту мен басқа да дамыту шараларының арасында тепе-теңдік болуы аса маңызды. Әлемдік үдерістерді ескере отырып, математика, тіл меңгеру және информатика секілді пәндерге ерекше басымдық берген жөн, – деді Мемлекет басшысы.
Сонымен қатар Қазақстан тарихы және Дүниежүзі тарихы пәндері бойынша бірыңғай оқулық әзірлеп, оны енгізу керек. «Nur Otan» партиясының сайлауалды тұжырымдамасында 2025 жылға дейін жаңа 800 мектеп салуға уәде берілген. Президент осы жұмысқа шұғыл кірісуді және биыл 200 жаңа мектеп салуды тапсырды.
Сондай-ақ Қасым-Жомарт Тоқаев «Халық үніне құлақ асатын мемлекет» тұжырымдамасы бойынша азаматтардың өтініштерімен жұмыс жасауды қайта жаңғырту маңызды деп санайды. Өтініш берушілермен жұмыс жасаудың сапасын арттыру үшін «Е-өтініш» жаңа ақпараттық жүйесін және «Нәтиже» орталықтарын ашу тапсырылды. 1 шілдеге дейін жүйе барлық мемлекеттік органдарда іске қосылуы тиіс.
Қасым-Жомарт Тоқаев сөзінің соңында ең басты міндет – азаматтардың өмір сапасын жақсартып, табыстарын арттыру екенін тағы да атап өтті. Мемлекеттік органдардың әрбір шешімі, әрбір әрекеті экономиканы дамытуға және халық игілігіне бағытталуға тиіс.

Мемлекет басшысының сөйлеген сөзінің толық мәтінімен мына сілтеме арқылы таныса аласыздар.






///Америка Құрама Штаттарының Президенті Дональд Трамп Қазақстан Республикасының Тәуелсіздік күніне орай Мемлекет басшысы Қасым-Жомарт Тоқаевтың атына құттықтау жеделхатын жолдады.
Жеделхатта Дональд Трамп Қасым-Жомарт Тоқаевты және барша халқымызды ел тәуелсіздігінің 29 жылдығымен шын жүректен құттықтай отырып, Қазақстанның Орталық Азиядағы бейбітшілік пен тұрақтылықты сақтау және өркендеу жолында отыз жылға жуық уақыт көш бастап келе жатқанын Президентпен бірге атап өтуге қуанышты екенін жеткізген.
– Биылғы жыл бұған дейін бұрын-соңды болмаған жаһандық сынақтарды алдымызға тосты. Бірақ біздің серіктестігіміз бұл сынаққа төтеп берді. Кеңейтілген стратегиялық серіктестігіміздің шеңберінде біз COVID-19 пандемиясымен күрестегі ынтымақтастығымыздың барлық бағыттарында оң нәтижеге қол жеткіздік. Америка халқының атынан Қазақстан халқына алдағы жылы денсаулық пен бақ-береке тілеймін, – делінген АҚШ Президентінің жеделхатында.
///Мемлекет басшысына Қордың жыл басынан бері атқарған қызметінің негізгі өндірістік көрсеткіштері мен қаржылық нәтижелері туралы баяндалды.
Алмасадам Сәтқалиев биылғы 10 айдың қорытындысы бойынша «Самұрық-Қазына» компаниялар тобына 8 981 миллиард теңге кіріс кіргенін және оның жоспарланған мөлшерден 20 пайызға артық екенін айтты. Компаниялар тобының операциялық табысы – 1 256 миллиард теңге. Бұл – былтырғы көрсеткіштерге қарағанда 2 еседен көп. Оған мұнай бағасының қымбаттауы, жүк тасымалынан түсетін кірістің артуы, транзиттің өсуі және басқа да өндірістік көрсеткіштер ықпал еткен.
Қасым-Жомарт Тоқаев кездесу соңында «Самұрық-Қазына» акционерлік қоғамының жобалары бойынша бірқатар нақты тапсырма берді.
///
	 

	Мемлекет басшысы Г.Головкиннің жеңісі боксты сүйетін көпшілік қауым және барша қазақстандық жанкүйерлер үшін тамаша тарту болғанын атап өтті.
	
	«Лайықты қарсыласпен адал бәсекеде сен жауынгерлік мінез, қайсар рух танытып, дайындығыңның мықты екенін көрсеттің, өзіңнің үздік екеніңді тағы да дәлелдедің, Қазақстанның халықаралық деңгейдегі абырой-беделін арттырдың. Біз сенің жеңісіңді мақтан етеміз», – делінген жеделхатта.
	
	Нұрсұлтан Назарбаев спортшыға денсаулық, бақ-береке және кәсіби рингтегі алдағы бәсекелерде жарқын жеңістер тіледі.
///Нұрсұлтан Назарбаев Қазақстан мен Өзбекстан арасындағы екі жақты қарым-қатынастардың оң қарқынмен дамып келе жатқанын ерекше атап өтті.
– Бүгінде өзара қарым-қатынастарымыз жоғары деңгейде. Біз Шавкат Мирзиёевпен жылына бірнеше рет кездесіп, экономикалық және саяси ынтымақтастық саласындағы өзекті мәселелердің бәрін талқылап келеміз. Қабылданған құжаттар мен қол жеткізілген уағдаластықтарды жүзеге асыру ісінде екі мемлекеттің парламенттері маңызды рөл атқарады, – деді Қазақстан Президенті.
Нурдинжон Исмоилов Өзбекстан Республикасының Президенті Шавкат Мирзиёевтің сәлемін жеткізіп, екі ел парламенттері арасында өткен келіссөздердің нәтижелері жөнінде айтты.
– Шын мәнінде, соңғы уақытта Өзбекстан мен Қазақстан арасындағы ынтымақтастық жоғары деңгейге жетті. Бұған, ең алдымен, Өзбекстан мен Қазақстан байланысының жаңа кезеңіне жол ашқан екі мемлекеттің президенттері арасындағы достық қарым-қатынастардың арқасында қол жеткізілді. Сіздер халықтарымыздың ынтымақ пен келісім аясында бірлесе өмір сүрсек деген ой-ниетін жүзеге асырдыңыздар. Сол үшін Сіздерге зор алғыс айтамыз, – деді Өзбекстанның Олий Мәжілісі заң шығару палатасының спикері.

///Мемлекет басшысы Ақтау қаласына келген соң қала нысандарын аралап, өңірдің әлеуметтік-экономикалық даму мәселелері жөніндегі кеңеске қатысады.
Сонымен қатар, сапар барысында Нұрсұлтан Назарбаевтың мультимодальды Құрық портының таныстырылым рәсіміне және Бесінші Каспий саммитіне қатысуы, сондай-ақ жоғары деңгейде бірқатар екі жақты кездесулер өткізуі жоспарланып отыр.
///Мемлекет басшысы Қазақстанға келген Иран Президентіне ілтипат білдіріп, екі ел арасындағы қарым-қатынастардың әрдайым тұрақты сипатқа және достық пен бауырластыққа негізделгенін атап өтті.
– Сіздің саясатыңыз бен жоғары деңгейдегі екі жақты тиімді кездесулеріміздің арқасында елдеріміз арасындағы сауда-саттық пен жүк тасымалы көлемі артып келеді. Әсіресе, ауыл шаруашылығы өнімдерін жеткізу ісі жанданды, – деді Қазақстан Президенті.
Нұрсұлтан Назарбаев Қазақстан мен Иран Каспий теңізі аймағындағы жақын көрші екенін, сондай-ақ 2016 жылғы өзара сапарлар екі жақты байланыстарға тың серпін бергенін айтты.
– Біздің сенім мен өзара түсіністікке негізделген бүгінгі тарихи кездесуіміз Каспийге қатысты барлық мәселені шешіп, Каспий маңы елдері арасындағы ынтымақтастықты нығайтады, – деді Қазақстан Президенті.
Хасан Рухани Нұрсұлтан Назарбаевқа Қазақстанға келуге мүмкіндік туғызғаны және Иран делегациясына қонақжайлық көрсеткені үшін ризашылық білдірді.
– Сізбен кездескенімізге қуаныштымыз. Бүгінгі саммитте оң нәтижелерге қол жеткізіледі деп үміттенемін. Елдеріміз географиялық жағынан ғана емес, сондай-ақ басқа да аспектілер бойынша жақын. Сондықтан біздің мүдделеріміз де ортақ, – деді Хасан Рухани.
Х.Рухани халықаралық жиындарда Қазақстанның үнемі Иранды қолдайтынын және ядролық қару тақырыбы жөніндегі халықаралық уағдаластықты тұрақты түрде сақтайтынын атап өтті.
– Сіздің еліңіз жаһандық аренада, соның ішінде Астана процесі аясында, өте маңызды бітімгершілік миссиясын атқарады. Біздің қарым-қатынастарымыздың стратегиялық сипаты бар және барлық бағыт бойынша дамып келеді. Бүгін Ақтауда Каспий тақырыбы жөнінде маңызды саммит өтеді. Бұл Қазақстанның жоғары беделін тағы да нақтылай түседі, – деді Иран Президенті.

///Президент Алматы қаласына жұмыс сапары аясында 1970 жылы өзі бітірген Ілияс Есенберлин атындағы №25 мектеп-гимназиясына барды.
Мемлекет басшысы заманауи интерактивті оқу құралдарымен жабдықталған кабинеттерді, акт залы мен мектеп кітапханасын аралап көрді.
Қасым-Жомарт Тоқаев кезінде өзі оқыған сыныпқа кірді. Қазіргі уақытта бұл кабинетте француз тілі оқытылады.

Бұдан бөлек Мемлекет басшысы мектеп тарихына арналған музейдің экспозициясымен танысты. Онда оқу ордасының өткені туралы түрлі архив құжаттары, белгілі түлектердің өмірбаяндары мен фотосуреттері жинақталған.
Содан кейін Президент мектеп кітапханасындағы Құрметті қонақтар кітабына қолтаңба қалдырды.
Қасым-Жомарт Тоқаевқа 1970 жылы 10 «В» сыныбының атынан өзі жазған хат көрсетілді. Бұл хат уақыт капсуласына салынып, мектеп қабырғасына қаланған екен.
«Біздің атқарған ісіміз аз емес, дегенмен әлі де жұмыс көп. Біз 10-сыныпты жақсы бітіруге уәде береміз. Институтқа түсу емтихандарын жақсы тапсыруға уәде береміз. Ал оны бітірген соң жұмыс істейміз. 2017 жылы 64-65 жасқа толған кезімізде сіздердің көздеріңізге тік қарауға ұялмайтындай болып келуге уәде береміз», – деп жазылған хатта.
Дәстүрді жалғастырған 11-сынып оқушылары Мемлекет басшысымен бірге 2050 жылға арналған хатты уақыт капсуласына салып, мектеп қабырғасына қойды.














 
///Мемлекет басшысы заманауи дыбыс күшейткіш және жарық техникасымен, сондай-ақ LED экранмен жабдықталған, бір мезгілде 1000 әртіс өнер көрсететін, көпфункциялы сахнасының ені 70 метр болатын ашық аспан астындағы амфитеатрді көрді.
Нұрсұлтан Назарбаев өнер адамдарымен әңгімелесу барысында Ақтау қаласының және Маңғыстау өңірінің қарқынды дамып келе жатқанын ерекше атап өтті.
– Құрметті маңғыстаулықтар, сіздер әлемдік тарихқа енетін айтулы оқиғаға куә болғалы тұрсыздар. Ертең алғаш рет бес мемлекеттің басшылары Каспий теңізінің құқықтық мәртебесін айқындайтын құжатқа қол қояды. Облыста туризм дамып келеді, теңіз порттары мен әлеуметтік нысандар салынуда. Осының бәрі сіздер үшін, балаларыңыз бен сіздердің болашақтарыңыз үшін жасалуда, – деді Қазақстан Президенті.
***
Ақтау қаласындағы теңіз жағалауында ротондалар, теңіз көрінісін тамашалауға, балаларға арналған және спортпен шұғылданатын алаңдар, демалушылар үшін шатырлар мен орындықтар орнатылған. Бүкіл жағалау бойына шағын 16 сәулет нысаны қойылған.





///Мемлекет басшысы Конституцияның 61-бабының 1-тармағына сәйкес Парламент Мәжілісінің қарауына «Қазақстан Республикасының сот жүйесі және судьяларының мәртебесі туралы» Қазақстан Республикасы Конституциялық заңына өзгерістер мен толықтырулар енгізу туралы» Қазақстан Республикасы Конституциялық заңының және «Қазақстан Республикасының кейбір заңнамалық актілеріне сот жүйесін жаңғырту мәселелері бойынша өзгерістер мен толықтырулар енгізу туралы» Қазақстан Республикасы заңының жобаларын енгізді.
Заң жобалары Қазақстан Республикасы Президентінің 2018 жылғы 5 қазандағы Қазақстан халқына арналған Жолдауын іске асыруға, сот жүйесін жаңғыртуға, сот кадрларын жаңартуға және Жоғары Сот Кеңесін институционалдық тұрғыдан нығайтуға бағытталған түзетулерді қамтиды.
///Президентке 11 ай ішіндегі елорданың әлеуметтік-экономикалық және инфрақұрылымдық дамуы туралы ақпарат берілді.
Сонымен қатар Мемлекет басшысына Нұр-Сұлтан қаласындағы эпидемиологиялық ахуалды тұрақтандыру үшін жүзеге асырылып жатқан шаралар және халыққа вакцина салу жұмыстарының барысы туралы баяндалды.
Қасым-Жомарт Тоқаев Алтай Көлгіновке жылумен қамту, инфрақұрылым, инженерлік желілер, әлеуметтік тұрғын үйлер мен нысандардың құрылысы сияқты салалар бойынша қордаланған мәселелерді шешуге қатысты, сондай-ақ шағын және орта бизнесті дамыту, жаңа жұмыс орындарын ашу үшін қолайлы жағдай жасау жөнінде бірқатар тапсырма берді.
 
///
	 

	Жеделхатта «Алжир әуе жолдары» компаниясы ұшағының апатынан көптеген француз азаматтарының қаза тапқаны туралы қайғылы хабарды Қазақстан Президентінің зор күйзеліспен қабылдағаны айтылған
	
	«Осындай қайғылы жағдайда Қазақстан халқы және жеке өз атымнан қаза тапқандардың туған-туыстары мен жақындарына, сондай-ақ барша Франция халқына шын ниетпен көңіл айтамын», – делінген жеделхатта.  
///Кездесу барысында Президентке биылғы атқарылған жұмыстардың қорытындылары, коронавирус пандемиясының отандық бизнеске тигізген әсері туралы баяндалды.
Рустам Жүрсіновтің айтуынша, осы жылы бизнес-омбудсменнің кеңсесіне 3912 өтініш түскен. Бұл былтырғы осы кезеңмен салыстырғанда 15 пайызға аз. 1463 өтініш кәсіпкерлердің пайдасына шешілген. Негізінен сатып алулар, жер, салық, құрылысқа қатысты мәселе жиі көтерілген.
Қасым-Жомарт Тоқаевқа «басынан бастап» реттеу тетігін енгізу жөніндегі тапсырмасының орындалу барысы туралы мәлімет берілді. Жаңа реттеу саясатының базалық тәсілдерін белгілейтін тиісті заң жобасы Парламент Сенатының қарауында жатыр. 2024 жылдың 1 қаңтарына дейін бизнеске қатысты міндетті бұрынғы талаптардың бәрі тексеріледі. Аталған шаралардың түпкі мақсаты – мемлекет пен бизнес арасындағы қатынастарды толықтай цифрландыру.
Мемлекет басшысы Қазақстан кәсіпкерлерінің құқықтарын қорғау жөніндегі уәкіл жұмысының қорытындыларын оң бағалап, бизнеске қатысты әкімшілік құқық бұзушылықтардың көбею себептерін анықтау және оларды жою үшін шаралар әзірлеу жөнінде бірқатар тапсырма берді.
///Жиында Нұрсұлтан Назарбаевқа Еңбек және халықты әлеуметтік қорғау министрлігі қызметінің негізгі қорытындылары, сондай-ақ Елбасының Қазақстан халқына арналған биылғы Жолдауында айтылған тапсырмалардың орындалу барысы жөнінде есеп берілді.
Елбасы қазақстандықтардың әл-ауқаты мен тұрмыс сапасын арттыру Үкіметтің негізгі міндеті саналатынын айтты.
– Мемлекет жыл сайын әлеуметтік саланы қаржыландыру көлемін арттырып, міндеттемелердің бәрін орындап келеді. Биыл осы мақсаттарға 2,6 триллион теңге бөлінді. Бұл былтырмен салыстырғанда 21,3 пайызға көп, – деді Қазақстан Президенті.
Мемлекет басшысы тұрғындардың тұрмыс сапасы мен табысын арттыруға арналған биылғы Жолдауда ең төменгі жалақы мөлшерін көбейту үшін кешенді шаралар қамтылғанын ерекше атап өтті.
– 2019 жылғы 1 қаңтардан бастап төмен жалақы алатын еңбеккерлердің, соның ішінде азаматтық қызметшілердің еңбекақысы 1,5 есе өседі. Сондай-ақ, әкімшілік, көмекші және техникалық қызмет көрсететін қызметкерлердің жалақысы артады. Экономиканың барлық саласындағы төмен жалақы алатын 1,3 миллион жалдамалы жұмысшылардың жалақысы орташа есеппен 30 пайызға көбейеді, – деді Нұрсұлтан Назарбаев.
Елбасы әлеуметтік қамсыздандырудың мемлекеттік жүйесіне өзін-өзі жұмыспен қамтыған тұрғындарды тарту арқылы жыл басынан бері 2,7 миллион адамның ішінен 1,8 миллион адам жаңа мәртебеге ие болатынын айтты. Мемлекет басшысы 2019 жылдан бастап Қазақстанның жұмыс істейтін барлық азаматтары үшін Бірыңғай жиынтық төлем енгізу жоспарланып отырғанын атап өтті.
– 2018 жылғы 1 қаңтардан бастап тұрмысы төмен отбасылар үшін атаулы әлеуметтік көмектің жаңа форматын енгіздік. Соның арқасында биылғы 10 айдың ішінде 103 мыңға жуық отбасы немесе 534 мың адам мемлекеттік қолдау шараларымен қамтылды, – деді Қазақстан Президенті.
Сонымен қатар, Мемлекет басшысы тиісті ведомство жетекшісіне шағын несиелер санын көбейту қажеттігін және олардың халыққа қол жетімділігін арттырудың маңыздылығы туралы айтты.
– Осы жылдың соңына дейін ең төменгі жалақы мөлшерін бір жарым есе өсіретін заңның қабылдануын қамтамасыз ету қажет. Министрлік және әкімдіктер жұмыс берушілердің ең төменгі жалақы мөлшерін арттыруын қамтамасыз ету үшін бақылау орнатып, тиісті түсіндіру жұмыстарын жүргізу жөнінде шаралар қабылдауы керек. 1,3 миллион азаматымыздың жалақысы нақты көбеюге тиіс, – деді Нұрсұлтан Назарбаев.
Елбасы 2019 жылдың 1 қаңтарынан бастап жасына байланысты берілетін зейнетақы төлемдерін 7 пайызға, сондай-ақ мүгедектігі бойынша және асыраушысынан айырылған жағдайда берілетін мемлекеттік әлеуметтік жәрдемақылар көлемін 5 пайызға арттыру қажет екеніне тоқталды.
Басқосу барысында әлеуметтік сақтандыру мәселелері де талқыланды. Осыған орай, еңбек қабілетін жоғалтуына, жұмыстан босап қалуына немесе асыраушысынан айрылуына байланысты берілетін әлеуметтік төлемақының орташа көлемін 30 пайызға арттыруды қамтамасыз ету керектігі айтылды.
Қазақстан Президенті мүгедектер санатына жататын азаматтардың өзін-өзі танытуы және толыққанды интеграциясы үшін жағдай жасау мақсатымен Мүмкіндігі шектеулі адамдардың құқықтарын қамтамасыз ету және тұрмыс сапасын жақсарту жөнінде жаңа ұлттық жоспар әзірлеуді тапсырды. Бұл құжат мүгедектікке ұшырататын жағдайлардың алдын алу, кең ауқымдағы инклюзивті білім беруді енгізу, ерекше мұқтаж жандарға арналған барлық әлеуметтік және көлік инфрақұрылымын бейімдеу жөніндегі шараларды, сондай-ақ, жұмыс берушілер мен бизнес өкілдерінің мүгедектерді жұмыспен қамту ісіне белсенді атсалысуын қамтамасыз ету жөніндегі мәселелерді қарастыруға тиіс.
Мемлекет басшысы цифрлық экономикаға және 4.0 индустриясына көшуімізге байланысты еңбек ресурстарының сапасына қойылатын талаптардың күшейгеніне назар аударды.
– Сапалы жұмыс орындарын ашу үшін еңбек нарығын дамытудың жаңа тәсілдерін әзірлеу керек. 2025 жылға қарай қосымша 2 миллионға жуық жас маман еңбек нарығына шығады деп болжанып отыр. Жастарымызды тиісті жұмыс орындарымен қамтамасыз ету маңызды, – деді Қазақстан Президенті.
Жиын соңында Нұрсұлтан Назарбаев Президент Әкімшілігіне тапсырмалардың орындалуын бақылауға алуды тапсырды.

///Жиында Қазақстан Президентінің Америка Құрама Штаттарына ресми сапарының нәтижелері мен қол жеткізілген уағдаластықтарды жүзеге асыру жөніндегі шаралар қарастырылды.
– Біз бүгін Қазақстан делегациясының АҚШ-қа ресми сапарының қорытындысын, соның ішінде АҚШ Президенті Дональд Трамппен, Вице-Президент Майкл Пенспен, басқа да басшылармен өткен келіссөздердің нәтижелерін талқылаймыз. Сондай-ақ, еліміздің мүддесі үшін бұл уағдаластықтардың орындалуына септігін тигізетін шараларды қарастыру қажет, – деді Елбасы.
Қазақстан Президенті АҚШ-тың ірі компанияларымен және қаржы институттарымен жасалған келісімдерді іске асыру мәселелеріне ерекше назар аударды.
– Біз америкалық бизнес «капитандарымен» нақты уағдаластықтарға қол жеткіздік. Бұлар біздің экономикамызға, әсіресе инновацияны енгізу, цифрландыруды дамыту және Қазақстанға инвестициялар мен жаңа технологияларды тарту салаларына тың серпін беретін болады, – деді Нұрсұлтан Назарбаев.
Соңында Елбасы Қазақстан мен Американың жоғары деңгейдегі диалогы еліміздің экономикасын дамыту және өңірдегі қауіпсіздікті нығайту тұрғысынан маңызды екенін атап өтті.
Мемлекет басшысы Қауіпсіздік кеңесі отырысының қорытындысы бойынша бірқатар нақты тапсырма берді.

///Мемлекет басшысына С.Сейфуллин атындағы Қазақ агротехникалық университетінің қазіргі жұмыстары, сондай-ақ аграрлық білім мен ғылымды жетілдірудің жағдайы мен перспективалары туралы баяндалды.
Қазақстан Президенті университеттің қол жеткізген табыстарын атап өтіп, ауыл шаруашылығын өркендетуге мүмкіндік беретін аграрлық ғылымды дамыту жөніндегі ұсыныстарды қолдады.
Кездесу соңында Қасым-Жомарт Тоқаев бірқатар нақты тапсырма берді.


///Қасым-Жомарт Тоқаевтың Алматы қаласына жұмыс сапары қаржы секторының өкілдерімен кездесуден басталды. Мемлекет басшысының Алматыдағы резиденциясында өткен жиынға Президент Әкімшілігінің басшылық құрамы, мемлекеттік органдардың, ірі қаржы құрылымдары мен банктердің басшылары қатысты.
Қасым-Жомарт Тоқаев мұндай құрамдағы кездесудің алғаш рет өткізіліп отырғанына назар аударды. Президенттің айтуынша, жиынды өткізуге еліміздің қаржы секторында шешілуге тиіс қордаланып қалған мәселелер түрткі болған.

– Кейінгі 1,5 жылдағы белгілі бір қиындықтар қаржы нарығына да оңай тиген жоқ. Мұндай жағдайда біздің басты міндетіміз экономикада да, қаржы жүйесінде де тұрақтылықты қамтамасыз ету үшін дағдарысқа қарсы кешенді шараларды іске асыру болды және солай бола береді. Негізі, біз өсім траекториясына шыға алдық, – деді Қасым-Жомарт Тоқаев.
Бұдан кейін кездесуге қатысқандардың сөздерін тыңдаған Президент осы бағыттағы бірқатар нақты міндетке назар аударды.
Мемлекет басшысы, ең алдымен, қаржы секторының тұрақтылығына тоқталды. Сондай-ақ бүгінде қаржы секторының дәрменсіз банктерден арылғанын, ал сауықтыру аясында 6,6 триллион теңгеге жуық нашар несиелер есептен шығарылғанын атап өтті. Қасым-Жомарт Тоқаевтың айтуынша, өтеу мерзімі 90 күннен асқан қарыздардың деңгейі банктердегі несие портфелінің 4,3 пайызын құрайды. Бұл – соңғы 13 жылдағы ең төменгі көрсеткіш. Президент осыдан қорытынды шығарып, жинаған тәжірибе негізінде жиі қайталанатын тәуекел-қатерлердің  алдын алу шараларын күшейту қажет екеніне тоқталды.
Президенттің айтуынша, банктер мемлекеттік қолдаудың арқасында бүгінде экономиканы несиелеу бойынша зор әлеуетке ие болып отыр. Банк жүйесіндегі өтімділігі жоғары активтердің көлемі – 12,2 триллион теңге.
– Биыл тұрғындар сұранысының белсенді түрде қалыпқа келе бастағанын байқап отырмыз. Тұтынушылық несие 32,8 пайызға артқан. Несие алушылар 6,1 миллион адамға жетті. Бәлкім, бұл қалыпты үдеріс. Алайда азаматтарымыздың қарыз жүктемесіне тиімді бақылау жасау маңызды. Қазіргі уақытта 545 мың адамның қарызын өтеу мерзімінің кешеуілдеуі 90 күннен асқан. Мәселе еліміздің қаржы тұрақтылығына төнген тәуекел-қатерде ғана емес. Бұл көптеген азаматтарымыздың қаржы тапшылығымен бетпе-бет келгенін білдіреді. Бұл әлеуметтік және саяси тұрақсыздыққа алып келуі мүмкін, – деді Президент.
Мемлекет басшысы борышкерлерге қатысты қаржы нарығындағы өкілдердің шектен шығу әрекеттеріне тоқталды.
– Несие мекемелерінің басшыларына ішкі рәсімдерді күшейту мәселесін пысықтауды, сондай-ақ жекелеген қызметкерлер мен сырттан тартылатын коллекторлардың қызметтерін асыра пайдалануға жол бермеу тетіктерін қарастыруды тапсырамын, – деді Қасым-Жомарт Тоқаев.

Президент шағын және орта бизнесті несиелеу, оның ішінде ауылдардағы кәсіпкерлік бастамаларды дамыту еліміздің қаржы секторының басты басымдығы болуы керек деп есептейді. Мемлекет басшысының айтуынша, тұрақты және арзан қор жасау көздерінің жоқтығы микроқаржыландыру нарығындағы негізгі мәселенің бірі.
– Мұндай ұйымдардың қызметі екінші деңгейлі банктерден алынатын қарыз бен жеке қаражат есебінен қаржыландырылады. Нәтижесінде тұтынушылар үшін несиелердің құны жоғары болады. Сондықтан Үкіметке Агенттікпен бірлесіп, микроқаржы ұйымдарының қолжетімді әрі ұзақ мерзімді қаржыландыру тетіктерін пысықтауды тапсырамын, – деді Қасым-Жомарт Тоқаев.
Мемлекет басшысы айтқан тағы бір өзекті міндет – ұлттық қор нарығын дамыту. Оның айтуынша, отандық қор нарығы тұрғындардың қаражатын жинайтын сенімді баламалы құралға айналуы қажет.
– Отандық қор нарығы үшін 2022 жылы жекелеген ұлттық компаниялардың Халық IPO бағдарламасына енуі маңызды оқиға болмақ.  Агенттік пен Ұлттық банк Самұрық-Қазына мен Үкімет жүргізіп жатқан жұмысқа белсенді түрде атсалысуы қажет, – деді Президент.

Қасым-Жомарт Тоқаев қаржы секторын цифрландыруды дамыту маңызды екеніне назар аударды. Мемлекет басшысы осы салада оң қарқын бар екенін атап өтіп, қаржы инновацияларын енгізуге қолайлы жағдай жасау жөніндегі кешенді жұмысты жалғастыру керек екенін айтты.
– Біздің қаржы институттарымыз осы сәтті пайдаланып, ауқымды міндеттерді шешуі керек. Біреудің тәжірибесін көшіріп алудың қажеті жоқ, керісінше Қазақстан аумағымен шектеліп қалмай, қызметтердің жаңа форматын дамытып, ілгерілету керек. Мемлекет бұл бастамаларға жан-жақты қолдау көрсетеді. Біз инновациялық экономика мен қаржылық экожүйені жаңадан қалыптастыру кезеңіндеміз. Алдымызда ауқымды жұмыстар тұр. Мемлекет басшысы ретінде мен үшін бүкіл экономикамызды жаңа инновациялық даму жолына салу – басты міндет, – деді Мемлекет басшысы.
Президент цифрлық валюталарды айналымға енгізу маңызды екенін тоқталды. Бұл ретте болашақ қаржы жүйесінің негізіне айналуы мүмкін цифрлық теңге енгізу мәселесін қарастырған жөн екенін айтты.
Сондай-ақ Қасым-Жомарт Тоқаев криптовалюта нарығын дамыту мәселесіне де тоқталды.
– Криптовалюталар – объективті фактор және оларға немқұрайлы қарауға болмайды. Олардың қолданыстағы қаржы жүйесіне әсер ететін тәуекел-қатерлері мен әлеуетін нақты бағалау қажет. Сондықтан елімізде криптобиржаларды құру үшін теңдестірілген реттеу шарттарын қалыптастыру жұмыстарын жандандыру қажет. Басқаша айтқанда, криптовалюталарды шығару бойынша әлемдегі екінші ел бола тұра,  қаржы қайтарымын көрмей отырмыз, – деді Мемлекет басшысы.
Мемлекет басшысы қаржы секторын климат жөніндегі күн тәртібінің талаптарына бейімдеуге қатысты мәселеге арнайы тоқталды.  
– Экологиялық, әлеуметтік және корпоративтік басқарудың тұрақты даму қағидаттарының әсер етуіне байланысты қаржы секторындағы трансформацияның қарқыны артқанын бәріміз көріп отырмыз. Бұл біздің елімізге де тікелей қатысты. Қарқынды даму ұлттық экономикамызға салмақ салғанымен, екінші жағынан оны тұрақты дамытуға және әртараптандыруға көшіру үшін қосымша мүмкіндіктер де беріп отыр. Осыны ескере отырып, отандық қаржы секторы Қазақстанның «жасыл экономикаға» өту жүйесіндегі маңызды бағытына айналуы керек, – деді Мемлекет басшысы.

Мемлекет басшысы атом энергетикасын дамытудың өзектілігіне, соның ішінде Атом электр станциясын салу мәселесіне де тоқталды.
– Түптеп келгенде, біз бұл мәселеге қатысты нақты шешімге келеміз деп ойлаймын. Қазақстанда электр энергиясының тапшылығының алғашқы белгілері қазірдің өзінде байқалады. Әрине, электр қуатының жаппай жетіспеушілігі туындаған жоқ. Әзірге тепе-теңдік бар. Алайда алғашқы белгілері білінуде. Сондықтан болашақты ойласақ, біз атом станциясының құрылысына қатысты нақты шешім қабылдауымыз керек. Басшының міндеті де тиімді шешім қабылдау, – деді Президент.
Қасым-Жомарт Тоқаев сөзін қорытындылай келе, Ұлттық банкке Қаржы нарығын реттеу және дамыту агенттігімен бірлесіп, бүгінгі айтылған мәселелер мен ұсыныстарды пысықтауды тапсырды. Осы ретте Президент нарыққа қатысушылардың іс-қимылдарын үйлестіру жұмыстарын өз Әкімшілігіне жүктеді.
– Бұл оңтайлы әрі қолайлы. Қажет болған жағдайда бүгінгі айтылған ұсыныстарды Қаржы секторын дамытудың жаңа тұжырымдамасын әзірлеу барысында ескерген жөн. Аталған құжаттың барлық басым бағыты негізгі мақсатқа, яғни отандық қаржы жүйесінің экономиканы дамытуға және  халықтың әл-ауқатын жақсартуға қосатын үлесін арттыруға негізделуі қажет, – деді Мемлекет басшысы.

///
	

	Мемлекет басшысы іс-шараға қатысқандар алдында сөйлеген сөзінде ЭКСПО-2017 көрмесін Астанада өткізу туралы шешім үшін Қазақстан Республикасы атынан алғысын айтты.

	- ЭКСПО көрмесі кең байтақ Еуразия құрлығының жүрегі іспеттес қалада алғаш рет өтеді. «Болашақтың энергиясы» атты бүкіләлемдік көрме жаһандық энергетиканың жаңартылуына қуатты серпін береді деп сенемін. Еліміз көрменің жоғары деңгейде өтуі үшін бар күш-жігерін салатын болады, - деп атап өтті Қазақстан Президенті.

	Нұрсұлтан Назарбаев келем деушілердің барлығын қазақ қонақжайлығын сезініп, табиғаттың және ұлы дала кеңістігіндегі заманауи қаланың ғажайып әсемдігін тамашалау үшін Қазақстанға шақырды.

	Астанада «ЭКСПО-2017» көрмесін ұйымдастыру үшін Қазақстан «Болашақтың энергиясы» атты тақырыпты ұсынды. Ол ең алдымен, баламалы энергия көздерін дамытуды қоса алғанда, энергетикадағы сапалы өзгерістер жолы мен оны тасымалдау тәсілдерін іздестіруге бағытталған.

	Орнықты энергиямен жабдықтау жаһандық негізгі мәселе саналады, оны шешу экономикалық өсімді қамтамасыз ету және қоршаған ортаға жүктемені біруақытта төмендету кезінде әлеуметтік стандарттарды арттыру үшін қажет.

	Қазақстанның бұл тақырыпты таңдауының өз негізі бар. Еліміз дәстүрлі энергиялық ресурстардың елеулі қорына ие бола отырып, баламалы энергия көздерін пайдалану жөніндегі шараларды дәйекті түрде қабылдауда және «жасыл» экономика құру бағытын ұстанған.

	Қазақстанның елордасы «ЭКСПО» көрмесін ұйымдастыру үшін жоғары талаптарға сәйкес келеді деп танылды. Бизнес пен өмір сүру үшін қолайлы және серпінді орта қалыптасқан заманауи қала бүгінде ЕҚЫҰ-ның саммиті мен қысқы Азиада ойындары тәрізді халықаралық ірі іс-шараларды өткізіп, тәжірибе жинақтады. Бұдан бөлек, «ЭКСПО-2017» көрмесін өткізу үшін қосымша инфрақұрылым құрылатын болады.                      

	 

	

	 

	

///Қасым-Жомарт Тоқаев өзінің бейнеүндеуінде жиынға қатысушыларды IV Қытай халықаралық импорттық тауарлар көрмесінің ашылуымен құттықтады.
– Биыл біздің достас халықтарымыз өз тарихындағы маңызды белеске жетті. Қазақстан Тәуелсіздігіне – 30 жыл. Қытай Коммунистік партиясының құрылғанына – 100 жыл. Сондай-ақ, екі айдан кейін тағы бір айтулы оқиғаны атап өтеміз. Қазақстан мен Қытай арасында дипломатиялық қатынастардың орнағанына 30 жыл толады. Бүгін біздің жан-жақты әрі мәңгілік стратегиялық серіктестігіміз кемелденіп, жаңа кезеңге қадам басты деп нық сеніммен айта аламын. Қарқынды дамып келе жатқан Қытай елі әрдайым Азиядағы ең басты және сенімді серіктесіміз болып қала береді, – деді Қазақстан Президенті.
Мемлекет басшысы өзара тиімді екіжақты ынтымақтастық кең-байтақ Еуразия құрлығында бірлесе дамуға және өркендеуге жол ашып отырғанына, сауда-экономикалық қатынастар – ықпалдастығымыздың берік іргетасы екеніне тоқталып, алдағы кезеңде солай бола беретінін атап өтті.
– Қиындыққа қарамастан, күрделі 2020 жылдың өзінде екіжақты  тауар айналымы  5 пайызға өсіп, 15 миллиард доллардан асты. «Өзгерістер желі соққанда, біреулер қабырға тұрғызады, енді біреулер жел диірмен салады», – деген көне қытай нақылы бар. Пандемияға байланысты Қазақстан-Қытай шекарасына енгізілген уақытша шектеу шаралары тезірек аяқталып, алыс-беріс қайтадан жандана түседі деп сенеміз, – деді Қасым-Жомарт Тоқаев.
Қазақстан Президенті құттықтау сөзінде сауда-саттық әрдайым өркендеудің және халықаралық ынтымақтастықтың басты қозғаушы күші саналатынын, бұл қағидат ғасырлар бойы Ұлы Жібек жолының бойында орналасқан біздің өңір үшін де аса маңызды екенін айтты.
– Осы ежелгі сауда жолы Төраға Си Цзиньпиннің «Белдеулер мен жолдар» атты ауқымды бастамасының арқасында қайта жаңғырды. Қазір жыл сайын  Қытайдан Еуропаға Қазақстан аумағы арқылы 500 мыңнан астам контейнер тасымалданады. Құрық теңіз айлағы іске қосылғаннан кейін «Ляньюнган – Карс» тасымал дәлізімен Қорғастан Ыстанбұлға жүк жеткізу мерзімі бес есеге, яғни 60 күннен 13 күнге дейін қысқарды. Біз Қорғастан бөлек, бірқатар көршілес елдермен жаңа шекарааралық хаб құрып жатырмыз, – деп атап өтті Мемлекет басшысы.
Қасым-Жомарт Тоқаев бүкіл әлемді шарпыған коронавирус індеті жаһандық сауда желісінің жұмысына айтарлықтай нұқсан келтіргеніне тоқталды. Сондай-ақ Қазақстан тұрақты транзиттік тасымал бағдарын нығайтып, оны әртараптандырып, инновациялық логистикалық әдіс-тәсілдерді енгізу үшін барлық мүдделі тараппен тығыз жұмыс жүргізе беретінін айтты.
– Бүгін есігін айқара ашқан Қытай халықаралық импорттық тауарлар көрмесі, шын мәнінде, дүниежүзінің әр түкпіріндегі экспортшыларды ұйыстыратын орталыққа айналды. Осы маңызды шараға 120-дан астам мемлекеттен тауар өндірушілер жиналып отыр. Бұл Шанхай көрмесі Қытайдағы алып нарыққа кіретін «алтын қақпа» екенін айқын көрсетті. Осы көрмеге Қазақстаннан 30 ірі өнім өндіруші қатысуда. Олар жалпы құны 100 миллион доллардан асатын азық-түлік және ауыл шаруашылығы өнімдерін сатуға келісім шарт жасайды деп жоспарланып отыр, – деді Қазақстан Президенті.
Қазақстан Президенті сөзін қорытындылай келе, Шанхай көрмесіне қатысушылардың жұмысына табыс тілеп, өзара тиімді сауда байланыстары көкжиегінің кеңейе беруіне ниеттестік білдірді.
 

///Кездесу барысында тараптар Қазақстан мен Қытай Халық Республикасы арасындағы тату көршілік қарым-қатынастарды одан әрі нығайтудың және өзара тиімді ынтымақтастықты дамытудың маңыздылығын атап өтті.
Қытай дипломаты Чжан Сяо Нұрсұлтан Назарбаевқа Қытай Халық Республикасының Төрағасы Си Цзиньпиннің биылғы сәуірде Бейжің қаласында өтетін «Бір белдеу, бір жол» атты ІІ халықаралық ынтымақтастық форумына шақыруын жеткізді.
///Ақорда резиденциясында ресми қарсы алу рәсімінен кейін мемлекеттер басшыларының шағын құрамдағы келіссөздері өтті.   
Қасым-Жомарт Тоқаев Президент Мун Чжэ Иннің алғашқы мемлекеттік сапары Қазақстан-Оңтүстік Корея арасындағы саяси диалог пен экономикалық іс-қимылдардың дамуына серпін беретінін атап өтті. Қазақстан Президенті күн тәртібіндегі барлық мәселелерге қатысты табысты келіссөздер өтіп, екіжақты тиімді шешімдер қабылданатынына сенім білдірді.
– Президент мырза, Нұр-Сұлтан қаласына қош келдіңіз! Біз кеше екі жақты ынтымақтастықтың маңызды мәселелерін талқыладық. Бұл Сіздің  Қазақстан Республикасына алғашқы мемлекеттік сапарыңыз. Кеше Сіз ұлттық батырларыңыздың мәйіттерін Отанға қайтарған маңызды рәсімге қатыстыңыз. Осы оқиғаға орай құттықтауымды қабыл алыңыз, – деді Мемлекет басшысы.
Президент Мун Чжэ Ин Қазақстанға мемлекеттік сапармен шақырып, жылы қабылдағаны үшін ризашылығын білдірді. Оның айтуынша, бұл сапар биыл атап өтілетін Қазақстан Республикасы мен Корея Республикасы арасындағы стратегиялық әріптестіктің 10 жылдығы қарсаңында ерекше маңызға ие.
– Қазақстан – Еуразия құрлығында бейбітшілік орнатуға және экономикалық ынтымақтастықты кеңейтуге бағытталған Корея Республикасының «Жаңа Солтүстік саясатын» жүргізудегі негізгі әріптесі. Менің бұл сапарым екіжақты қарым-қатынастарды ғана емес, сонымен қатар, Корея Республикасы мен Орталық Азия елдері арасындағы көпжақты өзара іс-қимылдарды нығайтуға серпін береді деп үміттенемін, – деді Оңтүстік Корея Президенті.
Кездесуде тараптар саясат, сауда-экономикалық, мәдени-гуманитарлық салаларындағы екіжақты ынтымақтастықты, сондай-ақ, екі елдің халықаралық ұйымдар аясындағы өзара іс-қимылдарын талқылады. 






///Мемлекет басшысы жұмыс сапары кезінде Қазақстан мен Ресей арасында қабылданған «Байқоңыр» кешеніндегі одан әрі ынтымақтастық тұжырымдамасының іске асырылу барысымен, сондай-ақ «Бәйтерек» бірлескен жобасына қатысты атқарылып жатқан жұмыстармен танысты.
– Ресеймен жасалған уағдаластықтар аясында кешенді дамытудың стратегиялық бағыттары айқындалды. Арнайы құрылған үкіметаралық комиссия мен үкіметтеріміз тиісті жұмысты үйлестіруде. Нақты шаралар қабылданып жатыр, – деді Нұрсұлтан Назарбаев.   
Осы орайда Қазақстан Президенті өңірдің экологиялық қауіпсіздігін арттырудың маңыздылығын атап өтті.
Бұдан бөлек, Мемлекет басшысына Байқоңыр қаласын дамыту перспективалары мен тұрғындардың әл-ауқатын арттыруға бағытталған іс-шаралар жөнінде баяндалды.
– Қаланың болашағы зор. Қажетті инфрақұрылым дамып келеді. Қала газбен қамтамасыз етіліп, тұрғын-үй кешендері мен әлеуметтік нысандар салынатын болады. Сондай-ақ, жергілікті халықты жұмыспен қамту үшін бірлескен кәсіпорындар құру қажет, – деді Мемлекет басшысы.

///Мемлекет басшысына елордадағы орта және мектепке дейінгі білім жүйесінің қазіргі ахуалы мен оның келешек даму перспективалары, сондай-ақ, арнайы білім беруді қажет ететін балаларға жасалған жағдай жөнінде мәлімет берілді.
Қасым-Жомарт Тоқаевқа Нұр-Сұлтан қаласындағы білім беру мекемелерінде жүргізіліп жатқан цифрландыру жұмыстарының нәтижелері баяндалды. Соның ішінде, балабақшаларға кезекке қою және жолдама беру, мектепке қабылдау және мектептен мектепке ауысу, оқу орнына кіруге арналған бірыңғай электронды карта және оқушылардың тамағы мен жолақысы үшін ақшасыз төлем жүйесін енгізу сияқты үдерістерді онлайн форматына көшіру жөнінде айтылды.
Сонымен қатар, Қазақстан Президенті мектеп-гимназиядағы «Шұғыла» комьюнити орталығы» қосымша білім беру орталығының жұмысымен танысты. Ол астанадағы Оқушылар сарайының филиалы саналады.
Мұнда балалардың қабілетін дамытуға арналған 5 студия мен 13 үйірме тегін жұмыс істейді. Бұл үйірмелерге онлайн жүйесі арқылы жазылуға болады.
 
 




/// 
Қазақстан Президентіне Төтенше және Өкілетті Елшілер – Кувейт Мемлекетінен Тарик Абдулла Әл-Фарадж, АҚШ-тан  Джордж Альберт Крол, Пәкістан Ислам Республикасынан Абдул Салик Хан, Болгария Республикасынан Васил Петков, Сауд Арабиясы Корольдігінен Гурм бен Саид Әл-Милхан сенім грамоталарын тапсырды.
Мемлекет басшысы рәсімге қатысушыларды дипломатиялық жұмыстарының басталуымен құттықтап, олардың біздің елмен қарым-қатынастарды бұдан әрі дамытуды қамтамасыз ете отырып, өздеріне жүктелген міндетті лайықты атқаратынына сенім білдірді.
– Сіздердің жұмыстарыңыз әлемдегі ахуал тұрақсыздана түскен күрделі кезеңге тап келіп отыр. Бұл – біздің жас мемлекетіміз үшін де салмақты сынақтар кезеңі. Жаңа сын-қатерлер жағдайында Қазақстан үшін ішкі тұрақтылықты, қоғамдық келісімді сақтау маңызды. Сондықтан Қазақстан халқы Ассамблеясы Президенттің кезектен тыс сайлауын өткізуді ұсынды. Бұл бастаманы еліміз бірауыздан қолдап, сайлау биылғы 26 сәуірге белгіленді, – деді Қазақстан Президенті.
Нұрсұлтан Назарбаев алдағы сайлау Қазақстан қоғамының саяси кемелденуін, демократиялық құндылықтар мен заң үстемдігіне беріктігін көрсететінін айтты.
– Қазақстан барынша ашық әрі әділ сайлау үдерісін қамтамасыз етуге ниетті. Сайлау Қазақстанның тұрақтылығын қамтамасыз етуге қуатты серпін береді. Ал тұрақтылық – экономика мен қоғамды жаңғыртудың ауқымды міндетін атқарудың басты шарты, –  деді Мемлекет басшысы.
Қазақстан Президенті бүгінде еліміз өз дамуының жаңа тарихи белесінде тұрғанына назар аударды. Әлемдегі ең дамыған 30 елдің қатарына кіру мақсатында маңызды бес институционалдық реформаны іске асыру басталатынын айтты. Бұлар – кәсіби және автономды мемлекеттік аппарат қалыптастыру, заң үстемдігін қамтамасыз ету, индустрияландыру және әртараптандыруға негізделген экономикалық өсім, болашағы біртұтас ұлт, транспарентті және есеп беруші мемлекет.
Мемлекет басшысы еліміздің әрі қарай дамуы үшін маңызды жобалар жөнінде де  айтты.
–  «Нұрлы жол» инфрақұрылымдық даму бағдарламасы Қазақ елін Орталық Азия өңірінің іскерлік, транзиттік және логистикалық хабына айналдыруды көздейді. Мұны жүзеге асырған соң Қазақ елі Азияны Еуропамен жалғайтын ең қысқа жолды қамтамасыз ететініне сенімдімін. Астанада өтетін халықаралық «ЭКСПО-2017» көрмесі іскерлік ынтымақтастық үшін жаңа мүмкіндіктер ашатын болады. Соның бәрі өзара іс-қимылды арттыру үшін перспективаларға жол бастайды. Сіздердің жұмыстарыңыз екіжақты байланыстардың әлеуетін барынша кеңейтуге бағытталады деп сенемін, – деді Қазақстан Президенті. 
Нұрсұлтан Назарбаев Қазақстан мен АҚШ-тың арасындағы көпсалалы стратегиялық серіктестіктің деңгейі жоғары екенін қанағаттанушылықпен атап өтті.
– АҚШ Қазақстанның тәуелсіздігін әлем мемлекеттері арасынан алғашқылардың бірі болып таныды және қауіпсіздігімізге кепілдік берді. Бүгінде Вашингтонмен арада биік деңгейдегі серіктестіктің сенімді диалогы қалыптасқан. Біз осы үкіметаралық және ведомствоаралық тығыз қарым-қатынасты жоғары бағалаймыз. Ресурс өндіру және оны әлемдік нарықтарға тасымалдаудағы энергетикалық серіктестігіміз белсенді түрде дамып келеді.  Қазақстанда 400-ден астам бірлескен кәсіпорын жұмыс істейді. Өткен жылдың өзінде ғана екі ел арасындағы тауар айналымы 2,4 миллиард доллар болды, – деді Мемлекет басшысы.
Қазақстан Президенті екі елдің халықаралық және өңірлік проблемалар бойынша ортақ мүдделестігі бар екеніне тоқталды. Бұл – ядролық қарусыздану және таратпау, Ауғанстанды қалпына келтіру, Орталық Азияда тұрақтылықты сақтау және өзге де маңызды мәселелер.
Мемлекет басшысы Сауд Арабиясы Корольдігі біздің араб және мұсылман әлеміндегі негізгі серіктесіміздің бірі екеніне назар аударды.
– Корольдік халқы мен басшылығы Қазақстан тәуелсіздігінің бастапқы кезеңінде зор достық қолдау көрсетті.  Біз оны ешқашан ұмытпаймыз және жоғары бағалаймыз. Елдеріміздің арасындағы саяси диалог сенімге құрылған. Ол сауда және экономика саласында өзара іс-қимыл аясын кеңейтуге берік негіз қалады. Инвестиция, ғылым, технология алмасу саласындағы ынтымақтастық үшін құқықтық негіз және тиісті жағдай жасалған. Ауыл шаруашылығы кешенінде, мұнай химиясы, энергетика, көлік, туризм салаларындағы іс-қимылды арттыруға ортақ мүдделілік бар.  Біз Астана мен Эр-Рияд арасындағы өзара тиімді ынтымақтастықты жалғастырып, бұдан әрі нығайта түсуге әзірміз, – деді Қазақстан Президенті.
Нұрсұлтан Назарбаев Кувейт Мемлекетімен арадағы байланыстардың жүйелі дамып келе жатқанын атап өтті.
– Былтыр Әл-Кувейтте Қазақстан елшілігі, ал биыл Астанада Кувейт елшілігі ашылды. Дипломатиялық миссиялар саяси, сауда және экономикалық, инвестициялық байланыстарға тың серпін береді деп сенемін. Бұл орайда, жоғары деңгейдегі сапарлардың маңызы зор екені анық, – деді Мемлекет басшысы.
Қазақстан Президенті біздің еліміз Пәкістанды Оңтүстік Азиядағы маңызды әрі перспективалы серіктес ретінде қарастыратынын айтты.
– Біз Исламабадпен арадағы саяси және экономикалық байланыстарды кеңейтуге мүдделіміз. Қазақстан – астық және басқа да ауыл шаруашылығы өнімдерін ірі көлемде өндіретін ел. Сондықтан Пәкістанға агроөнеркәсіп өнімдерін жеткізу мәселесін қарастыруымызға болады. Пәкістанның Азиядағы өзара іс-қимыл және сенім шаралары кеңесіне, Әлемдік және дәстүрлі дін лидерлері съезіне, Астана Экономикалық Форумына белсене қатысуын жоғары бағалаймыз, – деді Нұрсұлтан Назарбаев.
Мемлекет басшысы  Қазақстан мен Болгарияның арасында дәстүрлі достық байланыстар орныққанына назар аударды.
– Елдеріміздің арасында берік құқықтық шарттар базасы жасалып, үкіметаралық байланыстар орныққан. Парламентаралық ынтымақтастық белсенді дамытылуда. Біздің саяси диалогымыз экономикалық және мәдени-гуманитарлық ынтымақтастық арқылы беки түсуде. Қазақстандағы болгар қауымы да «халықтық дипломатияда» аса маңызды рөл атқарып отыр. Біздің елде болгар этносының мыңдаған өкілі тұрып жатыр. Өкінішке қарай, Қазақстан мен Болгарияның өзара сауда көлемі әзірге айтарлықтай емес. Бұл мәселе бірлескен күш-жігерді жұмылдыру арқылы шешілетініне сенімдімін, – деді Қазақстан Президенті.
Нұрсұлтан Назарбаев осы рәсімге қатысушыларды алдағы уақытта  бірлескен ауқымды жұмыстар күтіп тұрғанына тоқталды.
– Бұлар – 8-Астана экономикалық форумы, Әлемдік және дәстүрлі діндер лидерлерінің 5-съезі, Ислам ынтымақтастығы ұйымының қолдауымен өтетін шаралар және басқа ірі халықаралық жобалар.  Қазақстан таяу уақытта Дүниежүзілік Сауда Ұйымына кіргелі отырғаны мәлім. Бұл қадам шет елдермен ынтымақтастық аясын кеңейтуімізге септігін тигізері анық, – деді Мемлекет басшысы.
Қазақстан Президенті Республикамыздың өзара сенім, тең құқықтылық және ынтымақтастық қағидаттарына негізделген сыртқы саясаты бейбітшіл, теңгерімді саясат болып қала беретінін айтты.
– Сіздердің қызметтеріңіз ынтымақтастықты кеңейтіп, мемлекеттердің қарым-қатынасына тың серпін береді деп үміттенемін, – деді Нұрсұлтан Назарбаев.
Соңында Мемлекет басшысы елшілерді Астанадағы дипломатиялық қызметтерінің басталуымен тағы  да құттықтап, оларға зор табыс және қонақжай Қазақ жеріндегі жұмыстарының жемісті болуын тіледі.
***
БАҚ өкілдеріне арналған брифинг барысында Кувейт Мемлекетінің Төтенше және Өкілетті Елшісі өз елінің Әмірі Сабах әл-Ахмед әл-Джабер ас-Сабахтың Нұрсұлтан Назарбаевқа жолдаған сәлемін жеткізді. Дипломат сондай-ақ жылышырайлы қабылдау мен ілтипат үшін Қазақстан халқына ризашылығын білдірді.
Өз кезегінде АҚШ-тың Төтенше және Өкілетті Елшісі Қазақстандағы тұрақтылық пен бақ-берекені атап өтті.
– Елдеріміздің арасындағы экономика, саясат, мәдениет және қауіпсіздік саласында дамып келе жатқан қарым-қатынастар одан әрі нығайып, тереңдей түседі деп үміттенемін. Қазақстан экономиканы дамытуды, саяси жүйені демократияландыруды жүзеге асыруда, ядролық қаруды таратпау, сондай-ақ өңірлік және жаһандық бейбітшілік пен тұрақтылық орнату ісіне елеулі үлес қосып отыр,  – деді Д.Крол.
Пәкістан Ислам Республикасының Төтенше және Өкілетті Елшісі аумағы жөнінен Орталық Азиядағы аса ірі және халық саны бойынша екінші мемлекет саналатын Қазақстанның Еуразия жүрегінде стратегиялық орынға ие болып отырғанына тоқталды.
– Орасан мол энергетикалық қоры мен жедел экономикалық даму қарқыны арқасында Қазақстан баға жетпес серіктес және өңір дамуының локомотиві болып саналады. Екі елдің де сауда, қаржы, технология және мәдениет саласында одан әрі ынтымақтасуға қажетті зор әлеуеті бар. Қазақстандағы қызметімде мен күш-жігерімді экономикалық байланыстарды, сондай-ақ энергетика, инфрақұрылым және коммуникация салаларындағы ынтымақтастықты нығайтуға жұмсайтын боламын, – деді Абдул Салик Хан.
Болгария Республикасының Төтенше және Өкілетті елшісі екі елдің арасындағы байланыстардың тамыры тереңде жатқанына тоқталды.
– Мен ынтымақтастықты ілгерілетуге, оған стратегиялық сипат беруге бар күш-жігерімді жұмсаймын, өйткені бұл үшін қажетті саяси ерік-жігер бар. Қазақстанда 4500 этникалық болгар тұрып жатыр. Олар республиканың лайықты азаматтары, екі халықтың арасындағы достықтың дәнекері болып саналады. Сонымен қатар, Нұрсұлтан Назарбаев атап өткендей, сауда саласында игерілмеген зор әлеует бар. Мен осы және басқа да бағыттарды дамытуға күш саламын, – деді Васил Петков.
Сауд Арабиясы Корольдігінің  Төтенше және Өкілетті елшісі екі елдің ынтымақтастығы қарқынды дамып келе жатқанына тоқталды.
– Корольдік пен Қазақстанның арасындағы саяси және экономикалық қарым-қатынастар жоғары деңгейде. Тұрақты болып тұратын сапарлар барысында көптеген сауда-инвестициялық келісімдерге қол қойылады. Сонымен қатар, қазақстандықтар Сауд Арабиясына іскерлік, қажылық және умра жасау мақсатында да барып жатады, – деді Гурм бен Саид Әл-Милхан.
 

///Кездесу барысында сауда-экономикалық және инвестициялық ынтымақтастықты нығайтуға бағытталған Қазақстан-Словакия қатынастарының перспективалары талқыланды. Сондай-ақ Ауғанстандағы жағдайды тұрақтандыруға қатысты аймақтық қауіпсіздік мәселелері қарастырылды. 

Қасым-Жомарт Тоқаев Иван Корчоктың Қазақстанға сапарының маңыздылығына тоқталып, бұл кездесу екіжақты ынтымақтастықты дамытуға тың серпін беретінін атап өтті.
– Сіздің сапарыңыз Қазақстандағы тарихи датаға сәйкес келіп отыр. Екі айдан кейін ел Тәуелсіздігінің 30 жылдығын атап өтеміз. Келесі жылы Словакия да осындай тарихи межеге жетеді. 2019 жылы біз Братиславада елшілік аштық. Бұл біздің көптеген бағыт бойынша тығыз ынтымақтастық орнатуға бейілді екенімізді көрсетеді, – деді  Мемлекет басшысы.
Президент министрге Қазақстанда COVID-19 індетіне қарсы күрес бойынша қабылданған шаралар, Ауғанстандағы жағдайды тұрақтандыру мен осы елге көрсетіліп жатқан гуманитарлық көмек туралы айтты.

Иван Корчок Қасым-Жомарт Тоқаевқа кездесуге мүмкіндік бергені үшін ризашылығын білдіріп, келе жатқан Тәуелсіздік мерейтойымен құттықтады.
Министр Президенттің Қазақстанды жаңғырту ісіндегі көшбасшылық қабілетін, халықтың әл-ауқатын арттырудағы және мемлекеттің қауіпсіздігін нығайтудағы еңбегін Словакия басшылығы жоғары бағалайтынын жеткізді.

Кездесу соңында Қасым-Жомарт Тоқаев Словакия басшысы Зузана Чапутоваға сәлемін жолдап, оның келесі жылы Қазақстанға сапармен келетініне үміттенетінін айтты.

///Қазақстан Президенті – Қарулы Күштердің Бас қолбасшысы Қасым-Жомарт Тоқаев армияның әскери және шұғыл әрекеттерге дайындығы, азаматтарды әскерге шақырудың күзгі науқанының барысы, сондай-ақ, Алматы облысында өтіп жатқан бітімгершілік оқу-жаттығу жиыны жөнінде Қорғаныс министрінің есебін тыңдады. 
Мемлекет басшысы Қорғаныс министрлігінің алдына бірқатар міндет қойды. Соның ішінде Қарулы Күштерді қалыптастыру тұжырымдамасын әзірлеу кезінде Қазақстан армиясының радиациялық және химиялық қорғанысына қажетті құрал-жабдықтардың заманауи түрлерімен жабдықталуына, әскери-көлік авиациясы мен инженерлік әскерді күшейтуге, инфрақұрылымды дамытуға ерекше назар аударуды тапсырды.
Қасым-Жомарт Тоқаев халықаралық әскери ынтымақтастықты дамытуға, кадрлық саясат пен әскеріміздің қысқы маусымға дайындығына қатысты бірқатар тапсырма берді.

///
	 

	Келіссөздер кезінде Қазақстан Президенті Дүниежүзілік экономикалық форумның жоғары деңгейде ұйымдастырылғанын атап өтті.

	Мемлекеттер көшбасшылары Қазақстан-Швейцария қарым-қатынасының негізгі аспектілерін және оны бұдан әрі дамыту перспективаларын қарастырды.

	Халықаралық күн тәртібіндегі өзекті мәселелер жөнінде де пікір алмасты.  

	Нұрсұлтан Назарбаев пен Дидье Буркхальтер екіжақты да, халықаралық ұйымдар аясындағы да өзара тиімді ынтымақтастықтың жоспарлы түрде нығайтылуына назар аударды.

	Қазақстан Президенті Швейцария еліміздің Еуропадағы негізгі сауда серіктесінің бірі болып саналатынын айтты. Республикамызда Algroup, Rieter және Glencore тәрізді ірі швейцариялық компаниялар жұмыс істеуде.

	Тараптар Сауда-экономикалық ынтымақтастық жөніндегі Қазақстан-Швейцария үкіметаралық комиссиясы одан әрі белсене қызмет жасауы қажеттігіне тоқталды.

	Кездесу қорытындысында мемлекеттер көшбасшылары таяу келешекте екіжақты ынтымақтастықтың қарқыны арта түсетініне сенім білдірді.

//////Кездесу барысында Мемлекет басшысы тиімді ақпараттық саясат жүргізудің, елдегі медиа кеңістіктің қауіпсіздігін қамтамасыз етудің маңыздылығын атап өтті.
– Жаңадан құрылған министрліктің маңызы зор. Бүгінде басты міндеттердің бірі – ақпарат кеңістігіндегі түрлі сын-қатерлерге тиімді қарсы тұра білу. Сонымен қатар, халық арасында экономикалық өсімді және тұрғындардың әл-ауқатын арттыруды қамтамасыз ету бағытында мемлекет қабылдап отырған шаралар туралы түсіндіру жұмысын тиісті деңгейде жүргізу қажет, – деді Қазақстан Президенті.
Бұдан бөлек, Нұрсұлтан Назарбаев мемлекеттік БАҚ-тың басшылық құрамын қалыптастыру ісіне мұқият болу қажеттігіне назар аударды.
– Жоғарғы талаптарға сай келетін, шетел тілдерін меңгерген және ақпарат кеңістігінің басты үрдістеріне сапалы талдау жасай алатын адамдарды таңдау керек. Жалпы, мемлекеттік ақпарат саясатының мәселелері менің басты назарымда. Министрліктің қызметіне тікелей өзім және Президент Әкімшілігінің басшысы бақылау жасайды. Басқа тұлғалардың араласуына жол берілмейді, – деді Мемлекет басшысы.
Ақпарат және коммуникациялар министрі БАҚ жұмысының тиімділігін арттыру, сондай-ақ «бір терезе» қағидаты бойынша халыққа мемлекеттік қызметтер көрсету ісін ілгерілету жөнінде қабылданып отырған шаралар туралы баяндады.
Сондай-ақ, Д.Абаев Қазақстан Президентін телекоммуникация саласының қызмет ету сапасын арттырудағы министрліктің қызметі, соның ішінде «Сандық Қазақстан» бағдарламасын әзірлеу жұмысы туралы хабардар етті.


///Жиында Мемлекет басшысына қоғамдық талқылаулар барысында келіп түскен ұсыныстарды ескере отырып әзірленген қазақ тілінің латын қарпіне негізделген бірыңғай стандартының жобасы ұсынылды.
Қазақстан Президенті мемлекеттік тілді реформалау рухани жаңғыру бағдарламасы аясындағы маңызды мәселелердің бірі екенін атап өтті.
– Бұл күндері қазақ тілінің жаңа әліпбиіне байланысты мәселе қоғамда қызу талқылануда. Оған көптеген адам қатысты. Латын қарпіне көшу туралы идея біз тәуелсіздік алған кезден туындаған болатын. Қазақ жазуының латын қарпіне көшуі әрдайым менің айрықша бақылауымда болды, – деді Нұрсұлтан Назарбаев.
Осы ретте, Елбасы латын қарпіне көшу үдерісінің тарихи мәні бар екеніне тоқталып, бұл мәселені бірлесе шешу қажеттігін айтты.
– Әлемде ешбір ел өзінің жаңа әліпбиін бүкіл халық болып осылайша талқылаған емес. Біз үшін әрбір адамның пікірін білу маңызды. Латын қарпіне көшуге байланысты Президент Әкімшілігіне 300-ден астам өтініш келіп түсті. Жастардың бұл үдерісті қолдағаны қуантады, – деді Мемлекет басшысы.
Нұрсұлтан Назарбаев қазақ тілінің жаңа әліпбиінің жобасын талқылауға жетекші қоғамдық бірлестіктердің, ғылыми орта мен жұртшылықтың белсенді түрде атсалысқанына назар аударды.
Кездесу барысында Қазақстан Президентіне атқарылған жұмыстардың нәтижелері жөнінде А.Байтұрсынов атындағы Тіл білімі институтының директоры Е.Қажыбек және Ш.Шаяхметов атындағы Тілдерді дамытудың республикалық үйлестіру-әдістемелік орталығының директоры Е.Тілешов баяндады.
Елбасы жиынға қатысушылардың есебі мен пікірлерін тыңдап, айрықша мән беруді қажет ететін жекелеген мәселелерге тоқталды.
– Жалпы, атқарылып жатқан жұмыстардың негізгі бағыттарын қолдаймын. Жобаны іске асыру барысында әлемдік тәжірибе ескерілді. Бұл өте маңызды. Сонымен бірге, қазақ әліпбиін латын қарпіне көшіру үдерісіне қатысты ақпараттық-түсіндіру жұмыстарын жалғастыру қажет, – деді Мемлекет басшысы.
Қазақстан Президенті бұл реформа басқа тілдердің дамуына нұқсан келтірмей, азаматтардың құқықтарын бұзбауға тиіс екеніне ерекше тоқталды.
– Қазақ тілінің латын қарпіне көшуі орыс тілді азаматтардың құқықтарын, орыс тілі мен басқа да тілдердің мүмкіндіктерін шектемейді. Орыс тілінің кирилл қарпінде қолданылуы өзгеріссіз қалады. Ол бұрынғыдай қызмет атқара беретін болады. Жаңа әліпбиге көшу қазақ тілін меңгеруді жеңілдетеді, – деді Нұрсұлтан Назарбаев.
Елбасы латын қарпіне көшу күрделі үдеріс екенін, сондай-ақ оның мақсаты тілімізді дамыту және оны әлемдік ақпараттық кеңістікке шығару үшін жағдай жасау болып табылатынын атап өтті.
Бұдан бөлек, Мемлекет басшысы жаңа әліпбиді білім беру жүйесіне енгізу үшін мұғалімдер мен әдістемелік базаны дайындау қажеттігін айтып, Үкіметке оны кезең-кезеңімен енгізу жөніндегі жоспар әзірлеуді тапсырды.
Соңында Нұрсұлтан Назарбаев қазақ әліпбиін реформалауға қолдау білдіріп, оны іске асыруға белсенді атсалысқан барша қазақстандықтарға, ғалымдар мен тілтанушыларға алғыс айтты.



///Мемлекет басшысы кездесу барысында БҰҰ Бас хатшысы Антониу Гутерриштің Қазақстан мен Біріккен Ұлттар Ұйымы арасындағы өзара іс-қимылдар мен серіктестікті нығайту ісіне қосқан жеке үлесін атап өтті.
– Біріккен Ұлттар Ұйымымен ынтымақтастық мәселесі біздің саясатымыздың басым бағыттарының бірі. Бас хатшы Антониу Гутерришке ыстық сәлемімді жолдаймын және еліміздің халықаралық бастамаларына қатысты жемісті ынтымақтастығы мен көрсеткен қолдауы үшін ризашылық білдіремін, – деді Қазақстан Президенті.
Тараптар өңірлік жобаларды жүзеге асырудың перспективаларын, сондай-ақ, қазақстандықтардың БҰҰ аясындағы бітімгерлік миссиясына атсалысу мәселелерін талқылады.
– Біз өңірлік ынтымақтастық мәселелеріндегі Қазақстанның белсенді ұстанымын жоғары бағалаймыз. Сіздердің елдеріңіздің іске асырып жатқан Орнықты даму мақсаттарына қолдау көрсету біз үшін маңызды. Президент мырза, Алматыда Біріккен Ұлттар Ұйымының жаңа ғимараты ашылғаны үшін Сіздерге алғыс білдіреміз, – деді Мирослав Енча. 


/// 
Кездесу барысында ынтымақтастықты нығайту мәселелері, сондай-ақ алдағы кезеңге арналған жоспарлар талқыланды.
Елбасы «Тоталь» компаниясы елімізде 1993 жылдан бастап жұмыс істейтініне, ірі жобаларды жүзеге асыруға қатысып келе жатқанына тоқталды.
– Алдымызда зор міндеттер тұр, соның бастыларының бірі Қашаған кенішін және компания жұмыс істейтін басқа да блоктарды игеру болып отыр. Қазақстанда «Тоталь» компаниясының қатысуымен Дәнекерлеу институты жұмыс істейді, күн энергетикасы саласындағы жобалар жүзеге асырылуда. Біз достық қарым-қатынастар мен барлық бағыттар бойынша ынтымақтастық дәстүрін жалғастыратын боламыз, – деді Нұрсұлтан Назарбаев.
«Тоталь» компаниясының президенті шетелдік инвесторлар үшін қолайлы аухалдың сақталуының маңыздылығын айта келіп, ынтымақтастық бұдан әрі дами береді деп үміттенетінін білдірді.


/// 
Қымбатты отандастар!
Сіздерді Пасха мерекесімен шын жүректен құттықтаймын! Ол адамдардың жүрегіне сенім мен үмітті, игілік пен бейбітшілікке ұмтылысты ұялататын терең адамгершілік мағынасы бар мейрам. Пасха игі істерге, қайырымды амалдарға, мейірімділік, өзара құрмет, отбасы мен өз халқына деген сүйіспеншілік сияқты шынайы рухани құндылықтарға бет бұратын мезет.
Елімізде мақсатты мемлекеттік саясаттың арқасында татулық пен тыныштық орнаған, діни сенім бостандығына кепілдік беріліп, Қазақстан атты үлкен отбасында өмір сүріп жатқан этностардың тілдері мен дәстүрлерін дамытуға барлық жағдайлар жасалған.
Елордамыз Астана жаһандық дінаралық және мәдениетаралық диалог орталықтарының біріне айналды. Астанада 2015 жылғы маусымда Әлемдік және дәстүрлі діндер лидерлерінің V съезі өтеді.
Бейбітшілік пен тыныштықты қолдауға, тұрақтылықты сақтауға Қазақстандағы Орыс Православие Шіркеуінің Митрополиттік аймағы, сондай-ақ басқа христиандық қауымдар салмақты үлес қосуда.
Біздің халқымыз біртұтас, біз бәріміз қуатты да тұрақты Отанымызды бірге құрамыз.
Осы жарқын мерекеде барша қазақстандықтарға өркендеу, жан тыныштығын, амандық және бүгіні мен ертеңіне деген сенімділік тілеймін!
///Елбасы Ханчжоу қаласының бірқатар мәдени нысандарына барды.
Атап айтқанда, Нұрсұлтан Назарбаев Сиху көлінің жағасында орналасқан Лэйфэнт будда ғибадатханасы мен Ханчжоу қаласындағы мұражайды көрді.
***
Ханчжоудағы Лэйфэнт будда ғибадатханасы 977 жылы салынған, ал 1924 жылы ол толықтай қираған. Қазір ол қалпына келтіріліп, туристер үшін қайта ашылды. Лэйфэнт будда ғибадатханасы көне аңызда сипатталған жəне ертедегі романтикамен көмкерілген Сиху көлінің маңайындағы он көрікті орынның бірі.
Ханчжоу қаласының мұражайы Чжэцзян сәулет университетінің әйгілі профессоры Чжан Юйфэньнің жобасы бойынша салынған. Ол археологиялық жәдігерліктер мен мəдени құндылықтарды сақтайтын үлкен орталықтың бірі болып саналады. Экспозиция алаңы 10 залды қамтып жатыр, оның жалпы ауданы 13 000 шаршы метрден асады. Статистика бойынша, жыл сайын мұражайға 2 млн-нан астам адам келеді.



///Елбасы өнім өндіру көлемін, еңбек өнімділігін, металл өңдеу дәлдігін арттыруға, сондай-ақ адам факторына байланысты қателіктерді болдырмауға мүмкіндік беретін, робот көмегімен дәнекерлеу әдісін қолдану арқылы металл конструкцияларын өндірудің технологиялық үдерісімен танысты.
Нұрсұлтан Назарбаевқа зауытта ішкі нарыққа және экспортқа шығаруға арналған дайын өнім үлгілері көрсетілді.
Қазақстан Президенті кәсіпорын еңбеккерлерімен кездесу барысында өнеркәсіптің түрлі салаларында заманауи цифрлық технологияларды енгізудің маңыздылығын атап өтіп, «Жігермұнайсервис» компаниясының өндірісін әртараптандырудың артықшылықтарын айтты.



///Мемлекет басшысы Қасым-Жомарт Тоқаев Қырғыз Республикасының Президенті Сооронбай Жээнбековпен екіжақты ынтымақтастықтың өзекті мәселелерін, сондай-ақ, Жамбыл облысы Қордай ауданында болған оқиғаны талқылады.
Қырғызстанның көшбасшысы қаза болғандардың жақындары мен туыстарына көңіл айтып, зардап шеккендердің тезірек сауығып кетуіне тілектестік білдірді.
Қасым-Жомарт Тоқаев Сооронбай Жээнбековке қолдау көрсеткені үшін ризашылық білдіріп, екі ел арасындағы тату көршілік, серіктестік пен одақтастық Орталық Азия аймағындағы тұрақтылықты сақтаудың маңызды факторы саналатынын атап өтті.
///Мемлекет басшысына 2021 жылдың бірінші жартыжылдығындағы ақша-кредит саясатын іске асырудың алдын ала қорытындысы жөнінде есеп берілді. Сондай-ақ Қазақстан экономикасының өсімін 3,6-3,9 пайыз деңгейде жақсарту және коронавирустың жаңа штамдарының салдарынан ел экономикасын қайта қалпына келтіруге кедергі болатын негізгі қауіп-қатерлер туралы баяндалды.
Президентке биылғы 6 айдағы инфляцияның 7,9 пайызға дейін жедел өсуі, ішкі азық-түлік нарықтарындағы теңгерімсіздік, сондай-ақ, сыртқы инфляциялық қысымның күшеюі және орталық банктердің ақша-кредит шарттарын қатаңдатуға көшу үрдісі жайында айтылды.
Қасым-Жомарт Тоқаевқа Қазақстанның валюта нарығындағы ахуал, Ұлттық банктің алтын-валюта қоры мен Ұлттық қор активтерінің жай-күйі жөнінде ақпарат берілді.
Сонымен қатар Ерболат Досаев халық салымдарының тұрақты түрде долларсызданып келе жатқаны, экономиканың нақты секторын несиелеудің өсуі және қазақстандық банкаралық төлем карточкаларының жүйесін құру жоспарының жүзеге асырылуы туралы баяндады.
Мемлекет басшысына депозиттерге кепілдік беру жүйесіне қатысушы банктерді бағалау моделі ұсынылды және цифрлық қаржылық экожүйелерді теңгерімді реттеу жөніндегі тәсілдер туралы айтылды.
Кездесу қорытындысы бойынша Президент бірқатар нақты тапсырма берді. 
///Маңғыстау облысы, Ақтау қаласы
Мемлекет басшысы Маңғыстау облысына жұмыс сапары барысында өңірдің туристік әлеуетімен танысты.
Президент Rixos Water World Aktau қонақ үй кешенінің инфрақұрылымын, соның ішінде жуырда ашылған ойын-сауық паркін аралап көрді. Ақтау қаласының оңтүстігіндегі туристік аймақты дамытуға арналған инвестициялық жобаларды жүзеге асыруға баса мән берілді.
Атап айтқанда, инвесторлар Мемлекет басшысына гольф клубы, сауда орындары, виллалары мен апартаменттері бар халықаралық деңгейдегі қонақ үйдің құрылысы туралы айтты. Нысан биыл жыл соңына дейін пайдалануға беріледі деп жоспарланған. 
Қасым-Жомарт Тоқаев ұсынылған инвестициялық жобаларға оң баға берді. Сонымен қатар туристік инфрақұрылымды кеңейтіп, жетілдірудің және туристер тартудың маңызды екенін атап өтіп, құрылыс барысын өз бақылауына алатынын мәлімдеді.










 
///
	 

	Студенттер өздері жолдаған хатта Елбасының «Жас Отан» жастар қанатының II съезіндегі сөзін зор ынтамен тыңдағандықтарын жазады.

	Хат иелері «Жас Отан» жастар қанатының 2020 жылға дейінгі бағдарламасы қазіргі таңдағы мемлекеттік жастар саясатының сара жолын көрсетіп бергенін атап өтеді. Сондай-ақ олар Мемлекет басшысының қолдауымен «Дипломмен – ауылға», «Жасыл ел», «Студенттік құрылыс жасақтары» атты бағдарламалар өз өміршеңдігін көрсеткеніне тоқталады.

	«Жас Отанның» 2020 жылға дейінгі стратегиясының басты мақсаты – мемлекет игілігі үшін жастарды нақты істерге жұмылдыру екенін біз жақсы түсіндік. Оның ішінде сапалы білім, мәдени даму, бірлік, жастар кәсіпкерлігі мен ғылымды дамыту тәрізді басымдықтар бар. Олай болса, біз бүгіннен бастап жаңа өмірге қадам жасауымыз қажет» делінген хатта.

	Авторлар Қазақстан азаматы атына сай болып, Отанымыздың патриоты атанып және салауатты өмір салтын ұстанатындықтарына сендіреді.

	Ұжымдық хатқа Д.Кабелдинова, Е.Қылаубаев, Қ.Дүйсенқұлов, Т.Темірғалиұлы, Ж.Тілепбергенова және Л.Сайынова қол қойған.
///Кездесу барысында Еуропалық қайта құру және даму банкінің Қазақстанда атқарған жұмыстарының нәтижелері мен ынтымақтастықты одан әрі нығайтудың басымдықтары талқыланды.
Қасым-Жомарт Тоқаев Одиль Рено-Бассоға ілтипат білдіріп, ақпан айында онлайн режимде өткізген кездесуде өзара жемісті әңгіме өрбіткенін, алайда оның Қазақстан мен ЕҚДБ арасындағы ынтымақтастық мәселелері жөнінде ой-пікір алмасуға мүмкіндік беретін бетпе-бет жүздесудей болмайтынын атап өтті.

– Еуропалық қайта құру және даму банкі – Қазақстанның стратегиялық серіктесі. Ынтымақтастық орнатқан уақыттан бері сіздің банк біздің экономикамызға 8 миллиард евродан астам инвестиция салып, 300-ге жуық жоба жүзеге асырылды. Жалпы банктің әртүрлі салаларды, әсіресе жаңартылатын қуат көздері секторын белсенді қаржыландырғанын білеміз. Жаңартылатын қуат көздері саласындағы ынтымақтастықты жалғастырамыз деп сенеміз, сондай-ақ агроөнеркәсіп кешені бағытындағы жобаларды да жүзеге асыру аса маңызды, – деді Мемлекет басшысы.  
 

Сонымен қатар кездесуде коронавирус пандемиясы, қаржы және тауар нарықтарындағы тұрақсыздық сияқты проблемаларды қамтитын әлемдік экономиканың дамуына қатысты ауқымды мәселелер қарастырылды.
ЕҚДБ президенті Одиль Рено-Бассо әлемдік экономиканың дамуы мен Қазақстандағы экономикалық өсім туралы өз болжамымен бөлісті.


///Мемлекет басшысына қаланың алғашқы медициналық-санитарлық жәрдем желісінің дамуы және «Үйдегі дәрігер» жобасының жүзеге асырылуы жөнінде мәлімет берілді.
Қасым-Жомарт Тоқаев азаматтарға, әсіресе, қала халқының тұрақты өсу жағдайында медициналық көмектің сапасын арттыру және оның қол жетімді әрі жақын болуын қамтамасыз ету қажеттігін атап өтті.
Қазақстан Президенті медициналық кабинеттерді, жеңілдікпен дәрі-дәрмектер берілетін дәріхананы аралап көрді. Сонымен қатар, заманауи цифрлық технологияны қолданатын тіркеу бөлімінің жұмысымен танысты.

///Мемлекет басшысы жұртшылық алдында сөйлеген сөзінде барша қазақстандықтарды Құрбан айт мерекесімен құттықтап, бұл мейрамның бейбітшілік пен адал ниетке негізделген символдық мәнінің зор екенін және исламның мызғымас рухани құндылықтарын айқындайтынын, сондай-ақ мейірімділік пен ізгіліктің, жақсылықтың жаршысы болып саналатынын атап өтті.
– Қазақстанның барша мұсылман қауымын осы мерекемен құттықтаймын! Сіздердің барлық дұға-тілектеріңізді Алла қабыл етсін! – деді Нұрсұлтан Назарбаев.
Қазақстан Президенті Құрбан айттың мән-маңызы тек намаз оқумен және құрбандық шалумен шектелмейтінін айтты, сондай-ақ жағдайы жоқ отбасыларға, жетімдерге, қарттар мен барлық мұқтаж жандарға қайырымдылық танытып, көмек көрсетуге шақырды.
Мемлекет басшысы бүгінде Қазақстанда діндердің өркендеуі үшін және олардың конфессиялық ұстанымдарына қарамастан діни ғұрыптарының орындалуына барлық жағдай жасалып отырғанын айтты.
– Жуырда Астанада жаһандық және конфессияаралық диалог пен қарым-қатынастардың одан әрі дамуына серпін беретін әлемдік және дәстүрлі діндер көшбасшыларының VI съезі өтеді, – деді Нұрсұлтан Назарбаев.
Қазақстан Президенті Құрбан айттың терең мән-мазмұны қонақжайлықты, достық пен бірлікті қастерлейтін халқымыздың рухани құндылықтарымен және мәдениетімен үндесетінін атап өтті.
– Баршаңызға зор денсаулық, әрбір отбасына бақ-береке тілеймін! Қазақстанымыз өркендеп, елімізде әрдайым достық, тыныштық пен тұрақтылық салтанат құра берсін! – деді Мемлекет басшысы.







///Құрметті қазақстандықтар!
Бүгін түнде Жамбыл облысы Қордай ауданында жергілікті тұрғындар арасында жаппай төбелес, жанжал болды.
Бұл ахуалды арандатушылар өз мақсатына пайдаланды. Өкінішке қарай, бұл оқиға кезінде адам шығыны болды.
Мен қаза болған азаматтардың отбасыларына көңіл айтамын. Зардап шеккендердің тезірек сауығып кетуіне тілектеспін.
Қазір полиция мен Ұлттық ұлан бұл жағдайды бақылауға алды.
Осыған орай, мен Үкімет комиссиясын құруды тапсырдым.
Оған Премьер-Министрдің орынбасары Бердібек Машбекұлы Сапарбаев төрағалық етеді.
Үкімет комиссиясы болған оқиғаның себебін анықтайды.
Жамбыл облысы әкімімен бірлесіп, қаза болғандарды жерлеу, зардап шеккендерге көмектесу жұмыстарын ұйымдастырады.
Сондай-ақ, жағдайды тұрақтандырумен айналысады.
Қоғамдық тәртіпті бұзғандар анықталып, қатаң жауапқа тартылатын болады.
Бас прокуратураға, Ұлттық қауіпсіздік комитетіне тиісті тапсырма бердім.
Мемлекетіміздің мүддесіне зиян келтіретін, береке-бірлігімізді бұзатын және жалған ақпарат таратқан азаматтар заң алдында жауап береді.
 
Уважаемые казахстанцы!
Сегодня ночью в ряде населенных пунктов Кордайского района Жамбылской области произошли стычки и драки между местными жителями.
Этой ситуацией воспользовались провокаторы.
К сожалению, есть погибшие и раненые.
Выражаю искренние соболезнования родным и близким погибших граждан.
Желаю скорейшего восстановления пострадавшим.
В настоящее время ситуация находится под контролем полиции и Национальной гвардии.
Государственным органам необходимо принять срочные меры по устранению последствий этого серьезного инцидента.
В связи с этим  поручаю:
Первое. Создать Правительственную комиссию по ликвидации последствий событий в Кордайском районе под председательством заместителя Премьер-министра Сапарбаева Бердибека Машбековича.
Прежде всего, следует выяснить основные причины конфликта.
Необходимо обеспечить оперативное решение вопросов социально-экономического и гуманитарного характера.
Правительственная комиссия совместно с акимом Жамбылской области должна организовать похороны погибших, оценить размер ущерба и принять План восстановления собственности пострадавших.
Всем семьям погибших и раненых нужно оказать необходимую помощь.
Сейчас важно успокоить население. Привлечь к этой работе авторитетных людей, а также Ассамблею народа Казахстана.
Второе. Генеральному прокурору необходимо взять на особый контроль расследование событий в Кордайском районе и создать для этого межведомственную следственно-оперативную группу.
Виновные должны быть строго  наказаны.
Третье. Комитет национальной безопасности, Генеральная прокуратура должны провести необходимые следственные мероприятия и привлечь к ответственности лиц, призывающих к межнациональной розни, распространяющих провокационные слухи и дезинформацию.
 
Қадірлі отандастар!
Бейбітшілік пен қоғамдық келісім – біздің мемлекетіміздің берік негізі.
Халқымыз қиын-қыстау замандарда өзінің біртұтастығын сақтап қалған.
Сондықтан, біз кейбір азаматтарға, соның ішінде арандатушыларға еліміздің басты құндылығын – ынтымақ-бірлігімізді бұзуға жол бермейміз.
Бұл еліміздегі барша азаматтарға ортақ тілек деп санаймын.
Азаматтарды жалған қауесеттерге бой алдырмауға, қоғамдық қауіпсіздікті қамтамасыз ету жұмысында құқық қорғау органдарына көмек беруге шақырамын.
Мемлекеттік органдар туындаған мәселелерді шешу үшін барлық қажетті шараларды қабылдайды.
 
Уважаемые казахстанцы!
Мир и общественное согласие являются фундаментом нашего государства. 
Наш народ сохранял единство в самых сложных обстоятельствах. Мы не допустим, чтобы отдельные граждане, и в первую очередь провокаторы, нанесли ущерб нашему общему достоянию.
Уверен, в этом нас поддерживает абсолютное большинство наших соотечественников.
Призываю граждан не поддаваться ложным слухам, оказывать содействие органам правопорядка в обеспечении общественной безопасности.
Государственные органы со своей стороны примут все необходимые меры для решения возникших проблем.
 






///Тәжікстан тарапының бастамасымен Мемлекет басшысы Қасым-Жомарт Тоқаев Тәжікстан Президенті Эмомали Рахмонмен телефон арқылы сөйлесті.
Әңгімелесу барысында екі ел Президенттері Ауғанстандағы жағдайдың шиеленісуіне байланысты Орталық Азия аймағындағы ахуал жөнінде жан-жақты пікір алмасты.
Қазақстан Президенті Тәжікстанмен арадағы достық қатынастардың мызғымастығын нақтылады.
Президент Қасым-Жомарт Тоқаев 19-20 мамырда Душанбеге жасаған сапарының барысында қол жеткізілген уағдаластықтарды Қазақстанның орындайтынын және бауырлас тәжік халқына берілетін көмекті жалғастыра беретінін айтты.
Мемлекет басшылары аймақтағы ахуал жайында өзара ақпарат алмасу және іс-қимылдарды үйлестіру мақсатында тұрақты байланыс жасап тұруға келісті.
///Мемлекет басшысы Атырау қаласына жұмыс сапарымен келді.
Сапар барысында Қазақстан Президенті бірқатар өнеркәсіп кәсіпорындары мен әлеуметтік нысандарды аралап, Атырау облысының әлеуметтік-экономикалық даму мәселелері жөнінде кеңес өткізеді деп жоспарланып отыр.

///Журналистер алдында сөйлеген сөзінде Мемлекет басшысы Қасым-Жомарт Тоқаев Президент Мун Чжэ Ин бастаған оңтүстік кореялық делегацияны қонақжай қазақ жерінде қабылдау үлкен мәртебе деп атап, бұл мемлекеттік сапардың екі елдің стратегиялық қарым-қатынастарының он жылдығына орай өтуі өзіндік мәнге ие екенін айтты.
Мемлекет басшысы Корея Республикасын сауда-экономикалық тұрғыдан Азиядағы ең ірі екінші әріптес екеніне және жаһандық, аймақтық мәселелер бойынша ынтымақтастықтың жоғары деңгейі қалыптасқанына тоқталды.
Қазақстанның әлемдік ядролық қаруға қарсы қозғалыстағы көшбасшылық рөлін атап өткен Қасым-Жомарт Тоқаев Корей түбегін денуклеаризациялау бойынша Сеулдің қадамын қолдайтынын айтты. Президенттің пікірінше, бұл мәселе әлем бойынша қауіпсіздікті, тұрақтылық пен орнықты дамуды қамтамасыз ету үшін өте маңызды.
– Біз корейаралық диалогтың дамуын жіті бақылап отырмыз. Оңтүстік Корея көшбасшысы Мун Чжэ Ин мырзаның осы тағдыршешті үдерісте бейбітшілік пен мүдделі тараптар арасындағы келіссөздерді қайта бастауға бағытталған еңбегін жоғары бағалаймыз, – деді Қазақстан Президенті.
Мемлекет басшысы журналистерге корейлік әріптесімен болған келіссөздер барысында екіжақты ынтымақтастықтың, халықаралық және өңірлік күн тәртібіндегі мәселелер талқыланғаны жөнінде айтты.
Қасым-Жомарт Тоқаев екі ел арасындағы халықаралық ынтымақтастық мәселелеріне арнайы тоқталды.
– Қазақстан Оңтүстік Кореямен Біріккен Ұлттар Ұйымы, Дүниежүзілік сауда ұйымы, «Орталық Азия – Корея Республикасы» форумы және тағы басқа құрылымдар аясында тығыз қарым-қатынас жасап отыр. Бүгінгі сапардан кейін біздің әріптестігіміздің аясы кеңейе түсетіні сөзсіз, – деді Қазақстан Президенті.
Мемлекет басшысы сауда-экономикалық байланыстарды нығайтудың маңыздылығын атап өтіп, бұл жұмыстардың негізгі басымдығы Қазақстан мен Оңтүстік Корея арасында бүгін қол қойылған «Самал жел» жаңа экономикалық ынтымақтастық бағдарламасында көрініс тапқанын айтты.
– Біздің елдеріміз қазірдің өзінде машина жасау, жол құрылысы және инфрақұрылым, ауыл шаруашылығы, қаржы секторы, денсаулық сақтау, ақпараттық және коммуникациялық технология салалары бойынша ірі жобаларды жүзеге асырып жатыр. Корея бизнесінің ынтымақтастықты жандандыруға мүдделілік танытуы қуантады. Бүгінде 500-ден астам бірлескен кәсіпорын Қазақстан аумағында белсенді жұмыс істейді. Бұлардың қатары арта түседі деп ойлаймын, – деді Қасым-Жомарт Тоқаев.
Брифинг барысында Қазақстан Президенті еліміздің кореялық инвестициялық технологияның енгізілуіне мүдделілігін тағы да нақтылады. Сондай-ақ, сауда-экономикалық және ғылыми-технологиялық ынтымақтастық жөніндегі үкіметаралық комиссияның жұмысын жандандыруға қатысты уағдаластық туралы және Нұр-Сұлтан қаласында Қазақстан - Оңтүстік Корея халықаралық IT-орталығын ашу жөнінде айтты.
Сонымен қатар, Мемлекет басшысы көлік инфрақұрылымын салу жөніндегі ынтымақтастықты тереңдету мәселесіне ерекше назар аударып, «Нұрлы жол» инфрақұрылымды дамыту бағдарламасы мен Оңтүстік кореялық «Жаңа солтүстік саясат» бағдарламасының стратегиялық басымдықтарының жақындығын айтты.
– Біз бірлескен инфрақұрылымдық жобаларды қатар жүзеге асыра отырып, көлік-транзит бағдарын дамыту қажеттігі жөнінде өзара түсіністікке қол жеткіздік. Қытайдың Тынық мұхиты жағалауындағы Ляньюньган портында жұмыс істеп тұрған қазақстандық терминалдың мүмкіндігін корей тарапының белсенді пайдалану мәселелері туралы түсіністікке қол жеткізілді, – деді Қасым-Жомарт Тоқаев.
Қазақстан Президенті инвестициялық жобаларды жүзеге асыруға қатысты шағын және орта бизнестің мүмкіндіктерін ынталандыру ісіндегі екі елдің банктері мен қаржы институттарының өзара ықпалдастығының маңызды екенін атап өтті. Сондай-ақ, Оңтүстік кореялық кәсіпкерлерді Орталық Азия нарығына шығу үшін «Астана» халықаралық қаржы орталығының алаңын пайдалануға шақырды.
Қасым-Жомарт Тоқаев келіссөздер барысында білім, денсаулық салалары, Арал теңізінің проблемасын шешу, экологиялық апат аймағындағы жағдайды оңалту және парламенттік дипломатия сияқты бірқатар мәселелер бойынша уағдаластыққа қол жеткізілгенін айтты.
Соңында Қазақстан Президенті Оңтүстік кореялық делегацияға және Президент Мун Чжэ Ин мырзаға мазмұнды келіссөздер үшін ризашылығын жеткізіп, бұл сапар Қазақстан мен Кореяның арасындағы достық пен өзара сенімге, әріптестікке негізделген ынтымақтастың одан әрі дамуына тың серпін беретініне сенім білдірді.   
***
Мемлекеттік сапар қорытындысы бойынша мынадай құжаттарға қол қойылды:
1. Қазақстан Республикасы мен Корея Республикасының бірлескен мәлімдемесі;
2. Қазақстан Республикасы мен Корея Республикасы арасындағы Сотталған адамдарды беру туралы шарт;
3. Қазақстан Республикасы мен Корея Республикасының «Самал жел» жаңарған экономикалық ынтымақтастық бағдарламасы;
4. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Корея Республикасының Ғылым және ақпараттық-коммуникативтік технологиялар министрлігі арасындағы Төртінші өнеркәсіп революциясы жөніндегі меморандум;
5. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Корея Республикасының Ғылым және ақпараттық-коммуникативтік технологиялар министрлігі арасындағы Бірлескен Халықаралық ІТ орталығын құру жөніндегі ниеттестік туралы хаттама;
6. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Корея Республикасының Ғылым және ақпараттық-коммуникативтік технологиялар министрлігі арасындағы Ғарыш кеңістігін бейбіт мақсатта бірлесе зерттеу және пайдалану саласында өзара түсіністік туралы меморандум;
7. Қазақстан Республикасының Денсаулық сақтау министрлігі мен Корея Республикасының Денсаулық сақтау және әлеуметтік қамсыздандыру министрлігі арасындағы Денсаулық саласында «Самал жел» бағдарламасын жүзеге асыру жөніндегі жоспар;
8. Қазақстан Республикасы Қаржы министрлігінің Мемлекеттік кіріс комитеті мен Корея Республикасының Кеден қызметі арасындағы уәкілетті экономикалық операторларды мойындау жөніндегі өзара түсіністік туралы меморандум.







///Мемлекет басшысы өз сөзінде қайырымдылық пен волонтерліктің пандемия кезінде жалпыұлттық сипат алғанын атап өтіп, оның әлеуметтік нормаға айналғанын және халықтың дұрыс қабылдағанын айтты. Қасым-Жомарт Тоқаев осындай қиын-қыстау кезде сырт қалмай, отандастарына көмек қолын созған, мейірімділік, ізгілік танытқан әр азаматқа ризашылық білдірді.
– Асар деген ата дәстүрімізді сақтап келе жатқанымыз қуантады. Пандемия кезінде де еріктілер аянбай еңбек етіп, ерен ерліктің үлгісін көрсетті. Олар күндіз-түні дәрігерлермен және тәртіп сақшыларымен бірлесіп, індетпен күресті. Қайырымды жандар ортақ іске жан-жақты қолдау білдірді.  Елбасының бастамасымен құрылған «Біз біргеміз» қорының жұмысын ерекше атап өткім келеді. Бұл игі бастамаға мыңнан астам азамат қаржылай үлес қосты. Біз осындай ұйымшылдықтың және жауапкершіліктің арқасында ахуалды тұрақтандыра алдық. Мұның бәрі – елдіктің және береке-бірліктің жарқын көрінісі, – деді Президент.
Қасым-Жомарт Тоқаев волонтерлік қызметті дамыту, қайырымдылық пен меценаттыққа қолдау көрсету мемлекетіміздің ұзақ мерзімді басымдығы деп санайды. Волонтерлік іспен айналысу – патриотизмнің жарқын көріністерінің бірі. Мемлекет басшысы жариялаған Волонтер жылы азаматтарымыздың көпшілігін қайырымды іс қозғалысы төңірегіне топтастырды. Қазақстандықтардың ұсынысы бойынша жасалған көптеген қайырымдылық және волонтерлік жобалар – соның дәлелі.
– Қайырымдылыққа тікелей және жанама түрде атсалысатын адамдардың саны тұрақты артып келе жатқанын көріп отырмыз. Қызметкерлердің волонтерлік жұмысын еңбек кітапшасына міндетті түрде тіркеу туралы шешім қабылданды. Бұдан бөлек волонтерлікпен айналысқан жастарға университетке, колледжге түсу кезінде бірқатар басымдық беріледі. Қазіргі таңда бұл жақсы нәтиже деп есептеймін. Баршаңыздың бұған елеулі үлес қосқандарыңыз сөзсіз, – деді Қасым-Жомарт Тоқаев.
Мемлекет басшысы еріктілердің, қайырымдылық қорлардың пандемияға қарсы күрес кезінде үлкен рөл атқарғанын ескере отырып, БҰҰ Бас Ассамблеясы 75-сессиясының жалпысаяси дебаттарында Волонтерлерді жұмылдырудың халықаралық күнін жариялау туралы ұсынған бастамасы қолдау тауып, жүзеге асатынына сенім білдірді. Оның пікірінше, Қазақстан волонтерлік пен қайырымдылықты дамыту ісінде озық халықаралық үрдістерден қалып қоймайды. Волонтер жылы осы бағытқа тың серпін берді.
– Волонтерлік қызмет осы жылмен тоқтап қалмайды, алдағы уақытта да жалғаса береді. Өйткені волонтерлік қызмет мемлекеттің алдына қойып отырған мақсаттарымен үндесетін болғандықтан, бұл – рухты көтеретін, халықтың мұң-мұқтажын бөлісетін қозғалыс, – деді Президент.
Қазіргі уақытта Қасым-Жомарт Тоқаевтың тапсырмасы бойынша түсінікті әрі тиімді құқықтық механизмдерді қамтитын Қайырымдылық туралы заң әзірленуде.
– Қайырымдылық және волонтерлік ұйымдар өздерінің еңбек етуіне, соның ішінде мемлекетпен және бизнеспен бірлесе жұмыс істеуіне қажетті жағдай жасайтын заң жүзінде шынайы мәртебеге ие болуы тиіс. Үкіметке бұл мәселені пысықтау тапсырылды. Мемлекеттік қызмет көрсетудің, инфрақұрылымды пайдаланудың, ақпараттық қолдау кезінде жеңілдіктер берудің нақты тетіктерін әзірлеудің мәні зор. Сонымен қатар салықтық жеңілдіктер мәселесі де маңызды, – деді Президент.
Бүгінде қайырымдылық жобаларға бағытталған ірі бизнес табысын 3% және шағын және орта бизнес табысын 4% көлемде салықтан босату заңнамалық тұрғыда қарастырылған. Бірақ шағын және орта бизнес бұл жеңілдіктерді пайдаланбай отыр. Қасым-Жомарт Тоқаев аталған жағдайға талдау жасап, осы бағытта тиісті жұмыс жүргізуге тапсырма берді. Бизнестің қайырымдылыққа қаржы аударуы  ыңғайлы әрі тиімді  болуға тиіс.
– Қайырымдылық қорларға қаржы түсуінің және оның әрі қарай жұмсалуының  ашық болуын қамтамасыз ету қажет. Бұл бағытта күңгірттікке жол бермеу керек. Қазір қайырымдылық жасайтын азаматтар мен көмек алушылардың реестрін құру бастамасы іске асырылуда. Бұл міндеттің барынша нақты орындалуына мүмкіндік жасаған жөн. Қайырымдылық жобалар арқылы өтетін барлық қаржының жұмсалуына ақпараттық және қоғамдық бақылауды қамтамасыз ету қажет, – деді Мемлекет басшысы. 
Президент жеке қайырымдылықтың барлық түрі дамуы керек деп санайды. Әр адамның бастама көтеріп, өз қаржысын қайырымдылық мақсатқа бөле алатын жүйе құрылуға тиіс.   
– Өкінішке қарай, тиісті ақпараттық жұмыстар талапқа сай жолға қойылмаған, адамға сенім ұялататын тетіктер жасалмаған. Кейде бұқаралық ақпарат құралдарынан азаматтарымыз кімге және қалай көмектесуге болатынын білмейді деген ақпаратты естіп қаламыз. Ал егер азаматтарымыз мұндай жұмыспен айналысатын болса, олардың қайырымдылық қаржысы қай мақсатқа пайдаланылатынын нақты білу керек, – деді Қасым-Жомарт Тоқаев.
Онлайн форматта өткен кездесуде «Birgemiz» қоғамдық қорының басқарма төрағасы, «Қазақстандық «Уақып» қоры» корпоративтік қайырымдылық қорының президенті Руслан Сақиев, "Kaspi.kz" компаниясының басшысы Михаил Ломтадзе, «BTS Digital» ЖШС-нің басшысы Нұртай Әбілғалиев, «Дара» жеке қорының атқарушы директоры Айнұр Аймұрзина, «Мен алматылықпын» қоғамдық бірлестігінің жетекшісі Константин Авершин, Қазақстан халқы Ассамблеясының мүшесі, волонтер Наргизам Махмудова сөз сөйледі.
Олар бизнестің әлеуметтік жауапкершілігі, қайырымдылық саласын дамытуға ынталандыру, қайырымдылық қызметтің ашықтығын, волонтерлердің рөлін арттыру және волонтерлікті дамыту мәселелеріне байланысты ойларын ортаға салды.
Мемлекет басшысы Үкімет жанындағы Қайырымдылықты дамыту мәселелері жөніндегі кеңесте айтылған барлық мәселені, бастамаларды пысықтауға, сондай-ақ, Қазақстан заңнамасына тиісті өзгерістер енгізуді кешіктірмеуге тапсырма берді.
Кездесу соңында бірқатар азамат пандемия кезіндегі қажырлы еңбегі үшін «Халық Алғысы» медалімен марапатталды.



















///Қазақстан Президентіне өңірдің әлеуметтік-экономикалық дамуының негізгі көрсеткіштері, сондай-ақ, бұған дейін берілген тапсырмалардың орындалуы жөнінде баяндалды.
Қасым-Жомарт Тоқаевқа Жайық өзеніндегі су деңгейінің төмендеуі, өңірдің энергияға тәуелділігі және жергілікті жолдардың жағдайы сияқты облыстағы негізгі мәселелер туралы мәлімет берілді. Мемлекет басшысы Батыс Қазақстан облысының әкіміне Үкіметпен бірлесе отырып, аталған проблемаларды шешуді тапсырды.
Қасым-Жомарт Тоқаев етті мал шаруашылығын дамыту және осы бағытқа ғылыми тұрғыдан баса мән беру, мұнай мен газ өндіруге қатысы жоқ салаға тартылатын инвестицияны ұлғайту, өнеркәсіпті әртараптандыру, сондай-ақ, өңдеу секторының өндірісін арттыру жөнінде Ғали Есқалиевтің алдына бірқатар міндет қойды.
Мемлекет басшысы жұмыссыз және өзін-өзі жұмыспен қамтыған азаматтарды экономикалық қызметке тартуды жалғастыруға, сонымен қатар аймақтағы үш ауысымды және апатты жағдайдағы мектептерге қатысты мәселелерді түбегейлі шешуге тапсырма берді.

///Қазақстан Президенті Душанбеге ресми сапарының шеңберінде «Қасри Миллат» сарайында Тәжікстан Президенті Эмомали Рахмонмен екіжақты келіссөз жүргізді.
Жоғары деңгейдегі мемлекетаралық келіссөз басталмас бұрын Қазақстан Президентін салтанатты түрде қарсы алу рәсімі өтті. Құрмет қарауылының бастығы рапорт жасап, екі елдің мемлекеттік әнұрандары орындалды. Мұнан соң Қасым-Жомарт Тоқаев Тәжікстанның мемлекеттік туына құрмет көрсетті. Мемлекет басшылары Құрмет қарауылы сапының алдынан өтіп, бір-біріне ресми делегациялардың мүшелерін таныстырды. Салтанатты рәсімнен кейін шағын құрамда кездесу басталды.
 Тараптар қазақ-тәжік стратегиялық әріптестігінің кең ауқымды мәселелерін қарастырды. Сондай-ақ саяси диалогты нығайтуға ерекше көңіл бөле отырып, сауда-экономикалық, инвестициялық және мәдени-гуманитарлық ынтымақтастықты арттыру жағдайын талқылады. Сонымен қатар Орталық Азиядағы қауіпсіздік пен тұрақтылықты қамтамасыз ету және халықаралық құрылымдар аясындағы өзара ықпалдастық мәлелелері қозғалды.
 Қасым-Жомарт Тоқаев Эмомали Рахмонға тәжік жеріне келгеннен бастап өзіне және қазақстандық делегацияға көрсеткен қонақжайлылығы мен құрметі үшін шынайы ризашылығын білдірді.
 – Екіжақты ынтымақтастықты дамытуға және нығайтуға байланысты маңызды мәселелер қарастырылатын болғандықтан, біз осы сапарға зор мән береміз. Бұл ретте талқылайтын мәселе жеткілікті. Былтыр пандемияға қарамастан, өзара сауда-саттық көлемі 800 миллион долларға жетті. Бұл сауда-экономикалық саладағы әлеуетіміздің әлі де мол екенін көрсетеді. Әрине, біз де өз тарапымыздан бірқатар ұсыныс жасаймыз. Сондай-ақ сіздердің де ұсыныстарыңызды тыңдауға дайынбыз, – деді Қазақстан Президенті.
Мемлекет басшысы халықаралық күн тәртібіндегі мәселелерге де тоқталып, екі елдің БҰҰ, ШЫҰ, ЕҚЫҰ аясындағы өзара табысты ынтымақтастығын атап өтті. Сонымен қатар Президент Қазақстанның Азиядағы өзара іс-қимыл және сенім шаралары жөніндегі кеңестегі бастамаларына тұрақты түрде қолдау көрсетіп келе жатқаны үшін тәжік көшбасшысына алғыс айтып, Тәжікстанның осы беделді құрылымға 2018-2020 жылдары табысты төрағалық еткенімен құттықтады. 
– Жалпы барлық бағыт бойынша ынтымақтастықты нығайту үшін мол мүмкіндігіміз бар. Қазақстан мен Тәжікстан – бауырлас мемлекеттер. Бұл артық айтқандық емес, – деді Қасым-Жомарт Тоқаев.
Өз кезегінде Эмомали Рахмон Қасым-Жомарт Тоқаевқа Тәжікстанға ресми сапармен келгені үшін шынайы ілтипатын білдірді.
– Тәжік-қазақ қатынастары бүгінде ынтымақтастықтың барлық саласы бойынша қарқынды дамып келеді. Қазақстан – Тәжікстанның жетекші сауда-экономикалық серіктестерінің ішінде екінші орында. Рухани, мәдени-гуманитарлық ынтымақтастық және қауіпсіздікті қамтамасыз ету саласындағы ықпалдастық нығайып келеді. Елдеріміздің ТМД, ШЫҰ, ҰҚШҰ және АӨСШК аясындағы ынтымақтастығы табысты дамуда, – деді Тәжікстан Президенті.
Эмомали Рахмон екі ел арасындағы көпжақты қатынастардың барлық саласы бойынша ынтымақтасты одан әрі нығайтуға дайын екенін айтты.















///Қазақстан Президентін «Ала-Арча» резиденциясында салтанатты қарсы алу рәсімінен кейін, екі елдің мемлекеттік әнұрандары шырқалып, Құрмет қарауылының бастығы мемлекеттер басшыларына рапорт берді.
Қасым-Жомарт Тоқаев пен Сооронбай Жээнбеков Құрмет қарауылын аралап өтіп, бір-біріне ресми делегация мүшелерін таныстырды. Содан кейін «Ақсақалдар» залында шағын құрамдағы келіссөздер өтті.
Тараптар екіжақты стратегиялық серіктестік бойынша, оның ішінде саяси, сауда-экономикалық және мәдени-гуманитарлық бағыттағы, сондай-ақ, халықаралық құрылымдар аясындағы көптеген мәселелерді қарастырды.
Қасым-Жомарт Тоқаев Сооронбай Жээнбековке қонақжайлық көрсеткені үшін ризашылық білдіріп, оның қазақ-қырғыз ынтымақтастығын нығайтуға қосқан жеке үлесін жоғары бағалады.
Қазақстан Президенті өзінің Бішкекке жасаған мемлекеттік сапарына зор мән беретінін атап өтіп, екі бауырлас халық арасында ешқандай қарама-қайшылықтың жоқ екенін айтты.
 Сооронбай Жээнбеков Қазақстан Президентінің сапары екі ел қарым-қатынастарының дамуына тың серпін беретініне сенім білдірді.
Кездесу соңында Қасым-Жомарт Тоқаев Сооронбай Жээнбековті 2020 жылы Қазақстанға сапармен келуге шақырды.  










///Нұрсұлтан Назарбаев кездесуге қатысушылар алдында сөйлеген сөзінде Еуропа елдері Қазақстанның сауда-экономика және инвестиция салаларындағы маңызды серіктестері саналатынын атап өтті.
– Тәуелсіздік жылдары Қазақстанға Еуропадан 180 миллиард АҚШ долларынан астам тікелей инвестиция тартылды. Біз Еуропа қайта құру және даму банкімен тығыз ынтымақтастық орнаттық. Осы жылдар ішінде бұл банк жалпы құны 7 миллиард еуродан асатын жобаларды қаржыландырды, – деді Қазақстан Президенті.
Мемлекет басшысы соңғы жылдары Еуропа елдерімен тауар айналымы тұрақты түрде өсіп келе жатқанын айтып, Қазақстанда Еуропа капиталының қатысуымен түрлі салаларда 3 мыңға жуық кәсіпорын жұмыс істейтінін атап өтті.
– Біздің серіктестеріміздің қатарында «Альстом», «Линде Груп», «Эр Ликид», «Данон», «Викат», «Хайдельбергцемент» сияқты ірі компаниялар бар. Бұлар жемісті жұмыс жүргізіп, заманауи өндірістер құруда, сондай-ақ жаңа жұмыс орындарын ашып, табыс табуда, – деді Нұрсұлтан Назарбаев.
Қазақстан Президенті Еуропа өнімдерінің тұтыну нарығын кеңейту аясында бизнесмендерге еліміздің географиялық жағдайының артықшылықтары туралы айтты.
– Қазақстан арқылы Қытай мен Азияның басқа елдерін Ресей, Каспий теңізі және Қара теңіз, сондай-ақ Иран мен Түркия арқылы Еуропамен байланыстыратын 5 темір жол және 6 автомобиль жолы өтеді. Енді Қазақстан арқылы Қытайдан Еуропаға және кері қарай жөнелтілетін жүк тасымалы теңіз жолына қарағанда 4 есе қысқарады, – деді Мемлекет басшысы.
Нұрсұлтан Назарбаев еліміздегі инвестициялық ахуалды жақсарту және бизнес жүргізу үшін қолайлы жағдайлар туғызу мәселелеріне ерекше тоқталды.
– Қазақстан Экономикалық ынтымақтастық және даму ұйымының Инвестициялар жөніндегі комитетінің қауымдастырылған мүшесі саналады және Халықаралық инвестициялар жөніндегі декларацияға қосылды. Біздің елімізде Президент жанындағы Шетел инвесторларының кеңесі жұмыс істейді. Оған мүше болып отырған 33 шетелдік компанияның 13-і – Еуропа өкілдері. Бізде 66 елдің, соның ішінде Еуропаның 33 елінің азаматтары үшін визасыз режім енгізілді, – деді Қазақстан Президенті.
Мемлекет басшысы экономика саласын цифрландыру мен инновациялық экожүйені дамытудың маңыздылығын атап өтіп, «Цифрлық Қазақстан» мемлекеттік бағдарламасын іске асыру мәселелеріне назар аударды.
– Біздің елде Назарбаев Университеті және Инновациялық технологиялар паркі сияқты инновациялық кластерлер жұмыс істеуде. Биыл Астанада ІТ-стартаптардың жаңа «Астана Хаб» халықаралық технопаркі іске қосылады. Оны әлемнің ІТ-кәсіпкерлері мен инвесторларын тартатын тұтас инфрақұрылымға айналдыру көзделіп отыр. Технопарк жұмысына қатысушылар жеңілдетілген виза мен еңбек режімдерін пайдалана алады, сондай-ақ оларға салық жеңілдіктері де ұсынылатын болады, – деді Нұрсұлтан Назарбаев.
Сонымен қатар, Мемлекет басшысы Қазақстанның ірі компанияларының ІРО-ға шығуы және мемлекет-жекеменшік серіктестік аясында ынтымақтасуы тұрғысынан еуропалық инвесторлар әлеуетінің маңызды екенін айтты.
Қазақстан Президенті агроөнеркәсіп кешенін дамытудың мемлекеттік бағдарламасы аясында ауыл шаруашылығы тауарларын өндірушілерге қолдау көрсету жөнінде атап өтіп, жаңа технологияларды енгізу арқылы өнімділікті арттыру және ауыл шаруашылығы өнімдерін келешекте экспортқа шығару мақсатымен қайта өңдеу бұл саланың негізгі басымдығы болып саналатынын айтты.
– Біз туризмді өркендетуге зор мән береміз. Бізде Туристік саланы дамыту тұжырымдамасы жүзеге асырылуда. Қазақстанның алуан түрлі ландшафты, бай мәдениеті мен тарихы және осы саладағы еуропалық компаниялардың мол тәжірибесі өзара пайдалы болар еді деп ойлаймын, – деді Нұрсұлтан Назарбаев.
Сонымен қатар, Мемлекет басшысы жиынға қатысушыларға «ЭКСПО» көрмесінің инфрақұрылымы базасында жұмыс істейтін және еліміздегі әрі өңірдегі «жасыл» жобаларды жүзеге асыруға септігін тигізетін «Жасыл» технологиялар мен инвестициялық жобаларды дамыту жөніндегі халықаралық орталық туралы айтты.
– Елордада «Астана» халықаралық қаржы орталығы жұмысын бастады. Оның құқықтық мәртебесі конституциялық заңмен бекітілген, ал жұмыс тілі – ағылшын тілі. Бұл қаржы орталығының жұмысына қатысушыларға 50 жылға дейін салықтық жеңілдіктер қарастырылған, сондай-ақ, олар үшін жеңілдетілген валюталық, визалық және еңбек режімдері көзделген. Бұл – қызметі ағылшын құқығына негізделген өңірдегі бірден-бір орталық. Сіздердің компанияларыңызды осы қаржы орталығының жұмысына атсалысуға шақырамын, – деді Қазақстан Президенті.
Соңында Мемлекет басшысы бұл кездесудің елдеріміз арасындағы өзара тиімді серіктестікті одан әрі нығайта түсетініне сенім білдіріп, қатысушылардың бәріне табыс пен бақ-береке тіледі.








///Әңгімелесу барысында Қазақстандағы кезектен тыс өткізілетін президент сайлауына қатысты Еуропа Қауіпсіздік және Ынтымақтастық Ұйымы Демократиялық институттар және адам құқықтары жөніндегі бюросының миссиясы жүргізетін мониторинг мәселелері талқыланды.
Мемлекет басшысы алдағы сайлаудың заңнамаға сәйкес ашық және әділ өтетінін атап өтті.
Уршула Гацек Қасым-Жомарт Тоқаевқа кездескені үшін алғыс айтып, халықаралық бақылаушылар қызметінің басталғаны жөнінде мәлімдеді. Сонымен қатар, Еуропа Қауіпсіздік және Ынтымақтастық Ұйымы Демократиялық институттар және адам құқықтары жөніндегі бюросы миссиясының өкілдері сайлау үдерісіне мониторинг жүргізуге кіріскенін және Қазақстанның барлық өңірлерінде белсенді жұмыс істеп жатқанын айтты.

///Кездесу барысында екіжақты ынтымақтастықтың кең ауқымды мәселелері қарастырылды. Тараптар өңірлік және халықаралық күн тәртібіндегі бірқатар өзекті мәселелер, соның ішінде Таяу Шығыс пен Орталық Азиядағы жағдай жөнінде де пікір алмасты.
Атап айтқанда, Мемлекет басшысы жаһандық терроризммен және экстремизммен күресте халықаралық қоғамдастықтың күшін жұмылдырып, іс-қимылды нақты үйлестіру қажеттігін атап өтті.
///Мемлекет басшысы Ішкі істер министрі Ерлан Тұрғымбаевтың Жамбыл облысы Қордай ауданындағы жағдайды тұрақтандыруға байланысты қабылданып жатқан шаралар жайында есебін тыңдады.
Қасым-Жомарт Тоқаев министрге облыстағы ахуалды қатаң бақылауға алып, азаматтардың қауіпсіздігіне және еліміздің абыройына нұқсан келтіретін осындай оқиғаларға жол бермеу мақсатында құқықтық тәртіпті қамтамасыз етуді тапсырды.
Қоғамдық тәртіпті бұзып, кісі өліміне және дүние-мүліктің бүлінуіне әкеп соқтырған бұзақылар заңға сәйкес жауапкершілікке тартылуы тиіс.
///Шавкат Мирзиёев Қасым-Жомарт Тоқаевты Қазақстан Республикасының Президенті лауазымына кірісуімен құттықтап, оған зор денсаулық, амандық және жауапты мемлекеттік қызметіне табыс тіледі.
Қасым-Жомарт Тоқаев құттықтағаны үшін Өзбекстан Президентіне ризашылық білдіріп, Қазақстан мен Өзбекстан арасындағы екі ел халықтарының тату көршілігі мен достығына негізделген стратегиялық серіктестік жалғаса беретініне сенім білдірді.
Екі ел көшбасшылары бір-бірін Наурыз мейрамымен құттықтады.
Мемлекеттер басшылары Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Өзбекстанның қазіргі қарым-қатынастарын қалыптастыру және оны дамыту жолында ерекше рөл атқарғанын атап өтті.
Телефон арқылы сөйлесуге Өзбекстан жағы бастамашы болды.
/// 
Кездесу барысында ынтымақтастықты нығайту мәселелері, сондай-ақ алдағы кезеңге арналған жоспарлар талқыланды.
Елбасы «Тоталь» компаниясы елімізде 1993 жылдан бастап жұмыс істейтініне, ірі жобаларды жүзеге асыруға қатысып келе жатқанына тоқталды.
– Алдымызда зор міндеттер тұр, соның бастыларының бірі Қашаған кенішін және компания жұмыс істейтін басқа да блоктарды игеру болып отыр. Қазақстанда «Тоталь» компаниясының қатысуымен Дәнекерлеу институты жұмыс істейді, күн энергетикасы саласындағы жобалар жүзеге асырылуда. Біз достық қарым-қатынастар мен барлық бағыттар бойынша ынтымақтастық дәстүрін жалғастыратын боламыз, – деді Нұрсұлтан Назарбаев.
«Тоталь» компаниясының президенті шетелдік инвесторлар үшін қолайлы аухалдың сақталуының маңыздылығын айта келіп, ынтымақтастық бұдан әрі дами береді деп үміттенетінін білдірді.


///Мемлекет басшысына халықаралық қолжетімді стандарттар бойынша қайта жаңғыртылған, мүмкіндігі шектеулі жандарға толықтай ыңғайластырылған жаттығу, ойын залдары, жүгіру жолағы, жекпе-жек және пауэрлифтинг аумағы бар паралимпиада орталығы таныстырылды.
Қасым-Жомарт Тоқаев паралимпиадалық ойындарды мемлекет қолдайтынын әрі халықаралық ареналардағы біздің спортшыларымыздың жетістіктерін мақтан тұтып, жоғары бағалайтынын айтты. Сонымен қатар, Токиода өтетін Паралимпиадалық ойындарда жоғары деңгейде өнер көрсету үшін ұйымдастыру және қаржылық қолдау көрсетілетінін жеткізді.  
– Осы орталықтың арқасында елордамыздағы мүмкіндігі шектеулі жандарға спортпен шұғылдану тегін болып отыр. Елімізде 680 мыңға жуық әртүрлі деңгейдегі мүмкіндігі шектеулі жан бар. Қолымыздағы деректерге қарағанда сол азаматтардың 3 пайызы ғана белсенді түрде спортпен айналысады екен. Бұл жағдайды өзгерту үшін жұмыс істеп жатырмыз. Бүгін түске дейін еңбек және жұмыспен қамту бойынша кеңес өткіздім. Сол жиында мүмкіндігі шектеулі жандардың жұмысқа орналасуын жіті назарда ұстау керектігі айтылды. Бұл – үлкен әлеуметтік міндет. Ерекше мұқтаж жандардың толыққанды өмір сүруіне бар күшімізді салуымыз керек, – деді Қазақстан Президенті.
Кездесу соңында мүмкіндігі шектеулі спортшылар өз өнерлерін көрсетті.






///Мемлекет басшысы Конституцияның 61-бабының 1-тармағына сәйкес Парламент Мәжілісінің қарауына «Қазақстан Республикасының кейбір заңнамалық актілеріне құқық қорғау қызметінің процестік негіздерін жаңғырту мәселелері бойынша өзгерістер мен толықтырулар енгізу туралы» заң жобасын енгізді.
Заң жобасы Қылмыстық-процестік кодекске, «Жедел-iздестiру қызметi туралы» және «Прокуратура туралы» заңдарға түзетулер енгізуді көздейді. Олар тұтастай алғанда:
- азаматтардың қылмыстық процесте қорғалу деңгейiн арттыруға және оның жазалау сипатын төмендетуге;
- адвокаттардың процессуалдық мүмкіндіктерін кеңейту арқылы қылмыстық процестің жарыспалылығын арттыруға;
- қылмыстық істерді тергеу тәртібін жеңілдетуге және қылмыстық процестің үнемді болуын қамтамасыз етуге;
- сотқа дейiнгі сатыда сот бақылауын одан әрі күшейтуге;
- сотқа дейінгі тергеу органдары, прокуратура және сот арасындағы өкілеттіктерді нақты ажыратуға және олардың қайталануын болдырмауға бағытталған. 
///Шағын құрамдағы кездесуден кейін Қасым-Жомарт Тоқаев пен Сооронбай Жээнбеков Қазақстан мен Қырғызстанның Жоғары Мемлекетаралық кеңесінің бесінші отырысын өткізді.
Мемлекет басшысы өз сөзінде осындай форматтағы отырыстың 2014 жылы Қазақстан астанасында өткеніне тоқталды.
– Кеңес жұмысының біраз уақыт кідіріп қалғанына қарамастан, аталған жиын екіжақты қатынастардың барлық бағыттары бойынша маңызды саяси шешімдер қабылдауға септігін тигізетін ынтымақтастықтың жоғары органы болып қала береді, – деді Қасым-Жомарт Тоқаев.
Президенттің айтуынша, Қырғызстан Қазақстан үшін тату көрші, одақтас және бауырлас мемлекет.  
– Бізді мыңдаған жылдардан бері жалғасып келе жатқан достықтың берік арқауы біріктіреді. Ата-бабаларымыз ғасырлар бойы бейбітшілік пен келісімде өмір сүрді, қилы кезеңдерде бір-біріне қолдау көрсетті. Осындай достық байланыстардың негізінде біз қазіргі кезеңде де өзара қарым-қатынастарымызды табысты жолға қоя білдік, – деді Қасым-Жомарт Тоқаев.
Қазақстан Президенті маңызды жетістік ретінде осыған дейін жасалған 180-ге жуық шарт мен келісімнің шарттық-құқықтық базасына назар аударды.
– Қазақстанның екіжақты қатынастарының мұндай жан-жақты институционалдығы өзге ешбір мемлекетпен жасалмаған, – деді Қасым-Жомарт Тоқаев.
Мемлекет басшысы көлік-транзиттік инфрақұрылымы қалыптасқан ортақ шекараның болуы, Еуразиялық экономикалық одақ аясындағы серіктестік – екі елдің экономикалық байланыстарының басымдығы деп атап өтті.  Осының арқасында Қазақстан Қырғызстанның жетекші сауда серіктестерінің біріне айналып, көрші елдің сыртқы сауда айналымында үшінші орынға берік орнықты.
– Біздің сауда айналымдарымыздың көрсеткіші үшінші жыл қатарынан өскені байқалады. 2015-2018 жылдар аралығында өзара сауда-саттық көлемі 30 пайызға артып, 900 миллион долларға жетті. Қазақстан қырғыз экономикасына 1 миллиард доллардан астам қаржы құйған ірі инвесторлардың бірі болды, – деді Қазақстан Президенті.
Сооронбай Жээнбеков алдағы уақытта қазақ-қырғыз стратегиялық серіктестігі мен одақтастығы екі ел халықтарының игілігі жолында одан әрі нығая түсетініне сенім білдірді.
Мемлекеттер басшылары Қазақстан мен Қырғызстан арасындағы байланыстарды қалыптастыру және дамыту ісіндегі Қазақстанның Тұңғыш Президенті – Елбасы Нұрсұлтан Назарбаевтың еңбегін атап өтті.
Келіссөздер барысында қырғыз тарапы 2020 жылы Бішкекте Абай Құнанбайұлына ескерткіш орнатылатыны туралы шешім қабылданғанын айтты.
Келіссөздер қорытындысы бойынша келесі құжаттарға қол қойылды:
1. Қазақстан Республикасы Президенті мен Қырғыз Республикасы Президентінің бірлескен декларациясы;
2. «Қазақстан Республикасы мен Қырғыз Республикасы арасындағы ынтымақтастықтың 2020-2022 жылдарға арналған кешенді бағдарламасы»;
3. Жоғары Мемлекетаралық Кеңестің шешімдер жиынтығы;
4. Қазақстан Республикасының Үкіметі мен Қырғыз Республикасының Үкіметі арасындағы көші-қон саласындағы ынтымақтастық туралы келісім;
5. Қазақстан Республикасының Үкіметі мен Қырғыз Республикасының Үкіметі арасындағы Қазақстан Республикасының «Қарасу – автожол» және Қырғыз Республикасының «Ақ тілек – автожол» өткізу пункттері арасында жаңа көпір салу және қазіргі көпірді қайта жөндеу жөніндегі бірлескен іс-қимыл туралы келісім;
6. Қазақстан Республикасының Қаржы министрлігі мен Қырғыз Республикасы Экономикалық қылмыстарға қарсы күрес жөніндегі мемлекеттік қызметі (қаржы полициясы) арасындағы экономикалық және қаржылық қылмыстарға қарсы күрес саласындағы ынтымақтастық туралы келісім;
7. Қазақстан Республикасының Қорғаныс министрлігі мен Қырғыз Республикасының Қарулы Күштерінің Бас штабы арасындағы Қазақстан Республикасының Қарулы Күштері мен Қырғыз Республикасының Қарулы Күштерінің әскери аэродромдарында әскери әуе кемелерін қабылдау, аэродромдық-техникалық қамтамасыз ету және күзету туралы келісім;
8. Қазақстан Республикасының Денсаулық сақтау министрлігі мен Қырғыз Республикасының Денсаулық сақтау министрлігі арасындағы денсаулық сақтау саласындағы ынтымақтастық туралы келісім;
9. Қазақстан Республикасының Сауда және интеграция министрлігі мен Қырғыз Республикасының Үкіметі жанындағы Экологиялық және техникалық қауіпсіздік жөніндегі мемлекеттік инспекциясы арасындағы ынтымақтастық пен өзара түсіністік туралы меморандум;
10. Қазақстан Республикасы мен Қырғыз Республикасының аумағында инвестициялық жобаларды ілгерілету және іске асыру жөніндегі бірлескен қызмет туралы келісім.
Мемлекет басшысы екі елдің көпжақты құрылымдар аясындағы табысты ықпалдастығын және халықаралық күн тәртібіндегі көптеген өзекті мәселелер жөнінде көзқарастардың  ортақ екенін атап өтті.
 











///
	 

	Мемлекет басшысы Фариза Оңғарсынованың ұлттық поэзиямызға өзгеше леп әкелген ерекше дарын иесі екенін атап өткен.

	«Оның қаламынан туындаған нәзік те отты жырлар әрдайым халқымыздың жан-жүрегін еріксіз баурап алатын. Оның өлеңдерінен өзіне тән өр мінезі, өршіл рухы, адам жанының терең қалтарыстарына жіті үңіліп, соны таң қаларлықтай шеберлікпен аша білетін қуатты талант тегеуріні айқын сезіліп тұратын. Сондықтан да Қазақстан халқы ақиық ақын, тамаша журналист және еліміздің көрнекті қайраткерін ерекше қадірледі», – делінген жеделхатта.

	Жеделхатта ақынның қоғам дамуына қосқан ерекше еңбегі үшін Қазақстанның жоғары мемлекеттік наградаларына ие болғаны атап өтілген. Сондай-ақ, халқымыздың өзіне көрсеткен зор сенімі арқасында Фариза Оңғарсынова Парламент Мәжілісінің депутаты болып сайланған.

	Соңында Мемлекет басшысы ақынның есімі ұмытылмайтынына, ал оның шығармалары Қазақстан халқының жадында әрдайым сақтала беретініне сенім білдірген.      
/// 
Кездесу барысында Мемлекет басшысы әлеуметтік бастамаларға жан-жақты қолдау көрсетудің маңыздылығын атап өтті. Осыған байланысты Қазақстан Президенті қорлардың әрқайсысына 300 мың доллардан берілетінін, бұл оның Қытайға сапары кезінде алған «Жібек жолы» бейбітшілік сыйлығының қаражаты екенін айтты.
– Бұл қаражат, әрине, барлық түйткілді шешпейді. Бірақ оның берілуі біздің қоғамды қайырымдылыққа көбірек көңіл бөлуге үндейтін белгі болып саналады. Біз наурыз мейрамы қарсаңында кездесіп отырмыз. Бұл мерекенің мәні – бір-бірімізге, әсіресе балаларға көмектесу, – деді Мемлекет басшысы.
Нұрсұлтан Назарбаев «Мейірімділік» ерікті қоғамы» қорының ауыр науқасқа ұшыраған балаларға көмек көрсету тәрізді маңызды әлеуметтік бағыттағы жұмыспен айналысатынын, бұл істе оған бүкіл қоғамның қолдауы қажет екенін айтты.
– Сіздердің бұл істі қолға алуларыңыз мейірім үлгісін көрсетеді, балаларды құтқаруға қаражатын бөле алатын азаматтарымыздың назарын аударады. Бұған қоса біз аурулардың пайда болу себептерін іздеумен де айналысып, олардың алдын алуымыз керек, – деді Мемлекет басшысы.
Нұрсұлтан Назарбаев сондай-ақ мемлекеттік тілді дамыту ел болашағы үшін маңызды мәнге ие екенін атап өтті. 
– Бұл мәселе тез шешіле қоюы мүмкін емес, ұзақ уақыт жұмыс жүргізген жөн. Мұны өскелең ұрпақтан бастау қажет. Тілдің дамуына жан-жақты көмек көрсету керек. Зиялы қауымды тартып, өзекті шығармаларды талқылау, тілді үйренудің жаңа әдістерін ілгерілету маңызды, – деді Қазақстан Президенті.
Мемлекет басшысы қоғамдық бірлестіктер жұмысының әлеуметтік тұрақтылық үшін айрықша маңызы бар екенін, ол мемлекеттің басымдығы бар бағыттарына сай келетінін атап өтті.
– Қоғамның әл-ауқаты неғұрлым жоғары болған сайын, ол мұқтаждарға, соның ішінде науқас балаларға, мүмкіндігі шектеулі азаматтарға, зейнеткерлерге соғұрлым көбірек көмектесетін болады. Қазақстанның балалары ата-анасы бола тұрып, балалар үйінде тәрбиеленбейтіндей, ал балалары бар ата-аналар қарттар үйіне түспейтіндей жағдай жасау маңызды. Осының барлығы үшін қоғам мен мемлекет бірлесіп жұмыс істеуі керек. Сіздер сияқты энтузиаст жандар елдің табысты дамуы мен оның болашағы үшін өте қажет, – деді Нұрсұлтан Назарбаев.
Мемлекет басшысы А.Саин мен А.Шәуеевке атқарып отырған қызметтері үшін алғыс білдіріп, оларға табыс тіледі.
А.Саин мемлекеттің қайырымдылықпен айналысатын ұйымдарын қаржыландыру арқылы халықтың әлеуметтік жағынан әлсіз топтарына көмек көрсетіп отырғаны үшін Елбасына алғыс айтты. 
– Сіздің өз сыйақыңызды қайырымдылыққа және қазақ тілін дамытуға жұмсауды ұйғаруыңыз біз үшін күтпеген әрі зор маңызы бар шешім болды. Бүгін Сіздің көрсеткен өнегеңізді азаматтар мен ұйымдар жалғастырады деп үміттенемін. Бұл осы күнге дейін жеке тұлға тарапынан жасалған ең ірі қайырымдылық шара екені даусыз, – деп атап өтті «Мейірімділік» ерікті қоғамы» қорының директоры.
А.Саин балаларда кездесетін туабітті жүрек аурулары жөнінде бұрындары қорға жиі өтініш жасалғанын айтты.  
– Қазақстанда ол кездері жаңа туған нәрестелерге ота жасайтын клиникалар болған жоқ. Сіздің бес жыл бұрын берген тапсырмаңыздың нәтижесінде еліміздің түрлі өңірлерінде бүгінде бірнеше клиника осындай ота жасайды. Нәтижесінде, біздің қорға мұндай диагнозбен қазір ешкім келмейді, бұл мәселе ел ішінде жүйелі шешімін тапты. Сондай-ақ  бес жыл бұрын Қазақстанда балалар мекемесінде 16 мыңға жуық бала тәрбиеленетін.  Бүгінде олардың саны 9,8 мыңға дейін азайды. Бұл – Сіздің заңнамаға  өзгерістер енгізу және басқа да шаралар қабылдау жөніндегі бастамаңыздың нәтижесі, – деді «Мейірімділік» ерікті қоғамы» қорының директоры.
Мемлекет басшысына А. Шәуеев  өз басқаратын қордың қызметі туралы баяндай отырып, қазақ тілін дамытудағы мемлекеттік қолдаудың айрықша мәнін атап өтті. Ол Қазақстан Президентінің көреген саясатының арқасында елімізде мемлекеттік тілді қолдану мен нығайту үшін барлық жағдай жасалғанын айтты.
– Біздің қор қазіргі заманғы мүмкіндіктерді, соның ішінде Интернетті пайдалана отырып, халыққа мемлекеттік тілді тегін үйретумен айналысады. Бұл ел азаматтарына ғана емес, шетелде тұратын отандастарымызға да қатысты. Біздің www.soyle.kz порталымызды бір жылда шамамен 300 мың адам пайдаланды.  Осы ресурс арқылы күн сайын тіл үйренушілердің саны 20 мыңнан асады.  Балаларға арналған жеке веб-ресурс жасалды. Оны жұмыс істей бастаған үш ай ішінде күн сайын 5-6 мың өскелең ұрпақ өкілі кіріп көреді. Біз күн сайын балабақша және балалар үйлерімен, мектептермен, жоғары оқу орындарымен тікелей жұмыс істейміз, – деді Мемлекеттік тілді дамыту қорының директоры.
А.Шәуеев бөлінген қаражат өскелең ұрпақтың мемлекеттік тілді үйренуін қолдауға бағытталған жобаларды жүзеге асыруға арналатынын атап өтті.
***
«Мейірімділік» ерікті қоғамы» қоғамдық қоры – Қазақстанда емделмейтін, ауыр науқас балаларға көмек көрсетуге бағытталған «Балаларға өмір сыйла», «Жетімдерсіз Қазақстан» және «Аутизмді жеңеміз!» қайырымдылық шараларының бастамашысы және ұйымдастырушысы.
Мемлекеттік тілді дамыту қоры Елбасының бастамасымен 2008 жылдың қыркүйегінде құрылған. Қазақ тілін республика аумағында және одан тысқары жерлерде ілгерілетуге бағытталған қоғамдық бастамаларды ынталандыру, соның ішінде жобаларға демеушілік жасау арқылы қолдау қордың негізгі міндетіне жатады. 


///Қазақстан Президенті Қасым-Жомарт Тоқаев Кувейт мемлекетінің Әмірі шейх Наууаф әл-Ахмад әл-Джабер Ас-Сабахтың аса жауапты лауазымға тағайындалуына байланысты құттықтау жеделхатын жолдады.
«Сізді таққа отырғызу туралы шешімді Кувейттің өркендеуіне және мүддесін қамтамасыз етуге ұзақ жылдан бері сіңіріп келе жатқан риясыз қызметіңізге әулетіңіз бен отандастарыңыздың берген жоғары бағасы әрі еліңіздің игілігі жолындағы болашақ жеңістеріңізге деген нық сенімінің айғағы деп білемін. Қазіргі таңда Кувейт – іргесі берік, экономикасы әлеуетті, халқының әл-ауқаты жылдан жылға артып отырған ел, сондай-ақ оның халықаралық қауымдастықтағы мерейі де үстем. Осы ретте, Сіздің басшылығыңызбен Кувейт Мемлекетінің дамуы баянды болып, игі мақсат-мұраттарға жете беруіне тілектеспін», – делінген жеделхатта
Қасым-Жомарт Тоқаев Қазақстан мен Кувейт халықтарының игілігі үшін екі ел арасындағы шынайы достық пен өзара қолдауға негізделген әртүрлі саладағы ынтымақтастықты өрістетуге, бірлесе күш-жігер жұмсауға дайын екенін растады.
Мемлекет басшысы шейх Наууаф әл-Ахмад әл-Джабер Ас-Сабахтың аса жауапты қызметіне мол табыс, ал достас Кувейт халқына құт-береке тіледі.
///Мемлекет басшысы Өндірістік үдерістерді қадағалау орталығының жұмысымен танысты. Онда Елбасыға цифрлық зияткерлік кен орнының жүйесі көрсетілді. Бұл нақты уақыт режімінде өнеркәсіп нысандарынан түсетін ауқымды мәліметтерді өңдеуге, шұғыл шешім қабылдау мақсатымен оларға әрі қарай талдау жасауға, сондай-ақ кен орындарындағы өндіру үдерісін жақсартуға мүмкіндік береді.
Нұрсұлтан Назарбаев кен орындарына цифрландыру элементтерін енгізудің арқасында еңбек өнімділігі артып, құрылғыларды жөндеу мерзімінің және бірін-бірі қайталайтын құрылымдардың қысқарғанын айтып, түпкі нәтиженің пайдасы бастапқы шығыннан екі есе және одан да көбірек болатынын атап өтті.
– Мұнай өндірудің қазіргі әдістерімен ғана шектелмей, заманауи тәсілдерді де қолдану қажет. Ең алдымен, қызметкерлерді озық технологиялармен жұмыс істей білуге үйрету керек, – деді Қазақстан Президенті.
«Самұрық-Қазына» акционерлік қоғамы басқармасының төрағасы Ахметжан Есімов Мемлекет басшысына «Ұлттық индустриялық мұнай химиясы технопаркі» арнайы экономикалық аймағы қызметінің негізгі нәтижелері туралы баяндады.
Сонымен қатар, Қазақстан Президентіне Атырау қаласы инженерлік желісінің электронды сызбаларына, ауыл шаруашылығына арналған жерлерге, кең таралған пайдалы қазбалар орындарына және өңірдегі жерлерді пайдалану шарттарына, сондай-ақ мемлекеттік қызметке электронды форматта тапсырыс беруге немесе мемлекеттік органға өтініш жолдауға онлайн-мониторинг жасау үшін мүмкіндік туғызатын Атырау облысының геоақпараттық порталының жұмысы таныстырылды.
Атырау облысының әкімі аппаратының басшысы аталған электронды ресурстың енгізілуі өңірдің инвестициялық тартымдылығын арттыруға, бизнес-процесті автоматтандыруға, мемлекеттік қызмет көрсету сапасын жақсартуға, сондай-ақ сыбайлас жемқорлық қатерін және жерді пайдалану шарттарының бұзылуын азайтуға мүмкіндік беретінін айтты.


///Рәсім барысында Нұрсұлтан Назарбаевқа Ливан Республикасының Төтенше және өкілетті елшісі Жискар Әл-Хури, Украинаның Төтенше және өкілетті елшісі Иван Кулеба, Бразилия Федеративтік Республикасының Төтенше және өкілетті елшісі Марсия Доннер Абреу, Германия Федеративтік Республикасының Төтенше және өкілетті елшісі Тило Клиннер, Пәкістан Ислам Республикасының Төтенше және өкілетті елшісі Имтиаз Ахмад Кази сенім грамоталарын тапсырды.
Қазақстан Президенті рәсімге қатысушыларды дипломатиялық қызметтерінің ресми түрде басталуымен құттықтап, бұл әр дипломаттың өміріндегі жауапты да қуанышты сәт екенін атап өтті.
Мемлекет басшысы Астананың 20 жылдық мерейтойы атап өтілгеніне тоқталып, қысқа уақыт ішінде Қазақстан елордасы көп ұлтты халқымызды біріктіргенін, сондай-ақ тың идеялар мен инновацияларға жол ашқанын айтты.
– Астана бейбітшілік пен келісімнің жаңа платформасы ретінде танылды. Мұнда Еуразиялық экономикалық одақ, Шанхай ынтымақтастық ұйымы, Еуропадағы қауіпсіздік және ынтымақтастық ұйымы, Азиядағы өзара іс-қимыл және сенім шаралары кеңесі, Ислам ынтымақтастығы ұйымы, ЭКСПО көрмесі аясында маңызды құжаттар қабылданды, – деді Қазақстан Президенті.
Нұрсұлтан Назарбаев Әлемдік және дәстүрлі діндер көшбасшыларының VI съезін өткізу мәселелеріне ерекше тоқталып, елдердің делегацияларын осы шараға белсенді атсалысуға шақырды.
– Жуырда біз үздік тәжірибелерге негізделген жаңа «Астана» халықаралық қаржы орталығын аштық. Елдеріңізді осы орталықтың жұмысына атсалысуға шақырамын, – деді Қазақстан Президенті.
Мемлекет басшысы Қазақстанның көршілес елдермен экономикалық ынтымақтастықты нығайту мақсатымен заманауи инфрақұрылымды белсенді дамыта түскенін, «Батыс Қытай – Батыс Еуропа» халықаралық көлік дәлізінің 2,7 мың шақырымға созылатын қазақстандық бөлігінің құрылысы толық аяқталғанын атап өтті.
– Осы айда Ақтау қаласында өткен Бесінші Каспий саммитінде Әзербайжан, Иран, Қазақстан, Ресей және Түрікменстан басшылары Каспий теңізінің құқықтық мәртебесі туралы конвенцияға қол қойды. Онда қауіпсіздік және экология мәселелерімен қатар, Каспий маңы елдерінің инфрақұрылымын одан әрі дамыту, көлік желісінің әлеуетін арттыру қарастырылған. Құрық портының іске қосылуы Транскаспий бағыты бойынша жүк тасымалдауды қамтамасыз етті. Соның арқасында, 2020 жылға қарай бюджетке жылына 5 миллиард доллардан астам қосымша кіріс түседі, ал Қазақстан өнімдері әлемнің 120-дан астам елінің нарығына жеткізіледі, – деді Нұрсұлтан Назарбаев.
Мемлекет басшысы Қазақстанның сыртқы саясаты сындарлы ынтымақтастық пен прагматизм қағидаттарына негізделгенін атап өтіп, Астана екі жақты және көп жақты байланыстарды одан әрі дамытуға баса көңіл бөлетінін айтты.
Қазақстан Президенті Германиямен бүгінгі екі жақты қарым-қатынасымыз стратегиялық деңгейге көтерілгенін атап өтіп, Федералдық Президент Франк-Вальтер Штайнмайердің Астанаға алғашқы ресми сапары және «ЭКСПО-2017» көрмесіне қатысуы екі ел арасындағы ынтымақтастыққа тың серпін бергеніне тоқталды.
– Біз германиялық әріптестерімізбен бірлесіп, Қазақстанға төртінші өнеркәсіптік революция элементтерін енгізу, озық технологиялар мен инвестиция тарту жөніндегі жұмысты жалғастыруға ниеттіміз. Қазақстандағы неміс диаспорасы елдеріміз арасындағы «алтын көпір» деп білеміз, – деді Нұрсұлтан Назарбаев.
Мемлекет басшысы өткен жылдар ішінде Қазақстан мен Украина едәуір жетістіктерге қол жеткізгенін айтып, екі елді достық пен ынтымақтастыққа негізделген тарихи байланыстар біріктіретінін атап өтті.
– Былтыр елдеріміздің өзара сауда айналымы 19 пайызға өсті. Қазақстанда Украинаның қатысуымен жұмыс істейтін кәсіпорындардың саны да артып келеді. Біз экономикалық ынтымақтастығымыз, әсіресе өндіріс пен ауыл шаруашылығындағы байланыстарымызды одан әрі өркендете түсуіміз қажет, – деді Қазақстан Президенті.
Нұрсұлтан Назарбаев Пәкістан Қазақстанның Оңтүстік Азиядағы маңызды әрі перспективалы серіктесі саналатынын атап өтіп, Пәкістан Шанхай ынтымақтастық ұйымының толық мүшесі ретінде оның жұмысына тың серпін беретініне сенім білдірді.
– Сауда-экономика саласындағы байланысты нығайту мақсатымен бірлескен Үкіметаралық комиссия мен Іскерлік кеңестің жұмысын жандандырып, тиісті «Жол картасын» қабылдау қажет, – деді Мемлекет басшысы.
Қазақстан Президенті биыл Бразилиямен арадағы дипломатиялық қарым-қатынастардың орнағанына 25 жыл болғанын айтып, бұл елдің Латын Америкасындағы рөлі зор екенін атап өтті.
– Мен 2016 жылғы қыркүйекте «Үлкен жиырмалық» форумы аясында Бразилия Президенті Мишел Темермен кездестім. Онда біз екі жақты қатынастарды жаңа сапалы деңгейге көтеру жолдарын талқыладық. Осыған орай, технология, ауыл шаруашылығы, машина жасау, жеңіл өнеркәсіп салаларында бірлескен жобаларды іске асыруды жандандыру қажет. Орнатылған визасыз режім елдеріміздің мәдени-гуманитарлық ынтымақтастығын ілгерілетуге септігін тигізеді деп ойлаймын, – деді Нұрсұлтан Назарбаев.
Мемлекет басшысы ширек ғасыр ішінде Ливанмен достық байланыстарымыз өзара түсіністік пен әріптестік рухында қалыптасқанын айтты.
– Бүгінде Қазақстанда Ливанның бірқатар компаниялары табысты жұмыс істеуде. Бірлескен Үкіметаралық комиссия құру, іскер топтар өкілдерінің өзара сапарларын ұйымдастыру екі жақты байланысқа тың серпін беретініне сенімдімін. Біз Бейруттің Таяу Шығыс аймағында тұрақтылық пен қауіпсіздікті орнатуға бағытталған күш-жігерін жоғары бағалаймыз, – деді Қазақстан Президенті.
Соңында Нұрсұлтан Назарбаев рәсімге қатысушыларды Қазақстандағы дипломатиялық миссияларының басталуымен тағы да құттықтап, олардың қызметтері елдеріміз арасындағы достық пен сенімді одан әрі нығайта түсетініне сенім білдірді.










///Мемлекет басшысы «ҚазТрансОйл» компаниясы «Бес әлеуметтік бастаманы» жүзеге асыру барысында Атырау мемлекеттік университетіне сыйға тартқан жаңа Студенттер үйінің ғимаратымен танысты.
Жатақханада тұратын студенттермен әңгімелесу кезінде Елбасы қазақ халқының үлкенді құрметтеуге, кішіге қамқор болуға, сондай-ақ отаныңды сүюге негізделген салт-дәстүрін ұстанудың маңыздылығын айтты.
Университет студенттері «Бес әлеуметтік бастама» аясындағы жобалардың жүзеге асырылғаны және студент жастарға әрдайым қолдау көрсетіліп келе жатқаны үшін Нұрсұлтан Назарбаевқа алғыс айтты.
Сонымен қатар, Қазақстан Президентіне «Рухани жаңғыру» бағдарламасы мен «Бес әлеуметтік бастаманың» облыстағы іске асырылу барысы жөнінде мәлімделді.
– «Қазақ тіліндегі 100 жаңа оқулық» жобасын іске асыру барысында облыстың 18 оқу орны 6 мыңнан астам оқулықпен қамтамасыз етілді. «Туған жер» арнайы жобасы аясында жергілікті меценаттардың қолдауымен жалпы құны 9 миллиард теңге болатын 46 жоба жүзеге асырылды. Сонымен қатар, өңірдің шығармашылық ұжымдары қазақтың мәдениеті мен өнерін таныту мақсатымен әлемнің 12 елінің сахнасында өнер көрсетті. Аймақ кәсіпкерлерінің қаржысына Түркия астанасы – Анкараның орталығындағы Дина Нұрпейісова атындағы алаңда әйгілі күйшінің бюсті орнатылатын болады, – деді Атырау облысының әкімі Н.Ноғаев.
***
«7-20-25» бағдарламасы жүзеге асырыла бастағаннан бері өңір тұрғындарынан құны 454 миллион теңгеден асатын 35 өтініш келіп түсті. Олардың 16-сына 181 миллион теңге көлемінде жеңілдетілген несие берілді. Биыл облыста 1792 пәтерден тұратын 26 тұрғын үй пайдалануға беріледі деп жоспарлануда.
Кіріс көлемі 25 айлық есептік көрсеткіш болатын 65 мың адамның жалақысы 1,1 миллиард теңгеге өсті.
Биыл берілген шағын несиенің саны екі есе – 173-тен 366-ға дейін өсіп, жалпы сомасы 1558,9 миллион теңге болды.
2020 жылға қарай облыстағы оқу орындарының қажеттілігін толық қамтамасыз ететін 1960 орындық 13 жатақхана салынады.





///Әңгімелесу барысында Қазақстандағы кезектен тыс өткізілетін президент сайлауына қатысты Еуропа Қауіпсіздік және Ынтымақтастық Ұйымы Демократиялық институттар және адам құқықтары жөніндегі бюросының миссиясы жүргізетін мониторинг мәселелері талқыланды.
Мемлекет басшысы алдағы сайлаудың заңнамаға сәйкес ашық және әділ өтетінін атап өтті.
Уршула Гацек Қасым-Жомарт Тоқаевқа кездескені үшін алғыс айтып, халықаралық бақылаушылар қызметінің басталғаны жөнінде мәлімдеді. Сонымен қатар, Еуропа Қауіпсіздік және Ынтымақтастық Ұйымы Демократиялық институттар және адам құқықтары жөніндегі бюросы миссиясының өкілдері сайлау үдерісіне мониторинг жүргізуге кіріскенін және Қазақстанның барлық өңірлерінде белсенді жұмыс істеп жатқанын айтты.

/// 
Елбасы мұнда музей жәдігерліктерімен танысты және Семей қаласының шығармашылық зиялы қауым өкілдерімен кездесті. 
Нұрсұлтан Назарбаев Шығыс Қазақстан облысы мәдени және рухани мұраларға бай екенін, оларды сақтау мен дамыту мемлекеттік саясаттың басымдықтарының бірі болып қала беретінін атап өтті.
– Шығыс Қазақстан – Абай, Шәкәрім, Мұхтар Әуезов туған киелі мекен. Олардың шығармаларында терең философия тұнып жатыр. Ұлы Абай барлық ұлттар бір әулеттің балалары екенін жүз жыл бұрын айтқан. Біз бүгін елдегі достықты, тұрақтылықты нығайтудамыз. Көптеген елдер 100 жылда да жетпеген нәрсеге біз небәрі 23 жылда қол жеткіздік. Егер тәуелсіздік сақталмаса, ел экономикасы дамымаса және әлеуметтік мәселелер шешімесе, халыққа игілікке кенелмейді. Бүгінде барлық бағытта жұмыс жүргізіліп жатыр. Бұрын Семейде жылу беруге байланысты проблема болды, 200 қазандық қаланы түтінге орайтын. Қазір бұл проблеманың бәрі шешілді. Біз Семей ГЭС-ін салу мәселесін ойластырып жатырмыз. Жалпы, Қазақстан дұрыс жолда келеді, саяси тұрақтылықты, өзара түсіністікті және достықты сақтау қажет, – деді Қазақстан Президенті.
Соңында Нұрсұлтан Назарбаев көрсеткен қолдаулары үшін кездесуге қатысушыларға алғыс айтып, еңбекте табыс тіледі.  
***
Абайдың «Жидебай-Бөрілі» мемлекеттік тарихи-мәдени және әдеби-мемориалдық музей-қорығы 1940 жылы құрылған.
20 мыңнан астам жәдігерлік сақталып отырған мекемеде 82 адам жұмыс істейді. Музей экспонаттары қатарында Абай дәуірін, оның қоғамдық қызметін сипаттайтын түпнұсқа құжаттар, этнографиялық және мұрағаттық материалдар, Шығыс классиктерінің сирек кітаптары, батыс философтарының шығармалары, ақын замандастарының естеліктері бар.


///Мемлекет басшысы Өндірістік үдерістерді қадағалау орталығының жұмысымен танысты. Онда Елбасыға цифрлық зияткерлік кен орнының жүйесі көрсетілді. Бұл нақты уақыт режімінде өнеркәсіп нысандарынан түсетін ауқымды мәліметтерді өңдеуге, шұғыл шешім қабылдау мақсатымен оларға әрі қарай талдау жасауға, сондай-ақ кен орындарындағы өндіру үдерісін жақсартуға мүмкіндік береді.
Нұрсұлтан Назарбаев кен орындарына цифрландыру элементтерін енгізудің арқасында еңбек өнімділігі артып, құрылғыларды жөндеу мерзімінің және бірін-бірі қайталайтын құрылымдардың қысқарғанын айтып, түпкі нәтиженің пайдасы бастапқы шығыннан екі есе және одан да көбірек болатынын атап өтті.
– Мұнай өндірудің қазіргі әдістерімен ғана шектелмей, заманауи тәсілдерді де қолдану қажет. Ең алдымен, қызметкерлерді озық технологиялармен жұмыс істей білуге үйрету керек, – деді Қазақстан Президенті.
«Самұрық-Қазына» акционерлік қоғамы басқармасының төрағасы Ахметжан Есімов Мемлекет басшысына «Ұлттық индустриялық мұнай химиясы технопаркі» арнайы экономикалық аймағы қызметінің негізгі нәтижелері туралы баяндады.
Сонымен қатар, Қазақстан Президентіне Атырау қаласы инженерлік желісінің электронды сызбаларына, ауыл шаруашылығына арналған жерлерге, кең таралған пайдалы қазбалар орындарына және өңірдегі жерлерді пайдалану шарттарына, сондай-ақ мемлекеттік қызметке электронды форматта тапсырыс беруге немесе мемлекеттік органға өтініш жолдауға онлайн-мониторинг жасау үшін мүмкіндік туғызатын Атырау облысының геоақпараттық порталының жұмысы таныстырылды.
Атырау облысының әкімі аппаратының басшысы аталған электронды ресурстың енгізілуі өңірдің инвестициялық тартымдылығын арттыруға, бизнес-процесті автоматтандыруға, мемлекеттік қызмет көрсету сапасын жақсартуға, сондай-ақ сыбайлас жемқорлық қатерін және жерді пайдалану шарттарының бұзылуын азайтуға мүмкіндік беретінін айтты.


///
	 

	Давостағы Дүниежүзілік экономикалық форум аясында өткен әңгімелесу барысында Мемлекет басшысы мен Еуропа қайта құру және даму банкінің (ЕҚДБ) президенті банктің отандық және шетелдік инвестицияға көмек көрсетуінің негізгі тетіктерін талқылады.

	Тараптар инфрақұрылымдарды дамытуға бағытталған бірқатар перспективалық жобаны, атап айтқанда, Үлкен Алматы айналмалы автомобиль жолы құрылысын қаржыландыруға қатысу жайын қарастырды. 

	Нұрсұлтан Назарбаев Қазақстан мен ЕҚДБ арасындағы ынтымақтастықтың деңгейі жоғары екенін, сондай-ақ банктің түрлі салаларға инвестиция салу арқылы еліміздің экономикасын дамытуға қосқан елеулі үлесін атап өтті. Мемлекет басшысы республиканың шағын және орта бизнесіне қолдау көрсету жұмысын жалғастыруға шақырды.

	С.Чакрабарти өз кезегінде ынтымақтастықтың табысты дамып келе жатқаны туралы пікірін білдіре келе, өткен жылдың қорытындысында Қазақстан бойынша жобалар пакеті 450-500 миллион доллар көлемінде болғанын атап өтті. 

	ЕҚДБ басшысы банктің елімізге бөлінетін қаржы көлемін арттыруға мүдделі екендігінен хабардар етті. Бұған қоса, С.Чакрабарти ЕҚДБ-ның «жасыл экономика» саласындағы белсенді жұмысына назар аударды, ол ұйым жобаларының 50%-дан астамын қамтиды.


///
	 

	Сапар барысында Қазақстан Президентінің жыл сайын өтетін Давостағы форум жұмысына қатысуы, сондай-ақ бірқатар екіжақты кездесулері жоспарланған.

	Бұған қоса, Мемлекет басшысы халықаралық форумның ашылуына орай ДЭФ атқарушы төрағасы К.Швабтың атынан берілетін ресми кешкі асқа қатысады, оған мемлекет және үкімет басшылары, ірі халықаралық компаниялар жетекшілері шақырылған.
///
	 

	Мемлекет басшысының Жарлықтарымен:

	Марат Мұханбетқазыұлы Тәжин басқа жұмысқа ауысуына байланысты Қазақстан Республикасының Мемлекеттік хатшысы қызметінен;

	Ғалым Ізбасарұлы Оразбақов Қазақстан Республикасының Ресей Федерациясындағы Төтенше және Өкілетті Елшісі қызметінен босатылды.

	***

	Мемлекет басшысының Жарлығымен Қазақстан Республикасы Президенті Әкімшілігінің Басшысы Кәрім Қажымқанұлы Мәсімовке Қазақстан Республикасының Мемлекеттік хатшысы міндетін уақытша атқару жүктелді.
/// 
13 сәуірде Қазақстан Президенті Иран Ислам Республикасының сыртқы істер министрі Мохаммад Джавад Зарифті қабылдайды деп жоспарлануда.
14 сәуірге Мемлекет басшысы мен «Тоталь» компаниясының президенті Патрик Пуянненің кездесуі жоспарланған.
16 сәуірде Нұрсұлтан Назарбаев пен Қазақстанға мемлекеттік сапармен келетін Түркия Республикасының Президенті Реджеп Тайып Ердоғанның келіссөздері өтетін болады.
Сапар аясында екі мемлекет басшыларының Жоғары деңгейдегі стратегиялық ынтымақтастық кеңесінің екінші отырысына қатысуы көзделген.
 
///Рәсім барысында Нұрсұлтан Назарбаевқа Ливан Республикасының Төтенше және өкілетті елшісі Жискар Әл-Хури, Украинаның Төтенше және өкілетті елшісі Иван Кулеба, Бразилия Федеративтік Республикасының Төтенше және өкілетті елшісі Марсия Доннер Абреу, Германия Федеративтік Республикасының Төтенше және өкілетті елшісі Тило Клиннер, Пәкістан Ислам Республикасының Төтенше және өкілетті елшісі Имтиаз Ахмад Кази сенім грамоталарын тапсырды.
Қазақстан Президенті рәсімге қатысушыларды дипломатиялық қызметтерінің ресми түрде басталуымен құттықтап, бұл әр дипломаттың өміріндегі жауапты да қуанышты сәт екенін атап өтті.
Мемлекет басшысы Астананың 20 жылдық мерейтойы атап өтілгеніне тоқталып, қысқа уақыт ішінде Қазақстан елордасы көп ұлтты халқымызды біріктіргенін, сондай-ақ тың идеялар мен инновацияларға жол ашқанын айтты.
– Астана бейбітшілік пен келісімнің жаңа платформасы ретінде танылды. Мұнда Еуразиялық экономикалық одақ, Шанхай ынтымақтастық ұйымы, Еуропадағы қауіпсіздік және ынтымақтастық ұйымы, Азиядағы өзара іс-қимыл және сенім шаралары кеңесі, Ислам ынтымақтастығы ұйымы, ЭКСПО көрмесі аясында маңызды құжаттар қабылданды, – деді Қазақстан Президенті.
Нұрсұлтан Назарбаев Әлемдік және дәстүрлі діндер көшбасшыларының VI съезін өткізу мәселелеріне ерекше тоқталып, елдердің делегацияларын осы шараға белсенді атсалысуға шақырды.
– Жуырда біз үздік тәжірибелерге негізделген жаңа «Астана» халықаралық қаржы орталығын аштық. Елдеріңізді осы орталықтың жұмысына атсалысуға шақырамын, – деді Қазақстан Президенті.
Мемлекет басшысы Қазақстанның көршілес елдермен экономикалық ынтымақтастықты нығайту мақсатымен заманауи инфрақұрылымды белсенді дамыта түскенін, «Батыс Қытай – Батыс Еуропа» халықаралық көлік дәлізінің 2,7 мың шақырымға созылатын қазақстандық бөлігінің құрылысы толық аяқталғанын атап өтті.
– Осы айда Ақтау қаласында өткен Бесінші Каспий саммитінде Әзербайжан, Иран, Қазақстан, Ресей және Түрікменстан басшылары Каспий теңізінің құқықтық мәртебесі туралы конвенцияға қол қойды. Онда қауіпсіздік және экология мәселелерімен қатар, Каспий маңы елдерінің инфрақұрылымын одан әрі дамыту, көлік желісінің әлеуетін арттыру қарастырылған. Құрық портының іске қосылуы Транскаспий бағыты бойынша жүк тасымалдауды қамтамасыз етті. Соның арқасында, 2020 жылға қарай бюджетке жылына 5 миллиард доллардан астам қосымша кіріс түседі, ал Қазақстан өнімдері әлемнің 120-дан астам елінің нарығына жеткізіледі, – деді Нұрсұлтан Назарбаев.
Мемлекет басшысы Қазақстанның сыртқы саясаты сындарлы ынтымақтастық пен прагматизм қағидаттарына негізделгенін атап өтіп, Астана екі жақты және көп жақты байланыстарды одан әрі дамытуға баса көңіл бөлетінін айтты.
Қазақстан Президенті Германиямен бүгінгі екі жақты қарым-қатынасымыз стратегиялық деңгейге көтерілгенін атап өтіп, Федералдық Президент Франк-Вальтер Штайнмайердің Астанаға алғашқы ресми сапары және «ЭКСПО-2017» көрмесіне қатысуы екі ел арасындағы ынтымақтастыққа тың серпін бергеніне тоқталды.
– Біз германиялық әріптестерімізбен бірлесіп, Қазақстанға төртінші өнеркәсіптік революция элементтерін енгізу, озық технологиялар мен инвестиция тарту жөніндегі жұмысты жалғастыруға ниеттіміз. Қазақстандағы неміс диаспорасы елдеріміз арасындағы «алтын көпір» деп білеміз, – деді Нұрсұлтан Назарбаев.
Мемлекет басшысы өткен жылдар ішінде Қазақстан мен Украина едәуір жетістіктерге қол жеткізгенін айтып, екі елді достық пен ынтымақтастыққа негізделген тарихи байланыстар біріктіретінін атап өтті.
– Былтыр елдеріміздің өзара сауда айналымы 19 пайызға өсті. Қазақстанда Украинаның қатысуымен жұмыс істейтін кәсіпорындардың саны да артып келеді. Біз экономикалық ынтымақтастығымыз, әсіресе өндіріс пен ауыл шаруашылығындағы байланыстарымызды одан әрі өркендете түсуіміз қажет, – деді Қазақстан Президенті.
Нұрсұлтан Назарбаев Пәкістан Қазақстанның Оңтүстік Азиядағы маңызды әрі перспективалы серіктесі саналатынын атап өтіп, Пәкістан Шанхай ынтымақтастық ұйымының толық мүшесі ретінде оның жұмысына тың серпін беретініне сенім білдірді.
– Сауда-экономика саласындағы байланысты нығайту мақсатымен бірлескен Үкіметаралық комиссия мен Іскерлік кеңестің жұмысын жандандырып, тиісті «Жол картасын» қабылдау қажет, – деді Мемлекет басшысы.
Қазақстан Президенті биыл Бразилиямен арадағы дипломатиялық қарым-қатынастардың орнағанына 25 жыл болғанын айтып, бұл елдің Латын Америкасындағы рөлі зор екенін атап өтті.
– Мен 2016 жылғы қыркүйекте «Үлкен жиырмалық» форумы аясында Бразилия Президенті Мишел Темермен кездестім. Онда біз екі жақты қатынастарды жаңа сапалы деңгейге көтеру жолдарын талқыладық. Осыған орай, технология, ауыл шаруашылығы, машина жасау, жеңіл өнеркәсіп салаларында бірлескен жобаларды іске асыруды жандандыру қажет. Орнатылған визасыз режім елдеріміздің мәдени-гуманитарлық ынтымақтастығын ілгерілетуге септігін тигізеді деп ойлаймын, – деді Нұрсұлтан Назарбаев.
Мемлекет басшысы ширек ғасыр ішінде Ливанмен достық байланыстарымыз өзара түсіністік пен әріптестік рухында қалыптасқанын айтты.
– Бүгінде Қазақстанда Ливанның бірқатар компаниялары табысты жұмыс істеуде. Бірлескен Үкіметаралық комиссия құру, іскер топтар өкілдерінің өзара сапарларын ұйымдастыру екі жақты байланысқа тың серпін беретініне сенімдімін. Біз Бейруттің Таяу Шығыс аймағында тұрақтылық пен қауіпсіздікті орнатуға бағытталған күш-жігерін жоғары бағалаймыз, – деді Қазақстан Президенті.
Соңында Нұрсұлтан Назарбаев рәсімге қатысушыларды Қазақстандағы дипломатиялық миссияларының басталуымен тағы да құттықтап, олардың қызметтері елдеріміз арасындағы достық пен сенімді одан әрі нығайта түсетініне сенім білдірді.










///Қасым-Жомарт Тоқаевқа Төтенше жағдайлар министрлігінің 2020-2021 жылдары атқарған жұмыстарының нәтижелері туралы баяндалды.
Осы уақыт аралығында елімізде 9 мыңнан астам табиғи және техногендік сипаттағы төтенше жағдай тіркелді. ТЖМ бөлімшелері 65 мыңнан астам шақыртуға барды. 9,5 мың адам құтқарылды, 10 мың адам эвакуацияланды, 3 мыңнан астам адамға алғашқы медициналық көмек көрсетілді.
Юрий Ильиннің айтуынша, министрлік табиғи және техногендік сипаттағы төтенше жағдайлардың алдын алу мәселелеріне көп көңіл бөліп келеді. Министрлік елді мекендерді, нысандарды және жекелеген тұрғындарды сел мен су тасқынынан алдын ала қорғау мақсатында Алматы қаласы мен Алматы облысының Аюсай, Ақсай және Қорғас өзендеріндегі тоспалар мен бөгеттердің құрылыстарын қаржыландырады.
Кездесу қорытындысы бойынша Мемлекет басшысы министрлікке төтенше жағдайлардың санын азайту, қысқы мерзімге дайындық жұмыстарын жүргізу, қар құрсауын болдырмау, сондай-ақ көктемгі су тасқынының алдын алу жөнінде бірқатар нақты міндет жүктеді.
 
///Қазақстан Президентін «Ала-Арча» резиденциясында салтанатты қарсы алу рәсімінен кейін, екі елдің мемлекеттік әнұрандары шырқалып, Құрмет қарауылының бастығы мемлекеттер басшыларына рапорт берді.
Қасым-Жомарт Тоқаев пен Сооронбай Жээнбеков Құрмет қарауылын аралап өтіп, бір-біріне ресми делегация мүшелерін таныстырды. Содан кейін «Ақсақалдар» залында шағын құрамдағы келіссөздер өтті.
Тараптар екіжақты стратегиялық серіктестік бойынша, оның ішінде саяси, сауда-экономикалық және мәдени-гуманитарлық бағыттағы, сондай-ақ, халықаралық құрылымдар аясындағы көптеген мәселелерді қарастырды.
Қасым-Жомарт Тоқаев Сооронбай Жээнбековке қонақжайлық көрсеткені үшін ризашылық білдіріп, оның қазақ-қырғыз ынтымақтастығын нығайтуға қосқан жеке үлесін жоғары бағалады.
Қазақстан Президенті өзінің Бішкекке жасаған мемлекеттік сапарына зор мән беретінін атап өтіп, екі бауырлас халық арасында ешқандай қарама-қайшылықтың жоқ екенін айтты.
 Сооронбай Жээнбеков Қазақстан Президентінің сапары екі ел қарым-қатынастарының дамуына тың серпін беретініне сенім білдірді.
Кездесу соңында Қасым-Жомарт Тоқаев Сооронбай Жээнбековті 2020 жылы Қазақстанға сапармен келуге шақырды.  










///
	 

	Кездесу кезінде компанияның Қазақстандағы қазіргі қызметінің мәселелері талқыланды.

	Нұрсұлтан Назарбаев пен Лакшми Миттал компанияның еліміздегі металлургия саласын дамытуға қатысуы, комбинаттың Теміртаудағы қызметі, сондай-ақ түрлі инвестициялық және әлеуметтік жобалардың іске асырылуының аспектілерін қарастырды.

	Компанияның Қазақстандағы кәсіпорындарының жұмысына, соның ішінде өндіріс көлемінің төмендеуі мен жұмысшылар санының қысқаруына байланысты бірқатар проблемалық мәселелер сөз болды.

	Мемлекет басшысы бұл мәселелерді қарастырып, оларды шешу жолдарын Қазақстан Үкіметімен бірлесіп іздеу қажеттігін атап өтті.


///Кездесу барысында Қазақстан мен Еуропа Кеңесі арасындағы ынтымақтастықтың даму перспективалары талқыланды. Сондай-ақ аймақтық күн тәртібінің өзекті мәселелері, оның ішінде Ауғанстандағы ахуал сөз болды.

Қасым-Жомарт Тоқаев Рик Демске ілтипат білдіре отырып, оның сапары атаулы дата – Қазақстан Тәуелсіздігінің 30 жылдығымен тұспа-тұс келгенін атап өтті.
– Сіздің сапарыңызды дәл уақытында жасалды деп санаймын. Өйткені ол бізге қол жеткізген жетістіктерімізді қорытындылауға және ынтымақтастықтың жаңа бағыттарын пысықтауға мүмкіндік береді, – деді Президент.
Мемлекет басшысы Еуропа Кеңесі Парламенттік ассамблеясымен жан-жақты диалогты жалғастырудың маңызды екенін атап өтті. Сонымен қатар Қасым-Жомарт Тоқаев Рик Демске адам құқықтары мен заң үстемдігін нығайтуға және жемқорлыққа қарсы күреске бағытталған Қазақстандағы демократиялық реформалардың жүзеге асырылуы жөнінде айтты.
Еуропа Кеңесі Парламенттік ассамблеясының төрағасы Қазақстанда жүргізіліп жатқан саяси реформаларды құптап, еліміздің Азаматтық және саяси құқықтар туралы халықаралық пактінің Екінші Факультативтік хаттамасына қол қойғанын ерекше атап өтті.
/// 
Форумға Қазақстанның бүкіл өңірінен 2000-нан астам адам қатысты, олардың қатарында «Жас Отан» жастар қанатының белсенділері, мәслихаттардың жас депутаттары, кәсіпкерлер, ғалымдар, танымал спортшылар және жастардың іргелі ұйымдарының көшбасшылары бар.
Мемлекет басшысы өз сөзінде еліміздің тәуелсіздік жылдары қол жеткен жетістіктеріне, Қазақстанның одан әрі дамуы, бірлігі және азаматтарының бақуаттылығы үшін сол табыстарымыздың баянды ете түсудің маңыздылығына назар аударды.
Нұрсұлтан Назарбаев жас ұрпақтың ел тарихын білуі, дәстүрді және қоғам құндылықтарын сақтауы ерекше мәнге ие екенін айтты.
Қазақстан Президенті сондай-ақ отандық экономикаға ықпал ететін бірқатар жағдаяттарға да тоқталды. Климат, жер шалғайлығы, теңізге шығу жолының жоқтығы, тарихи және мәдени мұралар осы қатарда аталды.
Мемлекет басшысы бүгінде барлық қазақстандықтарды жасампаз еңбек, татулық пен келісім, халық бірлігі, Отан үшін мақтаныш, оның ұлы тағдырына өз қатыстылығын сезіну сияқты ортақ құндылықтар  біріктіретінін атап өтті.
– Мен бүгінде патриоттардың жаңа буыны өсіп, ержетіп келе жатқанын көріп отырмын. Сендер қазіргі заманғы Қазақстанның идеалдарымен тәрбиелендіңдер. Өз еңбектеріңмен, білімге және нақты істерге деген ұмтылыстарыңмен Мәңгілік еліміздің мерейін асырып жүрсіңдер. Мен жас азаматтарымыз Тәуелсіздік мұратына адал болатынына, табыстар эстафетасын жалғастыратынына сенімдімін, – деді Нұрсұлтан Назарбаев.
Соңында Қазақстан Президенті баршаға денсаулық, табыс және бақ-береке тіледі.
Іс-шара барысында «Нұр Отан» партиясының «Жас Отан» жастар қанатының төрағасы Н.Сыдықов, Ақтау қаласы студенттері альянсының атқарушы директоры Г.Бұрхандинова, «Болашақ» президенттік бағдарламасының түлегі А.Сүлейменов, «Юг Цемент Строй» ЖШС механикалық бөлімінің ауысым бастығы Е.Тұрарқұлов, «Агрофирма «Парасат» ЖШС директорының орынбасары К.Елкин, әнші-актер Ж.Доғалова, мәнерлеп сырғанаудан төрт құрлықтың чемпионы Д.Тен, Қазақ гуманитарлық заң университетінің студенті В.Волошина және «Жасыл ел» жастар еңбек отрядының Шығыс Қазақстан облысындағы штабының басшысы Қ.Қасенов сөз сөйледі.
Іс-шара қорытындысы негізінде «Елбасымен бірге – жаңа жеңістерге!» жастар форумына қатысушылар Қазақстан жастарына арналған Үндеу қабылдады.
Елбасының сөйлеген сөзінің толық мәтінін мына жерден оқыңыз.





///Қырғыз Республикасына мемлекеттік сапармен барған Қазақстан Президенті Қасым-Жомарт Тоқаев Президент Сооронбай Жээнбековпен бірге Бішкектегі «Ата бейіт» Ұлттық тарихи-мемориалдық кешеніне барды.
Мемлекеттер басшылары 1916 жылғы қайғылы оқиға кезінде қаза болғандарға орнатылған ескерткішке гүл шоғын қойды.
Содан кейін Қасым-Жомарт Тоқаев пен Сооронбай Жээнбеков көрнекті қырғыз жазушысы Шыңғыс Айтматовтың қабіріне барып, рухына тағзым етті.  
 
 







/// 
Қымбатты отандастар!
Сіздерді Пасха мерекесімен шын жүректен құттықтаймын! Ол адамдардың жүрегіне сенім мен үмітті, игілік пен бейбітшілікке ұмтылысты ұялататын терең адамгершілік мағынасы бар мейрам. Пасха игі істерге, қайырымды амалдарға, мейірімділік, өзара құрмет, отбасы мен өз халқына деген сүйіспеншілік сияқты шынайы рухани құндылықтарға бет бұратын мезет.
Елімізде мақсатты мемлекеттік саясаттың арқасында татулық пен тыныштық орнаған, діни сенім бостандығына кепілдік беріліп, Қазақстан атты үлкен отбасында өмір сүріп жатқан этностардың тілдері мен дәстүрлерін дамытуға барлық жағдайлар жасалған.
Елордамыз Астана жаһандық дінаралық және мәдениетаралық диалог орталықтарының біріне айналды. Астанада 2015 жылғы маусымда Әлемдік және дәстүрлі діндер лидерлерінің V съезі өтеді.
Бейбітшілік пен тыныштықты қолдауға, тұрақтылықты сақтауға Қазақстандағы Орыс Православие Шіркеуінің Митрополиттік аймағы, сондай-ақ басқа христиандық қауымдар салмақты үлес қосуда.
Біздің халқымыз біртұтас, біз бәріміз қуатты да тұрақты Отанымызды бірге құрамыз.
Осы жарқын мерекеде барша қазақстандықтарға өркендеу, жан тыныштығын, амандық және бүгіні мен ертеңіне деген сенімділік тілеймін!
///Шағын құрамдағы кездесуден кейін Қасым-Жомарт Тоқаев пен Сооронбай Жээнбеков Қазақстан мен Қырғызстанның Жоғары Мемлекетаралық кеңесінің бесінші отырысын өткізді.
Мемлекет басшысы өз сөзінде осындай форматтағы отырыстың 2014 жылы Қазақстан астанасында өткеніне тоқталды.
– Кеңес жұмысының біраз уақыт кідіріп қалғанына қарамастан, аталған жиын екіжақты қатынастардың барлық бағыттары бойынша маңызды саяси шешімдер қабылдауға септігін тигізетін ынтымақтастықтың жоғары органы болып қала береді, – деді Қасым-Жомарт Тоқаев.
Президенттің айтуынша, Қырғызстан Қазақстан үшін тату көрші, одақтас және бауырлас мемлекет.  
– Бізді мыңдаған жылдардан бері жалғасып келе жатқан достықтың берік арқауы біріктіреді. Ата-бабаларымыз ғасырлар бойы бейбітшілік пен келісімде өмір сүрді, қилы кезеңдерде бір-біріне қолдау көрсетті. Осындай достық байланыстардың негізінде біз қазіргі кезеңде де өзара қарым-қатынастарымызды табысты жолға қоя білдік, – деді Қасым-Жомарт Тоқаев.
Қазақстан Президенті маңызды жетістік ретінде осыған дейін жасалған 180-ге жуық шарт мен келісімнің шарттық-құқықтық базасына назар аударды.
– Қазақстанның екіжақты қатынастарының мұндай жан-жақты институционалдығы өзге ешбір мемлекетпен жасалмаған, – деді Қасым-Жомарт Тоқаев.
Мемлекет басшысы көлік-транзиттік инфрақұрылымы қалыптасқан ортақ шекараның болуы, Еуразиялық экономикалық одақ аясындағы серіктестік – екі елдің экономикалық байланыстарының басымдығы деп атап өтті.  Осының арқасында Қазақстан Қырғызстанның жетекші сауда серіктестерінің біріне айналып, көрші елдің сыртқы сауда айналымында үшінші орынға берік орнықты.
– Біздің сауда айналымдарымыздың көрсеткіші үшінші жыл қатарынан өскені байқалады. 2015-2018 жылдар аралығында өзара сауда-саттық көлемі 30 пайызға артып, 900 миллион долларға жетті. Қазақстан қырғыз экономикасына 1 миллиард доллардан астам қаржы құйған ірі инвесторлардың бірі болды, – деді Қазақстан Президенті.
Сооронбай Жээнбеков алдағы уақытта қазақ-қырғыз стратегиялық серіктестігі мен одақтастығы екі ел халықтарының игілігі жолында одан әрі нығая түсетініне сенім білдірді.
Мемлекеттер басшылары Қазақстан мен Қырғызстан арасындағы байланыстарды қалыптастыру және дамыту ісіндегі Қазақстанның Тұңғыш Президенті – Елбасы Нұрсұлтан Назарбаевтың еңбегін атап өтті.
Келіссөздер барысында қырғыз тарапы 2020 жылы Бішкекте Абай Құнанбайұлына ескерткіш орнатылатыны туралы шешім қабылданғанын айтты.
Келіссөздер қорытындысы бойынша келесі құжаттарға қол қойылды:
1. Қазақстан Республикасы Президенті мен Қырғыз Республикасы Президентінің бірлескен декларациясы;
2. «Қазақстан Республикасы мен Қырғыз Республикасы арасындағы ынтымақтастықтың 2020-2022 жылдарға арналған кешенді бағдарламасы»;
3. Жоғары Мемлекетаралық Кеңестің шешімдер жиынтығы;
4. Қазақстан Республикасының Үкіметі мен Қырғыз Республикасының Үкіметі арасындағы көші-қон саласындағы ынтымақтастық туралы келісім;
5. Қазақстан Республикасының Үкіметі мен Қырғыз Республикасының Үкіметі арасындағы Қазақстан Республикасының «Қарасу – автожол» және Қырғыз Республикасының «Ақ тілек – автожол» өткізу пункттері арасында жаңа көпір салу және қазіргі көпірді қайта жөндеу жөніндегі бірлескен іс-қимыл туралы келісім;
6. Қазақстан Республикасының Қаржы министрлігі мен Қырғыз Республикасы Экономикалық қылмыстарға қарсы күрес жөніндегі мемлекеттік қызметі (қаржы полициясы) арасындағы экономикалық және қаржылық қылмыстарға қарсы күрес саласындағы ынтымақтастық туралы келісім;
7. Қазақстан Республикасының Қорғаныс министрлігі мен Қырғыз Республикасының Қарулы Күштерінің Бас штабы арасындағы Қазақстан Республикасының Қарулы Күштері мен Қырғыз Республикасының Қарулы Күштерінің әскери аэродромдарында әскери әуе кемелерін қабылдау, аэродромдық-техникалық қамтамасыз ету және күзету туралы келісім;
8. Қазақстан Республикасының Денсаулық сақтау министрлігі мен Қырғыз Республикасының Денсаулық сақтау министрлігі арасындағы денсаулық сақтау саласындағы ынтымақтастық туралы келісім;
9. Қазақстан Республикасының Сауда және интеграция министрлігі мен Қырғыз Республикасының Үкіметі жанындағы Экологиялық және техникалық қауіпсіздік жөніндегі мемлекеттік инспекциясы арасындағы ынтымақтастық пен өзара түсіністік туралы меморандум;
10. Қазақстан Республикасы мен Қырғыз Республикасының аумағында инвестициялық жобаларды ілгерілету және іске асыру жөніндегі бірлескен қызмет туралы келісім.
Мемлекет басшысы екі елдің көпжақты құрылымдар аясындағы табысты ықпалдастығын және халықаралық күн тәртібіндегі көптеген өзекті мәселелер жөнінде көзқарастардың  ортақ екенін атап өтті.
 











///Кездесуде Қазақстанның Тұңғыш Президентіне «Назарбаев Университетінің» қазіргі даму барысы және жоғары оқу орнының түлектеріне бесінші рет диплом тапсыру рәсіміне дайындық жұмыстары туралы мәлімделді.
– Бізде халықаралық деңгейдегі университет болады дегенге көбісі сенбеп еді. Міне, көп жылдан бері осындай университеттің ректорысыз. Жоғары оқу орнының зияткерлік әлеуеті – оқу орнының деңгейін көтеріп жатқан ғалымдар бар. «Назарбаев Университеті» Қазақстанның брендіне айналды, – деді Елбасы.
Кездесу қорытындысы бойынша Нұрсұлтан Назарбаев бірқатар тапсырма берді.
Қазақстан Республикасының Тұңғыш Президенті – Елбасының
Баспасөз қызметі

///Тәжікстан тарапының бастамасымен Мемлекет басшысы Қасым-Жомарт Тоқаев Тәжікстан Президенті Эмомали Рахмонмен телефон арқылы сөйлесті.
Әңгімелесу барысында екі ел Президенттері Ауғанстандағы жағдайдың шиеленісуіне байланысты Орталық Азия аймағындағы ахуал жөнінде жан-жақты пікір алмасты.
Қазақстан Президенті Тәжікстанмен арадағы достық қатынастардың мызғымастығын нақтылады.
Президент Қасым-Жомарт Тоқаев 19-20 мамырда Душанбеге жасаған сапарының барысында қол жеткізілген уағдаластықтарды Қазақстанның орындайтынын және бауырлас тәжік халқына берілетін көмекті жалғастыра беретінін айтты.
Мемлекет басшылары аймақтағы ахуал жайында өзара ақпарат алмасу және іс-қимылдарды үйлестіру мақсатында тұрақты байланыс жасап тұруға келісті.
///Мемлекет басшысына елорданың сәулет және қала құрылысы саласында атқарылып жатқан жұмыстардың негізгі нәтижелері туралы баяндалды.
Сонымен қатар, Елбасы жол-көлік және әлеуметтік-мәдени салалардағы бірқатар инфрақұрылым нысандарының, соның ішінде жолдардың және қала тұрғындарына арналған демалыс орындарының құрылыс жоспарларымен танысты.
Нұрсұлтан Назарбаев Астананың инфрақұрылымын одан әрі дамыту және жетілдіру жөнінде шаралар қабылдау қажеттігін атап өтті.
Соңында Қазақстан Президенті бірқатар нақты тапсырма берді.

///Отырысты ашқан Мемлекеттік хатшы Елбасы Н.Ә.Назарбаевтың «Ұлттық адами капиталдың сапасы әлемдік экономика өсімінің басты факторына айналып отыр. Жаңа заман адамдарының дайындық деңгейі – ұлттық экономика мен мемлекет дамуының шешуші ресурсы» деген сөзінің өзектілігіне назар аударды.
Гүлшара Әбдіқалықова биыл 25 жылдығын атап өтетін «Болашақ» бағдарламасы жоғары білікті мамандар дайындау ісіне маңызды үлес қосып келе жатқанын, осы уақыт ішінде 13 мыңға жуық стипендия бөлініп, 10 мыңнан астам білікті кадрлар даярланғанын және олардың ел экономикасының түрлі салаларында жұмыс істеп жүргенін атап өтті.
«Болашақ» бағдарламасының тиімділігін бағалау мақсатымен Назарбаев Университетінің бір топ ғалымдары бағдарламаға эконометриялық сараптама жүргізді. Осы зерттеу жұмысы салынған инвестицияның материалдық және материалдық емес игілігін қамтамасыз ету ісінде «Болашақ» стипендиясының тиімді екенін көрсетті. Ел экономикасының барлық секторлары үшін жоғары сыныпты мамандар дайындалды. Мәселен, бағдарламаның кардиохирургия саласының түлектері 32 мыңнан аса тегін ота жасады. Бір отаның орташа бағасы 300 мыңнан 10 миллион теңгеге дейін жетеді.
Басқосуда Білім және ғылым министрлігі Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы мәлімдеді.
Комиссия шешімімен магистратурада, докторантурада оқуға, сонымен қатар әлемнің жетекші ғылыми және өндірістік орталықтарына тағылымдамадан өтуге жіберілетін 128 үміткерге стипендия тағайындалды.
Жиын қорытындысы бойынша Қазақстан Республикасының Мемлекеттік хатшысы Гүлшара Әбдіқалықова «Болашақ» халықаралық стипендиясын іске асыруды одан әрі жалғастыру жөнінде бірқатар тапсырма берді. 
///Мемлекет басшысы нан және макарон өнімдерін шығару жөніндегі цехты аралап көріп, осы жерде өндірілетін дайын өнім үлгілерімен танысты.
Сонымен қатар, Қазақстан Президентіне Атырау облысындағы инвестициялық жобалар көрсетілді. Атап айтқанда, қуаты 52 мегаватт болатын жел электр станциясы, ыстық күйінде мырыш жалату цехы, робот арқылы дәнекерлеу әдісін қолдана отырып, металл конструкцияларын, карбон негізіндегі қуатты кабель, крекинг катализаторларын өндіру жөніндегі кәсіпорындар, фармацевтика зауыты, қысымды өлшеуге арналған құрылғылар шығаратын зауыт, құс фабрикасы, аумағы 20 гектар болатын жылыжай және басқа да жобалар бар.
***
«Дәулет» жеке индустриялық аймағы – көп салалы заманауи кәсіпорын. Оның құрамында нан және кондитерлік өнімдер өндіретін «Дәулет Нан» зауыты, ауыз су дайындайтын цех, «Райхан» шаруа қожалығы, макарон өнімдерін өндіретін цех, диірмен, ет комбинаты, тігін цехы, сондай-ақ асфальтбетон зауыты жұмыс істейді.
«Дәулет» жеке индустриялық аймағында 244 жұмыс орны ашылған.









///Мемлекет басшысы кездесу барысында Үкіметтің жыл басынан бері атқарып жатқан жұмыстарының нәтижелеріне тоқталып, экономиканың түрлі секторындағы мемлекеттік және салалық бағдарламаларды одан әрі сапалы іске асырудың маңыздылығына назар аударды.
– Жыл аяқталып келеді. Осы уақыт ішінде көп жұмыс атқарылды. Біз ЭКСПО көрмесін, Ислам ынтымақтастығы ұйымының ғылым және технологиялар жөніндегі саммитін өткіздік. Басқа да салалардағы жобаларды жүзеге асырып жатырмыз. Жалпы, экономикамыз тұрақты дамып келеді, – деді Елбасы.
Бақытжан Сағынтаев Қазақстан Президентіне биылғы 10 айдағы әлеуметтік-экономикалық дамудың қорытындылары жөнінде баяндап, бірнеше көрсеткіштер мен индикаторлар бойынша оң өзгеріс бар екенін атап өтті.
– Биылғы 10 айдың қорытындысы бойынша ішкі жалпы өнім 4 пайызға өсті. Барлық негізгі салалар бойынша қысқа мерзімді экономикалық индикаторлардың оң өсімі байқалуда. Сондай-ақ, жыл соңына дейін еліміздің көлік-транзиттік әлеуетін арттыруға бағытталған жобаларды іске асыру арқылы жақсы нәтижеге қол жеткіземіз деген ойдамыз, – деді Премьер-Министр.
Бұдан бөлек, Бақытжан Сағынтаев Нұрсұлтан Назарбаевты жалпы капиталға салынған инвестиция көлемі 6,5 пайызға өскені жөнінде хабардар етті. Премьер-Министр бұл индикатор бойынша негізгі өсім ел экономикасына тартылған жеке инвестициялар көлемінің артуы есебінен болып отырғанын айтты.
Соңында Мемлекет басшысы бірқатар нақты тапсырма берді.

///Сапар аясында Г.Әбдіқалықова Вашингтонда АҚШ ресми тұлғаларымен, бизнес топтар және сарапшылар қоғамдастығы өкілдерімен бірқатар кездесу өткізді.
Мемлекеттік хатшы АҚШ-тың Азаматтық қауіпсіздік, демократия және адам құқықтары жөніндегі мәселелер жөніндегі мемлекеттік хатшысының орынбасары С.Сьюэллмен кездесуде екіжақты және көпқырлы ынтымақтастық мәселелерін талқылады. Г.Әбдіқалықова АҚШ  тарапын Бес институционалдық реформаларды жүзеге асыруға бағытталған «100 нақты қадам» Ұлт  жоспарының негізгі ережелерімен таныстырды.
Сол күні Мемлекеттік хатшы АҚШ-тың жетекші ғылыми-зерттеу институттарының бірі – Вудро Вильсон атындағы Халықаралық ғылыми орталығында сөйлеген сөзінде Қазақстандағы жалпыұлттық бірлікті, ұлтаралық және конфессияаралық келісімді нығайту, сондай-ақ «Болашақ» бағдарламасы аясында шетелде қазақстандық мамандарды даярлау мәселелеріне егжей-тегжейлі тоқталды. Америкалық 100-ден астам сарапшы, академиялық және қоғамдық топтар өкілдері, сондай-ақ Вашингтон университеттерінің студенттері қатысқан іс-шара барысында Г.Әбдіқалықова қатысушылардың көптеген сауалдарына жауап берді және ҚР Үкіметінің әйелдердің экономикалық және саяси мүмкіндіктерін кеңейту ісіне жұмсап отырған күш-жігері туралы айтты. 
Бұдан бөлек, Г.Әбдіқалықова «Жанды дауыстар» «жаһандық әріптестігі» халықаралық ұйымының гала-қабылдауы барысында ұйымның Президенті Э.Нельсонмен кездесті, сондай-ақ құрметті «Жаһандық көшбасшылық үшін марапат» сыйлығының жеңімпаздарын марапаттау рәсіміне қатысты.
Ұйым 1997 жылы АҚШ Мемлекеттік департаментінің, бірінші ханымы Х.иллари Клинтон және АҚШ Мемлекеттік хатшысы Мадлен Олбрайт бастамасымен Бейжіңде өткен БҰҰ-ның 4-ші Әйелдер Дүниежүзілік конференциясының қорытындысы бойынша «Демократиялық бастамалар» Vital Voices» негізінде құрылған. Ұйымның миссиясы – бүкіл әлем бойынша ең беделді әйелдерді анықтау және көшбасшылық әлеуетін инвестициялау арқылы оларды жаһандық үдерістердің ұйтқысына айналдыру.
АҚШ-тың іскер топтар өкілдері алдында сөйлеген сөзінде Мемлекеттік хатшы экономиканың жаңа, заманауи салаларына қолдау көрсетудегі ниетімізді және экономикамыздың басты секторларына инвестиция салу арқылы Қазақстанның тұрақты экономикалық дамуына атсалысуға шақыратынын атап өтті.
Мемлекеттік хатшы «Болашақ» бағдарламасының стипендиант-студенттерімен кездесу барысында мемлекетіміздегі құрылымдық реформалардың барысына, жұмыспен қамту арқылы жастарды қолдау шараларына, лайықты білім беру, тұрғын үймен қамтамасыз ету, іскерлік белсенділікті дамыту мәселелеріне тоқталды.
///Қазақстан Президенті Парламент Сенатының депутаттары алдында сөйлеген сөзінде Сенат төрағасы лауазымына сайлау үшін Дариға Нұрсұлтанқызы Назарбаеваның кандидатурасын ұсынды.
– Дариға Нұрсұлтанқызын баршаңыз жақсы білесіздер. Ол көптен бері сіздермен тығыз жұмыс істеп келеді. Қоғамдық және саяси қызметтерде жинаған тәжірибесі мол. Тек Қазақстанда ғана емес, сондай-ақ шетелде де танымал саясаткер. Тұңғыш Президент – Елбасының Қазақстан халқының әл-ауқатын арттыру және тұрғындарға әлеуметтік тұрғыдан көрсетілетін қолдауды күшейту жөнінде алға қойған ауқымды міндеттері сапалы заңдармен қамтамасыз етілуі керек. Сондықтан біз Дариға Назарбаеваға осындай жауапты миссияны жүктеп отырмыз. Осыған байланысты, Парламент Сенатының депутаттарынан мен ұсынған кандидатураны қолдауды сұраймын, – деді Қасым-Жомарт Тоқаев.
Жасырын дауыс беру қорытындысы бойынша Д.Назарбаева Парламент Сенатының төрағасы болып сайланды.
Парламенттің жоғары палатасының жаңадан сайланған төрағасы өзіне зор сенім білдірген Мемлекет басшысы мен депутаттарға алғыс айтып, белгіленген міндеттерге қол жеткізу үшін бар білімі мен қабілетін жұмсайтынын жеткізді.
Соңында Қасым-Жомарт Тоқаев Дариға Назарбаеваның кандидатурасын қолдағандары үшін депутаттарға ризашылық білдіріп, Сенаттың жаңа төрағасының қызметіне табыс тіледі.



///
	 

	Жеделхатта өз елі басшылығының жаңа буынының жарқын өкілі болып саналатын Тамим бен Хамад Әл Тәнидің білімі мен күш-жігерін елін жаңа жетістіктерге жеткізуге жұмсайтынына, сондай-ақ әкесінің сара жолын жалғастыратынына сенім білдірілген.

	«Қазақстан мен Катар арасындағы достық және әріптестік өзара қарым-қатынастар жоғары қарқынын жоғалтпай, болашақта да екі ел халықтарының игілігі жолында тереңдей түсетініне зор үмітпен қараймын», – делінген жеделхатта.

	Соңында Мемлекет басшысы Катар Әміріне денсаулық және мемлекеттік қызметте табыс, ал достас Катар халқына бейбітшілік пен бақ-береке тілеген. 
///Кездесу барысында Еуропалық қайта құру және даму банкінің Қазақстанда атқарған жұмыстарының нәтижелері мен ынтымақтастықты одан әрі нығайтудың басымдықтары талқыланды.
Қасым-Жомарт Тоқаев Одиль Рено-Бассоға ілтипат білдіріп, ақпан айында онлайн режимде өткізген кездесуде өзара жемісті әңгіме өрбіткенін, алайда оның Қазақстан мен ЕҚДБ арасындағы ынтымақтастық мәселелері жөнінде ой-пікір алмасуға мүмкіндік беретін бетпе-бет жүздесудей болмайтынын атап өтті.

– Еуропалық қайта құру және даму банкі – Қазақстанның стратегиялық серіктесі. Ынтымақтастық орнатқан уақыттан бері сіздің банк біздің экономикамызға 8 миллиард евродан астам инвестиция салып, 300-ге жуық жоба жүзеге асырылды. Жалпы банктің әртүрлі салаларды, әсіресе жаңартылатын қуат көздері секторын белсенді қаржыландырғанын білеміз. Жаңартылатын қуат көздері саласындағы ынтымақтастықты жалғастырамыз деп сенеміз, сондай-ақ агроөнеркәсіп кешені бағытындағы жобаларды да жүзеге асыру аса маңызды, – деді Мемлекет басшысы.  
 

Сонымен қатар кездесуде коронавирус пандемиясы, қаржы және тауар нарықтарындағы тұрақсыздық сияқты проблемаларды қамтитын әлемдік экономиканың дамуына қатысты ауқымды мәселелер қарастырылды.
ЕҚДБ президенті Одиль Рено-Бассо әлемдік экономиканың дамуы мен Қазақстандағы экономикалық өсім туралы өз болжамымен бөлісті.


/// 
Мемлекет басшысы көпсалалық жаңа кешенді аралап көрді және оның ұжым мүшелерімен әңгімелесті.
Нұрсұлтан Назарбаев тиісті кәсіби персоналы, жоғары сапалы жабдықтары, қажетті секциялары түгел функционалды ғимараты бар медициналық мекеме барлық заманауи талаптарға сай екенін атап өтті.
Қазақстан Президенті денсаулық сақтау саласының одан әрі дамуы маңызды екеніне, бұл ел тұрғындарының денсаулық сапасына оң әсерін тигізетініне тоқталды.
– Қазақстандықтар ем алу үшін шетелге барады. Осындай кешендердің пайда болуымен медициналық туристер легі біздің елге бағыт алатын болады. Мұнда толыққанды жұмысқа қажетті жағдайдың бәрі жасалған, енді сіздерге өз міндеттеріңізді сапалы орындап, халық денсаулығын жақсарту керек, – деді Мемлекет басшысы.
Мекеме қызметкерлері Нұрсұлтан Назарбаевқа денсаулық сақтау саласын дамыту мәселелеріне назар аударып отырғаны үшін алғыс айтып, осындай бірегей кешенде жұмыс істеу зор құрмет екенін әрі жауапкершілік жүктейтінін атап өтті. Олар халыққа білікті медициналық көмек көрсетуге дайын екендіктеріне Қазақстан Президентін сендірді.
***
13 ғимаратты қамтитын, бір ауысымда 1000 адам қабылдайтын 4 емханасы, 35 құрылымдық бөлімшесі, сондай-ақ 200 орындық стационары бар кешеннің жалпы аумағы  84 мың шаршы метр болады. Кешен бөлімшелері озық медициналық техникалармен жабдықталған.
Кешен құрамына бірегей диагностикалық блок және ядролық медицина бөлімшесі кіреді. Ғимарат пен оның инфрақұрылымының жұмысын қамтамасыз ететін негізгі жүйелердің мониторингі мен басқарылуы автоматтандырылған.
Мекемеде жоғары білікті мамандар, соның ішінде медицина ғылымдарының 11 докторы мен 24 кандидаты жұмыс істейді. Дәрігерлердің жартысынан астамы жоғары санатқа ие. 




///Мемлекет басшысы ХХХІІ жазғы Олимпиада ойындары қарсаңында Қазақстанның ұлттық құрама командасының мүшелерімен кездесті.
Қазақстан құрама командасының негізгі бөлігі кездесуге Алматы облысындағы «Ақбұлақ» олимпиадалық орталығынан телекөпір арқылы қатысты. Онда спортшылар Токиоға аттанар алдындағы соңғы жаттығу жиындарын өткізіп жатыр.
Президент Олимпиадаға баратын спортшылардың алдында сөйлеген сөзінде әлемнің басты спорт бәсекесінде ел намысын қорғау мәртебелі міндет, үлкен абырой, зор жауапкершілік екенін айтты.

Мемлекет басшысы Тәуелсіздік жылдарында Қазақстаннан Олимпиаданың 16 жеңімпазы, 71 жүлдегері шыққанын, жүзден астам ірі спорт кешені, оның ішінде,16 халықаралық деңгейдегі нысандар бой көтергенін атап өтті.
Қасым-Жомарт Тоқаев аса күрделі кезеңде Токиода жағылатын Олимпиада алауы бүкіл адамзат үшін жаһандық індетпен күрестің символы болатынын айтты. Президент әлемнің түгелге жуық елінде ұзаққа созылған локдаунның қалыпты тыныс-тіршілікке ауыр соққы жасағанына тоқталды.   
– Сіздер халықаралық деңгейдегі өздеріңіздің көшбасшылық орындарыңызды нығайту үшін нағыз чемпионға тән мінез көрсетіп, Олимпиада лицензиясын иелендіңіздер. Осындай қиын-қыстау жағдайда сіздер спорттың өзін-өзі шектейтін қатаң режимін сақтап, өзгелерге үлгі көрсеттіңіздер, – деді Қасым-Жомарт Тоқаев.  

Президент қазақстандықтардың Олимпиада ойындары барысында біздің спортшыларға көрсететін күшті қолдауы оларға қосымша рух беретініне сенім білдірді.
– Тәуелсіздігіміздің 30 жылдығында Олимпиада тұғырына көтерілу сіздердің ғана жетістіктеріңіз емес, бүкіл ұлтымыздың абыройы. Олимпиада шыңы мыңдаған жасты спортпен шұғылдануға, салауатты өмір салтын ұстануға және көздеген мақсаттарына жетуге шабыттандырады, – деді Қасым-Жомарт Тоқаев.  

Мемлекет басшысы өз сөзінде бұқаралық және балалар мен жасөспірімдер спортын дамытуға басымдық берілетінін атап өтті.
– Бұқаралық спортты дамыту арқылы біз ұлтымыздың денсаулығын жақсартамыз және бүкіл еліміз мақтан тұтатын Олимпиада жеңімпаздарының – спорт жұлдыздарының жаңа буынын тәрбиелеп шығарамыз. Мұндай саясат спорт секциялары мен аулалық клубтардың дамуына тың серпін береді. Сондай-ақ балалар жаттықтырушыларын ынталандыруға ықпал етіп, дарынды атлеттердің жаңа шоғырын айқындауға септігін тигізеді, – деді Президент.   
Қасым-Жомарт Тоқаев спортшыларымыздың Токиода рекордтық нәтижелер көрсететініне, еліміздің әлемдегі жетекші спорт державаларының арасындағы беделін нығайтатынына сенім білдірді. Президенттің айтуынша, атлеттердің әрбір жеңісінің артында, көбінесе назардан, камералардан тыс қалатын, олардың жаттықтырушыларының қажырлы еңбегі тұр.   

Рәсім барысында Қасым-Жомарт Тоқаев Қазақстан Республикасының Мемлекеттік Туын алғаш рет екі бірдей ту ұстаушыға – жеңіл атлетикадан Олимпиада чемпионы Ольга Рыпакова мен бокстан әлем чемпионатының күміс жүлдегері Қамшыбек Қоңқабаевқа табыстады.

Ольга Рыпакова Мемлекет басшысына жылы қабылдап, ізгі тілек білдіргені үшін ұлттық құраманың атынан алғыс айтты.
– Сіздің ақ тілегіңіз – бізге ерекше күш-жігер береді. Халқымыздың риясыз махаббатын сезінеміз және өзімізге жүктелген жауапкершілікті түсінеміз. Сондықтан Отанымыздың абыройын арттыру үшін бар күшімізді салып, шеберлігімізді паш етеміз, – деді Ольга Рыпакова.

Қамшыбек Қоңқабаев  Президентке отандастарымыздың сенімін ақтау үшін құрама команда барын салатынын жеткізді.   
– Сіздің қолыңыздан еліміздің Туын алу – үлкен абырой, зор жауапкершілік. Олимпиадаға қатысушы спортшылар қастерлі санайтын осы Тудың Токио төрінде жиі көтеріліп, Әнұранымыздың шырқалуы үшін барымызды саламыз, – деді бокстан Қазақстан құрама командасының капитаны.







///Мемлекет басшысы жұртшылық алдында сөйлеген сөзінде барша қазақстандықтарды Құрбан айт мерекесімен құттықтап, бұл мейрамның бейбітшілік пен адал ниетке негізделген символдық мәнінің зор екенін және исламның мызғымас рухани құндылықтарын айқындайтынын, сондай-ақ мейірімділік пен ізгіліктің, жақсылықтың жаршысы болып саналатынын атап өтті.
– Қазақстанның барша мұсылман қауымын осы мерекемен құттықтаймын! Сіздердің барлық дұға-тілектеріңізді Алла қабыл етсін! – деді Нұрсұлтан Назарбаев.
Қазақстан Президенті Құрбан айттың мән-маңызы тек намаз оқумен және құрбандық шалумен шектелмейтінін айтты, сондай-ақ жағдайы жоқ отбасыларға, жетімдерге, қарттар мен барлық мұқтаж жандарға қайырымдылық танытып, көмек көрсетуге шақырды.
Мемлекет басшысы бүгінде Қазақстанда діндердің өркендеуі үшін және олардың конфессиялық ұстанымдарына қарамастан діни ғұрыптарының орындалуына барлық жағдай жасалып отырғанын айтты.
– Жуырда Астанада жаһандық және конфессияаралық диалог пен қарым-қатынастардың одан әрі дамуына серпін беретін әлемдік және дәстүрлі діндер көшбасшыларының VI съезі өтеді, – деді Нұрсұлтан Назарбаев.
Қазақстан Президенті Құрбан айттың терең мән-мазмұны қонақжайлықты, достық пен бірлікті қастерлейтін халқымыздың рухани құндылықтарымен және мәдениетімен үндесетінін атап өтті.
– Баршаңызға зор денсаулық, әрбір отбасына бақ-береке тілеймін! Қазақстанымыз өркендеп, елімізде әрдайым достық, тыныштық пен тұрақтылық салтанат құра берсін! – деді Мемлекет басшысы.







/// 
Нұрсұлтан Назарбаев Қазақстан Республикасының Президентіне кандидат ретінде мемлекеттік тілден сынақ тапсырды.
Бұл үрдіс ел Конституциясында бекітілген тәртіпке сәйкес өтті.
Қазақстан Президенті барлық тапсырманы сәтті орындады. Атап айтқанда, Мемлекет басшысы «Біздің күшіміз – бірлікте» деген тақырыпта жазба жұмысын жазып, Ілияс Есенберлиннің шығармасынан үзінді оқыды, ал ауызша әңгімеде «Бабалар сөзі – даналық көзі» тақырыбында сөйледі.
Лингвистикалық комиссия қорытындысы бойынша Нұрсұлтан Назарбаев мемлекеттік тілді еркін меңгерген деп танылды. 



///Қасым-Жомарт Тоқаев өз сөзінде Франция Қазақстанның Еуропалық одақ аясындағы негізгі серіктесі екенін және еліміздің екіжақты ықпалдастықты дамытуға баса мән беретінін айтты. 
– Екі мемлекет арасындағы өзара қарым-қатынастар тұрақты әрі жоғары деңгейде. Біз Франция Президенті Эмманюэль Макронның Қазақстанға жасайтын алдағы сапары екіжақты ынтымақтастықты дамытуға тың серпін береді деп санаймыз, – деді Мемлекет басшысы.
Қазіргі уақытта Қазақстанда француз капиталының қатысуымен Orano, Alstom, Air Liquide, Airbus сияқты 160-тан астам трансұлттық компания жұмыс істейді. 2018 жылы елдеріміз арасындағы тауар айналымы 32 пайызға артып, 4,5 миллиард долларға жетті.
– Мен мұны жақсы көрсеткіш деп есептеймін. Соған қарамастан оны жақсартуға үнемі ұмтылуымыз керек. Биылғы көрсеткіштерде де оң қарқын байқалады. 9 айдың ішінде тауар айналымы 5,5 пайызға өсіп, 3,4 миллиард долларға жетті. Жалпы Қазақстан экономикасына салынған француз инвестициясының көлемі 16 миллиард долларға жуық, – деді Президент.  
Қасым-Жомарт Тоқаев Қазақстанда табысты бизнес жүргізу үшін жағдай жасалғанын атап өтіп, бизнес-ахуалды жақсартуға, кедергілерді азайтуға және  еліміздің инвестициялық тартымдылығын жақсартуға бағытталған жүйелі реформалар жүзеге асырылып жатқанын айтты.  
Президент француз бизнесмендерінің назарын екі ел арасындағы ынтымақтастықты нығайтуға негізделген көптеген бағыттарға аударып, оларды агроөнеркәсіптік кешен және экономиканың басқа да секторларындағы бірлескен жобаларды жүзеге асыру үшін серіктес болуға шақырды.
– Қазақстанның бәсекеге қабілетті ауыл шаруашылығы өнімдерін өндіруде мүмкіндігі зор. Елімізде 25 миллион гектар егістік пен 186 миллион гектардан астам  жайылымдық жер бар. Бұл орасан зор ресурс және резерв. Географиялық тұрғыдан біз үлкен әрі жоғары төлемқабілеттілігі бар Қытай, Еуропа, Таяу Шығыс және Индия нарықтарына жақынбыз, – деді Мемлекет басшысы. 
Қазақстан Президенті өз сөзінде инновация, цифрлық экономика салаларындағы ынтымақтастықтың маңызы зор екенін атап өтті. Қасым-Жомарт Тоқаев қаржы секторындағы іс-қимылдарды кеңейтуге және «Астана» халықаралық қаржы орталығының жұмысына қатысуға шақырды.
– Елімізде Назарбаев Университеті және Инновациялық технологиялар паркі секілді инновациялық кластерлер жұмыс істейді. Astana Hub IT-стартаптар халықаралық технопаркі ашылды. Біз Қазақстанда француздық инновациялар мен технологияларды енгізу үшін мейлінше қолайлы жағдай жасауға дайынбыз, – деді Президент.
Көлік-транзит инфрақұрылымын дамыту мәселесіне тоқталған Мемлекет басшысы Қазақстан арқылы Азия мен Еуропаны жалғайтын халықаралық көлік дәлізі өтетінін, Қытайдың «Бір белдеу, бір жол» жаһандық бастамасымен ұштасатын «Нұрлы жол» бағдарламасының жүзеге асырылып жатқанын айтты. Бұдан бөлек көліктік және туристік әлеуетті арттыру мақсатында еліміздің жетекші әуежайларында «ашық аспан» жүйесі енгізілді.     
– Мен Қазақстанның аспаны ашық болуы керек деген шешім қабылдадым. Осы жүйе 11 әуежайға енгізіліп, барлық әуе компаниялары арасында, оның ішінде қазақстандықтар да бар, тиісті бәсекелестік ұйымдастырылады. Бұл жолаушылар тасымалы тұрғысынан ғана емес, сондай-ақ, Қазақстан мен Еуропа арасында жүк тасымалын ұйымдастыратын еліміздің авиациялық мүмкіндіктеріне оң ықпал етеді, – деді Қасым-Жомарт Тоқаев.   
Президент Францияның туризм саласындағы табысты тәжірибесін зерттеуге және енгізуге еліміздің мүдделілігін атап өтіп, Қазақстанның франциялық туристерді қабылдауға дайын екенін мәлімдеді.
Қазақстан-Француз іскерлік кеңесінің тең төрағасы Ив-Луи Даррикаррер инвесторлардың бірлескен жобаларды дамытуға ниетті екенін жеткізді.
– Мен француз компанияларының Қазақстанның кәсіпорындарымен ұзақ мерзімге негізделген ынтымақтастықты дамытуға ниетті екенін айтқым келеді. Олар қосымша жобаларды дамытуға үмітті және қазақстандық билікпен жұмыс істеуге әзір, – деді Ив-Луи Даррикаррер.
Кездесу барысында Қазақстандағы Total компаниясының басшысы Алем Фрига-Ной, Air Liquide компаниясының вице-президенті Филипп Кристодолу, Alstom компаниясының Таяу Шығыс елдері бойынша аға вице-президенті Дидье Флежер, Renault кәсіпорнының аға вице-президенті Николя Мор, Idemia компаниясының аға вице-президенті Изабель Лозон, Orano mining компаниясының бас директоры Николя Маэс, Vicat компаниясының аймақтық директоры Пьетро Кала және басқа да француз бизнесінің өкілдері сөз сөйледі.
Кездесу соңында Қасым-Жомарт Тоқаев осы іс-шараның Қазақстан мен Франция арасындағы байланыстарды нығайтуға септігін тигізетініне, өзара тиімді жаңа жобалардың бастауы болатынына сенім білдірді.
 






///
	 

	Кездесу барысында компанияның Қазақстандағы жұмысының басталуының мәселелері қаралды. «Бомбардьер» өкілдері қазірдің өзінде әлеуетті серіктестерімен бірқатар келіссөздер жүргізгені атап өтілді.

	Қазақстан Президенті өсу үстіндегі ел экономикасының сұранысы мен көлік инфрақұрылымының даму қарқынын ескергенде, канадалық кәсіпорынның республикамызда қызмет етуі үшін жақсы мүмкіндіктері бар екенін атап өтті.

	П.Бодуэн «Бомбардьердің» әрдайым жаңа елдегі жұмысын бастаған кезде ұзақмерзімді мақсат қоятынын мәлім етті. Ол адами капиталды дамыту және өз кәсіпорындарына қызмет көрсету жөніндегі сервистік компаниялар құру жоспарлары туралы айтып берді. 

	Компания басшысы авиация және теміржолға арналған машина жасау саласындағы ынтымақтастықты дамытуға әзір екендіктерін де жеткізді.


///Қазақстан Президенті Германия Федеративтік Республикасының сайланған Президентін құттықтап, оған зор денсаулық пен табыс, ал достас Германия халқына бейбітшілік тілеп, елдің одан әрі өсіп-өркендей беруіне ниеттестік білдірді.
«Сіздің мол саяси тәжірибеңіз бен дипломатиялық қабілет-қарымыңыз отан игілігіне қызмет ете беретініне сенімдімін.
Биыл 25 жылдығы атап өтіліп жатқан Қазақстан мен Германия арасындағы достық пен сенімге негізделген өзара қарым-қатынасты нығайтудағы Сіздің еңбегіңізді жоғары бағалаймыз. Астана мен Берлинде өткен мазмұнды кездесулерімізді мен әрдайым жылы сезіммен еске аламын.
Қазақстан биыл Астанада өтетін «ЭКСПО-2017» халықаралық көрмесіне Германияның қатысуын құптайды. Осыған орай, Сізді Қазақстанға ресми сапармен келіп, «ЭКСПО-2017» көрмесінің құрметті қонағы болуға шақырамын», – делінген жеделхатта.
///Журналистер алдында сөйлеген сөзінде Мемлекет басшысы Қасым-Жомарт Тоқаев Президент Мун Чжэ Ин бастаған оңтүстік кореялық делегацияны қонақжай қазақ жерінде қабылдау үлкен мәртебе деп атап, бұл мемлекеттік сапардың екі елдің стратегиялық қарым-қатынастарының он жылдығына орай өтуі өзіндік мәнге ие екенін айтты.
Мемлекет басшысы Корея Республикасын сауда-экономикалық тұрғыдан Азиядағы ең ірі екінші әріптес екеніне және жаһандық, аймақтық мәселелер бойынша ынтымақтастықтың жоғары деңгейі қалыптасқанына тоқталды.
Қазақстанның әлемдік ядролық қаруға қарсы қозғалыстағы көшбасшылық рөлін атап өткен Қасым-Жомарт Тоқаев Корей түбегін денуклеаризациялау бойынша Сеулдің қадамын қолдайтынын айтты. Президенттің пікірінше, бұл мәселе әлем бойынша қауіпсіздікті, тұрақтылық пен орнықты дамуды қамтамасыз ету үшін өте маңызды.
– Біз корейаралық диалогтың дамуын жіті бақылап отырмыз. Оңтүстік Корея көшбасшысы Мун Чжэ Ин мырзаның осы тағдыршешті үдерісте бейбітшілік пен мүдделі тараптар арасындағы келіссөздерді қайта бастауға бағытталған еңбегін жоғары бағалаймыз, – деді Қазақстан Президенті.
Мемлекет басшысы журналистерге корейлік әріптесімен болған келіссөздер барысында екіжақты ынтымақтастықтың, халықаралық және өңірлік күн тәртібіндегі мәселелер талқыланғаны жөнінде айтты.
Қасым-Жомарт Тоқаев екі ел арасындағы халықаралық ынтымақтастық мәселелеріне арнайы тоқталды.
– Қазақстан Оңтүстік Кореямен Біріккен Ұлттар Ұйымы, Дүниежүзілік сауда ұйымы, «Орталық Азия – Корея Республикасы» форумы және тағы басқа құрылымдар аясында тығыз қарым-қатынас жасап отыр. Бүгінгі сапардан кейін біздің әріптестігіміздің аясы кеңейе түсетіні сөзсіз, – деді Қазақстан Президенті.
Мемлекет басшысы сауда-экономикалық байланыстарды нығайтудың маңыздылығын атап өтіп, бұл жұмыстардың негізгі басымдығы Қазақстан мен Оңтүстік Корея арасында бүгін қол қойылған «Самал жел» жаңа экономикалық ынтымақтастық бағдарламасында көрініс тапқанын айтты.
– Біздің елдеріміз қазірдің өзінде машина жасау, жол құрылысы және инфрақұрылым, ауыл шаруашылығы, қаржы секторы, денсаулық сақтау, ақпараттық және коммуникациялық технология салалары бойынша ірі жобаларды жүзеге асырып жатыр. Корея бизнесінің ынтымақтастықты жандандыруға мүдделілік танытуы қуантады. Бүгінде 500-ден астам бірлескен кәсіпорын Қазақстан аумағында белсенді жұмыс істейді. Бұлардың қатары арта түседі деп ойлаймын, – деді Қасым-Жомарт Тоқаев.
Брифинг барысында Қазақстан Президенті еліміздің кореялық инвестициялық технологияның енгізілуіне мүдделілігін тағы да нақтылады. Сондай-ақ, сауда-экономикалық және ғылыми-технологиялық ынтымақтастық жөніндегі үкіметаралық комиссияның жұмысын жандандыруға қатысты уағдаластық туралы және Нұр-Сұлтан қаласында Қазақстан - Оңтүстік Корея халықаралық IT-орталығын ашу жөнінде айтты.
Сонымен қатар, Мемлекет басшысы көлік инфрақұрылымын салу жөніндегі ынтымақтастықты тереңдету мәселесіне ерекше назар аударып, «Нұрлы жол» инфрақұрылымды дамыту бағдарламасы мен Оңтүстік кореялық «Жаңа солтүстік саясат» бағдарламасының стратегиялық басымдықтарының жақындығын айтты.
– Біз бірлескен инфрақұрылымдық жобаларды қатар жүзеге асыра отырып, көлік-транзит бағдарын дамыту қажеттігі жөнінде өзара түсіністікке қол жеткіздік. Қытайдың Тынық мұхиты жағалауындағы Ляньюньган портында жұмыс істеп тұрған қазақстандық терминалдың мүмкіндігін корей тарапының белсенді пайдалану мәселелері туралы түсіністікке қол жеткізілді, – деді Қасым-Жомарт Тоқаев.
Қазақстан Президенті инвестициялық жобаларды жүзеге асыруға қатысты шағын және орта бизнестің мүмкіндіктерін ынталандыру ісіндегі екі елдің банктері мен қаржы институттарының өзара ықпалдастығының маңызды екенін атап өтті. Сондай-ақ, Оңтүстік кореялық кәсіпкерлерді Орталық Азия нарығына шығу үшін «Астана» халықаралық қаржы орталығының алаңын пайдалануға шақырды.
Қасым-Жомарт Тоқаев келіссөздер барысында білім, денсаулық салалары, Арал теңізінің проблемасын шешу, экологиялық апат аймағындағы жағдайды оңалту және парламенттік дипломатия сияқты бірқатар мәселелер бойынша уағдаластыққа қол жеткізілгенін айтты.
Соңында Қазақстан Президенті Оңтүстік кореялық делегацияға және Президент Мун Чжэ Ин мырзаға мазмұнды келіссөздер үшін ризашылығын жеткізіп, бұл сапар Қазақстан мен Кореяның арасындағы достық пен өзара сенімге, әріптестікке негізделген ынтымақтастың одан әрі дамуына тың серпін беретініне сенім білдірді.   
***
Мемлекеттік сапар қорытындысы бойынша мынадай құжаттарға қол қойылды:
1. Қазақстан Республикасы мен Корея Республикасының бірлескен мәлімдемесі;
2. Қазақстан Республикасы мен Корея Республикасы арасындағы Сотталған адамдарды беру туралы шарт;
3. Қазақстан Республикасы мен Корея Республикасының «Самал жел» жаңарған экономикалық ынтымақтастық бағдарламасы;
4. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Корея Республикасының Ғылым және ақпараттық-коммуникативтік технологиялар министрлігі арасындағы Төртінші өнеркәсіп революциясы жөніндегі меморандум;
5. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Корея Республикасының Ғылым және ақпараттық-коммуникативтік технологиялар министрлігі арасындағы Бірлескен Халықаралық ІТ орталығын құру жөніндегі ниеттестік туралы хаттама;
6. Қазақстан Республикасының Цифрлық даму, қорғаныс және аэроғарыш өнеркәсібі министрлігі мен Корея Республикасының Ғылым және ақпараттық-коммуникативтік технологиялар министрлігі арасындағы Ғарыш кеңістігін бейбіт мақсатта бірлесе зерттеу және пайдалану саласында өзара түсіністік туралы меморандум;
7. Қазақстан Республикасының Денсаулық сақтау министрлігі мен Корея Республикасының Денсаулық сақтау және әлеуметтік қамсыздандыру министрлігі арасындағы Денсаулық саласында «Самал жел» бағдарламасын жүзеге асыру жөніндегі жоспар;
8. Қазақстан Республикасы Қаржы министрлігінің Мемлекеттік кіріс комитеті мен Корея Республикасының Кеден қызметі арасындағы уәкілетті экономикалық операторларды мойындау жөніндегі өзара түсіністік туралы меморандум.







///Қазақстан Президенті Қасым-Жомарт Тоқаев БҰҰ Бас Ассамблеясының жоғары деңгейдегі 76-шы сессиясы аясында «Пандемияны тоқтатып, қайта жаңғыруды жақсарту» деп аталған COVID-19 пандемиясына қарсы күреске арналған Жаһандық саммитте сөз сөйледі.
Мемлекет басшысы өз сөзінде әлем соңғы онжылдықтарда денсаулық сақтау саласының бұрын-соңды болмаған ғаламдық дағдарысына ұшырағанын атап өтті. Соның салдарынан туындаған экономикалық қиындықтар теңсіздіктерді арттырды және ғаламдық қоғамдастықтың шарасыздығын көрсетті.
– Қалыптасқан жағдай жан-жақты әрі нақты шаралар қабылдауды талап етеді. Біздің басты міндетіміз – шұғыл түрде вакцинаға жаһандық қолжетімділікті арттыру болуы керек деп ойлаймын. Бұл ғаламдық этика мен бірліктің мәселесі. Өйткені вакциналарға қол жеткізудегі әділетсіздік халықтың денсаулығына нұқсан келтіріп қана қоймай, қоғамдағы алшақтықты одан әрі ұлғайта бермек. Біз вакциналардың екі миллиардтан астам дозасымен қамтамасыз етуге және денсаулыққа төнген жаһандық қатерлерден ұжымдық қорғанысты жақсартуға бағытталған жан-жақты күш жұмылдыруды құптаймыз. Дүниежүзілік «ұжымдық иммунитетке» үлес қоса отырып, Қазақстан QazVac вакцинасын жасау арқылы екпе ойлап тапқан әлемдегі алғашқы он елдің қатарына енді, – деді Қазақстан Президенті.
Қасым-Жомарт Тоқаев жуырда QazVac коронавирустың дельта штаммына төтеп бере алатындай күшейтілгенін, бүгінде Қазақстан халқының 31 пайызы екпені толық алғанына тоқталды. Сонымен қатар азаматтарымыздың еркін таңдау жасауы үшін вакцинаның бірнеше түрі жеткілікті деңгейде ұсынылғаны туралы айтты.
– Осы саммиттің пайдалы идеялары мен мақсаттарын жүзеге асыру үшін біз нақты ішкі жоспарларымыз бен міндеттемелерімізді әзірледік. Қазақстанда ұлттық биологиялық қауіпсіздік жүйесін құрудың заңнамалық негізі әзірленген. Біз халықаралық стандарттарға сәйкес келетін биологиялық қатерлерді болжауға арналған кешенді әрі жоғары технологиялық құрылым жасақтауға ұмтыламыз. АҚШ басшылығының күш-жігері мен Президент Байденнің «Әлемді жақсарту» жаһандық бастамасы аясында серіктестікті дамыту арқылы ұжымдық іс-қимылдарды қамтамасыз етуге ұмтылысын жоғары бағалаймыз. Сондықтан Қазақстан Сіздің ұсынып отырған міндеттерді бекіту туралы көзқарасыңызбен келісе отырып, осы мақсатқа қол жеткізу үшін өз үлесін қосуға дайын, – деді Мемлекет басшысы.
Президент тәжірибе мен ғылыми зерттеулерге сүйене отырып, кешенді шараларды жүзеге асыру жөнінде бірқатар бастама көтерді.
– Біз ғаламдық деңгейдегі әлеуетті арттыруға назар аударуымыз керек. Дүниежүзілік денсаулық сақтау ұйымы бекіткен алғашқы медициналық-санитарлық көмек саласындағы Алматы декларациясының негізгі қағидаттарын насихаттау қажет. Біз болашақта биологиялық апаттар мен дағдарыстардың алдын алу үшін күш біріктіруіміз керек. Осыны ескере отырып, былтыр мен Биологиялық қауіпсіздік жөніндегі халықаралық агенттік құру туралы бастама көтердім. Барлық мүдделі тараптармен тәжірибелік консультациялар жүріп жатыр. Біз серіктестерді осы бастаманы қолдауға шақырамыз, – деді Қасым-Жомарт Тоқаев.
Мемлекет басшысы жаһандық туризм мен бизнеске COVID-19 пандемиясымен күресте көмектесу үшін вакцина сертификаттарын өзара мойындау бағытында жұмыс істеу маңызды екенін атап өтті.
– Медициналық сертификаттар пандемиядан кейінгі кезеңде жұмысты қауіпсіз қайта қалпына келтіруге, экономиканың тез оңалуына және жаңа жұмыс орындарының ашылуына ықпал етеді. Біз COVID-19 вакциналарына деген сенімді арттыру үшін әлеуметтік желілердің құралдарын қолдануымыз керек. Масс-медиадағы ғылыми негізделген ақпараттардың тапшылығынан қоғамда күмән немесе сенімсіздік бар. Біз халықтың вакцинаға деген сенімін арттыру үшін түсіндіру жұмыстарында нақты деректерге сүйенуіміз керек.
Біз шынымен де жақсы әлем құруымыз керек, сонымен қатар әділ, орнықты, экологиялық таза және ізгілікке негізделген «жаңа әлем» қалыптастырған абзал, – деді БҰҰ саммитінде сөйлеген сөзінде. 
 

///
	 

	Давостағы Дүниежүзілік экономикалық форум аясында өткен әңгімелесу барысында Мемлекет басшысы мен Еуропа қайта құру және даму банкінің (ЕҚДБ) президенті банктің отандық және шетелдік инвестицияға көмек көрсетуінің негізгі тетіктерін талқылады.

	Тараптар инфрақұрылымдарды дамытуға бағытталған бірқатар перспективалық жобаны, атап айтқанда, Үлкен Алматы айналмалы автомобиль жолы құрылысын қаржыландыруға қатысу жайын қарастырды. 

	Нұрсұлтан Назарбаев Қазақстан мен ЕҚДБ арасындағы ынтымақтастықтың деңгейі жоғары екенін, сондай-ақ банктің түрлі салаларға инвестиция салу арқылы еліміздің экономикасын дамытуға қосқан елеулі үлесін атап өтті. Мемлекет басшысы республиканың шағын және орта бизнесіне қолдау көрсету жұмысын жалғастыруға шақырды.

	С.Чакрабарти өз кезегінде ынтымақтастықтың табысты дамып келе жатқаны туралы пікірін білдіре келе, өткен жылдың қорытындысында Қазақстан бойынша жобалар пакеті 450-500 миллион доллар көлемінде болғанын атап өтті. 

	ЕҚДБ басшысы банктің елімізге бөлінетін қаржы көлемін арттыруға мүдделі екендігінен хабардар етті. Бұған қоса, С.Чакрабарти ЕҚДБ-ның «жасыл экономика» саласындағы белсенді жұмысына назар аударды, ол ұйым жобаларының 50%-дан астамын қамтиды.


///
	 

	

	Әңгімелесу барысында аэроғарыш өнеркәсібі саласындағы Қазақстан мен концерн арасындағы ынтымақтастықты дамыту мәселесі қаралды.

	Атап айтқанда, тараптар ғарыш аппараттарын құрастыру-сынау кешені ғимаратының құрылысы жөніндегі жобаны EADS Astrium компаниясымен бірлесіп іске асыру мәселесін талқылады.

	Кездесу аясында келешекте жерді қашықтан алдын ала тексеретін орта және жоғары шешімді ғарыш аппаратын іске қосуға арналған ғарыш жүйесінің жердегі сегменті құрылысының барысы қарастырылды.

	Нұрсұлтан Назарбаев пен Жан-Пьер Таламони Қазақстанның Еуропамен аэроғарыш өнеркәсібінің түрлі бағыттарында тәжірибе алмасу және авиақұрылыс саласындағы стратегиялық серіктестігін нығайту қажеттігін атап өтті.    

	Еуропалық аэроғарыш және қорғаныс концерні (EADS) – аэроғарыш өнеркәсібі саласындағы еуропалық ірі корпорация. EADS – Airbus S.A.S., Eurocopter және EADS Astrium компанияларының бірден-бір акционері болып саналады.

///Кездесу барысында Комитеттің бюджетті жоспарлау және салық саясаты саласындағы заң шығару қызметінің мәселелері талқыланды.
Қазақстан Республикасының Тұңғыш Президенті – Елбасының Баспасөз қызметі
///Қазақстан Президенті Елорда күніне арналған мерекелік іс-шараны дәстүрлі түрде ашатын Мемлекеттік ту көтеру салтанатты рәсіміне қатысты.
– Биыл қастерлі Тәуелсіздігімізге – 30 жыл. Сондықтан бұл рәсімнің тарихи мән-маңызы айрықша. Көк туымыз – Тәуелсіз Қазақстанның ең басты рәмізі. Халқымыз үшін азаттықтан асыл, байрақтан биік құндылық жоқ.  Қазақтың тарихы «Туың жығылмасын!» деген бір ауыз тілекке сыйып тұр. Бабаларымыз қашанда туын биік ұстаған. Елдігі сынға түскен сәтте байрақ астына бірігіп, тұтастығын танытқан. Ерлік пен бірліктің дәстүрі ұрпақтан ұрпаққа жалғасып, Тәуелсіздік дәуіріне ұласты. Егемен елдің көк байрағы – мызғымас мемлекеттігіміздің белгісі, – деді Президент.

Қасым-Жомарт Тоқаев жоғары әскери оқу орнының түлектерінің алдында сөйлеген сөзінде Мемлекеттік туымыз бен еліміздің бас қаласы ұлт бірлігінің жарқын символы екенін айтты.
– Елордамыз – қазіргі Қазақстанның  бетке ұстар бас қаласы. Еліміздің орталық мегаполисі болашаққа жол ашатын ордаға, жалпы ұлт болып ұйысудың және шынай патриотизмнің үлгісіне айналды. Тұңғыш Президент – Елбасы мен миллиондаған отандасымыздың қажырлы еңбегінің арқасында бой көтерген қала – халқымыздың мақтанышы. Отанымыздың жүрегі дәл осы жерде соғып тұр. Аса маңызды шешімдердің бәрі осы жерде қабылданып, салмақты ой-пікірлер ортаға салынып, бірегей жобалар жүзеге асырылып жатыр, – деді Мемлекет басшысы. 

Қазақстан Президентінің пікірінше, елорда дарынды, жігерлі отандастарымыздың, сондай-ақ,  өзге мемлекеттердің көптеген азаматтарының бас қосатын орталығына айналды. Қасым-Жомарт Тоқаев Ұлы дала кіндігінде қасиетті Туды биікте желбірете отырып, еркіндік пен егемендік мұратына бейілді екенімізді атап өтті.
– Елорда күні адамдарды қолдап, шабыттандыру, бірліктің күшін, өзара көмектің маңыздылығы мен әр азаматтың ортақ іске қосқан үлесінің құндылығын дәріптеу үшін аса маңызды. Елорда тұрғындары екпе салу науқаны мен шектеу шараларын сақтау кезінде алдыңғы қатарда болуы қажет. Жаппай вакциналау қалыпты тыныс-тіршілікке қайта оралудың, адамдардың денсаулығын сақтаудың жалғыз жолы екенін дұрыс түсінуіміз керек. «Біз біргеміз» ұраны аса қатерлі індетке қарсы күрестегі жеңісіміздің бойтұмары болатынына сенімдімін, – деді Қасым-Жомарт Тоқаев.

Рәсім барысында жоғары әскери оқу орнының 12 үздік түлегі Қазақстан Президенті – Қазақстан Республикасының Жоғарғы Бас қолбасшысының қолынан офицер погонын алды.
– Оқуларыңыздың сәтті аяқталғаны құтты болсын, жас офицерлер! Офицерлік шен – бұл, ең бірінші, Отан алдындағы зор жауапкершілік. Болашақта командир атанып, жас сарбаздарға тәлім бересіздер. Сондықтан отаншыл, батыл және айбынды болып, үлгі көрсету аса маңызды. Мүлтіксіз қызмет ету – бәріңізге ортақ міндет. Антқа адал болу, Тәуелсіз елімізді қорғау – қастерлі парыз, – деді Мемлекет басшысы.
Жиын соңында Қасым-Жомарт Тоқаев барлық қатысушыларды келе жатқан Елорда күнімен құттықтап, Отанымыздың өсіп-өркендей беруіне тілектестік білдірді.  












 
///Мемлекет басшысы Қазақстан Республикасының Тұңғыш Президенті – Елбасы Нұрсұлтан Назарбаевтың құрметіне орнатылған ескерткіштің ашылу рәсіміне қатысты. Ескерткіш елордада Әлихан Бөкейхан мен Керей, Жәнібек хандар көшелерінің қиылысындағы жуырда ашылған саябақтың аумағында орналасқан.
Ескерткішті ашқан Президент жиынға қатысушылардың алдында сөз сөйледі.

Қасым-Жомарт Тоқаев жыл сайын Елорда күні қарсаңында қаланың рухани келбетін көркейте түсетін жаңа кешендер ашылатынын атап өтіп, былтыр осы игі дәстүрмен Елбасы кітапханасы музейінің бой көтергенін және оның  алдынан ашылған саябақ қала тұрғындары үшін жайлы демалыс орнына айналғанын айтты.
– Сондықтан бүгін біз Елбасы Нұрсұлтан Әбішұлы Назарбаевтың құрметіне орнатылған тарихи ескерткішті дәл осы жерде ашып отырмыз. Мерейлі жылда мұндай сәулет туындысының бой көтеруі – заңды құбылыс, – деді Президент.
Қасым-Жомарт Тоқаев мемлекеттіліктің негізін қалыптастыруға, еліміздің шекара шебін айқындауға, халықаралық келісімдермен біржола шегендеуге, жаһандық дағдарысты еңсеруге, халықаралық беделін нығайтуға Нұрсұлтан Назарбаевтың зор үлес қосқанын атап өтті.  
– Елбасы көптеген халықаралық бастама көтеріп, мемлекетімізді жаһандық саясаттың төріне шығарды. Оны бүкіл әлем ұлы саясаткер, тарихи тұлға ретінде біледі. Қасиетті Отанымыз – Қазақстанның бүгінгі және ертеңгі ұрпағы осындай ұлт перзентіне қарап, бой түзейді, – деді Президент. 

Мемлекет басшысы Тәуелсіздіктің алғашқы жылдарындағы аса қауіпті сын-қатерлер мен жаппай қираған қиын-қыстау кезеңде Елбасы халықтың өзіне деген сенімін ұялатып, ертеңгі күнге деген үміт отын жаға білгенін атап өтті. 
– Халықты ауқымды өзгерістерге талмай жетелеген Тұңғыш Президент аса жауапты өзгерістердің, ауқымды реформалардың нақты іске асырушысына және Тәуелсіздігіміздің символына айналды, – деді Мемлекет басшысы.   
Бұдан бөлек Қасым-Жомарт Тоқаев мемлекетіміздің саяси және экономикалық жетістіктерінің негізінде Елбасының бірегей бастамалары жатқанына назар аударды.
– Елбасының стратегиялық бағыты – елімізді одан әрі жаңғыртуға негізделген саясатымыздың берік негізі. Құбылмалы әлемде реформаларды табысты жүзеге асыру үшін бізге айқын идеологиялық бағдар, орнықты әрі құнды негіз қажет, – деді Президент.

Осы ретте Қасым-Жомарт Тоқаев ұлт мүддесіне қызмет еткен көрнекті қайраткерлерге ескерткіш қою – тарихи тұлғаларымызға шынайы құрмет көрсету деген пікір білдірді.
Осыған байланысты Президент жақын күндері Алаштың үш арысы – Әлихан Бөкейханға, Ахмет Байтұрсынұлына, Міржақып Дулатұлына, ғұлама ғалым Қаныш Сәтбаевқа және басқа да көрнекті тұлғаларға арналған ескерткіштер ашылатынын айтты.
Жиын соңында Мемлекет басшысы Қазақстан халқын келе жатқан Елорда күнімен құттықтады.


/// 
Елбасы кәсіпорынның жұмысымен танысты және зауыттың негізгі өнімі шығарылатын құрастыру цехын аралап көрді.
Нұрсұлтан Назарбаев сондай-ақ еңбек ұжымымен және өңірдегі өнеркәсіптік кәсіпорындардың басшыларымен әңгімелесті.
Қазақстан Президенті өңірдің ірі кәсіпорындары шағын және орта бизнес субьектілерін тапсырыспен қамтамасыз ететінін атай отырып, облыстағы индустрияның біртіндеп дамып келе жатқанына назар аударды. 
Елбасы  мемлекет тарапынан өнеркәсіпті дамыту үшін айтарлықтай қаражат бөлініп жатқанына да тоқталды.
– Қазақстанда  индустрияландыру бағдарламасы жүзеге асырылуда. Өзге елдер зауыттар санын қысқартып жатқан уақытта біз жаңаларын салып жатырмыз. Тек биылдың өзінде  75 жаңа кәсіпорын салынады, оларда 3 мыңға жуық адам жұмыспен қамтылатын болады. Елдің өңірлерін дамыту үшін мемлекет бұл жұмыстарды жалғастыра береді, – деді Нұрсұлтан Назарбаев.
 «КАМАЗ-Инжиниринг» АҚ негізінен самосвалдар, басқа да жүк және арнайы техникалар құрастырады. Былтыр зауыт 1250 автокөлік құралдарын шығарды. 



///Мемлекет басшысы Қазақстан Республикасының Тұңғыш Президенті – Елбасы Нұрсұлтан Назарбаевтың құрметіне орнатылған ескерткіштің ашылу рәсіміне қатысты. Ескерткіш елордада Әлихан Бөкейхан мен Керей, Жәнібек хандар көшелерінің қиылысындағы жуырда ашылған саябақтың аумағында орналасқан.
Ескерткішті ашқан Президент жиынға қатысушылардың алдында сөз сөйледі.

Қасым-Жомарт Тоқаев жыл сайын Елорда күні қарсаңында қаланың рухани келбетін көркейте түсетін жаңа кешендер ашылатынын атап өтіп, былтыр осы игі дәстүрмен Елбасы кітапханасы музейінің бой көтергенін және оның  алдынан ашылған саябақ қала тұрғындары үшін жайлы демалыс орнына айналғанын айтты.
– Сондықтан бүгін біз Елбасы Нұрсұлтан Әбішұлы Назарбаевтың құрметіне орнатылған тарихи ескерткішті дәл осы жерде ашып отырмыз. Мерейлі жылда мұндай сәулет туындысының бой көтеруі – заңды құбылыс, – деді Президент.
Қасым-Жомарт Тоқаев мемлекеттіліктің негізін қалыптастыруға, еліміздің шекара шебін айқындауға, халықаралық келісімдермен біржола шегендеуге, жаһандық дағдарысты еңсеруге, халықаралық беделін нығайтуға Нұрсұлтан Назарбаевтың зор үлес қосқанын атап өтті.  
– Елбасы көптеген халықаралық бастама көтеріп, мемлекетімізді жаһандық саясаттың төріне шығарды. Оны бүкіл әлем ұлы саясаткер, тарихи тұлға ретінде біледі. Қасиетті Отанымыз – Қазақстанның бүгінгі және ертеңгі ұрпағы осындай ұлт перзентіне қарап, бой түзейді, – деді Президент. 

Мемлекет басшысы Тәуелсіздіктің алғашқы жылдарындағы аса қауіпті сын-қатерлер мен жаппай қираған қиын-қыстау кезеңде Елбасы халықтың өзіне деген сенімін ұялатып, ертеңгі күнге деген үміт отын жаға білгенін атап өтті. 
– Халықты ауқымды өзгерістерге талмай жетелеген Тұңғыш Президент аса жауапты өзгерістердің, ауқымды реформалардың нақты іске асырушысына және Тәуелсіздігіміздің символына айналды, – деді Мемлекет басшысы.   
Бұдан бөлек Қасым-Жомарт Тоқаев мемлекетіміздің саяси және экономикалық жетістіктерінің негізінде Елбасының бірегей бастамалары жатқанына назар аударды.
– Елбасының стратегиялық бағыты – елімізді одан әрі жаңғыртуға негізделген саясатымыздың берік негізі. Құбылмалы әлемде реформаларды табысты жүзеге асыру үшін бізге айқын идеологиялық бағдар, орнықты әрі құнды негіз қажет, – деді Президент.

Осы ретте Қасым-Жомарт Тоқаев ұлт мүддесіне қызмет еткен көрнекті қайраткерлерге ескерткіш қою – тарихи тұлғаларымызға шынайы құрмет көрсету деген пікір білдірді.
Осыған байланысты Президент жақын күндері Алаштың үш арысы – Әлихан Бөкейханға, Ахмет Байтұрсынұлына, Міржақып Дулатұлына, ғұлама ғалым Қаныш Сәтбаевқа және басқа да көрнекті тұлғаларға арналған ескерткіштер ашылатынын айтты.
Жиын соңында Мемлекет басшысы Қазақстан халқын келе жатқан Елорда күнімен құттықтады.


///Мемлекет басшысы Қырғызстанға жасаған мемлекеттік сапарының мәдени іс-шаралар бағдарламасы аясында Президент Сооронбай Жээнбековпен бірге қырғыз халқының көрнекті жазушысы Шыңғыс Айтматовтың Музей-үйіне барды.
Қазақстан Президенті қаламгердің 22 жыл бойы тұрған үйінде ашылған музейдегі жәдігерлермен танысты.
Жазушының әйелімен және баласымен әңгімелесу барысында Қазақстан Президенті  Ш.Айтматовпен 1989 жылы Пекинде танысқан сәтін еске алды.

Мемлекет басшысына Бішкек қаласында Ш.Айтматов атындағы мәдени орталық ашылатыны туралы айтылды.
Экскурсия соңында Мемлекет басшысы Құрметті қонақтар кітабына естелік қолтаңбасын қалдырды. 





///Қасым-Жомарт Тоқаев пен Эмомали Рахмон шағын және кеңейтілген құрамда жүргізілген екіжақты келіссөздер қорытындысы бойынша бұқаралық ақпарат құралдары үшін брифинг өткізді.
Мемлекет басшысы журналистер алдында сөйлеген сөзінде Тәжікстанға ресми сапармен келуге шақырып, қонақжай тәжік жерінде құшақ жая қарсы алғаны үшін Президент Эмомали Шәріпұлы Рахмонға зор ризашылығын білдірді.
Қасым-Жомарт Тоқаев Тәжікстанның Қазақстан үшін өңірдегі маңызды серіктес мемлекет қана емес, тілектес әрі бауырлас ел екенін атап өтті.
– Біздің халықтарымызды достықтың берік арқауы, ортақ тарих, рухани және мәдени құндылықтар біріктіреді, – деді Мемлекет басшысы.
Президент бүгінгі келіссөздер Қазақстан мен Тәжікстан арасындағы қатынастардың жоғары деңгейде екенін тағы да бір мәрте көрсеткенін айтты.
Қасым-Жомарт Тоқаев екіжақты және көпжақты ықпалдастықтың өзекті мәселелері бойынша нақты келісімдерге қол жеткізілгені туралы айтып, оның екі ел халықтарының әл-ауқатын арттыруға ықпал ететініне сенім білдірді.
Қазақстан Президентінің пікірінше, жүргізілген келіссөздердің терең символдық мәні бар. Өйткені ол екі мемлекеттің Тәуелсіздігінің 30 жылдық мерейтойы аясында өтіп отыр.
Қасым-Жомарт Тоқаев кездесу қорытындыларын жоғары бағалай келе, тараптар келешек ықпалдастықтың негізгі бағыттарын айқындай алғанын жеткізді.
– Қазақстан – Тәжікстанның негізгі сауда серіктестерінің бірі. Былтырғы жылдың қорытындысы бойынша өзара сауда-саттықтың бұрынғы көлемін сақтап қана қоймай, сондай-ақ, тауар айналымының өсімін 800 миллион долларға дейін жеткіздік. Пандемия жағдайында бұл жаман көрсеткіш емес, – деді Президент.
Мемлекет басшысы өнеркәсіп кооперациясы мен инвестициялық ынтымақтастықты дамытудың маңыздылығына назар аударды. Оның айтуынша, Қазақстан компаниялары Тәжікстанда автомобиль және автобус шығаратын, трансформатор зауытын салатын бірлескен кәсіпорын ашуға дайын. Сонымен қатар қазақстандық кәсіпкерлер теміржол құрал-жабдықтарын, тепловоздар мен вагондарды, тікұшақтарды, «Рогун ЖЭС-і» құрылысы мен басқа да нысандарға металл өнімдерін жеткізу ісін ұлғайтуға мүдделі.
Қасым-Жомарт Тоқаев екі ел үкіметтерінің аталған бағыт бойынша жүйелі келіссөздер жүргізіп жатқанын, бірлескен ірі өндіріс жобаларын жүзеге асыруды көздейтін бірқатар құжатқа қол қойылғанын атап өтті.
Президент өзара сауда-саттықтың ұлғаюы ауыл шаруашылығы саласындағы ынтымақтастықты нығайтуға тың серпін беретініне тоқталды.
– Қазақстан өзара тиімді шарттар бойынша бидай, ұн, ет және сүт өнімдерін жеткізуді арттыруға ниетті. Өз кезегінде, Тәжікстанның Қазақстанға жеміс-көкөніс өнімдерін экспорттау мүмкіндігі зор. Фермерлерімізді қолдау, қажетсіз аралық кедергілерді азайту үшін Тәжікстанның ауыл шаруашылығы өнімдерін Қазақстан нарығына жеткізуді қамтамасыз ету жөніндегі бірлескен көтерме басқару орталықтарын құру идеясын қолдадық, – деді Мемлекет басшысы.
Сонымен қатар Қасым-Жомарт Тоқаев Қазақстан мен Тәжікстан арасындағы көлік-транзит әлеуетін тиімді пайдалану қажет екенін атап өтті.
Президент тасымал көлемін арттыруға тың серпін беру мақсатында екі ел үкіметтеріне тариф саясатын оңтайландыру және тасымал талаптарын жақсарту жұмыстарына қатысты шаралар қабылдауға тапсырма берілгенін айтты.
Қасым-Жомарт Тоқаев аталған уағдаластықтардың табысты жүзеге асырылуы өзара сауда айналымының межесін 1 миллиард доллардан асыруға және жақын болашақта бұл көрсеткішті екі есе ұлғайтуға мүмкіндік беретініне сенім білдірді. Бұдан бөлек келіссөздер барысында су-энергетикалық және әскери-техникалық салалардағы ықпалдастық мәселелері де талқыланды.
Сонымен қатар Мемлекет басшысы мәдени-гуманитарлық байланыстарды кеңейту, оның ішінде, екі елдің мәдени күндерін өзара алмасып өткізу жайында айтты.
 – Қазақстан тәжік студенттері үшін берілетін білім гранттарының санын көбейтеді. Бұл біздің жастарымызды одан сайын жақындата түседі. Ол біздің елдеріміз арасындағы шынайы достық қатынастардың сабақтастығын сақтауға ықпал етеді, – деді Қасым-Жомарт Тоқаев.
Президенттің айтуынша, келіссөздер кезінде Орталық Азиядағы тұрақтылық пен қауіпсіздікті қамтамасыз етуге қатысты өзекті мәселелерге ерекше көңіл бөлінген.
Ауғанстандағы ахуал туралы айта келе, Қасым-Жомарт Тоқаев тәжік тарапына және оның басшылығына әлемдік күн тәртібіндегі өзекті проблема бойынша мазмұнды консультация бергені үшін ризашылығын білдірді.
– Қазақстан өңірдегі бейбітшілік пен тату көршілікті сақтау және өзара сенімді нығайту үшін бауырлас мемлекеттердің күш-жігерін біріктіруді қолдайды. Орталық Азия – экономикалық, көлік-транзиттік және адами әлеуеті мол, бірегей мүмкіндіктері мен ресурстары зор аумақ, – деді Мемлекет басшысы.
Қасым-Жомарт Тоқаев өңірлік кооперацияға тың серпін беру мақсатында тараптар Мемлекет басшылары мен үкіметтернің, сондай-ақ, салалық министрліктердің жетекшілері деңгейінде жүргізілетін өзара консультацияларды жалғастыруға уағадалсты.
Қазақстан Президенті Тәжікстан Президентін өзіне ыңғайлы уақытта мемлекеттік сапармен келуге шақырғанын айтты.
Мемлекет басшысы тәжік тарапының 2025 жылды Халықаралық мұздықтарды сақтаудың жылы деп жариялау туралы бастамасын қолдайтынын жеткізді.
 

 

 

 

 
///
	

	Кездесуде Қазақстан мен Еуропалық одақтың атом энергетикасы саласындағы ынтымақтастығының келешегі талқыланды. Сонымен қатар, екі елдің жаңа технология саласындағы өзара іс-қимылын кеңейту мен бірлескен тәжірибелік-конструкторлық және технологиялық жұмысты жүзеге асыру мәселесі қозғалды.

	Нұрсұлтан Назарбаев пен Бернар Биго Үлбі металлургиялық зауытының базасында жақын арада тұсаукесері өтетін, ядролық жылу бөлгіш бөлшек өндіретін кәсіпорынның құрылысы барысын талқылады.

	Кездесу аясында Қазақстанда баламалы энергетиканы дамытуға, «жасыл» технологияны ендіру жөнінде зертхана құруға және қоршаған ортаны қорғауға қатысты кең ауқымды мәселелер қарастырылды.

	Тараптар күн энергиясы өндірісіне, соның ішінде күн панелін шығаруға қолданылатын қазақстандық кремнийді пайдалануға мүдделілік танытты.

	Қазақстан Президенті мен Атом энергетикасы және баламалы энергия көздері жөніндегі комиссариатының басшысы күн, жел және су энергиясына біріктірілген баламалы энергияны бірлесіп пайдалануды қосқанда, жаңартылған көздер саласындағы ынтымақтастықты жалғастыру қажеттігін атап өтті.

	Іс-қимылдың келешегі бар бағыттарының бірі – түрлі техника шығаруда пайдалануға болатын сирек металдар базасында жоғары пайдалы әрекет коэффициенті бар магниттері өндірісін дамыту.

	Біздің еліміздің баламалы энергия көздерін дамыту жөніндегі бастамасы Астананың «ЭКСПО-2017» - «Болашақ энергиясы» көрмесін өткізуге берген өтінішінің тақырыбына тікелей байланысты болып отыр.  

///Нұрсұлтан Назарбаев Қызылорда қаласының бас жоспарымен және оны толық жоспарлау жобасымен танысты. 
Қазақстан Президентіне сол жағалаудағы құрылыс алаңы 1532 гектар жерді құрайтыны, соның ішінде аумағы 500 гектар жерге бірінші кезекте құрылыс жүргізілетіні жөнінде баяндалды.  
Сондай-ақ, Мемлекет басшысы сол жағалаудағы құрылыстың эскиздері мен инвестициялық жел телімдерінің сызбасын көрді.
***
Жоспар бойынша 800 пәтерді құрайтын тұрғын үй кешендерін, әлеуметтік-мәдени және білім беру нысандарын салу көзделген. Сонымен қатар, 100 адамды қабылдай алатын емханасы бар, 300 адамға арналған көпсалалы аурухана, 320 балаға арналған балабақша, музей мен студенттер қалашығы салынады.

///Қасым-Жомарт Тоқаевқа «Самұрық-Қазына» қорының биылғы төрт айда атқарған жұмыстарының қорытындысы жөнінде есеп берілді.
Президентке қордың өндірістік, қаржылық көрсеткіштері мен осы жылға арналған болжамдары туралы баяндалды. Берілген мәліметтерге сәйкес «Самұрық-Қазына» акционерлік қоғамы қазіргі уақытта жоспарланған нәтижеге қол жеткізген.
Алмасадам Сәтқалиев Мемлекет басшысына маңызды инвестициялық жобалардың іске асырылу барысы, ірі инфрақұрылымдық нысандарға жүргізілген жөндеу жұмыстары, сондай-ақ Қорға қарасты портфельді компаниялардың IPO-ға дайындығы жөнінде баяндады.
Кездесу соңында Қасым-Жомарт Тоқаев «Самұрық-Қазына» акционерлік қоғамының қызметіне қатысты бірқатар нақты тапсырма берді.
/// 
Ж.Түймебаев Мемлекет басшысына Түркиямен арадағы екіжақты қарым-қатынастың ахуалы мен даму келешегі туралы баяндап, сауда-экономика саласындағы өзара іс-қимыл көрсеткіштерінің жоғары екенін атап өтті.
Сондай-ақ Түркия Республикасының Президенті Р.Ердоғанның алдағы мемлекеттік сапарының дайындығына қатысты мәселелер талқыланды.
Кездесу барысында бұл сапар қазақ-түрік ынтымақтастығын одан әрі нығайту және оның аясын кеңейту ісіне қосымша серпін беретіні атап өтілді.
Соңында  Нұрсұлтан Назарбаев бірқатар нақты тапсырма берді.


/// 
Жеделхатта қайғылы оқиға салдарынан көптеген жазықсыз адамдардың қаза болғаны және зардап шеккені туралы хабарды Қазақстан Президенті зор күйзеліспен қабылдағаны атап өтілген.
«Еліңізбен көрші аймақтағы тұрақсыздық пен халықаралық терроризмнің өршуіне қарамастан, Түркия ішкі тұрақтылығы мен қауіпсіздігін нығайтып, қазіргі заман қауіп-қатерлеріне қарсы күресте табандылық танытатынына сенімдімін. Халықаралық терроризмнің тамырына балта шабу әлемдік қоғамдастық алдында тұрған ең өзекті міндет деп санаймын», – делінген жеделхатта.
Мемлекет басшысы Қазақстан ХХІ ғасырдың ең қауіпті қатеріне қарсы күресте бауырлас түрік халқын қолдайтынын атап айтты.
Соңында Нұрсұлтан Назарбаев Қазақстан халқының және жеке өзінің атынан Р.Ердоғанға, қаза тапқандардың туыс-туғандарына, сондай-ақ барша Түркия халқына көңіл айтып, зардап шеккендердің тезірек сауығып кетуіне тілектестігін білдірді. 
///Кездесу барысында стратегиялық жоспарлау, бағдарламалық құжаттарды әзірлеудің тиімділігі, мемлекеттік органдардағы бюрократиялық рәсімдерді қысқарту, сондай-ақ, Қазақстанның жинақтаушы зейнетақы жүйесін жаңғырту мәселелері талқыланды.
Қасым-Жомарт Тоқаев еліміздің экономикалық дамуының өзекті мәселелері бойынша нақты ұсыныс жасауды тапсырды. 


///
	

	Кездесуде Қазақстан мен Еуропалық одақтың атом энергетикасы саласындағы ынтымақтастығының келешегі талқыланды. Сонымен қатар, екі елдің жаңа технология саласындағы өзара іс-қимылын кеңейту мен бірлескен тәжірибелік-конструкторлық және технологиялық жұмысты жүзеге асыру мәселесі қозғалды.

	Нұрсұлтан Назарбаев пен Бернар Биго Үлбі металлургиялық зауытының базасында жақын арада тұсаукесері өтетін, ядролық жылу бөлгіш бөлшек өндіретін кәсіпорынның құрылысы барысын талқылады.

	Кездесу аясында Қазақстанда баламалы энергетиканы дамытуға, «жасыл» технологияны ендіру жөнінде зертхана құруға және қоршаған ортаны қорғауға қатысты кең ауқымды мәселелер қарастырылды.

	Тараптар күн энергиясы өндірісіне, соның ішінде күн панелін шығаруға қолданылатын қазақстандық кремнийді пайдалануға мүдделілік танытты.

	Қазақстан Президенті мен Атом энергетикасы және баламалы энергия көздері жөніндегі комиссариатының басшысы күн, жел және су энергиясына біріктірілген баламалы энергияны бірлесіп пайдалануды қосқанда, жаңартылған көздер саласындағы ынтымақтастықты жалғастыру қажеттігін атап өтті.

	Іс-қимылдың келешегі бар бағыттарының бірі – түрлі техника шығаруда пайдалануға болатын сирек металдар базасында жоғары пайдалы әрекет коэффициенті бар магниттері өндірісін дамыту.

	Біздің еліміздің баламалы энергия көздерін дамыту жөніндегі бастамасы Астананың «ЭКСПО-2017» - «Болашақ энергиясы» көрмесін өткізуге берген өтінішінің тақырыбына тікелей байланысты болып отыр.  

///
	 

	Мемлекет басшысы брифинг барысында Франция Республикасына сапары маңызды және жемісті болғанын атап өтті.

	- Мен сапар аясында Франция Президенті Франсуа Олландпен табысты келіссөздер жүргіздім. Біз екі ел арасындағы ынтымақтастықты нығайтуға және дамытуға келістік. Сонымен қатар, Францияның бірқатар саяси және іскер топ өкілдерімен екіжақты кездесулер өткізілді. Біз түрлі салалардағы мемлекетаралық өзара іс-қимылды кеңейту мәселесін талқыладық. Атап айтқанда, әуе және темір жол көлігі өндірісі, жаңартылған энергия көздері туралы әңгіме болды. Қазақстан үшін франциялық технология трансферті маңызды мәнге ие. Жалпы, бүгінде республикада түрлі салаларда тұтас алғанда франциялық серіктестерімізбен 25 бірлескен жоба іске асырылуда, - деді Қазақстан Президенті.

	Нұрсұлтан Назарбаев EXPO-2017 көрмесін өткізу үшін Астананы таңдау туралы шешімге түсініктеме берді.

	- Мен еліміз үшін кезекті өте үлкен жеңіске қол жеткізгенімізді зор қуанышпен айтқым келеді. EXPO-ға мүше елдің басым көпшілігі Астанаға дауыс берді. Біз 103 дауыс алдық. Осылайша Астана соншама ауқымды іс-шараны өткізетін қала ретінде әлемдік танымалдыққа ие болды, - деді Мемлекет басшысы.

	Нұрсұлтан Назарбаев бұл Қазақстан үшін үлкен құрмет және қуаныш екенін атап көрсетті. Өйткені, елімізге 100-ден астам мемлекеттің өкілдері келеді және осы көрмеде өздерінің павильондарын құрады.

	-  EXPO-2017 көрмесі Қазақстанды тағы да күллі әлемге танытады. «Болашақтың энергиясы» - бүгінгі күндегі маңызды тақырып. Бұл көрме әлемдік экономика дамуының күн тәртібін анықтайды. Біз бұл міндетті шешуге тиіспіз. Біз Астанада EXPO-2017 көрмесін тұрғызамыз, өз экспозициямызды заманауи технологиямен қамтамасыз етеміз. Бұл әдемі нысан - жаңа елордамыздың ең үздік бренді болады. Бұл - біздің мүмкіндігімізді көрсететін бүкіл Қазақстан үшін, барша қазақстандықтар үшін жақсы оқиға. Мен осы оқиғамен қазақстандықтарды тағы да құттықтаймын! – деді Нұрсұлтан Назарбаев.           
///
	 

	Келіссөздер кезінде Қазақстан Президенті Дүниежүзілік экономикалық форумның жоғары деңгейде ұйымдастырылғанын атап өтті.

	Мемлекеттер көшбасшылары Қазақстан-Швейцария қарым-қатынасының негізгі аспектілерін және оны бұдан әрі дамыту перспективаларын қарастырды.

	Халықаралық күн тәртібіндегі өзекті мәселелер жөнінде де пікір алмасты.  

	Нұрсұлтан Назарбаев пен Дидье Буркхальтер екіжақты да, халықаралық ұйымдар аясындағы да өзара тиімді ынтымақтастықтың жоспарлы түрде нығайтылуына назар аударды.

	Қазақстан Президенті Швейцария еліміздің Еуропадағы негізгі сауда серіктесінің бірі болып саналатынын айтты. Республикамызда Algroup, Rieter және Glencore тәрізді ірі швейцариялық компаниялар жұмыс істеуде.

	Тараптар Сауда-экономикалық ынтымақтастық жөніндегі Қазақстан-Швейцария үкіметаралық комиссиясы одан әрі белсене қызмет жасауы қажеттігіне тоқталды.

	Кездесу қорытындысында мемлекеттер көшбасшылары таяу келешекте екіжақты ынтымақтастықтың қарқыны арта түсетініне сенім білдірді.

/// 
Кеңесте өңірлік дамудың қазіргі мәселелері, соның ішінде қоғамдық-саяси тұрақтылықты, биылғы жылыту маусымын үзіліссіз аяқтауды, көктемгі егіс жұмыстарына дайындықты қамтамасыз ету, сондай-ақ бюджет қаражаттарын басқару, жергілікті жерлердегі баға мен тарифті мониторингтеу жайы қаралды.
Кеңес қорытындысы бойынша Мемлекет басшысы өңірлерді әрі қарай дамыту жөнінде нақты тапсырмалар берді. 


///Кездесу барысында Комитеттің бюджетті жоспарлау және салық саясаты саласындағы заң шығару қызметінің мәселелері талқыланды.
Қазақстан Республикасының Тұңғыш Президенті – Елбасының Баспасөз қызметі
///
	 

	Кездесу барысында компанияның Қазақстандағы жұмысының басталуының мәселелері қаралды. «Бомбардьер» өкілдері қазірдің өзінде әлеуетті серіктестерімен бірқатар келіссөздер жүргізгені атап өтілді.

	Қазақстан Президенті өсу үстіндегі ел экономикасының сұранысы мен көлік инфрақұрылымының даму қарқынын ескергенде, канадалық кәсіпорынның республикамызда қызмет етуі үшін жақсы мүмкіндіктері бар екенін атап өтті.

	П.Бодуэн «Бомбардьердің» әрдайым жаңа елдегі жұмысын бастаған кезде ұзақмерзімді мақсат қоятынын мәлім етті. Ол адами капиталды дамыту және өз кәсіпорындарына қызмет көрсету жөніндегі сервистік компаниялар құру жоспарлары туралы айтып берді. 

	Компания басшысы авиация және теміржолға арналған машина жасау саласындағы ынтымақтастықты дамытуға әзір екендіктерін де жеткізді.


///
	 

	

	Әңгімелесу барысында аэроғарыш өнеркәсібі саласындағы Қазақстан мен концерн арасындағы ынтымақтастықты дамыту мәселесі қаралды.

	Атап айтқанда, тараптар ғарыш аппараттарын құрастыру-сынау кешені ғимаратының құрылысы жөніндегі жобаны EADS Astrium компаниясымен бірлесіп іске асыру мәселесін талқылады.

	Кездесу аясында келешекте жерді қашықтан алдын ала тексеретін орта және жоғары шешімді ғарыш аппаратын іске қосуға арналған ғарыш жүйесінің жердегі сегменті құрылысының барысы қарастырылды.

	Нұрсұлтан Назарбаев пен Жан-Пьер Таламони Қазақстанның Еуропамен аэроғарыш өнеркәсібінің түрлі бағыттарында тәжірибе алмасу және авиақұрылыс саласындағы стратегиялық серіктестігін нығайту қажеттігін атап өтті.    

	Еуропалық аэроғарыш және қорғаныс концерні (EADS) – аэроғарыш өнеркәсібі саласындағы еуропалық ірі корпорация. EADS – Airbus S.A.S., Eurocopter және EADS Astrium компанияларының бірден-бір акционері болып саналады.

/// 
Рәсімді ашқан Мемлекеттік хатшы қатысушыларды құттықтап, президенттік және мемлекеттік стипендиялар отандық мәдениетті дамытуға қосқан елеулі үлестері үшін берілген баға екенін атап өтті.
Г.Әбдіқалықова жалпыұлттық құндылықтарды нығайтудың жетекші күші болып саналатын зиялы қауымның рөлі туралы айтқан Мемлекет басшысының сөзіне қатысушылар назарын аударды. Мемлекеттік хатшы мәдениет қайраткерлерінің идеялары мен ой-пікірлері, шығармалары халықтың рухани қазыналарын, оның бай әрі төлтума өнерін сақтауға және еселеуге бағытталуы тиіс екенін атап өтті.
Стипендиялар Қазақстан Республикасының құрметтi атақтары мен мемлекеттiк наградаларын иеленген мәдениет және өнер қайраткерлеріне мемлекеттік қолдау көрсету мақсатында, сондай-ақ айрықша дарынды шығармашыл жастарға Қазақстанның мәдениетін қалыптастыруға, сақтауға және дамытуға қосқан үлесі үшін берiледi.
Отандық мәдениетті дамытуға қосқан маңызды үлесі үшін әдебиет пен өнердің 100 қайраткеріне стипендия тағайындалды. Стипендияға ие болғандар қатарында О.Сүлейменов, М.Жолдасбеков, С.Досанов, Б.Төлегенова, Е.Хасанғалиев, В.Толоконников, А.Әшімов, Ю.Померанцев, Ш.Мұртаза, Ә.Тарази, А.Молодов сияқты майталмандар бар.
Сонымен бірге, мемлекеттік қолдау Ж.Мақажанова, С.Мәдиев, Ә.Ахметов, Қ.Омаров, Е.Рысқали және басқа да жас дарындарға көрсетілді.
Кездесу Қазақстан мәдениеті мен өнерін дамытудың өзекті мәселелерін талқылаумен аяқталды. Мемлекеттік хатшы ел Тәуелсіздігінің 25 жылдығы «Мәңгілік Ел» жалпыұлттық патриоттық идеясы негізінде Болашағы біртұтас ұлт қалыптастырып жатқан Қазақстан халқының игілігін, абыройы мен ар-ұжданын паш ететін терең мазмұнды жаңа шығармаларға арқау болады деп үміттенетінін  жеткізді.
Алматыға жұмыс сапары аясында Г.Әбдіқалықова Қазақстан Жазушылар одағының басшылығымен де кездесіп, республикалық «Қазақ әдебиеті» газетінің, «Жұлдыз» және «Простор» журналдарының редакцияларын аралап көрді.
Еліміздің қаламгерлерімен әңгімелесу барысында Қазақстанда әдебиетті насихаттау, көркемдігі жоғары шығармаларды туғызу, сонымен бірге Қазақстанның рухани-мәдени саласын одан әрі дамытудың өзекті мәселелері талқыланды.
Кездесу соңында ҚР Мемлекеттік хатшысы шығармашыл зиялы қауым өкілдерінің «100 нақты қадам» Ұлт жоспарын іске асыруға, Қазақстан Республикасы Тәуелсіздігінің 25 жылдығы аясында өтетін мерекелік іс-шараларға белсене қатысатынына сенім білдірді.
///Бішкек қаласында Ұжымдық қауіпсіздік шарт ұйымы (ҰҚШҰ) Ұжымдық қауіпсіздік кеңесінің сессиясы өтті.
Қазақстан Президенті Қасым-Жомарт Тоқаев, Беларусь Президенті Александр Лукашенко, Қырғызстан Президенті Сооронбай Жээнбеков, Ресей Президенті Владимир Путин, Тәжікстан Президенті Эмомали Рахмон, Арменияның Премьер-Министрі Никол Пашинян, сондай-ақ ҰҚШҰ Бас хатшысының міндетін атқарушы Валерий Семериков шағын құрамда кездесу өткізді. Содан кейін делегация мүшелерінің қатысуымен келіссөздер жалғасты.
Мемлекеттер басшылары халықаралық және өңірлік қауіпсіздікті қамтамасыз ету жөнінде пікір алмасты. ҰҚШҰ-ның 2019 жылғы басым бағыттарының іске асырылуын қорытындылап, алдағы жоспарын анықтады.
Қасым-Жомарт Тоқаев шағын форматта өткен кездесуде қатысушы мемлекеттер басшыларына Қазақстанның ҰҚШҰ форматындағы өзара іс-қимылдардың өзекті мәселелері жөніндегі ұстанымын жеткізді.
– Біз ҰҚШҰ аясындағы саяси ынтымақтастықты дамытуға, Ұйымның әскери-күштік әлеуетін нығайтуға және заманауи сын-қатерлер мен қауіптерге қарсы іс-қимылдар жасауға ниеттіміз, – деді Мемлекет басшысы.
Халықаралық қауіпсіздік саласындағы саяси диалогты күшейту қажеттігін атап өткен Қасым-Жомарт Тоқаев Еуразия кіндігінде орналасқан аумақтың қауіпсіздігін қамтамасыз ету ісіндегі ҰҚШҰ-ның атқаратын жауапкершілігіне назар аударды. Оның пікірінше, Ұйым Еуропа мен Азияны қауіпсіздіктің біріңғай Еуразиялық платформасында байланыстыра отырып, өз позициясын қазіргіден де нығайта алатыны жөнінде пікір білдірді.  
Қасым-Жомарт Тоқаев осы мақсатқа қол жеткізу үшін бірқатар міндетті қарастыру керек екенін айтты.  Атап айтқанда, ҰҚШҰ-ның халықаралық беделін арттыру үшін жұмыс жүргізу қажеттігіне тоқталды.
– Біз ешкімге қарсы шықпаймыз, керісінше, өзара тиімді диалогқа дайынбыз. Бұл ұстанымды ілгерілету маңызды, – деді Мемлекет басшысы.
Осыған орай Қазақстан Президенті ҰҚШҰ-ға мүше мемлекеттердің Сыртқы істер министрлерінің НАТО-дағы әріптестеріне биылғы мамыр айында жолдаған Ашық үндеуінің маңыздылығын атап өтіп, оның өзара сенімді нығайтуға және ынтымақтастықты дамытуға септігін тигізетінін айтты.  
Қасым-Жомарт Тоқаев ҰҚШҰ жанындағы Серіктес және Бақылаушы институттарды одан әрі дамытудың маңыздылығын атап өтті. Институттарды құру туралы шешім былтыр Қазақстан астанасында қабылданған болатын. Президенттің пікірінше, бұл институттар жұмыстарының алғашқы нәтижелері де айтарлықтай.
Президент ҰҚШҰ аясындағы сараптамалық-диалогтық инфрақұрылымды кеңейтуге шақырды. Мемлекет басшысының айтуынша, Ұжымдық қауіпсіздік кеңесінің алдағы сессияларының бірінде министрлер, Қауіпсіздік кеңесі хатшылары, ірі сарапшылар мен шетелдік қонақтар деңгейінде халықаралық конференция ұйымдастыру туралы ойланған жөн.
Қасым-Жомарт Тоқаев Мюнхен конференциясын  мысалға келтірді.  Оның пікірінше, бұл жиын бастапқыда НАТО-ға мүше елдердің қорғаныс ведомстволары өкілдерінің бейресми кездесуі ретінде ұйымдастырылған еді, ал бүгінде Еуропаның қауіпсіздігіне қатысты проблемаларды талқылайтын беделді форумға айналды.
Мемлекет басшысы өз сөзінде ҰҚШҰ-ға мүше мемлекеттер аумағындағы, соның ішінде Ауғанстандағы терроризмге қарсы іс-қимыл мәселелері туралы айтты.
– Бүгінде ресми билік ел аумағының жартысынан астамын ғана бақылайды. Онда халықтың 65 пайызы  тұрады. Ауғанстанның қалған аймақтары террористік ұйымдардың қолында. Оңтүстіктен төнетін осындай қауіптің бар екенін ескере отырып, ҰҚШҰ халықаралық терроризм мен басқа да қатерлерге қарсы күресу үшін қарулы күштер мен құралдарды сақадай-сай ұстауы қажет, – деді Қазақстан Президенті.
Мемлекет басшысы Саммит қатысушыларына «Жусан» арнайы гуманитарлық операциясының нәтижесі туралы айтып, осы шара барысында Қазақстан мен Сирияның салалық органдары 595 азаматты, оның ішінде 400-ден астам баланы қақтығыс аймағынан алып шыққанын жеткізді. Президент жуырда ғана Ирактан бір топ баланың құтқарылғанын хабарлады.  
Қасым-Жомарт Тоқаев заңсыз есірткі айналымымен күрес, ақпараттық және киберқауіпсіздік салаларындағы ынтымақтастықты нығайту мәселелеріне назар аударды.
Қазақстан Президенті сөзінің соңында ҰҚШҰ-ға төрағалық еткен қырғыз тарапының жетістіктері үшін Сооронбай Жээнбековке ризашылық білдіріп, Ұйым төрағалығын қабылдап алған ресейлік әріптестерін құттықтады.   
Саммит қорытындысы бойынша ҰҚШҰ-ға мүше мемлекеттер басшылары жаһандық және өңірлік қауіпсіздікті нығайту мақсатында халықаралық іс-қимылдар мен ынтымақтастықты жетілдіру туралы саяси мәлімдеме қабылдады.
Бішкекте қабылданған құжаттар ҰҚШҰ аясындағы ықпалдастықты одан әрі нығайтуға бағытталған. Құжаттар Ұйымның ашықтығын және оның өзге елдермен және халықаралық құрылымдармен ынтымақтастығын кеңейтуге бейілдігін көрсетеді.
Ұжымдық қауіпсіздік кеңесі сессиясының қорытындысы бойынша 17 құжатқа, соның ішінде, жаһандық және өңірлік қауіпсіздікті нығайту мақсатында халықаралық өзара іс-қимылдар мен ынтымақтастықты жетілдіру туралы мәлімдемеге және Ұжымдық қауіпсіздік кеңесінің 14 шешіміне қол қойылды:
***************
1. «1941-1945 жж. Ұлы Отан соғысындағы Жеңістің 75 жылдығын мерекелеу жөніндегі іс-шаралар жоспары туралы»;
2. «Ұжымдық қауіпсіздік шарт ұйымының нормативтік құқықтық актілеріне өзгерістер енгізу туралы»;
3. «Ұжымдық қауіпсіздік шарт ұйымының Ұжымдық қауіпсіздік кеңесі туралы Ережесіне өзгерістер енгізу туралы»;
4. «Ұжымдық қауіпсіздік шарт ұйымы органдары рәсімдерінің Қағидаларына өзгерістер енгізу туралы»;
5. «Біріккен Ұлттар Ұйымының Жаһандық терроризмге қарсы стратегиясын іске асыру жөніндегі Ұжымдық қауіпсіздік шарт ұйымына мүше мемлекеттердің 2019-2021 жылдарға арналған ұжымдық іс-қимылдар жоспары туралы»;
6. «Тәжік-ауған шекарасы маңындағы шиеленісті азайтуға бағытталған қосымша шаралардың тізбесі туралы»;
7. «Ұжымдық қауіпсіздік шарт ұйымына мүше мемлекеттердің қорғаныс-өнеркәсіптік (әскери-өнеркәсіптік) кешендерінің кәсіпорындары мен ұйымдарының кооперациялық және интеграциялық байланыстарын дамыту саласындағы базалық ұйым туралы»;
8. «Ұжымдық қауіпсіздік шарт ұйымы аясында бірлескен ғылыми-зерттеу және тәжірибелік-конструкторлық жұмыстарды ұйымдастыру әрі жүргізу тәртібі туралы Ереже»;
9. «Ұжымдық қауіпсіздік шарт ұйымына мүше мемлекеттердің ақпараттық технологиялар саласындағы қылмыстарға қарсы іс-қимылдар жөніндегі тұрақты іс-әрекеттер операциялары туралы Ережеге өзгерістер енгізу туралы («ПРОКСИ» операциясы)»;
10. «Ұжымдық қауіпсіздік шарт ұйымы Қорғаныс министрлері кеңесі туралы Ережеге өзгерістер енгізу туралы»;
11. «Ұжымдық қауіпсіздік шарт ұйымының 2018 жылға арналған бюджетінің жұмсалуы жөніндегі есеп туралы»;
12. «Ұжымдық қауіпсіздік шарт ұйымының 2020 жылға арналған бюджеті туралы»;
13. «Ұжымдық қауіпсіздік шарт ұйымының наградаларымен марапаттау туралы»;
14. Ұжымдық қауіпсіздік шарт ұйымы Ұжымдық қауіпсіздік қеңесінің кезекті сессиясының өткізілу уақыты мен орны туралы», сондай-ақ ҰҚШҰ Ұжымдық қауіпсіздік жүйесі жұмыстарының мәселелеріне қатысты басқа да құжаттар.
 





















///
	 

	

	Кездесу барысында Мемлекет басшысын мұнайгаз саласындағы Қазақстан-Ресей ынтымақтастығының жай-күйі мен келешегі жөнінде хабардар етті.

	Сонымен қатар, тараптар табиғи газды және газ конденсатын өндіру, тасымалдау, қайта өңдеу және өткізу  саласындағы «ҚазМұнайГаз» Ұлттық компаниясы» АҚ мен «Газпром» ААҚ арасындағы өзара іс-қимыл мәселесін қарады.  

///
	

	 

	Кездесу барысында мемлекет басшылары Қазақстан мен Франция арасындағы серіктестіктің стратегиялық деңгейін атап өтті және екі елдің сауда-экономикалық, инвестициялық және мәдени-гуманитарлық ынтымақтастығын одан әрі дамыту келешегін талқылады.

	Нұрсұлтан Назарбаев Франция Қазақстанның жетекші сауда-экономикалық серіктестерінің бірі саналатынына тоқталды. Біздің еліміздің экономикасына Франция салған тікелей инвестицияның жалпы көлемі 9 миллиард доллардан асады.

	Қазақстан Президенті осы бағыттағы өзара іс-қимыл деңгейін одан да жоғарырақ көтеру қажеттігіне тоқталды. Атап айтқанда, Қазақстан-Франция іскерлік кеңесі мен экономикалық ынтымақтастық жөніндегі үкіметаралық комиссия жұмысын жандандыру қарастырылды.     

	Мемлекет басшылары нақты экономикалық жобаларды талқылады. Нұрсұлтан Назарбаев Қазақстанның Үдемелі индустриалды-инновациялық дамуы жөніндегі бағдарламаның басымдықтары туралы айтты. Екі елдің байланысын нығайту үшін Астана мен Париж арасында тікелей әуе қатынасын ашу мүмкіндігі талқыланды.

	Бұдан бөлек, Қазақстан Президенті біздің елімізді Франциямен білім, зерттеу және инновация саласындағы, соның ішінде жоғары оқу орындары деңгейіндегі ынтымақтастық қызықтыратынын атап көрсетті.      

	Сонымен қатар, тараптар халықаралық күн тәртібіндегі өзекті мәселелер мен әлемдегі ағымдық экономикалық жағдайдың дамуының негізгі үрдістерін қозғады.

	Әңгімелесу барысында екі елдің басшылары жаһандық қауіпсіздіктің қазірде бар қауіп-қатерін бейтараптандырудың мүмкіндіктерін қарастырды. Атап айтқанда, Ауғанстандағы тұрақтылықты қамтамасыз ету жөніндегі шаралар туралы сөз болды. Тараптар бұл мәселеде ұқсас көзқараста екендіктерін көрсетті. Ауғанстан үшін де және барлық өңір үшін де іске асырылуы үлкен мәнге ие нақты ұсыныстар әзірленді. 

	Кездесу соңында Қазақстан Президенті Франция басшысын Астанаға ресми сапармен келуге шақырды.

	Келіссөздердің қорытындысы бойынша бұқаралық ақпарат құралдарына арнап өткізген брифингте Нұрсұлтан Назарбаев Франсуа Олландпен кездесуі қазіргі кездегі стратегиялық серіктестік туралы шартты ескере отырып, келешекте байланыстар мен ынтымақтастықты жалғастыру мақсатында өткізілгенін атап өтті.

	- Біз 27 бірлескен ірі жобаны жүзеге асырамыз. Біздің елдеріміз арасындағы тауар айналымы 6 миллиард долларға жетті. Біз бұл жобаларды жүзеге асыру үшін «Назарбаев-Олланд» комиссиясы деңгейінде жыл сайынғы кездесуді жалғастырамыз. Мен экономикалық, саяси және гуманитарлық-білім беру салаларындағы біздің ынтымақтастығымыз екі елдің мүдделеріне сәйкес жалғаса береді деп ойламын, - деді Қазақстан Президенті.     

	

///
	

	Кездесу барысында Қазақстанның мұнай өндіру секторындағы «Лукойл» компаниясының инвестициялық қызметінің мәселесі мен «ҚазМұнайГаз» АҚ-мен ынтымақтастығының келешегі талқыланды.

	В.Алекперов сондай-ақ Нұрсұлтан Назарбаевты біздің елдің батысындағы мұнайгаз саласындағы ірі индустриялық жобаларды іске асыру туралы хабардар етті.

	«Лукойл» ААҚ Қазақстанда 1995 жылдан бері жұмыс істейді. Компания 7 өндіруші жобаға, сондай-ақ Қазақстандағы ірі ресейлік инвестордың бірінен саналатын Каспий құбыры консорциумына қатысады.        

///
	

	Мемлекет басшысы іс-шараға қатысқандар алдында сөйлеген сөзінде ЭКСПО-2017 көрмесін Астанада өткізу туралы шешім үшін Қазақстан Республикасы атынан алғысын айтты.

	- ЭКСПО көрмесі кең байтақ Еуразия құрлығының жүрегі іспеттес қалада алғаш рет өтеді. «Болашақтың энергиясы» атты бүкіләлемдік көрме жаһандық энергетиканың жаңартылуына қуатты серпін береді деп сенемін. Еліміз көрменің жоғары деңгейде өтуі үшін бар күш-жігерін салатын болады, - деп атап өтті Қазақстан Президенті.

	Нұрсұлтан Назарбаев келем деушілердің барлығын қазақ қонақжайлығын сезініп, табиғаттың және ұлы дала кеңістігіндегі заманауи қаланың ғажайып әсемдігін тамашалау үшін Қазақстанға шақырды.

	Астанада «ЭКСПО-2017» көрмесін ұйымдастыру үшін Қазақстан «Болашақтың энергиясы» атты тақырыпты ұсынды. Ол ең алдымен, баламалы энергия көздерін дамытуды қоса алғанда, энергетикадағы сапалы өзгерістер жолы мен оны тасымалдау тәсілдерін іздестіруге бағытталған.

	Орнықты энергиямен жабдықтау жаһандық негізгі мәселе саналады, оны шешу экономикалық өсімді қамтамасыз ету және қоршаған ортаға жүктемені біруақытта төмендету кезінде әлеуметтік стандарттарды арттыру үшін қажет.

	Қазақстанның бұл тақырыпты таңдауының өз негізі бар. Еліміз дәстүрлі энергиялық ресурстардың елеулі қорына ие бола отырып, баламалы энергия көздерін пайдалану жөніндегі шараларды дәйекті түрде қабылдауда және «жасыл» экономика құру бағытын ұстанған.

	Қазақстанның елордасы «ЭКСПО» көрмесін ұйымдастыру үшін жоғары талаптарға сәйкес келеді деп танылды. Бизнес пен өмір сүру үшін қолайлы және серпінді орта қалыптасқан заманауи қала бүгінде ЕҚЫҰ-ның саммиті мен қысқы Азиада ойындары тәрізді халықаралық ірі іс-шараларды өткізіп, тәжірибе жинақтады. Бұдан бөлек, «ЭКСПО-2017» көрмесін өткізу үшін қосымша инфрақұрылым құрылатын болады.                      

	 

	

	 

	

///Ресми кездесу рәсімінен кейін мемлекеттер басшылары шағын және кеңейтілген құрамда кездесулер өткізді.
Мемлекет басшысы Финляндия Республикасының Президентіне дәстүрлі қонақжайлығы үшін ризашылық білдіріп, екі елдің өңірлік және халықаралық мәселелерді қарастырудағы ұстанымдары мен тәсілдері бірдей екенін атап өтті.
– Финляндия мен Қазақстан – сенімді серіктес ретінде танылған мемлекеттер. Сіздің елде жақында ғана өткен АҚШ Президенті Дональд Трамп пен Ресей Федерациясының Президенті Владимир Путиннің маңызды кездесуі – соның жарқын мысалы.  Қазақстанда да осындай іс-шаралар, соның ішінде Сирия шиеленісін реттеу жөніндегі келіссөздер өткізіліп келеді. Бізде  әртүрлі мәселелер талқыланады. Мұның бәрі біздің мемлекеттеріміздің барлық елдермен жақсы қарым-қатынас ұстанып отырғанының арқасында болып отыр. Біздің елдеріміз көрші мемлекеттермен шиеленіске ұрынған емес, – деді Қазақстан Президенті.
Нұрсұлтан Назарбаев Суоми елінің Қазақстанның Солтүстік Еуропадағы сауда-экономикалық және инвестициялық маңызды серіктесі саналатынын атап өтіп, Финляндияның Орталық Азия елдерімен тауар айналымының 90 пайызы біздің елімізге тиесілі екенін айтты.
– Елдеріміздің ықпалдастықты одан әрі тереңдету үшін әлеуеті зор. Сондықтан, үкіметаралық комиссия отырысы аясында энергетика, көлік, ауыл шаруашылығы және білім салалары бойынша құрылған жұмыс топтарының қызметін жандандырып, нақты жобаларды талқылауға кірісу қажет, – деді Мемлекет басшысы.
Нұрсұлтан Назарбаев Финляндияның бизнес өкілдерімен өткен кездесудің қорытындыларына арнайы тоқталып, бизнес-форум барысында қол қойылған құжаттардың маңыздылығын атап өтті.
– Біз ынтымақтастығымызды тереңдетуге мүмкіндік беретін мүлде жаңа жобаларды қолға алуға уағдаластық. Қол жеткізген уағдаластықтарды жүзеге асыру ісіне бақылау жүргізуді үкіметтерімізге тапсыруды ұсынамын, – деді Қазақстан Президенті.
Финляндия Республикасының Президенті Мемлекет басшысына ілтипат білдіріп, соңғы екі жақты кездесу Астанада табысты өткен «ЭКСПО 2017» халықаралық көрмесі кезінде болғанын атап көрсетті.
– Содан бері біздің екі жақты сауда-экономикалық қатынастарымыз едәуір ілгеріледі. Сіздің бүгінгі сапарыңыз оның әрі қарай тереңдеуіне септігін тигізеді деп сенемін. Сіздің әлемде болып жатқан оқиғаларға қатысты пікіріңіз мен үшін әрқашан да қызықты. Бүгінде салмақты пікірлер мен терең пайым-парасат өте қажет, – деді Саули Ниинистё.
Кездесу соңында тараптар ауыл шаруашылығы, «жасыл» қаржы, энергетика, ғылым және білім, мәдени-гуманитарлық байланыстар салаларындағы екі жақты ынтымақтастық мәселелерін де талқылады.







///
	 

	Сапар барысында Қазақстан Президентінің жыл сайын өтетін Давостағы форум жұмысына қатысуы, сондай-ақ бірқатар екіжақты кездесулері жоспарланған.

	Бұған қоса, Мемлекет басшысы халықаралық форумның ашылуына орай ДЭФ атқарушы төрағасы К.Швабтың атынан берілетін ресми кешкі асқа қатысады, оған мемлекет және үкімет басшылары, ірі халықаралық компаниялар жетекшілері шақырылған.
///Мемлекет басшысы елімізде жемқорлықтың дендеп кеткеніне алаңдаушылық білдіріп, бұның қоғамға қауіпті дерт екенін айтты.
– Жыл сайын Қазақстанда орташа есеппен 2 мыңнан астам сыбайлас жемқорлыққа қатысты қылмыстық іс тіркеледі. Мыңнан аса адам жауапқа тартылады. Бұл – батпандап кіріп, мысқалдап шығатын кесел. Осы ауруды қазір шұғыл түрде емдемесек, ертең кеш болуы мүмкін, – деді Қазақстан Президенті.
Қасым-Жомарт Тоқаев жемқорлықтың ұлттық қауіпсіздік пен мемлекеттің болашағына нұқсан келтіретінін айтты. Сондықтан, оның тамырына балта шауып, түбегейлі жою қажет. Бұл дертпен бір жеңнен қол, бір жағадан бас шығарып, бірлесіп күресуге шақырды.  Мемлекетте оған қажеттінің бәрі бар екенін атап өтті.
– Біріншіден, бізде жемқорлыққа қарсы күресте қару бола алатын мықты мемлекеттік институттар бар. Мемлекеттік аппарат жұмыс істеу тәсілін өзгертіп, жемқорлықтың жолын кесуі керек. Екіншіден, жемқорлықпен күрес халықтың табанды сұранысына ие. Әкімшілік сауалнама жүргізеді, өзім де ел аралап жүремін. Сонда байқағаным, біздің қоғам жемқорлықпен ымырасыз күресуге дайын. Үшіншіден, біздің елді дамытуға және халықтың әл-ауқатын арттыруға бағытталған жоспарларымыз жемқорлықты түбегейлі жойған жағдайда ғана жүзеге аспақ, – деді Қасым-Жомарт Тоқаев. 
Мемлекет басшысы соңғы үш жылда 900-ден астам адамның жемқорлықпен ұсталғанын, мемлекеттік бағдарламалардың сапалы орындалуына осындай оқиғалардың кедергі келтіретінін жеткізді. 
– Біз экономиканы жаңғыртуға, ауқымды әлеуметтік бағдарламаларды жүзеге асыруға қазынадан қыруар қаржы бөлеміз. Алайда, жемқорлықтың салдарынан мемлекеттік бағдарламалар сапасыз орындалуда. Бұл халықты әлеуметтік қорғау, ауыз сумен қамтамасыз ету мәселелерінің уақтылы шешілмегенін көрсетеді. Жергілікті жолдардың сапасыздығы мен бизнестің дамуына жемқорлықтың кесірінен туындаған проблемалар кедергі келтіреді. Азаматтар бюджеттің әрбір теңгесінің мақсатты жұмсалатынына көз жеткізуі керек, – деді Қазақстан Президенті.
Қасым-Жомарт Тоқаев биліктің жемқорлыққа қарсы іс-қимыл жоспарының жеті негізгі шарасын атап өтті.
– Бірінші – азаматтардың құқығын қорғау. Мен Конституцияға сәйкес ұлтына, дініне, мүлік жағдайына қарамастан барлық азаматтар тең деген ережені басшылыққа аламын. Ешкім де заңнан биік емес. Қол астындағы қызметкерлердің жемқорлыққа қатысы болса, орталықта да, өңірлерде де бірінші басшылар тікелей жауап береді. Сондықтан, кешенді алдын алу шараларын қолға алу қажет, – деді Мемлекет басшысы.
Қасым-Жомарт Тоқаев екінші шара ретінде мемлекет пен азаматтық қоғам институттарының конструктивті әріптестігін атап, жемқорлықпен күресте күштік шаралар аздық ететін айтты.
– Қоғамда жемқорлыққа мүлдем төзбеушілік қалыптасуы шарт. Барлық мемлекеттік органдар осы бағытта жұмыс істеуі керек. Әділет министрлігіне көпшіліктің жемқорлыққа қатысты құқықтық сауатын арттыру жұмыстарын күшейтуді тапсырамын. Білім және ғылым министрлігі де балаларды ерте жастан жемқорлыққа қарсы мәдениет негіздеріне баулуды қол алғаны жөн, – деді Қазақстан Президенті.
Үшінші – қоғамдық бақылауды күшейту.
– Парламенттің, қоғамдық және үкіметтік емес ұйымдардың, бұқаралық ақпарат құралдарының белсенді қатысуы негізінде мемлекеттік шешімдердің әділдігін қамтамасыз ету керек. Жер учаскелерін беру, балабақшадан кезек алу сияқты мәселелердің бәрі де қоғамдық бақылау негізінде жүзеге асуы шарт. Бізде мұндай жұмыстар үшін құқықтық механизмдер бар. Әрбір мемлекеттік органда қоғамдық кеңес жұмыс істейді. Алайда, іс жүзінде олардың жұмысы көңіл көншітпей отыр. Азаматтық қоғаммен жұмыс істеу тәсілдерін түбегейлі өзгерту қажет. Мемлекеттік аппараттың жұмысын азаматтардың талабына сай бағыттау керек, – деді Мемлекет басшысы.  
Төртінші шара – бюджеттік саясаттың ашықтығы.
– Бюджеттік үдерістің кезеңдері яғни, құрылудан бастап жүзеге асуға дейінгі аралықтың барлығы ашық болуы керек. Азаматтар қажет етпейтін тауарлар алынып, ғимараттар салынып жататын мысалдар аз емес. Тиімсіз «имидждік» жобалар мен бағдарламалардан бас тарту қажет. Даңғойлық пен ысырапшылдыққа жол берген шенеуніктер қатаң жазалануы керек. Халықтың қаржысы тиімсіз жұмсалса, құқық бұзушылыққа жол берілсе, оның жазасы ауыр болады. Мемлекеттік органдар жанындағы ұйымдар мен ұлттық компаниялар да қоғам бақылауында ашық әрі түсінікті болуы керек, – деді Қасым-Жомарт Тоқаев.
Қазақстан Президенті бесінші кезекте жемқорлыққа қарсы саясатта өңірлердің рөлін күшейту қажеттігін атап өтті.
– Әкімдерге айтарым, жемқорлықты түбегейлі жою - сіздердің жұмыстарыңыздың негізгі көрсеткішінің бірі. Оған сіздер тікелей жауаптысыздар. Әрбір елді мекеннің өз бюджетіне қарай төртінші деңгейлі бюджет құруды аяқтау керек. Менің Президент ретіндегі ұстанымым бюджет шығындарын жоспарлауға, әсіресе өңірлерде халық өкілдерін қатыстыру керек. Бұдан ел экономикасы дамып, тиісінше, халықтың әл-ауқаты артады, – деді Мемлекет басшысы.
Алтыншы – мемлекеттік қызмет көрсету ісіндегі үдемелі цифрландыру.
– Мемлекеттік аппарат қызмет көрсету барысында тұтынушыларға бейімделу қажет. Тұрмыстық жемқорлықты жоюдың бірден бір көзі – мемлекеттік қызмет көрсетуді электронды нұсқаға көшіру. Бұл жерде шешімін таппаған мәселелер бар. Бүгінде мәліметтер базасының 33 пайызы ғана интеграцияланған. Цифрлық даму, қорғаныс және аэроғарыш өнеркәсібі министрлігі осы жұмысты сапалы әрі уақтылы аяқтауы қажет. Электронды Үкіметті дамыту аясында азаматтардың көрсетілетін мемлекеттік қызметтерді мобильді нұсқада алуы үшін жаппай оқыту жұмыстарын дамыту біздің басымдығымыз саналады, – деді Қасым-Жомарт Тоқаев.  
Жетінші міндет – мемлекеттік сатып алу жүйелерін жетілдіріп, бизнеске әкімшілік қысымды төмендету.
– Бүгінде 25 мың ұйым мемлекеттік сатып алуларды жүзеге асырады. Бұл жемқорлыққа қарсы бақылауды қиындатады. Осыған байланысты, мемлекеттік сатып алуларды орталықтандырып, әлеуметтік саладағы бюджеттік мекеме басшыларын бұл міндеттен босату керек. Колледждер мен мектеп директорына дейін мемлекеттік сатып алуға қатысы бар. Орталық мемлекеттік органдарда саяси қызметшілерді мемлекеттік сатып алуларға араластырмайтын механизмдер әзірлеуді тапсырамын. Сонымен қатар мемлекеттік функцияларды бәсекелестік ортаға беру керек. Бұл туралы жиі айтылса да, 5 функция ғана жеке секторға берілген. Премьер-Министрдің бірінші орынбасары Ә.Смайыловқа және Ұлттық экономика министріне тиісті жұмыстарды жүргізуді тапсырамын. Оның нәтижелерін маған 1 айдың ішінде баяндаңыздар, – деді Қазақстан Президенті.
Жиын соңында Мемлекет басшысы жемқорлық бойынша қол астындағы қызметкерлердің қылмыстық әрекеттері үшін бірінші басшылардың жауапты болатынын тағы бір мәрте қадап айтты.
– Егер біз жемқорлықты түбегейлі жоюды міндет етіп алсақ, меніңше, мемлекеттік орган басшылары мұндай жағдайда отставкаға кетуі керек. Олардың отставкаға кетуін қабылдауды немесе қабылдамауды Мемлекет басшысы шешеді. Бірақ жұмыстан босату туралы арыз жазуы міндетті шара болуы керек, – деді Қасым-Жомарт Тоқаев.
 Үкімет пен Президент Әкімшілігіне осы жиында көтерілген мәселелерді шешу үшін енгізілген ұсыныстар негізінде жұмыс істеу тапсырылды.   


///