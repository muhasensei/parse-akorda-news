
	 

	Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.

	Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.

	Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.

	Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.

	Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыныс жолданады. Оған мынадай құжаттар қоса ұсынылады:

	- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;

	- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;

	- жарияланымдар мәтіндері немесе аудио және (немесе) бейнематериалдар;

	- негізгі жарияланымдарының тізімі және (немесе) олардың көшірмелері.

	Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыныс ұсынылады;

	Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2012 жылғы 1 маусым мен 2013 жылғы 1 маусым аралығында жарияланған және (немесе) эфирге шыққан материалдар қабылданады.

	Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.

	Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   

	Мемлекет басшысының сыйлықтарын, гранттарын алуға және Алғысын жариялауға ұсыныстарды Қоғамдық комиссияның төрағасы – Қазақстан Республикасының Мемлекеттік хатшысы М.М. Тәжиннің атына мына мекенжай бойынша: 010000, Астана, Сол жағалау, «Ақорда» Резиденциясына 2013 жылғы 18 маусымға дейін жолдау қажет.

	 

	  Қазақстан Республикасы

	Президентінің Баспасөз қызметі
/// 
Ш.Ахтар Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Біздің комиссия мен Қазақстан арасында өзара іс-қимылдың ұзақ әрі жемісті тәжірибесі бар. Мен Сізге осы жылдар ішіндегі тығыз ынтымақтастық үшін алғыс айтқым келеді. Қазақстанның энергетика және қоршаған орта сияқты негізгі салалардағы көшбасшылығы болашақта да жалғаса беретіндігіне сенімдімін. Комиссия Сіздің елдің осы бағыттағы күш-жігерін қолдауға дайын», – делінген жеделхатта. 
///
	

	Әңгімелесу барысында негізгі бағыттар бойынша өзара іс-қимылды жандандырудың кең ауқымды мәселелері қозғалды. Атап айтқанда, сауда-экономика, отын-энергетика және транзит-көлік, сондай-ақ мәдени-гуманитарлық серіктестік салаларындағы өзара тиімді ынтымақтастық қырлары қарастырылды.   

	Нұрсұлтан Назарбаев Түрікменстан Президентінің Қазақстанға сапарының маңыздылығын атап өтіп, көршілес екі елдің мәдениет, тіл, дін және рухани салалардағы жақындығына тоқталды.

	- Біздің елдеріміз ынтымақтастықтың саяси, сауда-экономика және мәдени-гуманитарлық бағыттарын одан әрі белсенді дамыту ниетін танытып отыр. Жоғары деңгейдегі бұл сапар достық және бауырластық рухын нығайтуға тағы да бір серпін беретініне сенімдімін. Біздің екіжақты қарым-қатынасымыз дәйекті түрде дамуда. Қазір біз жаңа жобаны іске қосу алдында тұрмыз. Біз Қазақстаннан Түрікменстанға тікелей теміржол өткелін ашамыз. Бұл әлемдік мұхиттағы ірі порттарға шығуымызға мүмкіндік береді. Бұл біздің елдеріміз үшін үлкен оқиға, - деді Қазақстан Президенті.

	Өз сөзінде Түрікменстан Президенті Қазақстанға сапармен келуге шақырғаны және қабылдауы үшін ризашылығын білдірді.

	- Бүгінде біз беделді халықаралық ұйымдар арқылы белсенді көпжақты ынтымақтастық жасап келеміз. Біздің сауда-экономика, көлік, сондай-ақ байланыс пен коммуникация салаларындағы өзара іс-қимылымыз өте қарқынды дамуда. Бұл ретте біздің экономика, ғылыми-техникалық және мәдени ынтымақтастық жөніндегі бірлескен үкіметаралық комиссияларымыз елеулі рөл атқарады. Шын мәнінде, тарих, тіл, мәдениет ортақтастығының біздің серіктестігіміздегі маңызы зор. Біз сіздердің өзіндік ерекшелігі бар бай мәдениеттеріңізге ерекше құрметпен қараймыз. Сөз жоқ, бұл кездесу екіжақты ынтымақтастыққа айрықша серпін береді және біздің байланыстарымызды нығайтуға ықпал етеді, - деді Түрікменстан Президенті.

	Кең ауқымдағы келіссөздер барысында Нұрсұлтан Назарбаев екі ел арасында дипломатиялық қатынастар орнағанының 20 жылдығына орайлас өткен бұл сапардың символдық мәні бар екеніне тоқталды.

	- Шағын құрамдағы келіссөздер барысында біз саяси, сауда-экономика және мәдени салалардағы бүкіл ауқымды мәселені айқындық және сенімділік жағдайында талқыладық. Қазақстан-Түрікменстан қарым-қатынастарының негізгі тіні сауда-экономикалық ықпалдастық болып саналады. Әлем экономикасындағы жағымсыз үрдістерге қарамастан, Қазақстан мен Түрікменстан арасындағы тауар айналымының едәуір өсімі байқалады. Бұл екі ел экономикасының әлеуеті жоғары екенін білдіреді. Мысалы, өткен жылдың қорытындысы бойынша, біздің елдеріміз арасындағы тауар айналымының деңгейі 90 пайызға өсті және бұл өте маңызды көрсеткіш. Қазақстан-Түрікменстан үкіметаралық комиссиясының жұмысын жандандырып, екі ел арасында бизнес-форум өткізу қажет деп санаймын, - деді Қазақстан Президенті.                              

	Өз сөзінде Гурбангулы Бердімұхмедов сапардың басты мақсаты екі ел арасындағы  екіжақты ынтымақтастықты одан әрі нығайту және сенімді әрі бауырластық қарым-қатынастарды дамыту екендігін атап көрсетті.

	Түрікменстан Президентінің мемлекеттік сапары саяси байланыстарды одан әрі дамытуға, сауда-экономика және мәдени-гуманитарлық салалардағы шарттық-құқықтық базаның аясын кеңейтуге бағытталған.

	 

	

	 

	

/// 
Жеделхатта Елбасы қазақ өнерінің аса көрнекті өкілі, барша халқымыздың мақтанышы болған Ш.Қажығалиевтің дүние салуына байланысты көңіл айтты.
«Шамғон Сағаддинұлы халқымыздың арасынан шыққан алғашқы кәсіби дирижерлердің бірі, домбырашы, педагог ретінде өнеріміздің өркендеуіне өлшеусіз үлес қосты. Өзі басқарған Құрманғазы атындағы қазақ мемлекеттік халық аспаптары оркестрін әлемге танытып, талантты шәкірттердің бірнеше буынын тәрбиеледі. Ол ұлттық бай мұрамыз бен классикалық шығармаларды насихаттауға аса зор еңбек сіңірді», – делінген жеделхатта.
Нұрсұлтан Назарбаев соңына мол мұра қалдырған Ш.Қажығалиевтің жарқын бейнесі халқымыздың жадында мәңгі сақталатынын атап өтті. 
///
	

	Болашақ стансасына келгеннен кейін мемлекет басшылары үшін Қазақстан мен Түрікменстан теміржол транзит-көлік әлеуетінің тұсаукесері өтті.

	Бұл ретте «Өзен – Түрікменстанның мемлекеттік шекарасы» учаскесін онлайн-іске қосу және Қазақстан астығын тиеген составтың Қостанай облысынан Болашақ стансасына қарай қозғалысы жүзеге асырылды.

	Тұсаукесер рәсімі аяқталғаннан кейін екі елдің көшбасшылары Қазақстан мен Түрікменстанның теміржол компаниясы басшыларымен әңгімелесті.

	Сондай-ақ, мемлекет басшылары вокзал маңындағы алаңға келіп, теміржолшылармен және өңірдің жұртшылық өкілдерімен кездесті. Нұрсұлтан Назарбаев өңір тұрғындарымен амандаса келе, Маңғыстау облысы еліміздің ең маңызды аймақтарының бірі екенін атап өтті.

	Мемлекет басшысы Қазақстан, Түрікменстан және Иран аумағы арқылы өтетін Қазақстан-Түрікменстан «Өзен-Берекет-Горган» теміржол учаскесінің ашылуы Маңғыстаудың Каспий теңізіне және оңтүстік теңіздерге шығуын қамтамасыз ететін өңірге айналуына мүмкіндік беретінін атап көрсетті.

	Одан кейін екі мемлекеттің шекарасында Нұрсұлтан Назарбаев пен Гурбангулы Бердімұхамедовтің қатысуымен «Алтын төсем» түйісуін қалау рәсімі өтті.

	Нұрсұлтан Назарбаев өз сөзінде бұл трансұлттық нысанның тарихи мәні бар екеніне тоқталды.

	- Ол Қазақстан мен Түрікменстан арасында тікелей теміржол қатынасын орнатады. Жаңа жол жүктің жеткізілу, соның ішінде транзиттеу, ал болашақта жолаушылар үшін жол қатынасы мерзімін қысқартады. Қазіргі жағдайда уақыт маңызды фактор болып саналады. Осы орайда, жүк айналымының мерзімін қысқарту айқын бәсекелестік басымдықты қамтамасыз етеді. Ол, өз кезегінде, іскерлік белсенділікті арттырып, нәтижесінде  біздің елдеріміздің әл-ауқатының өсуіне игі ықпал етеді. Бұған қоса, Қазақстан-Түрікменстан теміржолы – келешекте Парсы шығанағы аймағына шығуды қамтамасыз ететін теміржол дәлізінің негізгі бөлігі, - деді Мемлекет басшысы.

	Қазақстан Президенті бұл жобаның негізі 2007 жылы қазанда қаланғанын еске салды.

	- Сол кезде біз Түрікменстан және Иран Президенттерімен бірге «Өзен-Берекет-Горган» маршруты бойынша көлік магистралының құрылысы туралы декларацияға қол қойдық. 2009 жылы біз құрылысты бастадық. Қазіргі уақытта Қазақстан-Түрікменстан теміржол магистралының төсемі жөніндегі жұмыстар сәтті аяқталды. Келешекте біз іске қосқан маршрут Орталық Азия, Таяу Шығыс және Еуропа көлік желілерімен жалғастырады. Бұл идея декларацияға қол қойғанға дейін-ақ қарастырылған болатын, - деді Нұрсұлтан Назарбаев.  

	Мемлекет басшысы осы жылдар ішінде жобаның өзектілігі одан әрі арта түскенін атап өтті.

	- Әлемдік сауданың, сондай-ақ өндіріс игіліктерінің Азияға қарай ойысуы, Азия нарығына қолжетімділіктің мәнін күшейтті. Бұл ретте Қазақстан мен Түрікменстанның экономикасы соңғы жылдары тұрақты өсімін көрсетті. Алайда Қазақстан мен Түрікменстан мұхитқа тікелей шыға алмайды. Жиналған өндірістік әлеует жаңа нарықты, күш салатын жаңа мүмкіндіктерді іздестіру міндетін қойып отыр, - деді Қазақстан Президенті.

	Нұрсұлтан Назарбаев Қазақстан мен Түрікменстан арасындағы теміржол қатынасы тауар айналымы мен экономикалық өсімге ықпал ете отырып, біздің кәсіпорындар үшін жаңа мүмкіндіктер ашатынын атап өтті. Маршруттың жалғасын табуы бұл мүмкіндіктерді күшейте түседі.

	- Біріншіден, біздің мемлекеттеріміз арасындағы сауда қарқыны артатын болады. Бұл, ең алдымен, екі елдің шекара маңындағы іс жүзіндегі ынтымақтастыққа қатысты. Қазақстанның Маңғыстау облысы мен Түрікменстанның Балқан уәлаятының өзара ықпалдастығы барынша ұлғаяды деп сенемін. Екіншіден, біз Таяу Шығысқа, Оңтүстік және Оңтүстік-Шығыс Азияға бағытталған экспортты ұлғайта аламыз. Үшіншіден, солтүстік және оңтүстік бағыттағы тәрізді ондаған ел үшін қолайлы және экономикалық жағынан тиімді маршрут пайда болады. Ирандық достар жолдың өздері жақтағы бөлігін аяқтайды деп сенемін, сөйтіп, таяу уақытта біз Парсы шығанағына дейінгі барлық теміржол құрылысының аяқталуын мерекелейтін боламыз деп үміттенемін. Біз, өз кезегімізде, логистика саласында жаңа жұмыс орындарын ашып, транзиттік мемлекет ретінде артықшылыққа ие боламыз, - деді Мемлекет басшысы.  

	Қазақстан Президенті жаңа теміржол көлік, өндірістік және әлеуметтік инфрақұрылымдар аясын ұлғайтуды қоса алғанда, Каспий маңы өңірінің дамуына қуатты серпіліс беретінін атап көрсетті.

	- Осы орайда, магистраль біздің елдеріміз халықтарының әл-ауқатын арттыруға қосқан қомақты үлесі болып табылады. Экономикалық жағынан тікелей тиімді болумен қатар, теміржол тату көршілестік қарым-қатынастарды одан әрі нығайтудың ұтымды тәсілі болып саналады, - деді Нұрсұлтан Назарбаев. 

	Сонымен қатар, Мемлекет басшысы бұл жобаны іске асыру екі ел экономикасының орнықтылығының көрсеткіші екендігіне тоқталды.

	- Ол ең күрделі техникалық, инвестициялық және ұйымдастырушылық міндеттерді орындауға біздің күш-жігеріміз жететінін дәлелдейді. Бүгінде, көптеген мемлекет қаржы күйзелісін әлі күнге дейін бастан кешіп отырғанда, біз мұндай кең ауқымдағы көлік нысанын толық аяқталуына дейін жеткіздік, - деді Қазақстан Президенті.    

	Сөз соңында Нұрсұлтан Назарбаев Гурбангулы Бердімұхамедовке жобаға белсене қолдау көрсеткені үшін тағы да ризашылығын білдірді. 

	- Мен «Қазақстан-Түрікменстан» теміржол жобасын бастан-аяқ іске асыруға еңбек сіңірген барлығыңызға ерекше алғысымды айтамын. Сіздердің жасампаздық жұмыстарыңыз екі мемлекетті біріктірген жол салуларыңыз арқылы өз нәтижесін берді. Екі ел халқына бейбітшілік, бақ-береке және игілік тілеймін, - деді Мемлекет басшысы.

	Өз кезегінде Түрікменстан Президенті Гурбангулы Бердімұхамедов Орталық Азия елдері мен Каспий бассейнін Қара теңіз өңірімен, Кавказ маңы мемлекеттерімен біріктіруші жаңа экономикалық кеңістік іргетасының қалануы елдердің солтүстік Еуропаға одан әрі шығуын қамтамасыз етуге мүмкіндік беретінін атап өтті.

	- Біздің жобамыз келешекте Қытай, Үндістан және Азия-Тынық мұхит өңірлерінің елдері тәрізді жаһандық дамудың экономикалық орталығына алып шығатын шығыс бағытындағы көлік инфрақұрылымына қосылуды көздейді. Бұл геоэкономикалық көзқарас тұрғысынан анағұрлым ауқымды түрдегі ынтымақтастықтың құрылғанын, сондай-ақ біздің елдеріміз дамуының стратегиялық перспективасындағы жаңашылдық көзқарасты көрсетеді, - деді Түрікменстан Президенті.

	Сондай-ақ,  Гурбангулы Бердімұхамедов құрылысшыларға, инженерлерге, жобалаушыларға және теміржол құрылысын салуға тікелей атсалысқандардың барлығына алғысын айтты.

	- Мұндай жобаны жүзеге асыру шынайы достық, бауырластық және тату көршілік қарым-қатынастар байланыстырып отырған біздің елдерімізді экономикалық жағынан қуатты, тұрақты және болашағына сенімді мемлекет ретінде танытады. Жобаны жүзеге асыруда бір-бірімізге қолдау көрсету, тиянақтылық және екі елдің тиісті ведомстволарының үйлестірілген жұмысы шешуші факторға айналды. Қазақстан Президентіне бұл жобаны қолдағаны үшін, оның табысты іске асыру үшін барлық қажетті ресурстарды жұмылдырып, бағыттағаны үшін зор ризашылығымды білдіремін, - деді Түрікменстан Президенті.                 

	Екі мемлекеттің көшбасшылары, сондай-ақ «Қазақстан-Түрікменстан» оптикалық-талшықты байланыс желісін іске қосты, ол «Қазақтелеком» АҚ желісі арқылы Түрікменстан, Ауғанстан және Иран желілеріне қосылуды ұйымдастыруға, сондай-ақ Түрікменстан үшін Ресей, Еуропа және Оңтүстік-Шығыс Азия елдері бағыттары бойынша транзит трафигіне мүмкіндік береді. 

	Түрікмен жағына өткеннен кейін екі мемлекет басшылары Серхетяка стансасының салтанатты ашылуына қатысты, сондай-ақ «Берекет» теміржол торабының онлайн-ашылуын жүзеге асырды.

	«Болашақ-Серхетяка» учаскесі келешекте Қазақстан, Түрікменстан және Иран елдерін байланыстыратын темір жол дәлізі бөлігі болып саналады. Қазіргі уақытта мемлекетаралық жобаның жүзеге асуы аяқталуға жақын.

	Темір жолдың қазақстандық бөлігі – Өзен-Болашақ учаскесінің ұзындығы 146 шақырым. Жаңа темір жол желісі дамыған  инфрақұрылымы бар заманауи теміржол магистралы саналады. Жол бойында екі жаңа станса ашылып, бес жол айрығы іске қосылды.

	Құрылыстың жалпы құны – 65 миллиард теңге, Қазақстанның қамтылуы  80 пайыз. Темір жол желісі пайдалануға берілген соң 800-ден астам қазақстандық жұмыс тауып қана қоймай, тұрғын үймен де қамтамасыз етілетін болады.

	

	

	

	 

	

///
	 

	- Мемлекеттік рәміздер еліміздің тәуелсіздігін, оның мемлекеттілігінің мызғымастығын айшықтайды. Біздің оған деген ықыласымыз, сондай-ақ мемлекеттік негіздер мен Отанды сүюге деген құрметіміз қоғамның кемеліне келгенін көрсетеді. Біз рухани-адамгершілік жалпыұлттық құндылықтарды терең зерделей отырып, тәуелсіз Қазақстанның нағыз мемлекетшіл азаматтары мен патриоттарын қалыптастыруымыз қажет, - деп атап өтті отырыстың ашылуында Мемлекеттік хатшы.

	Іс-шара барысында осы маңызды идеологиялық салада атқарылып жатқан жұмыстар жөнінде ҚР Сыртқы істер министрінің, ҚР Статистика жөніндегі агенттік төрағасының, сондай-ақ Атырау, Қарағанды және Шығыс Қазақстан облыстары әкімдерінің есептері тыңдалып, егжей-тегжейлі талқыланды. Кездесуге қатысушыларға мемлекеттік рәміздер туралы заңнаманың бұзылмауына жол бермеу қажеттілігі айрықша міндеттелді.

	Отырыс қорытындысы бойынша нақты тапсырмалар мен ұсыныстар берілді.
///Қазақстан Республикасы Конституциясының 87-бабының 4-тармағына  сәйкес ҚАУЛЫ ЕТЕМІН:
1. Мыналар:
Әділбек Рыскелдіұлы Жақсыбеков  –  Астана қаласының әкімі;
Ахметжан Смағұлұлы Есімов  –  Алматы қаласының әкімі;
Сергей Витальевич Кулагин –  Ақмола облысының әкімі;
Архимед Бегежанұлы Мұхамбетов  –  Ақтөбе облысының әкімі;
Амандық Ғаббасұлы Баталов  –  Алматы облысының әкімі;
Бақтықожа Салахатдинұлы Ізмұхамбетов  –  Атырау облысының әкімі;
Нұрлан Асқарұлы Ноғаев  –  Батыс Қазақстан облысының әкімі;
Кәрім Насбекұлы Көкірекбаев  –  Жамбыл облысының әкімі;
Нұрмұхамбет Қанапияұлы Әбдібеков  –  Қарағанды облысының әкімі;
Нұралы Мұстафаұлы Сәдуақасов  –  Қостанай облысының әкімі;
Қырымбек Елеуұлы Көшербаев  –  Қызылорда облысының әкімі;
Алик Серікұлы Айдарбаев  –  Маңғыстау облысының әкімі;
Асқар Исабекұлы Мырзахметов  –  Оңтүстік Қазақстан облысының әкімі;
Қанат Алдабергенұлы Бозымбаев  –  Павлодар облысының әкімі;
Ерік Хамзаұлы Сұлтанов  –  Солтүстік Қазақстан облысының әкімі;
Даниал Кенжетайұлы Ахметов  –  Шығыс Қазақстан облысының әкімі болып тағайындалсын.
2. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының
                Президенті                                                                               Н.Назарбаев
 
 
Астана, Ақорда, 2015 жылғы 4 мамыр
                    №   8
/// 
Кездесу барысында компанияның Қазақстандағы жұмысы және еліміздің мұнай-газ саласын дамытуға қатысуы мәселелері талқыланды.
Сондай-ақ ынтымақтастықтың түрлі инвестициялық жобаларды жүзеге асыру мәселесін қамтитын перспективалы бағыттары да сөз болды. Тараптар өзара іс-қимыл аясын одан әрі жандандыру мен кеңейтудің маңыздылығын атап өтті.
Қазақстан Президенті компания қызметіндегі өзгерістерге, оның  «Би Джи Групп» компаниясымен бірігуі жоспарланып отырғанына назар аударды. Нұрсұлтан Назарбаев Қазақстан экономикасындағы ірі инвестордың бірі ретінде «Шелл» Қашаған кенішін игеру жобасында маңызды рөл атқаратынын айтты.
Мемлекет басшысы компанияның міндеттемелеріне өзгерістер оң ықпал етеді деп үміттенетінін жеткізді.  
Б.Берден Нұрсұлтан Назарбаевты Қазақстан Президенті лауазымына қайта сайлануымен құттықтап, бұл сайлау ел үшін ғана емес, шетелдік инвесторлар үшін де тұрақтылықтың айғағы болып саналатынын айтты.
Сонымен қатар, «Шелл» концернінің атқарушы директоры Мемлекет басшысының былтыр Ядролық қауіпсіздік жөніндегі саммитке қатысу үшін Нидерландқа сапарлап барғанында оған «Президент Назарбаев» деп аталған қызғалдақтың жаңа сорты таныстырылғанын еске салды. Соған орай Б.Берден Нұрсұлтан Назарбаевқа Голландиядан әкелінген осы сорттың жаңа кесілген гүлін сыйлады. 


///
	

	Құрлық әскерлерінің Бас қолбасшысы генерал-лейтенант Мұрат Майкеев Қазақстан Президентіне әскердің парадқа дайындығы туралы баяндады.

	Мемлекет басшысы өз сөзінде әскери қызметшілерді, ардагерлер мен барша қазақстандықтарды Отан қорғаушылар күнімен құттықтады.

	Нұрсұлтан Назарбаев Қазақстан армиясы далалық жерлерде жыл сайын жедел және әскери дайындық бойынша 250-ден астам іс-шара өткізетініне тоқталды.

	- Әскери парад барлық осы дайындық іс-шараларының шарықтау шегі болып табылады. Бұл Қазақстан армиясы әскери бөлімшелерінің кәсіби машығының, үйлесімділігі мен мүмкіндіктерінің іс жүзіндегі көрінісі. Бүгін армия бөлімшелері Құрлық әскерлері мен Әуе қорғанысы күштері жарақтанған осы заманғы қару-жарақты қолданудағы өз шеберліктерін көрсететін болады. Әскери парадқа 7 мың әскери қызметші, 400-ден астам әскери техника, 80 ұшақ және тікұшақ қатысады. Бұл – біздің аса ауқымды жаттығуымыздың бірі. Сонымен қатар, Каспий теңізіндегі айлағында Қазақстан Әскери-теңіз күштерінің кемелері жауынгерлік атыс үлгісін көрсетеді. Бұл күні, 7 мамырда, сардарлар мен сарбаздар нағыз патриоттар және өз ісінің шеберлері екендіктерін іс жүзінде дәлелдейді, олардың айбынды және өршіл ұраны:  «Қуатты армия – қуатты Қазақстан!», - деді Қазақстан Президенті.

	Дәстүрлі әскери парад кез келген армияның дайындығының аса қажетті құрамдас бөлігі болып саналады. Бүгінгі әскери парадтың ерекшелігі – сарбаздар мен сардарлардың әскери машығы мен кәсіби шеберліктерін, Қазақстан армиясы жабдықталған қару-жарақ пен әскери техниканың нақтылы қолданылуын іс жүзінде көрсетудің мүмкіндігін жүзеге асыруы.

	Құрлық әскерлері мен Әуе қорғаныс күштері зымырандар атуды, бомбалауды, қару-жарақтың барлық түрінен жауынгерлік атысты жүзеге асырды.

	Әскери әуе күштері майдандық және армиялық ұшақтар мен тікұшақтардың аспандағы әуе ұрысын жүргізді. «Жетісу» және «Сұңқар» ұшқыштар тобы жоғары деңгейде ұшу өнерін көрсетті.

	Жаттығуда Әуе қорғанысы күштерінің әуе шабуылына қарсы қорғанысын С-125 зениттік-зымырандық кешені көрсетті. Ол басқарылатын зениттік зымырандармен әуеде көрсетілген нысаналарды көздеп атуды жүзеге асырды.

	Әскери парад барысында Зымырандық әскер және артиллерия өз зеңбіректері­ – «Точка-У» тактикалық зымырандық кешені, «Град» және «Прима» дүркін отшашу зымырандық жүйесі, МСТА-Б және Д-30 зеңбіректері, «Солнцепек» ауыр отшашу зымырандық жүйесі, «Штурм-С» танкіге қарсы зымырандық кешені және т.б. мүмкіндіктерін көрсетті.

	Парадқа қатысқан топтар құрамына Қарулы күштер, әскери оқу орындары, ІІМ ішкі әскерлері, ҰҚК Шекара қызметі, Төтенше жағдайлар министрлігі бөлімшелері, сондай-ақ Республикалық ұланның рәсім батальоны кірді.    

	Мемлекет басшысы әскери парад аяқталған соң жауынгерлік өзара іс-қимылдың жоғары деңгейін көрсету арқасында бүкіл еліміз Қазақстанның әскери қауіпсіздігін лайықты қамтамасыз етудің куәсі болғанын атап өтті. Ол Қарулы күштеріміз азаматтардың татулығы мен тыныштығын қорғап тұрғанына тоқталды.

	Сонымен қатар, Нұрсұлтан Назарбаев Қорғаныс министрі Ә.Жақсыбековпен және Қарулы күштер генералитеті өкілдерімен бірге отандық кәсіпорындардағы жаңа және жаңғыртылған әскери техника үлгілерімен танысты. Қару-жарақ көрмесін «Қазақстан инжиниринг» Ұлттық компаниясы» АҚ құрамына кіретін Қазақстанның қорғаныс-өнеркәсіп кешені кәсіпорындары ұйымдастырған.

	Қазақстан Президентіне әскери, азаматтық және қосарлы мақсаттағы арнайы  техникалар, соның ішінде штабтық, жауынгерлік, медициналық, іздестіру-құтқару машиналары, радиорелелік станса, қарлы-батпақты жерлерге арналған «Тұлпар» машинасы, Қазақстанда құрастырылатын ЕС-145 тікұшағы, ұшқышсыз ұшатын аппараттар және қару-жарақ, техника мен киім-кешектің өзге де түрлері көрсетілді.

	Көрмені аралап шыққаннан кейін Жоғарғы Бас қолбасшы әскери парадқа қатысқан командалық құраммен және қатысушылармен әңгімелесті. Оларды Отан қорғаушылар күнімен тағы да құттықтап, жоғары кәсіби және әскери дайындығы үшін ризашылығын білдірді. Нұрсұлтан Назарбаев Қазақстан сардарлары әрдайым патриоттықтың эталоны болып, жас ұрпаққа үлгі болуы керектігін атап өтті.             

	Парадтың ашылу рәсімінде сәйлеген сөздің толық мәтіні мына жерде.

	

	

	

	

	

	

	

	

	

	

	

	 
///
	

	Рәсімге қатысқан ресми делегация құрамында Ұлы Отан соғысының ардагерлері, орталық мемлекеттік органдардың, дипломатиялық корпустардың, «Нұр Отан» ХДП  өкілдері және елорда жұртшылығы болды. Бұған қоса, қаза тапқан майдангерлерге осы айтулы күні құрмет көрсету үшін мыңдаған қала тұрғыны келді.

	Рәсімнің ресми бөлімі аяқталғаннан кейін ҚР Республикалық ұланының үрмелі аспаптар оркестрі Қазақстан Республикасының Әнұранын орындады. Содан соң Құрметті қарауыл ротасы Қазақстан Республикасы Қарулы Күштерінің Жоғарғы Бас қолбасшысының және Ұлы Отан соғысының ардагерлерінің алдында салтанатпен сап түзеп жүріп өтті.

	Одан кейін Мемлекет басшысы арнайы тігілген шатырлар қалашығына келіп, ардагерлермен әңгімелесіп, оларды Жеңіс күнімен құттықтады.

	Қазақстан Президенті уақыт өткен сайын Ұлы Жеңістің қадір-қасиеті арта түсетінін атап өтті. 

	- Бұл сұрапыл соғысқа 1 миллион 800 мың қазақстандық аттанып, соның тең жартысы қан майданнан қайтпады. Сондықтан қазақстандықтардың бірнеше ұрпағы әрдайым бұл жеңісті есте сақтайтын болады. Ардагерлер арамызда барған сайын азайып барады, сондықтан да оларды құрметтеп, қадірін жақсы түсінуіміз керек. Олар ерлік, татулық, бірлік көрсетті. Бүгінгі күн көптеген ұрпақ үшін айрықша күн болып саналады. Өйткені осы жеңісті жақындату үшін аталары мен әжелері, әкелері мен аналары майданда соғысты және тылда еңбек етті, - деді Мемлекет басшысы.

	Нұрсұлтан Назарбаев Жеңіс күнінің халықтың бірлігін, тыныштығын, тұрақтылығын білдіретін символдық мәні барын, бұл еліміздің ең басты жетістігі екенін атап көрсетті.      

	- Біз азаматтарымызды соғыс отынан сақтай білуіміз қажет. Бүгінде, өкінішке қарай, «ыстық нүктелерден» жеткен ақпараттық мәліметтер дәл бір майдан даласынан жеткендей әсер етеді. Елімізде Тәуелсіздік жылдары ішінде бейбітшілік, достық және келісім салтанат құрып келеді. Осының бәрін сақтауымыз керек, өткен соғыстың тәжірибесі соны көрсетеді. Біз бейбітшіліктің қадірін терең түсінуге тиіспіз. Егер аталарымыз сол кезде жеңіске қол жеткізбеген болса, біз бүгінгі тәуелсіздікті көрер ме едік, көрмес пе едік. Бостандығымыз бен тәуелсіздігімізді бағалай білуіміз керек, ал жастар ардагерлерге әрқашан қамқор болуға тиіс. Өз кезегінде, мемлекет те оларға жан-жақты көмек көрсетеді және оны одан әрі жалғастыра береді, - деді Нұрсұлтан Назарбаев.

	Мемлекет басшысы әр ардагердің отбасына амандық-саулық, бақ-береке, зор денсаулық тілеп, Ұлы Жеңістің 70 жылдығын олармен бірге атап өтетініне сенімін білдірді.   

	Бүгінде Астанада 291 ардагер, соның ішінде – 215 Ұлы Отан соғысына қатысушы және 76 соғыс мүгедегі тіркелген.

	

	 

	

	

///
	 

	Сапар барысында Түрікменстан Президенті Гурбангулы Бердімұхамедовпен бірге Болашақ (Қазақстан Республикасы) – Серхетяка (Түрікменстан) теміржол өткелінің ашылуына қатысуы жоспарланып отыр.
///
	 

	- Мемлекеттік рәміздер еліміздің тәуелсіздігін, оның мемлекеттілігінің мызғымастығын айшықтайды. Біздің оған деген ықыласымыз, сондай-ақ мемлекеттік негіздер мен Отанды сүюге деген құрметіміз қоғамның кемеліне келгенін көрсетеді. Біз рухани-адамгершілік жалпыұлттық құндылықтарды терең зерделей отырып, тәуелсіз Қазақстанның нағыз мемлекетшіл азаматтары мен патриоттарын қалыптастыруымыз қажет, - деп атап өтті отырыстың ашылуында Мемлекеттік хатшы.

	Іс-шара барысында осы маңызды идеологиялық салада атқарылып жатқан жұмыстар жөнінде ҚР Сыртқы істер министрінің, ҚР Статистика жөніндегі агенттік төрағасының, сондай-ақ Атырау, Қарағанды және Шығыс Қазақстан облыстары әкімдерінің есептері тыңдалып, егжей-тегжейлі талқыланды. Кездесуге қатысушыларға мемлекеттік рәміздер туралы заңнаманың бұзылмауына жол бермеу қажеттілігі айрықша міндеттелді.

	Отырыс қорытындысы бойынша нақты тапсырмалар мен ұсыныстар берілді.
///
	

	Рәсімге қатысқан ресми делегация құрамында Ұлы Отан соғысының ардагерлері, орталық мемлекеттік органдардың, дипломатиялық корпустардың, «Нұр Отан» ХДП  өкілдері және елорда жұртшылығы болды. Бұған қоса, қаза тапқан майдангерлерге осы айтулы күні құрмет көрсету үшін мыңдаған қала тұрғыны келді.

	Рәсімнің ресми бөлімі аяқталғаннан кейін ҚР Республикалық ұланының үрмелі аспаптар оркестрі Қазақстан Республикасының Әнұранын орындады. Содан соң Құрметті қарауыл ротасы Қазақстан Республикасы Қарулы Күштерінің Жоғарғы Бас қолбасшысының және Ұлы Отан соғысының ардагерлерінің алдында салтанатпен сап түзеп жүріп өтті.

	Одан кейін Мемлекет басшысы арнайы тігілген шатырлар қалашығына келіп, ардагерлермен әңгімелесіп, оларды Жеңіс күнімен құттықтады.

	Қазақстан Президенті уақыт өткен сайын Ұлы Жеңістің қадір-қасиеті арта түсетінін атап өтті. 

	- Бұл сұрапыл соғысқа 1 миллион 800 мың қазақстандық аттанып, соның тең жартысы қан майданнан қайтпады. Сондықтан қазақстандықтардың бірнеше ұрпағы әрдайым бұл жеңісті есте сақтайтын болады. Ардагерлер арамызда барған сайын азайып барады, сондықтан да оларды құрметтеп, қадірін жақсы түсінуіміз керек. Олар ерлік, татулық, бірлік көрсетті. Бүгінгі күн көптеген ұрпақ үшін айрықша күн болып саналады. Өйткені осы жеңісті жақындату үшін аталары мен әжелері, әкелері мен аналары майданда соғысты және тылда еңбек етті, - деді Мемлекет басшысы.

	Нұрсұлтан Назарбаев Жеңіс күнінің халықтың бірлігін, тыныштығын, тұрақтылығын білдіретін символдық мәні барын, бұл еліміздің ең басты жетістігі екенін атап көрсетті.      

	- Біз азаматтарымызды соғыс отынан сақтай білуіміз қажет. Бүгінде, өкінішке қарай, «ыстық нүктелерден» жеткен ақпараттық мәліметтер дәл бір майдан даласынан жеткендей әсер етеді. Елімізде Тәуелсіздік жылдары ішінде бейбітшілік, достық және келісім салтанат құрып келеді. Осының бәрін сақтауымыз керек, өткен соғыстың тәжірибесі соны көрсетеді. Біз бейбітшіліктің қадірін терең түсінуге тиіспіз. Егер аталарымыз сол кезде жеңіске қол жеткізбеген болса, біз бүгінгі тәуелсіздікті көрер ме едік, көрмес пе едік. Бостандығымыз бен тәуелсіздігімізді бағалай білуіміз керек, ал жастар ардагерлерге әрқашан қамқор болуға тиіс. Өз кезегінде, мемлекет те оларға жан-жақты көмек көрсетеді және оны одан әрі жалғастыра береді, - деді Нұрсұлтан Назарбаев.

	Мемлекет басшысы әр ардагердің отбасына амандық-саулық, бақ-береке, зор денсаулық тілеп, Ұлы Жеңістің 70 жылдығын олармен бірге атап өтетініне сенімін білдірді.   

	Бүгінде Астанада 291 ардагер, соның ішінде – 215 Ұлы Отан соғысына қатысушы және 76 соғыс мүгедегі тіркелген.

	

	 

	

	

/// 
Т.Ильвес Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Қазақстан Еуропалық одақтың өңірдегі ең маңызды серіктесі болып саналады. Біз таяу болашақта ынтымақтастығымыз бұрынғыдан да беки түсетіні үшін қуаныштымыз. Сондай-ақ экономикалық ынтымақтастық аясын кеңейтуге үміттіміз, бұл біздің қарым-қатынастарымызды әрі қарай ілгерілетіп, тереңдетуге септігін тигізетін болады», – делінген жеделхатта. 
///Қарағанды облысы
 
Мемлекет басшысы Қарағанды облысына жұмыс сапары аясында Ұлытау ауданындағы «Жошы хан» тарихи-мәдени кешенін аралап көрді.
Президентке Жошы хан кесенесі, мұражай, Жошы хан ескерткіші, жорық шатыры және қонақ үйден тұратын кешеннің заманауи технологиялық мүмкіндіктері мен қордағы құнды жәдігерлер таныстырылды.

Мемлекет басшысы қасиетті тарихи нысанның үнемі ғалымдардың назарында болып, ғылыми айналымға түсуі керек екеніне баса мән берді.
– Келесі жылы шетелдің және еліміздің белгілі ғалымдарын шақырып, Алтын Ордаға байланысты үлкен халықаралық конференция өткізу керек, – деді Қасым-Жомарт Тоқаев.
Облыс әкімі Жеңіс Қасымбек өңірдің туристік әлеуеті туралы баяндама жасап, Президентке курорттық аймақтар мен тарихи-мәдени кешендерді дамыту жоспарын ұсынды. Жоспарға сәйкес Ұлытау, Қарқаралы аудандарының, Балқаш қаласының туризм саласындағы әлеуеті артып, сервистік және туристік инфрақұрылымдары дамитын болады.











/// 
Қазақстан Республикасы Президентінің Баспасөз қызметі Мемлекет басшысының 2015 жылғы БАҚ саласындағы сыйлықтары мен гранттарын, сондай-ақ Алғысын алуға үміткерлерден ұсынымдар қабылдау басталғанын хабарлайды.
Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.
Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.
Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.
Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.
Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыным жолданады. Оған мынадай құжаттар қоса ұсынылады:
- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;
- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;
- жарияланымдар мәтіндері немесе аудио және (немесе) бейнематериалдар;
- негізгі жарияланымдарының тізімі және (немесе) олардың көшірмелері.
Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыным ұсынылады;
Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2014 жылғы 1 маусым мен 2015 жылғы 1 маусым аралығында жарияланған және (немесе) эфирге шыққан материалдар қабылданады.
Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.
Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   
Мемлекет басшысының сыйлықтарын, гранттарын алуға және Алғысын жариялауға ұсынымдарды Қоғамдық комиссияның төрайымы – Қазақстан Республикасының Мемлекеттік хатшысы Г.Н.Әбдіқалықованың атына мына мекенжай бойынша: 010000, Астана, Сол жағалау, «Ақорда» Резиденциясына 2015 жылғы 5 маусымға дейін жолдау қажет.
 
  Қазақстан Республикасы
Президентінің Баспасөз қызметі
/// 
Қазақстан Республикасы Президентінің Баспасөз қызметі Мемлекет басшысының 2015 жылғы БАҚ саласындағы сыйлықтары мен гранттарын, сондай-ақ Алғысын алуға үміткерлерден ұсынымдар қабылдау басталғанын хабарлайды.
Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.
Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.
Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.
Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.
Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыным жолданады. Оған мынадай құжаттар қоса ұсынылады:
- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;
- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;
- жарияланымдар мәтіндері немесе аудио және (немесе) бейнематериалдар;
- негізгі жарияланымдарының тізімі және (немесе) олардың көшірмелері.
Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыным ұсынылады;
Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2014 жылғы 1 маусым мен 2015 жылғы 1 маусым аралығында жарияланған және (немесе) эфирге шыққан материалдар қабылданады.
Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.
Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   
Мемлекет басшысының сыйлықтарын, гранттарын алуға және Алғысын жариялауға ұсынымдарды Қоғамдық комиссияның төрайымы – Қазақстан Республикасының Мемлекеттік хатшысы Г.Н.Әбдіқалықованың атына мына мекенжай бойынша: 010000, Астана, Сол жағалау, «Ақорда» Резиденциясына 2015 жылғы 5 маусымға дейін жолдау қажет.
 
  Қазақстан Республикасы
Президентінің Баспасөз қызметі
///Нұрсұлтан Назарбаев Талдықорған қаласына келді. Елбасының жұмыс сапары аясында көлік, ауыл шаруашылығы және әлеуметтік-мәдени салалардағы бірқатар нысанды аралау жоспарланған.
///
	 

	Жеделхатта кәсіби қылқалам шебері Гүлфайруз Мансұрқызы сурет өнеріндегі қайталанбас туындыларды, соның ішінде халқымыздың ұлы тұлғаларының портреттерін өмірге әкелгені атап өтілген.

	«Ол кино және театр өнерінің дамуына, сондай-ақ, танымал опералар мен фильмдердің көркем безендірілуіне өлшеусіз үлес қосты. «Қыз Жібек», «Ботагөз» сияқты шоқтығы биік кинотуындыларда негізгі рольдерде ойнап, елдің шексіз ықыласына бөленді. Оның қазақ өнеріне сіңірген еңбегі лайықты марапаттармен атап өтілді. Гүлфайруз Мансұрқызының еңбектері бейнелеу өнеріндегі баға жетпес рухани байлығымыз болып қала береді», - делінген жеделхатта.  
///Қымбатты отандастар!
Баршаңызды жарқын мереке – Пасхамен шын жүректен құттықтаймын!
Көктемнің осы күні әлемнің әр түкпіріндегі адамдардың жүрегі ерекше жылылыққа, қуаныш пен үміт сезіміне бөленеді. Пасха мейрамының символдары саналатын махаббаттың мәңгілік құндылықтары, қайырымдылық пен мейірімділік – еліміздің бүкіл тұрғыны үшін қымбат әрі қастерлі.  
Барлық конфессия өкілдерінің өзара үйлесімді ықпалдастықта болып, бейбіт еңбек етуі – Қазақстанның басты байлығы. Біз мұны көздің қарашығындай сақтап, әрі қарай дамыта беруіміз керек.  
Жаңару мен жақсылыққа деген сенімді білдіретін бұл мерейлі мереке қоғамымыздың барлық саласында жүріп жатқан жаңғырумен үндеседі. Жоғары адамгершілікті дәріптейтін Пасха мейрамының мән-маңызы игі істерге жетелеп, біздің өміріміздің гуманистік негіздерін нығайта түседі.
Баршаңыздың шаңырақтарыңызда татулық пен тыныштық болсын!
Сіздерге зор денсаулық, бақыт, бақ-береке тілеймін!
///
	 

	Шағын құрамдағы кездесу барысында сауда-экономика, қаржы-инвестиция, көлік-коммуникация және ауыл шаруашылығы салаларындағы екіжақты ынтымақтастықты жандандыру мәселелері талқыланды.

	Мемлекет басшылары екі елдің әртүрлі өңірлік және халықаралық ұйымдар аясындағы өзара іс-қимылына көңіл бөліп, халықаралық күн тәртібінің өзекті мәселелері жөнінде де пікір алмасты.

	Қазақстан Президенті Бахрейн Королінің алғашқы ресми сапары екіжақты қарым-қатынастарды нығайтуға өз үлесін қосатындығына сенім білдірді.

	– Мен 1997  жылы Бахрейнге сапарым барысында Сіздің әкеңіз Иса ибн Салман Әл-Халифамен жемісті келіссөздер өткіздім. Сіздің өңірде де, біздің  өңірде де түрлі өзгерістер болып жатыр. Сауда-экономикалық ынтымақтастықтың маңызды мәселелерін талқылау және бірлескен бизнес-форум өткізу біздің қарым-қатынастарымызға оң әсер ететініне сенімдімін, – деді Мемлекет басшысы.

	Хамад бен Иса Әл-Халифа Қазақстанның Бахрейнмен және жалпы Парсы түбегі өңірімен ынтымақтастығы артып келе жатқанын айта келіп, елімізге келуге жасалған шақыртуға және көрсетілген қонақжайлыққа ризашылығын білдірді.

	Кеңейтілген құрамдағы кездесуде Нұрсұлтан Назарбаев екі елдің арасындағы қатынастарды жаңа деңгейге шығару үшін тараптардың күш-жігер жұмылдыратынын атап өтті.

	– Сізбен бірге Астанаға келген үлкен делегация біздің елмен ынтымақтастықтың болашағына сенімділікті көрсетеді. Қазақстан Бахрейн Корольдігін Парсы түбегі елдерінің ішіндегі маңызды әріптестерінің бірі санайды. Біз экономикалық әлеуетімізді жүзеге асыру үшін бар күш-жігерімізді жұмсайтынымызға сенімдімін. Біздің елдерімізге ортақ нәрселер көп. Екі елдің де Тәуелсіздік күні 16 желтоқсан екені атап өтерлік, – деді Қазақстан Президенті.

	Мемлекет басшысы Бахрейннің тарихи тұрғыдан қысқа мерзімнің ішінде индустриялық дамыған жетекші елдің біріне айналғандығына назар аударды.

	– Бұл жетістік Сіздің халық алдындағы  зор жеке еңбегіңіз болып табылады. Корольдік мұсылман әлеміндегі ірі қаржы және исламдық банкинг орталығына айналды. Қазақстан да Тәуелсіздіктің барлық кезеңінде жоғары қарқынмен дамып келеді. Мысалы, 1992 жылы елдің ішкі жалпы өнімі небәрі 2,5 млрд. доллар болса, 2013 жылы бұл көрсеткіш 220 миллиардқа дейін жетті. Біз еліміздің 2050 жылға дейінгі даму стратегиясын қабылдадық және индустриялық-инновациялық даму бағдарламасын іске асырудамыз, – деді Нұрсұлтан Назарбаев.  

	Сонымен бірге Қазақстан Президенті екіжақты сауданың көрсеткіші онша жоғарғы еместігіне назар аудара келіп, Хамад бен Иса Әл-Халифаның сапары ынтымақтастықты одан әрі дамытуға айтарлықтай ықпал етуі тиістігін атап өтті.

	Өз кезегінде Бахрейн Королі осы сапары екіжақты қарым-қатынастарды нығайтуда маңызды қадамға айналатынына сенімін білдірді.

	– Біз Қазақстанмен тығыз ынтымақтастыққа мүдделіміз. Қарым-қатынастарымызды дамыту – біз үшін ортақ міндет. Біз дипломатия, азық-түлік қауіпсіздігі, ауыл шаруашылығы, қаржы, инвестиция және білім беру салаларында қол қойылған өзара түсіністік туралы меморандумдарға қанағаттанушылық білдіреміз, – деді Хамад бен Иса Әл-Халифа.        



///Кездесу барысында Мемлекет басшысына «Astana Group» компаниясының жұмысы мен даму перспективалары туралы ақпарат берілді.
Атап айтқанда, Нұрлан Смағұлов Қасым-Жомарт Тоқаевқа компаниялар тобының бюджетке төлеп отырған салық мөлшерінің 90 миллиард теңгеге дейін артқаны, экспорт тасымалының өскені, сондай-ақ жеңіл техника шығаратын зауытты кеңейтуге және Алматы қаласындағы бейнелеу өнері музейінің құрылысына қатысты жоспарын айтты.
Президентке «Мега» сауда орталықтарының халыққа екпе салу науқанына атсалысып жатқаны жөнінде мәлімет берілді. Нұрлан Смағұловтың айтуынша, аталған сауда орталықтарында 150 мыңнан астам адамға вакцина салынған.
Сонымен қатар бизнесмен Президентке бюджеті 1 миллиард теңге болатын өзінің қайырымдылық қорының қызметі туралы да айтты. Қор мәдениет пен спортты дамытуға әлеуметтік-қаржылай қолдау көрсетіп, тұрмысы төмен отбасыларға көмек көрсетеді.
Бұдан бөлек Нұрлан Смағұлов еліміздің Велоспорт федерациясының президенті ретінде Мемлекет басшысына балалар мен жасөспірімдер спортының жағдайы және «Astana – Premier Tech» велокомандасының ребрендингі туралы баяндады. Велокоманда 2022 жылдан бастап   «Astana Qazaqstan Team» деп аталатын болады.
Қасым-Жомарт Тоқаев компанияның бастамаларына оң баға беріп, табыс тіледі.
///Нұрсұлтан Назарбаев Талдықорған қаласына келді. Елбасының жұмыс сапары аясында көлік, ауыл шаруашылығы және әлеуметтік-мәдени салалардағы бірқатар нысанды аралау жоспарланған.
///Қазақстан Президенті «Equus: Жылқы тарихы» атты деректі трилогияның екінші бөлімінің таныстырылу рәсіміне барды. Фильмді режиссер, антрополог Найоби Томпсон мен қазақстандық продюсер, зерттеуші Нұрбол Баймұханов жетекшілік ететін канадалық топ еліміздің аумағында түсірген. Бұл фильмге құрамына отандық суретшілер, әртістер, каскадерлер, дублерлер мен безендірушілер енгізілген шығармашылық топ тартылып, америкалық композитор Даррен Фангтің музыкасы пайдаланылды.
Деректі фильмде тіршілігі жылқының қолға үйретілуіне байланысты өрістеген Қазақстан аумағындағы ежелгі мәдениеттер кезеңдері ғылыми-зерттеу жұмыстары мен заманауи ақпараттық технология негізінде қайта жаңғыртылған. Бұл үдеріс адамзат коммуникациясына қатысты жаңа жүйенің қалыптасуын айқындап, көші-қонның жандануына және ежелгі мемлекеттердің пайда болуына жол ашты.  
Деректі трилогия 2019 жылғы наурызда 50 елдің, соның ішінде Канаданың (CBC), АҚШ-тың (PBS), Германияның (ZDF), Францияның (ARTE), Данияның (DR) және Қазақстаның («Qazaqstan» РТРК) ұлттық телеарналарында көрсетіледі деп жоспарланып отыр.
Сонымен қатар, Нұрсұлтан Назарбаев Ақпарат және коммуникациялар министрлігінің жаңғыртылған Орталық коммуникациялар қызметі баспасөз орталығының жұмысымен танысты. Бұл орталық «Қазмедиа орталығы» технологиялық кешенімен толықтай біріктірілген әрі соңғы үлгідегі заманауи құралдармен жабдықталған көпфункциялы медиа алаң саналады.




///
	

	Құрлық әскерлерінің Бас қолбасшысы генерал-лейтенант Мұрат Майкеев Қазақстан Президентіне әскердің парадқа дайындығы туралы баяндады.

	Мемлекет басшысы өз сөзінде әскери қызметшілерді, ардагерлер мен барша қазақстандықтарды Отан қорғаушылар күнімен құттықтады.

	Нұрсұлтан Назарбаев Қазақстан армиясы далалық жерлерде жыл сайын жедел және әскери дайындық бойынша 250-ден астам іс-шара өткізетініне тоқталды.

	- Әскери парад барлық осы дайындық іс-шараларының шарықтау шегі болып табылады. Бұл Қазақстан армиясы әскери бөлімшелерінің кәсіби машығының, үйлесімділігі мен мүмкіндіктерінің іс жүзіндегі көрінісі. Бүгін армия бөлімшелері Құрлық әскерлері мен Әуе қорғанысы күштері жарақтанған осы заманғы қару-жарақты қолданудағы өз шеберліктерін көрсететін болады. Әскери парадқа 7 мың әскери қызметші, 400-ден астам әскери техника, 80 ұшақ және тікұшақ қатысады. Бұл – біздің аса ауқымды жаттығуымыздың бірі. Сонымен қатар, Каспий теңізіндегі айлағында Қазақстан Әскери-теңіз күштерінің кемелері жауынгерлік атыс үлгісін көрсетеді. Бұл күні, 7 мамырда, сардарлар мен сарбаздар нағыз патриоттар және өз ісінің шеберлері екендіктерін іс жүзінде дәлелдейді, олардың айбынды және өршіл ұраны:  «Қуатты армия – қуатты Қазақстан!», - деді Қазақстан Президенті.

	Дәстүрлі әскери парад кез келген армияның дайындығының аса қажетті құрамдас бөлігі болып саналады. Бүгінгі әскери парадтың ерекшелігі – сарбаздар мен сардарлардың әскери машығы мен кәсіби шеберліктерін, Қазақстан армиясы жабдықталған қару-жарақ пен әскери техниканың нақтылы қолданылуын іс жүзінде көрсетудің мүмкіндігін жүзеге асыруы.

	Құрлық әскерлері мен Әуе қорғаныс күштері зымырандар атуды, бомбалауды, қару-жарақтың барлық түрінен жауынгерлік атысты жүзеге асырды.

	Әскери әуе күштері майдандық және армиялық ұшақтар мен тікұшақтардың аспандағы әуе ұрысын жүргізді. «Жетісу» және «Сұңқар» ұшқыштар тобы жоғары деңгейде ұшу өнерін көрсетті.

	Жаттығуда Әуе қорғанысы күштерінің әуе шабуылына қарсы қорғанысын С-125 зениттік-зымырандық кешені көрсетті. Ол басқарылатын зениттік зымырандармен әуеде көрсетілген нысаналарды көздеп атуды жүзеге асырды.

	Әскери парад барысында Зымырандық әскер және артиллерия өз зеңбіректері­ – «Точка-У» тактикалық зымырандық кешені, «Град» және «Прима» дүркін отшашу зымырандық жүйесі, МСТА-Б және Д-30 зеңбіректері, «Солнцепек» ауыр отшашу зымырандық жүйесі, «Штурм-С» танкіге қарсы зымырандық кешені және т.б. мүмкіндіктерін көрсетті.

	Парадқа қатысқан топтар құрамына Қарулы күштер, әскери оқу орындары, ІІМ ішкі әскерлері, ҰҚК Шекара қызметі, Төтенше жағдайлар министрлігі бөлімшелері, сондай-ақ Республикалық ұланның рәсім батальоны кірді.    

	Мемлекет басшысы әскери парад аяқталған соң жауынгерлік өзара іс-қимылдың жоғары деңгейін көрсету арқасында бүкіл еліміз Қазақстанның әскери қауіпсіздігін лайықты қамтамасыз етудің куәсі болғанын атап өтті. Ол Қарулы күштеріміз азаматтардың татулығы мен тыныштығын қорғап тұрғанына тоқталды.

	Сонымен қатар, Нұрсұлтан Назарбаев Қорғаныс министрі Ә.Жақсыбековпен және Қарулы күштер генералитеті өкілдерімен бірге отандық кәсіпорындардағы жаңа және жаңғыртылған әскери техника үлгілерімен танысты. Қару-жарақ көрмесін «Қазақстан инжиниринг» Ұлттық компаниясы» АҚ құрамына кіретін Қазақстанның қорғаныс-өнеркәсіп кешені кәсіпорындары ұйымдастырған.

	Қазақстан Президентіне әскери, азаматтық және қосарлы мақсаттағы арнайы  техникалар, соның ішінде штабтық, жауынгерлік, медициналық, іздестіру-құтқару машиналары, радиорелелік станса, қарлы-батпақты жерлерге арналған «Тұлпар» машинасы, Қазақстанда құрастырылатын ЕС-145 тікұшағы, ұшқышсыз ұшатын аппараттар және қару-жарақ, техника мен киім-кешектің өзге де түрлері көрсетілді.

	Көрмені аралап шыққаннан кейін Жоғарғы Бас қолбасшы әскери парадқа қатысқан командалық құраммен және қатысушылармен әңгімелесті. Оларды Отан қорғаушылар күнімен тағы да құттықтап, жоғары кәсіби және әскери дайындығы үшін ризашылығын білдірді. Нұрсұлтан Назарбаев Қазақстан сардарлары әрдайым патриоттықтың эталоны болып, жас ұрпаққа үлгі болуы керектігін атап өтті.             

	Парадтың ашылу рәсімінде сәйлеген сөздің толық мәтіні мына жерде.

	

	

	

	

	

	

	

	

	

	

	

	 
///Кездесуде «Астана» халықаралық қаржы орталығын құру барысындағы өзара іс-қимыл мәселелері жан-жақты талқыланды.
Мемлекет басшысы сапардың жоғары маңыздылығын, сондай-ақ Гонконгтың қаржы, инновация және технология салаларындағы тәжірибесінің құндылығын атап өтті.
– Гонконг әлемдік жетекші қаржы орталықтарының бірі болғандықтан, сіздердің тәжірибелеріңіз бізге аса қажет. Қазіргі уақытта біз қалыптасу кезеңін бастан өткерудеміз. Жалпы, өзара іс-қимылымыз Қазақстан мен Қытай арасындағы достық қарым-қатынастың аясында ілгерілеп келеді, – деді Қазақстан Президенті.
Д.Цанг Нұрсұлтан Назарбаевқа көрсеткен қонақжайлығы үшін алғыс айтып, бұған дейінгі өткен келіссөздердің табысты болғанын атап өтті.
– Қазақстан мен Қытай арасындағы берік серіктестік байланыстар ынтымақтастығымыздың негізі болып саналады. Делегациямыздың құрамында 20-ға жуық іскер топ өкілі бар. Біз Қазақстан тарапымен жемісті келіссөздер жүргізіп, оның барысында талқыланған күн тәртібіндегі барлық мәселелер жөнінде өзара түсіністікке қол жеткізе білдік, – деді Д.Цанг.
Бұдан бөлек, Гонконгтың қаржы министрі Назарбаев университетінің студенттерімен әңгімелесуден зор әсер алғанын атап өтті.
Соңында Елбасы Нұрсұлтан Назарбаев пен Д.Цанг Қазақстан мен Гонконгтың одан әрі ынтымақтастығы табысты болатынына сенім білдірді.




/// 
5 мамырда Мемлекет басшысы Еуропалық комиссияның бұрынғы төрағасы Ж.Баррозуды қабылдайды деп жоспарланған.
6 мамырда Ақордада мемлекеттік наградалар тапсыру, сондай-ақ әскери және арнайы атақтар беру рәсімі өтеді.
Сол күні Отан қорғаушылар күніне арналған салтанатты концерт болады.  
7 мамырда Астанада әскери парад өтеді. Мемлекет басшысы И.Панфиловтың елордадағы ескерткішінің ашылу рәсіміне қатысады.
Сонымен қатар, Қазақстанға ресми сапармен келетін Қытай Халық Республикасының төрағасы Си Цзиньпинмен келіссөздер өткізу жоспарланған.
8 мамырда Нұрсұлтан Назарбаев «Отан қорғаушылар» монументіне гүл қою рәсіміне қатысады. 
Сол күні Мемлекет басшысы ТМД елдерінің мемлекет басшыларының бейресми кездесуіне, сондай-ақ Жоғары Еуразиялық экономикалық кеңестің отырысына қатысу үшін Мәскеу қаласына аттанады.
9 мамырда Қазақстан Президенті Мәскеуде Жеңіс күніне арналған мерекелік шараларға қатысады. 
///Кездесуде Мемлекет басшысына Білім беруді және ғылымды дамытудың 2016-2019 жылдарға арналған мемлекеттік бағдарламасының іске асырылу барысы жөнінде есеп берілді.
Нұрсұлтан Назарбаев білім беру жүйесі еліміздегі саяси, экономикалық және әлеуметтік реформаларды жүзеге асыру ісінде ерекше рөл атқаратынын атап өтті.
– Біз іске асырып жатқан барлық бағдарламалық құжаттарда, соның ішінде Қазақстан халқына арналған «Төртінші өнеркәсіптік революция жағдайындағы дамудың жаңа мүмкіндіктері» атты биылғы жолдау мен «Рухани жаңғыру» бағдарламасында, сондай-ақ цифрландыру барысында білім беру ісіне зор мән берілген. Мектептегі білім берудің сапасы осы бастамалардың табысты жүзеге асырылуының кепілі болып саналады, – деді Қазақстан Президенті.
Мемлекет басшысы еліміздің білім беру жүйесіндегі реформалардың уақтылы жүргізіліп жатқанын айтып, жекелеген пәндерді ағылшын тілінде оқытуға көшу үдерісіне ерекше тоқталды.
– Пәндерді ағылшын тілінде оқыту жоғары сынып оқушылары арасында жүргізіледі. Балаларға ағылшын тілін қазір үйретпесек, келешекте олардан кәсіби мамандар даярлай алмаймыз. Бұл – уақыт талабы. Ата-аналар мұны дұрыс түсінуге тиіс. Бұл ретте, қазақ тілін оқытуды да ұмытпауымыз керек, – деді Елбасы.
Кездесуде Білім және ғылым министрі мемлекеттік және салалық бағдарламалар аясында министрлік алдына қойылған міндеттердің орындалу барысы жөнінде мәлімдеді.
Е.Сағадиев мектепке дейінгі білім беру жүйесін жетілдіру бағытында атқарылып жатқан жұмыстың аралық нәтижелері жөнінде баяндады.
– 2018 жылы мектепке дейінгі білім берумен қамту көрсеткіші 95 пайызға жетеді. Негізінен, бұл жеке балабақшалар құрылысының есебінен жүргізіліп отыр. 2019 жылдан бастап ерте жетілудің бірыңғай стандарттары енгізіледі. Сондай-ақ, балабақша кезегіне мобильдік құрылғыларды қолдану арқылы да тұруға болатынын айтып өткен жөн, – деді Білім және ғылым министрі.
Сонымен бірге, Е.Сағадиев Қазақстан Президентіне мектептерді Назарбаев зияткерлік мектептерінің тәжірибесі бойынша жаңа мазмұнға көшірудің нәтижелері жөнінде айтты.
Білім және ғылым министрі жекелеген пәндерді ағылшын тілінде оқыту үшін мұғалімдер даярлау барысы жөнінде мәлімдеді.
– 2016 жылы ағылшын тілінде 2 мың ғана мұғалім сабақ берген болатын. Былтыр 11,5 мың мұғалім тиісті ағылшын курсынан өтуге өтініш білдіріп, олардың 3 мыңға жуығы даярлығын аяқтап, сабақ беруге кірісті. 8 мың мұғалім оқуын жалғастырып, қажетті деңгейге ауысуда. Осылайша, 2019 жылы 13,5 мың мұғалім төрт пәнді ағылшын тілінде беруді бастайды, – деді Е.Сағадиев.
Кездесу соңында Нұрсұлтан Назарбаев бірқатар нақты тапсырма берді.

///Қарағанды облысы, Жезқазған қаласы
 
Қасым-Жомарт Тоқаев Қарағанды облысына жұмыс сапары аясында Жезқазған өңірінің әлеуметтік дамуы мен минералды-шикізат базасын кеңейту жөніндегі «Қазақмыс корпорациясы» жауапкершілігі шектеулі серіктестігінің жоспарымен танысты.
«Қазақмыс» компаниялар тобының президенті Владимир Ким Мемлекет басшысына Жезқазған кен орындарындағы қазба жұмыстарының әсер ету аймағынан 2 815 отбасын көшіру және инфрақұрылым жүргізу жұмыстарының аяқталғаны туралы баяндады.
«Қазақмыс Холдинг» директорлар кеңесінің төрағасы Эдуард Огай Президентке Қазақстан Республикасын 2025 жылға дейін дамытудың ұлттық жоспары негізінде Қарағанды облысының әкімдігімен бірлесе отырып, Жезқазған мен Балқаш өңірлерін дамытудың 2020-2025 жылдарға арналған бағдарламасының әзірленгені жөнінде айтты. Бағдарламада негізгі үш бағыт қамтылған. Атап айтқанда, әлеуметтік қызметтердің деңгейін арттыру, инфрақұрылымды жетілдіру және экономикалық даму.

Қасым-Жомарт Тоқаевқа сумен қамтамасыз ету жобаларын іске асырудың перспективалары, білім сапасын арттыру, азық-түлік нарығындағы бағаларды тұрақтандыру жөнінде айтылды. Сондай-ақ, корпорацияның әлеуметтік міндеттемелерді орындауы және инвестициялық жобаларды іске асыруы жөнінде мәлімет берілді. Компания аймақ тұрғындары арасында әлеуметтік сауалнама жүргізіп, өмір сүрудің қолайлы жағдайын жасауға ниетті. Жезқазған мен Балқаш өңірлерін өркендетуде еліміздің дамыған аймағы саналатын Алматы қаласы үлгі болмақ.
Жұмыс сапары барысында Мемлекет басшысына Жезқазған қаласын сапалы ауызсумен қамтамасыз етудің қиындықтары туралы баяндалды. Мәселені шешу үшін Үйтас-Айдос суқұбырын қайта жөндеуден өткізіп, Қожамсейіт кен орнында жаңа суқұбырын салу қажет. Президент Үкіметке және облыс әкімдігіне аталған жобаны 1,5 жылдың ішінде жүзеге асыруды тапсырды.
– Зерттеу бағыттарыңыз дұрыс деп есептеймін. Сумен қамту – шешуді қажет ететін маңызды әлеуметтік мәселе. Мен Жолдауымда осы туралы айтқанмын. Үкімет тиісті тапсырма алды. Менің ойымша, Үкімет әкімдікпен және сіздермен бірлесіп, қысқа мерзім ішінде, ары кеткенде 1,5 жылда осы мәселені шешуі керек. Біз азаматтарымызды таза ауызсумен қамтамасыз етуіміз қажет. Мен бұл мәселені өз бақылауыма аламын, – деді Мемлекет басшысы.  

Президент «Қазақмыс» корпорациясының білім саласындағы жобаларға қолдау көрсетіп отырғанын оң бағалады.
– Шын мәнінде, білім – мемлекетіміздің болашағы. Бұл жерде, ең алдымен, мұғалімдер дайындауға көңіл бөлінуі керек, – деді Қасым-Жомарт Тоқаев.  
Мемлекет басшысы азық-түлік бағасының қымбаттауына және ауыл шаруашылығын субсидиялау мәселесіне қатысты пікір білдірді.
– Бұл, әрине, әлем нарығында болып жатқан күрделі мәселе. Әлемде барлық тауардың бағасы шамамен 40-50 пайызға қымбаттады. Біздің еліміздегі қордаланған мәселелердің салдарынан азық-түлік қымбаттап отыр. Бұл мәселені шұғыл шешуге қанша тырыссақ та, жағдайды өздеріңіз де көріп отырсыздар. Аталған мәселені жүйелі түрде шешуіміз қажет. Ауыл шаруашылығы саласына қыруар қаржы бөлсек те, азық-түліктің басым бөлігін сырттан аламыз. Өзге елдер субсидияның не екенін де білмейді. Білсе де, дәл осындай мол қаржы бөлінбейді. Бір жағынан адамдарды босаңсытып жібердік, екінші жағынан сыбайлас жемқорлыққа жол беріп алдық. Бұл мәселемен түбегейлі айналысуымыз керек. Мен Үкіметке, Ауыл шаруашылығының жаңа министріне міндет жүктедім, – деді Президент.
Іс-шара барысында экологияға және ірі кәсіпорындардың шығаратын қалдықтарына қатысты мәселеге ерекше назар аударылды.
– Біз 2060 жылы карбонизация деңгейін нөлге түсіреміз деп жарияладық. Экономикамыздың ерекшелігін және оның құрылымын ескеруіміз қажет. Энергиялық теңгерімнің 70 пайызы көмірге тиесілі екені белгілі. Біз ертең бәрін жауып тастап, көміртегінен арылдық деп айта алмаймыз. Бұл сіздердің кәсіпорындарыңызға да қатысты. Бірақ 2060 жылға қарай көміртегінен арылу бағыты бойынша жүруге тиіспіз. Әйтпесе, әлемдік дамудың көшінен қалып қоямыз. Бұл негізгі кәсіпорындардың мүддесін ескере отырып, Үкіметке және Мемлекет басшысы ретінде маған да жүктелген аса жауапты міндет, – деді Қасым-Жомарт Тоқаев. 
Президент жиынды қорытындылай келе, барлық бекітілген бағыттар бойынша мемлекет отандық жетекші кәсіпорындармен бірлесіп, тиісті жұмыстарды белсенді жалғастыруы керек екенін айтты.

///Қасым-Жомарт Тоқаевқа Азиядағы өзара іс-қимыл және сенім шаралары жөніндегі кеңеске Қазақстан төрағалығының бірінші жылының қорытындылары туралы мәлімет берілді. Сонымен қатар Хатшылықтың қазіргі қызметіндегі басым бағыттардың бірі ретінде форумның институционалдық дамуына қатысты жүргізіліп жатқан жұмыстарға ерекше назар аударылды.
Осы ретте, АӨСШК Хатшылығының атқарушы директоры Қайрат Сарыбай Мемлекет басшысына Ақылмандар кеңесін құруға және АӨСШК-тің Талдау орталықтарының форумын тұрақты жұмыс істейтін консультативтік алаң ретінде қайта құруға қатысты бастамаларының іске асырылуы туралы мәлімет берді.
Кездесу барысында Қасым-Жомарт Тоқаевқа АӨСШК аясында Азия аумағындағы сенім мен ынтымақтастықты нығайтуға бағытталған 50-ге жуық іс-шара өткізілгені туралы айтылды.  
Бұдан бөлек, Қайрат Сарыбай Мемлекет басшысына Кеңестің сыртқы саяси ведомство басшыларының жуырда болған кездесуінің негізгі қорытындылары мен 2022 жылы Нұр-Сұлтан қаласында өтетін АӨСШК-тің VI Саммитіне дайындық жұмыстары туралы баяндады.
Қазақстан Президенті жоғары деңгейдегі алдағы жиынға тиянақты дайындалудың, соның ішінде маңызды мәселелер мен ұйымдастыру жұмыстарын пысықтаудың маңызды екеніне баса мән берді. 
/// 
Жеделхатта қазақ ғылымының көрнекті өкілі Қ.Медеубековтің Қазақ КСР Жоғарғы Кеңесінің төрағасы, Ленин атындағы Бүкілодақтық ауыл шаруашылығы ғылымдары академиясының (ВАСХНИЛ) вице-президенті, оның Шығыс бөлімшесі төралқасының төрағасы, білікті ғалым ретінде еліміздің өркендеуіне зор үлес қосқаны атап өтілген.
«Қилыбай Үсенұлы ауыл шаруашылығы саласына арнап көптеген мамандар мен ғалым шәкірттер даярлап, өзіндік мектебін қалыптастырды. Оның маңызды ғылыми еңбектері және жолын жалғастырушы ізбасарлары алдағы уақытта да ел игілігіне қызмет ете береді деп сенемін», – делінген жеделхатта.
Қазақстан Президенті республикамыздың дамуына көп еңбек сіңіріп, ғылымда айрықша із қалдырған Қ.Медеубековтің жарқын бейнесі халқымыздың жадында әрдайым сақталатынын айтты. 
///Қазақстан Президенті «Медеу» мұз айдынының және «Шымбұлақ» тау шаңғысы курортының жөнделу барысымен, сондай-ақ алдағы қысқы Универсиада аясындағы жарысты ұйымдастыру жұмыстарымен танысты.
Қала әкімі Мемлекет басшысына мұз айдыны мен тау шаңғысы курортының кешенді жаңғыртылу үдерісі мен нәтижелері, сондай-ақ олардың болашақта пайдаланылу перспективалары туралы баяндады.
Бұдан бөлек, Нұрсұлтан Назарбаевқа Алматы қаласы мен Алматы облысының туристік кластерін одан әрі дамыту жөнінде мәлімделді.



///Елбасы спорт ғимаратының қызметімен танысып, кешен аумағын аралады.
Қазақстан Президентіне көп функционалды мұз айдынының одан әрі қолданылу перспективасы туралы баяндалды.
Сондай-ақ, Нұрсұлтан Назарбаев олимпиада жеңімпаздарымен және қаланың спорт қоғамдастығымен әңгімелесті.
– Қазақстан өзін спорт державасы ретінде таныта білді. Бұл жетістіктермен шектелмеу керек. Спорттағы еліміз бағындырған биіктердің деңгейін бұдан әрі көтере түсу қажет. Мемлекет халықтың денсаулығына баса көңіл бөліп отыр. Дүниежүзілік қысқы универсиадаға дайындық барысында заманауи спорт ғимараттары салынды. Ол көпшіліктің, әсіресе балалар мен жастардың спортпен шұғылдануына қосымша серпін береді, – деді Мемлекет басшысы.
Спортшылар ұдайы көңіл бөліп, қамқорлық көрсетіп келе жатқаны үшін Елбасына алғыстарын білдірді.
***
3 мың көрерменге арналған мұз айдыны хоккей жарыстарын өткізуге лайықталған. Универсиададан кейін «Халық Аренаны» қалалық хоккей командаларының ойын алаңына, балалар мен жасөспірімдер спортын дамыту, сондай-ақ тұрғындардың жаппай сырғанау орталығына айналдыру жоспарлануда. Кешен концерттер, көпшілік мәдени іс-шаралар өткізуге лайықталып, қазіргі заманғы жарық беру және дыбыс құрылғыларымен жабдықталған.





///Мемлекет басшысы мектептің оқу бөлмелерін аралап, материалдық-техникалық жабдықталуымен танысты.
Сондай-ақ, Елбасы оқушылардың ата-аналарымен және педагогтармен кездесті.
Әңгімелесу барысында Қазақстан Президенті қазір мемлекет-жекеменшік серіктестігінің арқасында елімізде жаңа әлеуметтік инфрақұрылым нысандары салынып жатқанын атап өтті. Жаңа салынған мектеп тиімді ынтымақтастықтың жарқын мысалы болып саналады.
Соңында Нұрсұлтан Назарбаев жиналғандарды жаңа оқу орнының ашылуымен құттықтап, алға қойылған міндеттерге қол жеткізу жолында табыс тіледі.
***
Жаңа ғимараттың жалпы алаңы – 8390 шаршы метр. Мектеп заманауи құрылғылармен жабдықталған және 600 оқушыға арналған. Мұнда гуманитарлық ғылымдар тереңдете оқытылып, мемлекеттік тілде білім беріледі.

///Бұл іс-шараға сондай-ақ Әзербайжан Республикасының Президенті И.Әлиев, Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон қатысты.
Қазақстан Президенті отырыс Достастықтың құрылуының мерейтойы жылында өтіп отырғанын айтты.
– 1991 жылы қол қойылған Алматы декларациясы арқылы негізі қаланған Тәуелсіз мемлекеттер достастығы бүгінде елдерімізді жақындастыра түсетін бірегей алаң болып қала береді. Біздің Достастық жұмысын жалғастырып және болашаққа деген жоспарларды іске асыра отырып, өзінің өміршеңдігін, тиімділігін және перспективалылығын дәлелдеді. Сондай-ақ, Достастықтың тәжірибесі ЕАЭО және ШЫҰ тәрізді интеграциялық ұйымдарға да септігін тигізді. Осылайша, Алматыда 1991 жылы 21 желтоқсанда ТМД-ның құрылуы зор тарихи мәнге ие болды. Менің бастамам бойынша бүгін біз ТМД-ның 25 жылдығы жөнінде мәлімдеме қабылдап отырмыз. Ол бағдарды айқындап, алдымызға жаңа міндеттер қояды, – деді Нұрсұлтан Назарбаев.
Сонымен бірге Мемлекет басшысы жақында өткен G-20 саммитінде әлемдік экономиканың орнықты дамуын қамтамасыз ету үшін экономикалық саясатты үйлестіру туралы уағдаластыққа қол жеткізілгенін атап өтті.
– Саммитте дамудың ескірген моделін алмастыру және жаһандық индустриялық революциядан соң келген жаңа сандық экономикаға көшу мәселелері талқыланды. Бұл – энергияның жаңа түріне, валютаның жаңа санатына және қоғамдық қарым-қатынастың жаңа формаларына негізделген қоғамдық өндірістің жаңа тәсілін табу мен игере бастаудың нышаны. Жаңа проблемалар алдында ТМД аясында бізге де тығыз өзара іс-қимыл жасап, бірлескен жобаларды жандандыру қажет, – деді Нұрсұлтан Назарбаев.
Қазақстан Президенті Достастықтың қазір 2008 жылы қабылданған экономикалық даму стратегиясын іске асырудың үшінші кезеңіне көшкеніне назар аударды.
– Қазіргі уақытта әлемдік экономикадағы жағдай айтарлықтай өзгерді. Сондықтан Қазақстан Достастық елдерінің экономикалық дамуына серпін беруге арналған шаралар жиынтығын жандандыру түсуді ұсынды, – деді Мемлекет басшысы.
Бұдан бөлек, Қазақстан Президенті ТМД елдерін дамытудағы көлік-транзит әлеуетін тиімді пайдаланудың маңызды рөлін атап өтті.
– Кей жағдайда ауқымды көлік-транзиттік жобаларды іске асыруда елдер арасында бір-бірін қайталау кездесіп қалады, өзара келісудің жетіспейтіндігі байқалады. Осыған байланысты, бұл саладағы саясатымызды үйлестіру қажет. Бұл жобаларымыздың тиімділігін едәуір арттыруға мүмкіндік береді, – деді Нұрсұлтан Назарбаев.
Сонымен бірге, Елбасы өткен жолғы кездесуде ТМД-ны заманауи жағдайға бейімдеу қажеттігі жөніндегі уағдаластыққа қол жеткізілгенін кеңеске қатысушылардың есіне салды.
– Тараптардың белсенді өзара іс-қимылы арқасында Достастықтың тиімділігін арттыратын нақты шаралар әзірленді. ТМД қызметін жетілдіріп, оның функционалдық икемділігіне қол жеткізу үшін тұрақты түрде жұмыс жүргізіп отыру қажет, – деді Қазақстан Президенті.
Соңында Мемлекет басшысы ТМД-ға 2017 жылы Ресей Федерациясының төрағалық етуі жөніндегі шешімді Қазақстанның құптайтынын жеткізді.









///Мемлекет басшысы "Отан қорғаушылар" ескерткішіне гүл шоғын қойып, бір минуттық үнсіздікпен Ұлы Отан соғысында қаза тапқан жауынгерлер рухына тағзым етті. 
Құрметті қарауыл ротасы салтанатты сап түзеп жүріп өткеннен кейін, Қасым-Жомарт Тоқаев рәсімге қатысқан соғыс және тыл ардагерлерін мерекемен құттықтады.











///Кездесуде Қазақстан Президентіне партияның қазіргі қызметі жөнінде мәлімет беріліп, «Жас Отан» жастар қанатының IV съезінің қорытындылары туралы баяндалды.
Елбасы мемлекеттік саясатты іске асыру үдерісінде партияның жастар қанаты маңызды миссия атқаратынын айтты.
– «Жас Отан» жастар қанатының съезі табысты өтті. Менің тапсырмама сәйкес, жастар арасында саяси жұмыстар жүргізілуге тиіс. «Жас Отанның» мақсаты – Қазақстан жастарының бәрін біріктіру, – деді Нұрсұлтан Назарбаев.
Кездесу барысында Мәулен Әшімбаев съездің қорытындысы бойынша қол жеткізілген нәтижелерге тоқталды.
– ІV съезге барлық облыстар мен өңірлерден 1500-ден астам делегат қатысты. Форумның бірінші күні партияның конференциясы және арнайы бес панельді сессия өтті, – деді «Нұр Отан» партиясы Төрағасының бірінші орынбасары.
Бұдан бөлек, М.Әшімбаев Нұрсұлтан Назарбаевқа стратегиялық мемлекеттік және салалық бағдарламаларды, соның ішінде «Рухани жаңғыру» және «Цифрлық Қазақстан» бағдарламаларын жүзеге асыру үдерісіне партияның атсалысуы туралы баяндады.
Сондай-ақ, «Нұр Отан» партиясы Төрағасының бірінші орынбасары Мемлекет басшысына партияның кадрлық резервін қалыптастыру барысы жөнінде мәлімдеді.
Кездесу соңында Нұрсұлтан Назарбаев партияның түрлі бағыттағы  жұмысын жандандыру жөнінде бірқатар нақты тапсырма берді. 

///Кездесу барысында Нұрсұлтан Назарбаев Досхан Жолжақсыновтың отандық кинематография және театр өнерін дамытуға сіңірген еңбегін ерекше атап өтті.
– Сіз – отандық мәдениеттің көрнекті өкілдерінің бірісіз, Қазақстанның халық әртісісіз. Ұзақ жылдар бойы балалар мен жасөспірімдер театрына басшылық еттіңіз. Осы уақыт ішінде мәдениетіміздің дамуына және Қазақстан қоғамының рухани тұрғыдан жаңғыруына зор үлес қостыңыз, – деді Мемлекет басшысы.
Қазақстан Президенті киноиндустрияның маңыздылығын айрықша атап өтіп, оның қазіргі мәдениет саласында алатын орнына тоқталды.
– Бүгінде кино ұлттық сана-сезім мен төл мәдениетімізді бейнелейтін негізгі құралдың біріне айналды. Сондықтан мен сізді отандық киномызды одан әрі дамыту мәселелерін талқылау үшін шақырдым, – деді Елбасы.
Досхан Жолжақсынов Нұрсұлтан Назарбаевқа Қазақстанның кинематография өнеріне ерекше көңіл бөліп отырғаны үшін алғыс айтты.
– Сіздің жан-жақты қолдауыңыздың арқасында қазіргі киноиндустрия саласы дамудың жаңа сатысына көтерілді. Қиындықтарға қарамастан, «Көшпенділер» фильмін түсіріп, халқымыздың тарихын күллі әлемге таныттық. Содан кейін «Жау жүрек мың бала» мен «Алмас қылыш» фильмдері, сондай-ақ менің «Біржан сал», «Құнанбай» фильмдерім және басқа кинотуындылар түсірілді. Еліміздің бүкіл өңірін аралап, «Құнанбай» фильмін көрсеттік. Біз кино арқылы тарихи оқиғалар мен қазақ халқының мінез-құлқын бейнелеп, жұртшылық санасына рухани жаңғырудың негізгі идеяларын сіңіруге тырыстық, – деді халық әртісі.

/// 
Нұрлан Зайроллаұлы Нығматулин Қазақстан Республикасы Президенті Әкімшілігінің Басшысы болып тағайындалсын.
 
 
Қазақстан Республикасының
                Президенті                                                                                      Н.Назарбаев
 
 
 
Астана, Ақорда, 2015 жылғы  4 мамыр
                    № 9
///Нұрсұлтан Назарбаев Тәуелсіз Мемлекеттер Достастығы елдері басшылары кеңесінің отырысына қатысу үшін Бішкек қаласына келді.
///Рәсім барысында Мемлекет басшысы Нұрсұлтан Назарбаевқа Ресей Федерациясының Төтенше және өкілетті елшісі, Өзбекстан Республикасының Төтенше және өкілетті елшісі, Түрікменстанның Төтенше және өкілетті елшісі және Италия Республикасының Төтенше және өкілетті елшісі сенім грамотасын тапсырды.
Мемлекет басшысы рәсімге қатысушыларды Қазақстандағы дипломатиялық миссияларының басталуымен құттықтап, олардың қызметтері мемлекетаралық қарым-қатынастарды дамытуға тың серпін беретініне сенім білдірді.
– Сіздердің дипломатиялық қызметтеріңіз еліміз үшін мазмұнды әрі маңызды оқиғаларға толы кезеңде басталғалы тұр. Қазақстан ширек ғасыр ішінде демократиялық жүйесі орныққан, азаматтық қоғамы кемелденген, экономикасы дамыған мемлекетке айналды, – деді Нұрсұлтан Назарбаев.
Қазақстан Президенті елімізде халықаралық байланыстарды нығайтуға бағытталған көпжақты сыртқы саясат жалғаса беретінін атап өтті.
– Біз бейбітшілік пен қауіпсіздікті халықаралық құқық негізінде нығайтуды көздейтін іс-әрекеттерді қолдаймыз. Бұған Қазақстанның Біріккен Ұлттар Ұйымы Қауіпсіздік Кеңесінің тұрақты емес мүшесі ретінде атқарып келе жатқан қызметі дәлел, – деді Мемлекет басшысы.
Нұрсұлтан Назарбаев еліміздің бітімгершілік жұмыстарға белсенді атсалысып отырғанына назар аударып, Сириядағы қақтығыстарды реттеу ісінде Астана процесінің айрықша рөл атқаратынын айтты.
Сонымен қатар, Қазақстан Президенті Еуразиялық экономикалық одақ, Шанхай ынтымақтастық ұйымы, ТМД және Ұжымдық қауіпсіздік туралы шарт ұйымы сияқты халықаралық ұйымдар аясында бірлесе іс-қимыл жүргізудің маңыздылығын атап өтті.
Мемлекет басшысы еліміздің әлеуметтік-экономикалық даму нәтижелеріне тоқталып, Қазақстанда инвестиция тарту үшін қалыптасқан мүмкіндіктер жөнінде айтты.
Нұрсұлтан Назарбаев «Жасыл» технологияларды дамыту жөніндегі халықаралық орталықтың, ІТ-стартаптар технопаркінің, «Астана» халықаралық қаржы орталығының жұмысы туралы айтып, дипломаттарды осы бағытта белсенді түрде ынтымақтасуға шақырды.
– Өзара тиімді сауда-экономикалық ынтымақтастықты нығайту үшін Қазақстандағы зор мүмкіндіктерді кеңінен пайдалану қажет. Биыл біздің елімізде бірқатар маңызды халықаралық іс-шаралар жоспарланып отыр. Атап айтқанда, Астана экономикалық форумы, Әлемдік және дәстүрлі дін көшбасшыларының VI съезі және Дүниежүзілік Ислам экономикалық форумы өтеді. Осы басқосуларға сіздердің елдеріңіз белсене қатысады деп ойлаймын, – деді Қазақстан Президенті.
Нұрсұлтан Назарбаев Қазақстан мен Ресей Федерациясы арасында қалыптасқан мемлекетаралық қарым-қатынастың жоғары деңгейде екенін айтып, ынтымақтастықты одан әрі нығайта түсу бағыты екі ел халқы тарапынан кең қолдау тауып отырғанын атап өтті.
– Мен Ресей Президенті Владимир Владимирович Путинмен достыққа негізделген жеке қарым-қатынасымызды жоғары бағалаймын. Халықтарымыздың игілігі жолында Қазақстан екіжақты форматта да, халықаралық күн тәртібі аясында да Ресеймен байланысты кеңейте түсуге ниетті, – деді Қазақстан Президенті.
Рәсім барысында Мемлекет басшысы Нұрсұлтан Назарбаев Өзбекстан Президенті Шавкат Мирзиёевтің Қазақстан-Өзбекстан қарым-қатынасын одан әрі нығайтуға зор үлес қосқанын атап өтті.
– Бізді Өзбекстан Республикасымен көпғасырлық достық қатынастар, мәдениетіміз бен салт-дәстүріміздің ортақтығы тығыз байланыстырып отыр. Қазақстандағы Өзбекстан жылының басталуы және келесі жылы бауырлас Өзбекстандағы Қазақстан жылының атап өтілуі жаңа кезеңге жол ашып, ынтымақтастығымыздың барлық саласына тың серпін беретін болады, – деді Қазақстан Президенті.
Мемлекет басшысы Қазақстанның Түрікменстанмен көпжақты ынтымақтастықты одан әрі нығайтуға ниетті екенін айтты.
– Бүгінде Орталық Азиядағы бауырлас мемлекеттер – Қазақстан мен Түрікменстанды тату көршілік қатынастар байланыстырады. Елдеріміз арасында сенімді әрі сындарлы диалог орнап, барлық басты бағыттар бойынша өзара түсіністіктің жоғары деңгейіне қол жеткізілді, – деді Нұрсұлтан Назарбаев.
Қазақстан Президенті Италия Республикасымен сауда-экономикалық байланыстардың дамып келе жатқанына ерекше тоқталды.
– Италия Қазақстанның сауда саласындағы әріптестерінің үздік үштігіне кіреді және бұл көрсеткіш бойынша Еуроодақ елдері арасында бірінші орын алып отыр. Сондай-ақ, Италия – еліміздің экономикасына қаржы құйып отырған ірі инвесторлардың бірі. Қазақстан Италиямен жан-жақты ынтымақтастықты, соның ішінде инновациялар мен озық технологиялар саласындағы байланыстарды одан әрі дамытуға ниетті, – деді Мемлекет басшысы.
Соңында Нұрсұлтан Назарбаев дипломаттарды тағы да құттықтап, екіжақты қарым-қатынастарды нығайту жолындағы қызметтеріне табыс тіледі.






///Ақорда резиденциясында Президент Қасым-Жомарт Тоқаевтың төрағалығымен бейнебайланыс форматында Қазақстан халқы Ассамблеясы Кеңесінің кеңейтілген отырысы өтті. Жиынға Парламент депутаттары, мемлекеттік органдардың өкілдері, республикалық этномәдени бірлестіктердің жетекшілері, сондай-ақ бұқаралық ақпарат құралдарының өкілдері қатысты.
Мемлекет басшысы Елбасы Нұрсұлтан Әбішұлы Назарбаевтың сындарлы саясатының арқасында елімізде этносаралық және конфессияаралық келісімнің бірегей үлгісі қалыптасқанын және оның тиімділігін әлем қауымдастығы мойындағанын атап өтті.

–  Қастерлі Отанымызда түрлі мәдениеттердің үйлесім тапқаны – соның айқын көрінісі. Бұл – біртұтас ұлт болып ұйысуымыздың басты қағидаты әрі айнымас стратегиялық бағдарымыз, – деді Қасым-Жомарт Тоқаев.           
Президент өз Жолдауында ел бірлігін нығайта түсу қажеттігіне айрықша мән бергенін еске сала отырып, осы маңызды бағытта Ассамблеяның басты рөл атқаратынын айтты. 
– Кейінгі уақытта Қазақстан халқы Ассамблеясының жұмысы әртүрлі этникалық топтарды қорғауға және олардың мүдделерін ілгерілетуге бағытталған деген пікірлер жиі айтылады. Бірақ бұл – еліміздегі оның мәні зор екеніне берілген біржақты түсінік. Шын мәнінде, Ассамблея ұлт бірлігін нығайтудың нақты құралына айналды және барлық азаматты ортақ мемлекеттілік идеясының төңірегіне жұмылдыра алды. Ассамблеяны құрудың арқасында өте күрделі проблеманың – этникалық мәселені саясиландырудың алдын алу тетіктері пайда болды, – деді Мемлекет басшысы.
Сонымен қатар Президент Ассамблея халықтың тұтастығын нығайтуға, қазақстандықтарды қоғамдық-саяси өмірге жұмылдыруға, мемлекеттік тіл мен оның Қазақстандағы мәртебесін ілгерілетуге  және азаматтық белсенділіктің жаңа формасының қалыптасуына қосқан үлесін атап өтті.

Сондай-ақ Президент этникалық саладағы проблемалар деструктивтік мақсатта пайдаланылып кетуі мүмкін екенін айтты.
– Өкінішке қарай, этникалық факторлар, ұлтаралық қатынастар, әсіресе дағдарыс кезінде түрлі қақтығыстардың ошағы болуы мүмкін екенін әлемдік тәжірибе көрсетіп отыр. Оның деструктивтік әлеуеті ақпараттық және гибридтік соғыстардың, жиі жасалатын популистік мәлімдемелердің, алып-сатарлық пен ашық арандатушылықтың қазіргі дәуірінде айтарлықтай күшейе түсті, – деді Қасым-Жомарт Тоқаев.
Президент этносаралық келісім экономикаға және адамдардың әлеуметтік жағдайына тікелей әсер етеді деп есептейді.
– Елдегі тұрақтылықты сақтау үшін мәдениет пен білімнің, ақпараттық қауіпсіздіктің маңызы зор. Біз бұл бағыттағы мемлекеттік саясаттың жан-жақты әрі тиімді, яғни инклюзивті болуын қамтамасыз ететін жүйелі шаралар қабылдадық. Осы мақсатта арнайы құрылымдар жасақталды. Дегенмен, этносаралық келісімді нығайту ісінде әрбір министрлік пен мекеме айрықша рөл атқарады. Әсіресе, әлеуметтік саладағы саясаттың орны бөлек. Шын мәнінде, этносаясатқа құзырлы органдар ғана жауап бермеуі керек. Алдағы міндеттерді табысты орындау үшін мемлекет пен қоғам бірлесе жұмыс істеуі қажет. Сонда ғана біз халқымыздың береке-бірлігін сақтап, мемлекетімізді нығайта аламыз. Тұрақты дамудың және  өсіп-өркендеудің бірден-бір жолы – осы, – деді Мемлекет басшысы.

Осыған байланысты Қасым-Жомарт Тоқаев мемлекеттік органдар мен Қазақстан халқы Ассамблеясына бірқатар басым міндет жүктеді.
Президент, ең алдымен, мүмкіндіктердің тең болу қағидатына негізделген аймақтық дамуды қамтамасыз етудің маңыздылығына назар аударды. Соның ішінде этникалық анклавтардың туындауына, мәдени және тілдік кедергілерге, этносаралық шиеленістер мен қақтығыстарға әкеліп соғатын әлеуметтік-мәдени оқшаулануға қатысты қатерлерге тоқталды.
Мемлекет басшысы мұндай қатерлердің алдын алу үшін еліміздегі қалалар мен ауылдарда, оқшауланған этникалық аудандар мен кварталдардың қалыптасуы сияқты жағымсыз тенденцияны еңсеруге бағытталған жүйелі шаралар әзірлеу қажеттігін айтты. Сонымен қатар, бірқатар аймақта этникалық топтардың қазақстандық шынайы өмірден алыстауына байланысты «ішкі эмиграция» үрдісі байқалып отырғанына назар аударды.
– Бұл үрдіс этникалық топтардың Қазақстан қоғамына толық интеграциялануына кедергі келтіруі мүмкін. Мұндай күрделі әрі проблемалы жағдайлар туралы ашық айтылуы керек деп ойлаймын. Бұл проблемаларға көз жұмуға болмайды. Әйтпесе, бұл келеңсіздікке әкеп соқтыруы мүмкін және туындаған мәселелерге шынайы баға бере алмаймыз. Мемлекет этникалық топтардың әлеуметтік-экономикалық интеграциялану саясатын жүргізіп, осы негізде кез келген шиеленістің жанжалға ұласпауы үшін алдын алатынын ерекше атап өткім келеді. Мұндай жанжалдардың бәрі теріс пиғылды арандатушылардың ісі екенін жақсы білеміз. Ондай арандатушылармен күресеміз және оларға аяушылық болмайды, – деді Қасым-Жомарт Тоқаев.

Президенттің пікірінше, этносаралық қатынастар саласындағы жергілікті атқарушы органдар жұмысының тиімділігін арттыру маңызды міндет. Осыған байланысты бейбітшілік пен келісімді нығайту үшін азаматтық қоғам институттарын жан-жақты қолдау қажет. Тиісті лауазымды тұлғалар олардың қызметін үйлестіруге тікелей жауапты болады.
Мемлекет басшысы жергілікті атқарушы органдардың тағы бір басым міндеті ретінде әлеуметтік, қылмыстық, тұрмыстық жанжалдардың алдын алуды атады. Президенттің пайымдауынша, этникалық астамшылықтың  барлық көрінісі, қандай да бір кемсітушілікке, қоғамдық тәртіпті бұзуға жол бермей, ішкі тұрақтылықты заңға сәйкес қамтамасыз етуі керек.
– Біздің бірлігімізге зиян келтіруді көздейтін сырттағы және ішкі теріс пиғылды адамдардың, түрлі авантюристердің, жауапсыз әрі қабілетсіз саясаткерлер мен сарапшылардың жетегінде кетпеу маңызды. «Ит үреді, керуен көшеді» деген сөз бар. Біртұтас қоғам ретінде біздің ұстанымымыздың дұрыс екеніне сенімдіміз. Алайда бұл әрекет етпей отыр дегенді білдірмейді. Біздің қоғамға және мемлекетімізге қарсы арандатушылықтың барлық түріне құқықтық әрі ақпараттық құралдар арқылы тойтарыс беру керек, – деді Қасым-Жомарт Тоқаев. 
Президент ҚХА қызметін одан әрі дамыту мәселесіне арнайы тоқталды. Қасым-Жомарт Тоқаев республикалық Аналар кеңесін құрудың маңызды екенін атап өтті. Аталған Кеңес еліміздің бірлігі мен татулығының өзегі саналатын құндылықтарды жастардың бойына дарытуға септігін тигізеді.

Сонымен қатар Мемлекет басшысы «Жаңғыру жолы» қозғалысын Ассамблея жанындағы республикалық жастар ұйымы ретінде қайта құру мүмкіндігін қарастыруды ұсынып, жастармен жұмыс жүргізудің маңызды екенін айтты. Бұл ретте, ҚХА жастарының орман алқаптарында 2 миллиард ағаш егуге және елді мекендерде 15 миллион көшет отырғызуға белсенді қатысатынына сенім білдірді. Президент жастар саясатының өзектілігіне мән бере отырып, Ассамблеяның кезекті сессиясын осы тақырыпқа арнауды ұсынды.
Президент Ассамблеяның әлеуметтік және қоғамдық маңызы бар жобаларды қолдау тәсілдерін дамыту мәселесіне көңіл бөлді. Қасым-Жомарт Тоқаевтың айтуынша, достық үйлерін мәжіліс пен салтанатты жиындарды өткізу залдары емес, ҚХА-ның халық бастамаларының ресурстық орталықтары мен жобалық кеңселеріне айналдырған жөн. Ал этномәдени бірлестіктер бұл жұмысқа белсене атсалысуы керек.
Мемлекет басшысы Ассамблеяны этникалық мәселелер жөнінде оң пікір қалыптастыратын сапалы әрі креативті және тиімді ақпараттық жұмыс жүргізуге шақырды.
– Өңір басшылары жергілікті ассамблеяның жетекшісі ретінде ақпараттық кеңістікте белсенді болуы қажет. Ассамблея мүшелері медиасалада, соның ішінде әлеуметтік желіде өз ұстанымын қорғай білуге тиіс.  Еліміздегі бірлік пен татулыққа қарсы айтылған бір де бір сөз жауапсыз қалмауы керек, – деді Президент. 

Қасым-Жомарт Тоқаев этносаралық саладағы ғылыми негізделген тәсіл – мемлекеттік саясаттың бастауы болуы тиіс екенін айтты. Оның пікірінше, бұл аса күрделі бағытта дилетанттық пен популизмге жол бермеу қажет. Ал елімізде және одан тыс жерлерде туындайтын барлық сұрақтарға ғылыми дәлелдер мен нақты сандарға сүйене отырып, салмақты жауап берілуі қажет.  
–  Ақпарат және қоғамдық даму министрлігіне интеграция, жалпы ұлттық бірлік, этносаралық қатынастарды үйлестірудің өзекті мәселелері бойынша пайдалы зерттеулер жүргізуді тапсырамын. Үкімет бұл бағытта қажетті қолдау көрсетеді, – деді Мемлекет басшысы.
Президент сөзін қорытындылай келе, жалпыұлттық бірлік қуатты мемлекеттің кепілі екенін айтты.
– Біз отаншылдықты, өзара сыйластық пен татулықты жан-жақты дәріптеуіміз керек. Бұл – мемлекеттің ғана емес, барша азаматтарымыздың ортақ міндеті. Жалпыұлттық бірлік – қуатты мемлекет болудың басты кепілі. Егемен еліміздің баға жетпес байлығын кейінгі ұрпақ үшін сақтай білуіміз керек. Осы жауапты міндетті абыроймен атқарасыздар деп сенемін, – деді Қасым-Жомарт Тоқаев.  
 





 
///Мемлекет басшысы Қасым-Жомарт Тоқаев Беларусь Президентінің төрағалығымен бейнебайланыс форматында өткен ТМД мемлекеттері басшылары кеңесінің отырысына қатысты. Жиынға Әзербайжан, Армения, Қырғызстан, Ресей, Тәжікстан, Түрікменстан және Өзбекстан елдерінің басшылары, сондай-ақ Молдованың Премьер-министрі мен ТМД Атқару комитетінің төрағасы – атқарушы хатшысы Сергей Лебедев қатысты.

Президент  осыдан 30 жыл бұрын Қазақстанның Тұңғыш Президенті Нұрсұлтан Әбішұлы Назарбаевтың бастамасымен Алматыда өткен мемлекеттер басшыларының кездесуінде ТМД құру туралы тарихи Декларация қабылданғанын еске салды.  
– Осы аса маңызды құжат жаңа тәуелсіз мемлекеттердің көпжақты ынтымақтастығының берік негізін қалады. Бүгінде Достастықты кеңестік кезеңнен кейінгі кеңістікте ірі апаттардың алдын алуда, халықтар арасындағы ықпалдастықты сақтауда маңызды рөл атқарды деп зор сеніммен айтуға болады. ТМД беделді халықаралық ұйымға айналды. Бұл – аса маңызды, – деді Қасым-Жомарт Тоқаев.

Президент ортақ күш-жігердің арқасында ТМД аумағында кооперацияның нақты механизмдері жасалғанын, салмақты нормативтік-құқықтық база қалыптасқанын, белсенді саяси диалог дамып, қауіпсіздік саласындағы мемлекетаралық ықпалдастықтың нығая түскенін, сондай-ақ сауда-экономикалық байланыстарды кеңейту үшін оңтайлы жағдай жасалып жатқанын айтты.

Қазақстан Президенті бүгінгі кездесуде бұған дейін атқарған жұмыстар қорытындыланып, ТМД елдерінің көпжақты ынтымақтастығының жаңа кезеңіне жол ашылатынын жеткізді. 
Сонымен қатар Президент геосаяси қайшылықтардың күшейіп келе жатқанына, әлемдік экономиканың құбылмалы болуына, гуманитарлық және экологиялық проблемаларға және пандемияның орасан зор шығын келтіргеніне назар аударды. Қасым-Жомарт Тоқаев осы сын-қатерлерді жойып, одан әрі дамуды қамтамасыз ету үшін күш жұмылдыруға шақырып,  бірқатар нақты шараларды ұсынды.
Мемлекет басшысы сауда-экономикалық ынтымақтастықты жандандырып, нығайтудың маңыздылығын басты міндет ретінде атады. Соның ішінде Президент ТМД елдері арасындағы өнеркәсіптік кооперацияны кеңейтуге баса мән бере отырып, экономикалық ықпалдастықтың әдістерін жетілдіру қажет екенін мәлімдеді. Осыған байланысты Өнеркәсіптік кешендерді дамытудың кемінде 2025 жылға дейінгі жаңа бағдарламасын әзірлеуді және Көрсетілетін қызметтер саудасы туралы келісімге қол қоюды ұсынды.

 
Сонымен қатар Президент ортақ аграрлық нарықты қалыптастыруды өзекті деп санайды. Оның айтуынша, ТМД мемлекеттерінің азық-түлік жүйесін дамыту және өзара іс-қимыл жасау стратегиясының әзірленуі ортақ мүдделерімізге сай келеді. 
Қасым-Жомарт Тоқаев пандемияның салдарын еңсерудің маңыздылығына тоқталды.  
– ТМД елдері күрделі кезеңде бір-біріне қолдау көрсетіп, қажетті көмек беру арқылы бірлік пен ынтымақтастықтың үлгісін танытты. Осы ретте Ресей маңызды рөл атқарды. Елдеріміз СOVID-19 індетімен күресте, оның ішінде вакцина әзірлеу саласында жақсы тәжірибе жинақтады. Қазіргі таңда халыққа жаппай екпе салу ғана жағдайды түзетуге, азаматтарымыздың қауіпсіздігін қамтамасыз етуге мүмкіндік береді, – деді Мемлекет басшысы.
Одан бөлек Қасым-Жомарт Тоқаев Қазақстанның QazVac вакцинасының жоғары тиімділігі мен QazcoVac-P жаңа препаратының әзірленуі туралы айтып, оның клиникалық сынағы табысты өткеніне, тағы да үш вакцина клиникалық деңгейге дейінгі тестілеу сатысында тұрғанына назар аударды.  
Бұл ретте, Президент тығыз ынтымақтастық орнатуға, тәжірибе алмасуға және қазақстандық вакциналарды жеткізу мүмкіндігіне тоқталып, ТМД кеңістігінде вакцинация паспорттарын өзара мойындау үдерісін тездетуді ұсынды.

Мемлекет басшысы терроризмнің, діни эксремизм мен есірткі саудасының күшейе бастаған сын-қатерлеріне қарсы бірлесіп күресуге мән бере отырып, қауіпсіздік саласындағы ТМД елдері ынтымақтастығының тетіктерін жетілдіру мәселесін маңызды міндеттің бірі ретінде атады. Президент Ауғанстандағы қалыптасқан жағдайға байланысты аталған сын-қатерлердің басты мәселеге айналғанын жеткізді.
– Қазақстан БҰҰ-ның ұстанымын құптайды. Осы елдегі ауыр гуманитарлық жағдай халықаралық қауымдастықтың назарында болуға тиіс. Саяси ұстанымдарымызға немесе жеке мүддемізге қарамастан, Ауғанстан халқын бұл қиындықтармен бетпе-бет қалдырмауымыз керек, – деді Президент.
Қасым-Жомарт Тоқаев халықаралық қоғамдастықтың іс-қимылдарын жүйелеу мақсатында Ауғанстанға гуманитарлық көмек көрсету жөніндегі логистикалық хаб құруды ұсынды.
– Дағдарыстың ауыр кезеңін еңсергеннен кейін Ауғанстанға БҰҰ институттары тарапынан жүйелі түрде көмек қажет болады. Алматыда БҰҰ-ның Аймақтық орталығын құру туралы біздің бастамамыз осы маңызды міндетті жүзеге асыруға септігін тигізеді. Аталған жоспарлардың іске асуына Достастық елдері көмектеседі деген үміттеміз, – деді Мемлекет басшысы. 

Сонымен қатар Президент сөйлеген сөзінде экология, қоршаған ортаны қорғау мәселелерін ілгерілету мен шешу үшін ынтымақтастыққа шақырды. Мемлекет басшысы ТМД кеңістігіндегі трансшекаралық өзендердің су ресурстарын пайдалану проблемаларын шешу үшін нақты шаралар қабылдау қажеттігін айтты. Сондай-ақ көміртегін аз қолданатын экономикаға көшу мәселесінің өзекті екенін атап өтті.
Қасым-Жомарт Тоқаев Достастық мемлекеттері халықтарының тарихи байланысын сақтауда және олардың ынтымағын нығайтуда маңызды рөл атқаратын мәдени-гуманитарлық салаға арнайы тоқталды.

Мемлекет басшысы 2022 жылдың ТМД елдерінің халық шығармашылығы мен мәдени мұрасының жылы деп жарияланғанын еске салды. Атаулы жыл аясында 100-ге жуық шара өткізу жоспарланған.  Сондай-ақ Қазақстан Президенті Комрат қаласының 2023 жылы Достастық елдерінің мәдени астанасы болып таңдалуымен Молдова халқын құттықтады.
2022 жылы еліміз ТМД-ға төрағалық етеді. Осы орайда Қасым-Жомарт Тоқаев ортақ мақсаттарға қол жеткізу үшін аймақтық тұтастықты одан әрі ілгерілету және Достастық елдері кеңістігіндегі ынтымақтастықты арттыру жолында бірлесе белсенді жұмыс істеуге бейілді екенін жеткізді.
– Менің ұсыныстарым мен басқа да басым міндеттер алдағы кезеңде Қазақстанның ТМД-ға төрағалық ету Тұжырымдамасына енгізілетінін атап өткім келеді, – деді Қазақстан Президенті.
Отырыс қорытындысы бойынша ТМД-ға мүше мемлекеттердің басшылары Тәуелсіз мемлекеттер достастығының 30 жылдығына байланысты Мәлімдемеге және Ұйымды одан әрі дамытуға бағытталған бірқатар құжатқа қол қойды.

///Қазақстан Республикасы Конституциясының 87-бабының 4-тармағына  сәйкес ҚАУЛЫ ЕТЕМІН:
1. Мыналар:
Әділбек Рыскелдіұлы Жақсыбеков  –  Астана қаласының әкімі;
Ахметжан Смағұлұлы Есімов  –  Алматы қаласының әкімі;
Сергей Витальевич Кулагин –  Ақмола облысының әкімі;
Архимед Бегежанұлы Мұхамбетов  –  Ақтөбе облысының әкімі;
Амандық Ғаббасұлы Баталов  –  Алматы облысының әкімі;
Бақтықожа Салахатдинұлы Ізмұхамбетов  –  Атырау облысының әкімі;
Нұрлан Асқарұлы Ноғаев  –  Батыс Қазақстан облысының әкімі;
Кәрім Насбекұлы Көкірекбаев  –  Жамбыл облысының әкімі;
Нұрмұхамбет Қанапияұлы Әбдібеков  –  Қарағанды облысының әкімі;
Нұралы Мұстафаұлы Сәдуақасов  –  Қостанай облысының әкімі;
Қырымбек Елеуұлы Көшербаев  –  Қызылорда облысының әкімі;
Алик Серікұлы Айдарбаев  –  Маңғыстау облысының әкімі;
Асқар Исабекұлы Мырзахметов  –  Оңтүстік Қазақстан облысының әкімі;
Қанат Алдабергенұлы Бозымбаев  –  Павлодар облысының әкімі;
Ерік Хамзаұлы Сұлтанов  –  Солтүстік Қазақстан облысының әкімі;
Даниал Кенжетайұлы Ахметов  –  Шығыс Қазақстан облысының әкімі болып тағайындалсын.
2. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының
                Президенті                                                                               Н.Назарбаев
 
 
Астана, Ақорда, 2015 жылғы 4 мамыр
                    №   8
///Мемлекет басшысы Қасым-Жомарт Тоқаев Денсаулық сақтау министрі Алексей Цоймен телефон арқылы сөйлесіп, еліміздегі коронавирус індетіне қарсы қабылданып жатқан шаралар жөнінде есебін тыңдады. 
Министрдің айтуынша, елордада індетті жұқтырушылар саябырлап, эпидемиологиялық жағдай тұрақталып келеді. Дегенмен, соңғы аптада Қазақстанда ауру жұқтырғандардың саны 10 пайызға артқан.
Қасым-Жомарт Тоқаевқа 1 тамыздан бастап елімізде індеттің таралу индексі 1,11-ден 1,01-ге дейін азайып, 9 пайызды құрағаны жөнінде ақпарат берілді. Алексей Цой Нұр-Сұлтан қаласында коронавирустың таралу индексі 1 бірліктен төмендегенін, Алматыда 19 пайызға азайғанын жеткізді.
Бүгінгі таңда аймақтардағы 328 медицина нысанында 55 658 науқас емделіп жатыр. Республика бойынша ауруханалардағы төсек-орындардың – 54 пайызында, жансақтау бөлімдерінің 45 пайызында науқастар ем қабылдауда.
Алексей Цойдың айтуынша, қазіргі таңда 5,9 миллион адамға коронавирусқа қарсы вакцинаның бірінші компоненті салынып, екпе алатын тұрғындардың 59 пайызын құраған. 4,5 миллион адамға екпенің екінші компоненті салынып, екпе салынатын тұрғындардың 45,2 пайызы қамтылған.
///Кездесу барысында Нұрсұлтан Назарбаевқа «Астана» халықаралық қаржы орталығының қазіргі қызметі және алдағы жоспары туралы мәлімделді.  
Елбасы «Астана» халықаралық қаржы орталығын дамыту үшін атқарылып жатқан жұмыстардың маңыздылығын атап өтті.
– «Астана» халықаралық қаржы орталығы – ең ауқымды әрі маңызды жобалардың бірі. Оған зор үміт артып отырмыз. Бұл құрылым Қазақстанның ғана емес, бүкіл өңірдің қаржы орталығына айналады. «Астана» халықаралық қаржы орталығы әлемнің басқа қаржы орталықтары сияқты дамитын болады. Осы бастаманың табысты болғанын қалаймын, – деді Қазақстанның Тұңғыш Президенті.  
 
Қазақстан Республикасының Тұңғыш Президенті – Елбасының 
Баспасөз қызметі

/// 
Т.Ильвес Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Қазақстан Еуропалық одақтың өңірдегі ең маңызды серіктесі болып саналады. Біз таяу болашақта ынтымақтастығымыз бұрынғыдан да беки түсетіні үшін қуаныштымыз. Сондай-ақ экономикалық ынтымақтастық аясын кеңейтуге үміттіміз, бұл біздің қарым-қатынастарымызды әрі қарай ілгерілетіп, тереңдетуге септігін тигізетін болады», – делінген жеделхатта. 
///Нұрсұлтан Назарбаев Тәуелсіз Мемлекеттер Достастығы елдері басшылары кеңесінің отырысына қатысу үшін Бішкек қаласына келді.
///Қазақстанның Тұңғыш Президентіне Орталықтың «жасыл» экономиканы дамыту және қоршаған ортаның қауіпсіздігін қамтамасыз ету саласындағы жұмыстарының негізгі бағыттары туралы мәлімделді.
Елбасы Нұрсұлтан Назарбаевқа жел, күн, су және геотермальды ресурстардың әлеуеті, қатты тұрмыстық қалдықтар мен биомасса полигондарының орналасуы туралы ақпаратты қамтитын цифрлық алаңның үлгісі таныстырылды.
Нұрсұлтан Назарбаев экологиялық қауіпсіздікті қамтамасыз етудің және елімізде жаңартылатын энергия көздерін дамытудың маңыздылығын атап өтті.    
Елбасы қатты тұрмыстық қалдықтарды қайта өңдеу саласына озық технология енгізу және осы салаға инвесторлар тарту мәселелеріне баса  мән берді.
Қазақстанның Тұңғыш Президенті, сондай-ақ, қазақстандық жоғары оқу орындарының жаңартылатын энергия көздері саласындағы перспективті әзірлемелерімен танысты.
«Жасыл» технологиялардың және инвестициялық жобалардың халықаралық орталығы» коммерциялық емес акционерлік қоғамы «Астана – ЭКСПО-2017» көрмесінің инфрақұрылымы негізінде 2018 жылғы сәуір айында құрылды.     
 
Қазақстан Республикасының Тұңғыш Президенті – Елбасының 
Баспасөз қызметі






///Елбасы Нұрсұлтан Назарбаев Уильям Мозерді Қазақстандағы дипломатиялық миссиясының басталуымен құттықтап, жауапты қызметінің табысты болуына ниеттестік білдірді. 
– Осы жылдар ішінде біз АҚШ-пен өзара түсіністікке және достыққа негізделген қатынастар орнаттық. Қазақстанға АҚШ-тан қомақты инвестиция келді. 420 бірлескен кәсіпорын жұмыс істеп келеді. Менің Вашингтонға жасаған былтырғы сапарым, соның аясында Президент Дональд Трамппен және бизнесмендермен болған кездесуім ынтымақтастығымызды одан әрі дамытуға жағдай жасады, – деді Қазақстанның Тұңғыш Президенті.
Уильям Мозер Қазақстанға алғаш рет келгендегі әсері туралы айтты. АҚШ елшісі елордамыз – Нұр-Сұлтан қаласын салу және таныту ісіндегі айтарлықтай нәтижеге қысқа уақыт ішінде қол жеткізілгенін атап өтті.  
Сонымен қатар, АҚШ елшісі У.Мозер Нұрсұлтан Назарбаевқа Дональд Трамптың хатын берді. Онда АҚШ Президенті Елбасының өз өкілеттігін тоқтату және мемлекет басқару ісін саясаткерлердің жаңа буынына беру туралы шешіміне қолдау білдіреді.
– Мен Президент Трамптың хатын алдым. Ол біздің өңірдегі ахуал туралы алдағы уақытта да менімен кездесіп, ақылдасып отыруға ниетті екенін жеткізді. Дональд Трамппен жақсы қарым-қатынас орнады. Мен осындай байланыста болуға дайынмын. Біз үшін АҚШ маңызды серіктес саналады. Осы жылдар ішінде арамызда тек достық қатынастар болды. Ынтымақтастығымыз жалғаса береді деп сенемін, – деді Нұрсұлтан Назарбаев.
Қазақстан Республикасының Тұңғыш Президенті – Елбасының
Баспасөз қызметі 

///
	 

	Жеделхатта кәсіби қылқалам шебері Гүлфайруз Мансұрқызы сурет өнеріндегі қайталанбас туындыларды, соның ішінде халқымыздың ұлы тұлғаларының портреттерін өмірге әкелгені атап өтілген.

	«Ол кино және театр өнерінің дамуына, сондай-ақ, танымал опералар мен фильмдердің көркем безендірілуіне өлшеусіз үлес қосты. «Қыз Жібек», «Ботагөз» сияқты шоқтығы биік кинотуындыларда негізгі рольдерде ойнап, елдің шексіз ықыласына бөленді. Оның қазақ өнеріне сіңірген еңбегі лайықты марапаттармен атап өтілді. Гүлфайруз Мансұрқызының еңбектері бейнелеу өнеріндегі баға жетпес рухани байлығымыз болып қала береді», - делінген жеделхатта.  
///
	

	Әңгімелесу барысында негізгі бағыттар бойынша өзара іс-қимылды жандандырудың кең ауқымды мәселелері қозғалды. Атап айтқанда, сауда-экономика, отын-энергетика және транзит-көлік, сондай-ақ мәдени-гуманитарлық серіктестік салаларындағы өзара тиімді ынтымақтастық қырлары қарастырылды.   

	Нұрсұлтан Назарбаев Түрікменстан Президентінің Қазақстанға сапарының маңыздылығын атап өтіп, көршілес екі елдің мәдениет, тіл, дін және рухани салалардағы жақындығына тоқталды.

	- Біздің елдеріміз ынтымақтастықтың саяси, сауда-экономика және мәдени-гуманитарлық бағыттарын одан әрі белсенді дамыту ниетін танытып отыр. Жоғары деңгейдегі бұл сапар достық және бауырластық рухын нығайтуға тағы да бір серпін беретініне сенімдімін. Біздің екіжақты қарым-қатынасымыз дәйекті түрде дамуда. Қазір біз жаңа жобаны іске қосу алдында тұрмыз. Біз Қазақстаннан Түрікменстанға тікелей теміржол өткелін ашамыз. Бұл әлемдік мұхиттағы ірі порттарға шығуымызға мүмкіндік береді. Бұл біздің елдеріміз үшін үлкен оқиға, - деді Қазақстан Президенті.

	Өз сөзінде Түрікменстан Президенті Қазақстанға сапармен келуге шақырғаны және қабылдауы үшін ризашылығын білдірді.

	- Бүгінде біз беделді халықаралық ұйымдар арқылы белсенді көпжақты ынтымақтастық жасап келеміз. Біздің сауда-экономика, көлік, сондай-ақ байланыс пен коммуникация салаларындағы өзара іс-қимылымыз өте қарқынды дамуда. Бұл ретте біздің экономика, ғылыми-техникалық және мәдени ынтымақтастық жөніндегі бірлескен үкіметаралық комиссияларымыз елеулі рөл атқарады. Шын мәнінде, тарих, тіл, мәдениет ортақтастығының біздің серіктестігіміздегі маңызы зор. Біз сіздердің өзіндік ерекшелігі бар бай мәдениеттеріңізге ерекше құрметпен қараймыз. Сөз жоқ, бұл кездесу екіжақты ынтымақтастыққа айрықша серпін береді және біздің байланыстарымызды нығайтуға ықпал етеді, - деді Түрікменстан Президенті.

	Кең ауқымдағы келіссөздер барысында Нұрсұлтан Назарбаев екі ел арасында дипломатиялық қатынастар орнағанының 20 жылдығына орайлас өткен бұл сапардың символдық мәні бар екеніне тоқталды.

	- Шағын құрамдағы келіссөздер барысында біз саяси, сауда-экономика және мәдени салалардағы бүкіл ауқымды мәселені айқындық және сенімділік жағдайында талқыладық. Қазақстан-Түрікменстан қарым-қатынастарының негізгі тіні сауда-экономикалық ықпалдастық болып саналады. Әлем экономикасындағы жағымсыз үрдістерге қарамастан, Қазақстан мен Түрікменстан арасындағы тауар айналымының едәуір өсімі байқалады. Бұл екі ел экономикасының әлеуеті жоғары екенін білдіреді. Мысалы, өткен жылдың қорытындысы бойынша, біздің елдеріміз арасындағы тауар айналымының деңгейі 90 пайызға өсті және бұл өте маңызды көрсеткіш. Қазақстан-Түрікменстан үкіметаралық комиссиясының жұмысын жандандырып, екі ел арасында бизнес-форум өткізу қажет деп санаймын, - деді Қазақстан Президенті.                              

	Өз сөзінде Гурбангулы Бердімұхмедов сапардың басты мақсаты екі ел арасындағы  екіжақты ынтымақтастықты одан әрі нығайту және сенімді әрі бауырластық қарым-қатынастарды дамыту екендігін атап көрсетті.

	Түрікменстан Президентінің мемлекеттік сапары саяси байланыстарды одан әрі дамытуға, сауда-экономика және мәдени-гуманитарлық салалардағы шарттық-құқықтық базаның аясын кеңейтуге бағытталған.

	 

	

	 

	

///Мемлекет басшысы елорданы абаттандыру жөніндегі жобалардың іске асырылу барысымен, сондай-ақ қаланың инфрақұрылымдық және әлеуметтік-мәдени нысандарының құрылыс жоспарымен танысты.
Нұрсұлтан Назарбаев Астанада жаңа сәулет және логистика ғамараттарын салу кезінде қала құрылысы саласындағы әлемдік жетістіктерді зерттеп, оларды қолдану қажеттігін атап өтті.
Қазақстан Президенті қаладағы өмір сүру сапасы мен жайлы тұрмыс деңгейін арттыруға бағытталған әлеуметтік жобаларды іске асырудың маңызды екенін айтты.
Сонымен қатар, Мемлекет басшысы елорданың 20 жылдығына арналған мерекелік іс-шараларды ұйымдастырып, өткізу мәселесіне баса назар аударды.
– Біз 20 жыл ішінде Ұлы Даланың дәл ортасында бүкіл әлемге танылған жаңа әсем қала тұрғыздық. Бұл қала халқымыздың мақтанышына айналды. Әрине, бұл – қала әкімшілігінің, құрылысшылардың, сәулетшілер мен осы үдеріске атсалысқан көптеген адамның маңдай терінің жемісі. Біз биыл елордамыздың 20 жылдығын тойлаймыз. Қонақтарымыздың бәріне елорданың жиырма жылда қол жеткізген тартымдылығын, әсемдігін және тыныс-тіршілігінің жоғары деңгейде екенін көрсетуіміз қажет, – деді Елбасы.
Сондай-ақ, Астана қаласының әкімі елорданы одан әрі дамыту және қала тұрғындарының өмір сүру жағдайын жақсартудың негізгі көрсеткіштеріне қол жеткізу үшін атқарылып жатқан жұмыстар жөнінде баяндады.
Соңында Нұрсұлтан Назарбаев бірқатар нақты тапсырма берді.



///
	 

	Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.

	Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.

	Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.

	Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.

	Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыныс жолданады. Оған мынадай құжаттар қоса ұсынылады:

	- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;

	- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;

	- жарияланымдар мәтіндері немесе аудио және (немесе) бейнематериалдар;

	- негізгі жарияланымдарының тізімі және (немесе) олардың көшірмелері.

	Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыныс ұсынылады;

	Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2012 жылғы 1 маусым мен 2013 жылғы 1 маусым аралығында жарияланған және (немесе) эфирге шыққан материалдар қабылданады.

	Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.

	Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   

	Мемлекет басшысының сыйлықтарын, гранттарын алуға және Алғысын жариялауға ұсыныстарды Қоғамдық комиссияның төрағасы – Қазақстан Республикасының Мемлекеттік хатшысы М.М. Тәжиннің атына мына мекенжай бойынша: 010000, Астана, Сол жағалау, «Ақорда» Резиденциясына 2013 жылғы 18 маусымға дейін жолдау қажет.

	 

	  Қазақстан Республикасы

	Президентінің Баспасөз қызметі
///Нұрсұлтан Назарбаев Мәскеу қаласындағы Қызыл алаңда Ұлы Отан соғысындағы жеңістің 74 жылдығына арналған әскери парадта құрметті қонақ ретінде болды.
Парад басталмас бұрын Елбасы Нұрсұлтан Назарбаев пен Ресей Президенті Владимир Путин Ұлы Отан соғысының ардагерлеріне қошемет білдірді.
Парад барысында 35 жауынгерлік есептоптар, 130-дан астам заманауи үлгідегі әскери техника, 13 мыңнан астам әскери қызметшілер сап түзеп өтті.
 
Қазақстан Республикасының Тұңғыш Президенті – Елбасының Баспасөз қызметі





///Қасым-Жомарт Тоқаев Бас прокурордың еліміздегі заң нормаларының сақталуы жөніндегі есебін тыңдады.  
Президентке елдегі қылмыстық ахуал, соның ішінде, алаяқтық, балаларға қатысты зорлық-зомбылық, заңсыз есірткі айналымы және басқа да қауіпті құқық бұзушылықтарға қарсы күресті үйлестіру шаралары туралы ақпарат берілді.
Ғизат Нұрдәулетов қылмыстық іс жүргізудің үш буынды моделіне өтудің алғашқы кезеңінің іске асырылу барысы және 2022 жылдан бастап енгізіле бастайтын екінші кезеңге дайындық жөнінде есеп берді.
Мемлекет басшысына ел ішінде резонанс тудырған қылмыстық істерді тергеу нәтижелері және қоғамдық мүдделерді қорғау жөніндегі жұмыстардың қорытындысы туралы баяндалды. Бас прокурордың мәліметіне сәйкес, прокуратура органдарының қабылдаған шараларының нәтижесінде жыл басынан бері 5 мыңға жуық азаматтың, 92 мың кәсіпкердің құқықтары қорғалып, бюджетке 17 миллиард теңге қайтарылған. 11 мыңнан астам тұлға түрлі жауапкершілікке тартылған.
Сондай-ақ қылмыстық-құқық саласындағы халықаралық ынтымақтастық мәселелері талқыланды. Атап айтқанда, Бас прокурор өзге елдермен жасалатын келісімдер мен алда болатын көпжақты іс-шараларға қатысу жоспарларымен бөлісті.
Қасым-Жомарт Тоқаев қоғамдық өмірдің барлық саласында заң үстемдігін қамтамасыз етудің маңыздылығын атап өтіп, Ғизат Нұрдәулетовке бірқатар тапсырма берді.  
///
	 

	Нұрсұлтан Назарбаев Түрікменстан Президентіне Қазақстанға сапары үшін тағы да ризашылығын білдіріп, жоғары деңгейдегі келіссөздердің нәтижелі өткенін атап көрсетті.

	- Біз келіссөздер барысында саяси, сауда-экономикалық өзара ықпалдастықты нығайтудың кең ауқымдағы мәселелерін талқыладық, сондай-ақ халықаралық ұйымдар аясындағы одан арғы ынтымақтастық жөнінде пікір алмастық. Бұл сапар елдеріміз арасындағы екіжақты қарым-қатынастарды жаңа деңгейге көтереді деп санаймын, - деді Қазақстан Президенті.

	Мемлекет басшысы Қазақстанның Түрікменстанды Орталық Азиядағы маңызды стратегиялық серіктес ретінде қарастыратынын атап өтті.

	- Бүгін біз түрлі салалардағы өзара тиімді ынтымақтастықты нығайтуға бағытталған және қарым-қатынастарымызға қосымша серпін беруге арналған бірқатар маңызды екіжақты құжаттарға қол қойдық. Екі ел арасындағы тауар айналымы айтарлықтай өскеніне қарамастан, ол елдеріміздің экономикасының әлеуетіне толық сай емес. Сонымен қатар, біз Қазақстан-Түрікменстан арасындағы шекара маңындағы және инвестициялық ынтымақтастық перспективаларын талқыладық. Қазақстан мен Түрікменстанның «Өзен-Берекет-Горган» теміржол учаскесі іске қосылуын көпқырлы серіктестігіміздің тарихи кезеңі деп санауға болады, - деді Нұрсұлтан Назарбаев.  

	Қазақстан Президенті осының барлығы бірлескен қажырлы еңбектің нәтижесі екеніне тоқталды.

	- Сондай-ақ, мәдени-гуманитарлық ынтымақтастық мәселелері қарастырылды. Біз Қазақстанның мәдениеті күндерін Түрікменстанда және Түрікменстанның күндерін бізде өткізуге келістік. Өткізілген келіссөздер бауырлас екі мемлекеттің өміріндегі елеулі оқиға екеніне сенімдімін, - деді  Нұрсұлтан Назарбаев. 

	Түрікменстан Президенті қонақжайлылық пен жылышырайлы қабылдау үшін, сонымен қатар, бірлескен жемісті жұмысқа жағдай жасалғаны үшін шынайы ризашылығын білдірді.

	- Екіжақты келіссөздер барысында біз сауда-экономикалық ынтымақтастықтың кең ауқымдағы мәселелерін қарастырып, өңірлік және халықаралық тақырып бойынша пікір алмастық. Ортақ сенім және өзара түсіністік ахуалында өткен келіссөздер нәтижесінде өзара іс-қимылдың нақты бағыттары айқындалды. Келіссөздер бауырлас халықтар арасындағы қалтқысыз ынтымақтастықты, тату көршілік байланыстарды нығайтуға деген екі елдің ықыластылығын айғақтай түсті.

	Гурбангулы Бердімұхамедов өзара тиімділік пен теңқұқықтылық қағидаттары негізінде қарышты әрі үдемелі дамып келе жатқан екіжақты қарым-қатынастарға жоғары баға берді.

	– Біз өзара ықпалдастығымыздың бірқатар бағыты бойынша маңызды құжаттарға қол қойдық. Қазақстанмен ынтымақтастығымызды басымдығы бар бағыттың бірі ретінде қарастыра отырып, біз оған ерекше мән береміз. Қазақстан – біздің өңірдегі маңызды және сенімді серіктесіміз екенін атап айтқым келеді, - деді Түрікменстан Президенті.

	Сапар қорытындысы бойынша Мемлекет басшыларының бірлескен мәлімдемесіне, Сыртқы саяси ведомстволар арасындағы хаттама мен бағдарламаға, Қазақстан Республикасы Ұлттық Ғылым академиясы мен Түрікменстан Ғылым академиясы арасындағы келісімге, «Қазақстан темір жолы» ҰК» АҚ мен «Түрікменстан темір жолдары» компаниясы арасындағы ынтымақтастық туралы меморандумға қол қойылды.

	 
///Мемлекет басшысы мектептің оқу бөлмелерін аралап, материалдық-техникалық жабдықталуымен танысты.
Сондай-ақ, Елбасы оқушылардың ата-аналарымен және педагогтармен кездесті.
Әңгімелесу барысында Қазақстан Президенті қазір мемлекет-жекеменшік серіктестігінің арқасында елімізде жаңа әлеуметтік инфрақұрылым нысандары салынып жатқанын атап өтті. Жаңа салынған мектеп тиімді ынтымақтастықтың жарқын мысалы болып саналады.
Соңында Нұрсұлтан Назарбаев жиналғандарды жаңа оқу орнының ашылуымен құттықтап, алға қойылған міндеттерге қол жеткізу жолында табыс тіледі.
***
Жаңа ғимараттың жалпы алаңы – 8390 шаршы метр. Мектеп заманауи құрылғылармен жабдықталған және 600 оқушыға арналған. Мұнда гуманитарлық ғылымдар тереңдете оқытылып, мемлекеттік тілде білім беріледі.

///Бұл іс-шараға сондай-ақ Әзербайжан Республикасының Президенті И.Әлиев, Армения Республикасының Президенті С.Саргсян, Беларусь Республикасының Президенті А.Лукашенко, Қырғыз Республикасының Президенті А.Атамбаев, Ресей Федерациясының Президенті В.Путин, Тәжікстан Республикасының Президенті Э.Рахмон қатысты.
Қазақстан Президенті отырыс Достастықтың құрылуының мерейтойы жылында өтіп отырғанын айтты.
– 1991 жылы қол қойылған Алматы декларациясы арқылы негізі қаланған Тәуелсіз мемлекеттер достастығы бүгінде елдерімізді жақындастыра түсетін бірегей алаң болып қала береді. Біздің Достастық жұмысын жалғастырып және болашаққа деген жоспарларды іске асыра отырып, өзінің өміршеңдігін, тиімділігін және перспективалылығын дәлелдеді. Сондай-ақ, Достастықтың тәжірибесі ЕАЭО және ШЫҰ тәрізді интеграциялық ұйымдарға да септігін тигізді. Осылайша, Алматыда 1991 жылы 21 желтоқсанда ТМД-ның құрылуы зор тарихи мәнге ие болды. Менің бастамам бойынша бүгін біз ТМД-ның 25 жылдығы жөнінде мәлімдеме қабылдап отырмыз. Ол бағдарды айқындап, алдымызға жаңа міндеттер қояды, – деді Нұрсұлтан Назарбаев.
Сонымен бірге Мемлекет басшысы жақында өткен G-20 саммитінде әлемдік экономиканың орнықты дамуын қамтамасыз ету үшін экономикалық саясатты үйлестіру туралы уағдаластыққа қол жеткізілгенін атап өтті.
– Саммитте дамудың ескірген моделін алмастыру және жаһандық индустриялық революциядан соң келген жаңа сандық экономикаға көшу мәселелері талқыланды. Бұл – энергияның жаңа түріне, валютаның жаңа санатына және қоғамдық қарым-қатынастың жаңа формаларына негізделген қоғамдық өндірістің жаңа тәсілін табу мен игере бастаудың нышаны. Жаңа проблемалар алдында ТМД аясында бізге де тығыз өзара іс-қимыл жасап, бірлескен жобаларды жандандыру қажет, – деді Нұрсұлтан Назарбаев.
Қазақстан Президенті Достастықтың қазір 2008 жылы қабылданған экономикалық даму стратегиясын іске асырудың үшінші кезеңіне көшкеніне назар аударды.
– Қазіргі уақытта әлемдік экономикадағы жағдай айтарлықтай өзгерді. Сондықтан Қазақстан Достастық елдерінің экономикалық дамуына серпін беруге арналған шаралар жиынтығын жандандыру түсуді ұсынды, – деді Мемлекет басшысы.
Бұдан бөлек, Қазақстан Президенті ТМД елдерін дамытудағы көлік-транзит әлеуетін тиімді пайдаланудың маңызды рөлін атап өтті.
– Кей жағдайда ауқымды көлік-транзиттік жобаларды іске асыруда елдер арасында бір-бірін қайталау кездесіп қалады, өзара келісудің жетіспейтіндігі байқалады. Осыған байланысты, бұл саладағы саясатымызды үйлестіру қажет. Бұл жобаларымыздың тиімділігін едәуір арттыруға мүмкіндік береді, – деді Нұрсұлтан Назарбаев.
Сонымен бірге, Елбасы өткен жолғы кездесуде ТМД-ны заманауи жағдайға бейімдеу қажеттігі жөніндегі уағдаластыққа қол жеткізілгенін кеңеске қатысушылардың есіне салды.
– Тараптардың белсенді өзара іс-қимылы арқасында Достастықтың тиімділігін арттыратын нақты шаралар әзірленді. ТМД қызметін жетілдіріп, оның функционалдық икемділігіне қол жеткізу үшін тұрақты түрде жұмыс жүргізіп отыру қажет, – деді Қазақстан Президенті.
Соңында Мемлекет басшысы ТМД-ға 2017 жылы Ресей Федерациясының төрағалық етуі жөніндегі шешімді Қазақстанның құптайтынын жеткізді.









///Қарағанды облысы, Жезқазған қаласы
 
Қасым-Жомарт Тоқаев Қарағанды облысына жұмыс сапары аясында Жезқазған өңірінің әлеуметтік дамуы мен минералды-шикізат базасын кеңейту жөніндегі «Қазақмыс корпорациясы» жауапкершілігі шектеулі серіктестігінің жоспарымен танысты.
«Қазақмыс» компаниялар тобының президенті Владимир Ким Мемлекет басшысына Жезқазған кен орындарындағы қазба жұмыстарының әсер ету аймағынан 2 815 отбасын көшіру және инфрақұрылым жүргізу жұмыстарының аяқталғаны туралы баяндады.
«Қазақмыс Холдинг» директорлар кеңесінің төрағасы Эдуард Огай Президентке Қазақстан Республикасын 2025 жылға дейін дамытудың ұлттық жоспары негізінде Қарағанды облысының әкімдігімен бірлесе отырып, Жезқазған мен Балқаш өңірлерін дамытудың 2020-2025 жылдарға арналған бағдарламасының әзірленгені жөнінде айтты. Бағдарламада негізгі үш бағыт қамтылған. Атап айтқанда, әлеуметтік қызметтердің деңгейін арттыру, инфрақұрылымды жетілдіру және экономикалық даму.

Қасым-Жомарт Тоқаевқа сумен қамтамасыз ету жобаларын іске асырудың перспективалары, білім сапасын арттыру, азық-түлік нарығындағы бағаларды тұрақтандыру жөнінде айтылды. Сондай-ақ, корпорацияның әлеуметтік міндеттемелерді орындауы және инвестициялық жобаларды іске асыруы жөнінде мәлімет берілді. Компания аймақ тұрғындары арасында әлеуметтік сауалнама жүргізіп, өмір сүрудің қолайлы жағдайын жасауға ниетті. Жезқазған мен Балқаш өңірлерін өркендетуде еліміздің дамыған аймағы саналатын Алматы қаласы үлгі болмақ.
Жұмыс сапары барысында Мемлекет басшысына Жезқазған қаласын сапалы ауызсумен қамтамасыз етудің қиындықтары туралы баяндалды. Мәселені шешу үшін Үйтас-Айдос суқұбырын қайта жөндеуден өткізіп, Қожамсейіт кен орнында жаңа суқұбырын салу қажет. Президент Үкіметке және облыс әкімдігіне аталған жобаны 1,5 жылдың ішінде жүзеге асыруды тапсырды.
– Зерттеу бағыттарыңыз дұрыс деп есептеймін. Сумен қамту – шешуді қажет ететін маңызды әлеуметтік мәселе. Мен Жолдауымда осы туралы айтқанмын. Үкімет тиісті тапсырма алды. Менің ойымша, Үкімет әкімдікпен және сіздермен бірлесіп, қысқа мерзім ішінде, ары кеткенде 1,5 жылда осы мәселені шешуі керек. Біз азаматтарымызды таза ауызсумен қамтамасыз етуіміз қажет. Мен бұл мәселені өз бақылауыма аламын, – деді Мемлекет басшысы.  

Президент «Қазақмыс» корпорациясының білім саласындағы жобаларға қолдау көрсетіп отырғанын оң бағалады.
– Шын мәнінде, білім – мемлекетіміздің болашағы. Бұл жерде, ең алдымен, мұғалімдер дайындауға көңіл бөлінуі керек, – деді Қасым-Жомарт Тоқаев.  
Мемлекет басшысы азық-түлік бағасының қымбаттауына және ауыл шаруашылығын субсидиялау мәселесіне қатысты пікір білдірді.
– Бұл, әрине, әлем нарығында болып жатқан күрделі мәселе. Әлемде барлық тауардың бағасы шамамен 40-50 пайызға қымбаттады. Біздің еліміздегі қордаланған мәселелердің салдарынан азық-түлік қымбаттап отыр. Бұл мәселені шұғыл шешуге қанша тырыссақ та, жағдайды өздеріңіз де көріп отырсыздар. Аталған мәселені жүйелі түрде шешуіміз қажет. Ауыл шаруашылығы саласына қыруар қаржы бөлсек те, азық-түліктің басым бөлігін сырттан аламыз. Өзге елдер субсидияның не екенін де білмейді. Білсе де, дәл осындай мол қаржы бөлінбейді. Бір жағынан адамдарды босаңсытып жібердік, екінші жағынан сыбайлас жемқорлыққа жол беріп алдық. Бұл мәселемен түбегейлі айналысуымыз керек. Мен Үкіметке, Ауыл шаруашылығының жаңа министріне міндет жүктедім, – деді Президент.
Іс-шара барысында экологияға және ірі кәсіпорындардың шығаратын қалдықтарына қатысты мәселеге ерекше назар аударылды.
– Біз 2060 жылы карбонизация деңгейін нөлге түсіреміз деп жарияладық. Экономикамыздың ерекшелігін және оның құрылымын ескеруіміз қажет. Энергиялық теңгерімнің 70 пайызы көмірге тиесілі екені белгілі. Біз ертең бәрін жауып тастап, көміртегінен арылдық деп айта алмаймыз. Бұл сіздердің кәсіпорындарыңызға да қатысты. Бірақ 2060 жылға қарай көміртегінен арылу бағыты бойынша жүруге тиіспіз. Әйтпесе, әлемдік дамудың көшінен қалып қоямыз. Бұл негізгі кәсіпорындардың мүддесін ескере отырып, Үкіметке және Мемлекет басшысы ретінде маған да жүктелген аса жауапты міндет, – деді Қасым-Жомарт Тоқаев. 
Президент жиынды қорытындылай келе, барлық бекітілген бағыттар бойынша мемлекет отандық жетекші кәсіпорындармен бірлесіп, тиісті жұмыстарды белсенді жалғастыруы керек екенін айтты.

///Кездесуде тараптар мұнай өндіру мен мұнайды қайта өңдеу саласындағы өзара ықпалдастықтың қазіргі мәселелері мен перспективаларын талқылады.
Мемлекет басшысы өткен жылдар ішінде екі тарап тығыз әрі өзара тиімді қарым-қатынас орнатқанын атап өтіп, бүгінде ынтымақтастықтың жаңа кезеңі басталғанын айтты.
– Сіздер оңай өңделетін мұнайдың әлемдегі ең терең әрі ірі кен орындарының біріне инвестиция құйып отырсыздар. Қазіргі таңда оны тасымалдау мәселелері шешілді. Бұл «Шеврон» компаниясының ең ірі активтерінің бірі екенін атап өткен жөн, – деді Елбасы.
Нұрсұлтан Назарбаев Майкл Уиртті қызметіне кірісуімен құттықтап, жауапты жұмысына табыс тіледі.
М.Уирт Қазақстан Президентіне құттықтағаны үшін алғыс айтып, екіжақты қарым-қатынастардың жемісті екенін атап өтті.


///Жиында Мемлекет басшысы Астананың құрылысы мен қалыптасу тарихының кезеңдеріне тоқталып, осы үдеріске қатысқандардың барлығы да бұған зор үлес қосқанын ерекше атап өтті.
– Біз бабаларымыздың арманын орындап, Сарыарқаның төрінде астанамызды салдық. Әсем қала тұрғызып, оны бүкіл әлемге паш еттік. Астана бүкіл халқымыздың мақтанышына айналды. Көптеген адам мұнда ауа-райы жағдайына қарамай тынымсыз еңбек етті, – деді Қазақстан Президенті.
Елбасы Астананың айрықша мәртебеге ие болып отырғанын және оның әлемдік аренадағы беделі зор екенін айтты.
– Біз тарихи тұрғыдан қысқа мерзім ішінде тиісті инфрақұрылымы бар, миллион адам мекендейтін нағыз мегаполис тұрғыза алдық. Астана – бүкіл жер шарының назарын өзіне аударып, әлемдік деңгейдегі маңызды шаралар өткізе алатын дүние жүзіне танымал қала, – деді Нұрсұлтан Назарбаев.
Кеңес барысында Астана қаласының әкімі Ә.Исекешев қаланың инфрақұрылымын дамыту және трансформациялау, сондай-ақ әлеуметтік нысандарды салуға қатысты жобалардың іске асырылуы жөнінде есеп берді. Атап айтқанда, Ә.Исекешев денсаулық сақтау саласына цифрлық технологияларды енгізу, тұрғын үй нысандарын салу, әлеуметтік жобаларды іске асыру, жаңа энергетикалық моделді енгізу, сондай-ақ қаладағы экологиялық ахуалды жақсартуға бағытталған жұмыстарды жүргізу барысын баяндады.
Мемлекет басшысы есепті тыңдап, тартылған инвестиция көлеміне, шағын және орта бизнестің өркендеуіне қатысты қол жеткізілген бірқатар экономикалық көрсеткіштерге оң баға берді.
– Астана – еліміздегі ең қарқынды дамып келе жатқан қала. Тұрғындарының саны 1 миллионнан асты. Халық санының өсуімен қатар тұрғын үй құрылысы да жанданып келеді. 20 жыл ішінде 20 миллион шаршы метр тұрғын үй, 53 жаңа мектеп және 26 аурухана пайдалануға берілді, – деді Елбасы.
Мемлекет басшысы Астананың елімізді және экономикамыздың жекелеген секторларын одан әрі өркендету жолындағы маңызды рөліне тоқталды.
– Қала салу жөніндегі шешімді дұрыс қабылдадық. Астана экономиканы әрі қарай дамыту, халық санын көбейту, ғылым, техника және инновация салаларын ілгерілету ісіне тың серпін берді. Елорда құрылысына жұмсалған барлық қаражаттың қайтарымы болды, – деді Қазақстан Президенті.
Нұрсұлтан Назарбаев барша қазақстандықтарды қол жеткізген жетістіктермен шектелмей, «Төртінші өнеркәсіптік революция жағдайындағы дамудың жаңа мүмкіндіктері» атты жолдау мен «Президенттің бес әлеуметтік бастамасы» аясындағы жұмыстарды жалғастыруға шақырды.
Сонымен бірге, Мемлекет басшысы қала әкімшілігінің және уәкілетті мемлекеттік органдардың ерекше назар аударуын талап ететін мәселелерге арнайы тоқталды.
Атап айтқанда, Елбасы шағын және орта бизнес кәсіпорындарының өкілдері арасында жазғы сауда алаңдарын пайдалану ережелеріне қатысты ақпараттық-түсіндіру жұмыстарын жүргізуді тапсырды.
Нұрсұлтан Назарбаев ауыл шаруашылығы мақсатындағы жерлердің тиімсіз пайдаланылып жатқанына, сондай-ақ көтерме және бөлшек сауда орындарын ұйымдастыруға қатысты проблемаларды да атап өтті.
Сонымен қатар, Мемлекет басшысы азық-түлік қауіпсіздігін қамтамасыз ету, туристік нысандарды тиімді пайдалану, «Сергек» жүйесін қолдану, ескі және апатты жағдайдағы тұрғын үйлер мәселесін шешу, еліміздегі мегаполистердің стратегиялық даму мәселелеріне тоқталды.
– 2050 жылға дейін тұрғындар саны Алматыда 2,5 миллионға, Астанада 2 миллионға, Шымкентте 1,5 миллионға жетуі керек. Бұл қалалар  өсіп-өркендеу мекеніне айналып, оларда әлемдік деңгейде қызмет көрсетілетін болады. Басқа қалалардың да өздерінің даму бағдарламалары болуға тиіс. Үкімет бұл мәселені зерттеуі қажет, – деді Қазақстан Президенті.
Нұрсұлтан Назарбаев тұрғын үй-коммуналдық шаруашылығы саласына уақтылы бақылау жасауды қамтамасыз ету қажеттілігін айтып, қалада көлік тұрақтарын салу мәселесін қарастыруды тапсырды.
Мемлекет басшысы Кемерово қаласында болған қайғылы жағдайды еске салып, халықтың қоғамдық орындардағы қауіпсіздігін қамтамасыз ету мәселесіне назар аударды.
Қазақстан Президенті энергиямен қамтамасыз ету саласында «ЭКСПО-2017» көрмесінің озық тәжірибелерін пайдалану қажеттігін атап өтіп, қаланы газбен қамту жүйесін құру мәселесін қарастыруды тапсырды.
Кеңес барысында көлік инфрақұрылымы мен жеңіл рельсті көлік желісінің құрылысын дамыту, демалыс орындары мен білім беру нысандарын салу, қаланың экологиялық проблемаларын шешу және қалдықтарды қайта өңдеу мәселелері де талқыланды.
Жиын соңында Нұрсұлтан Назарбаев электр қуатымен жүретін экспериментті «IVECO Heuliz» маркалы жаңа автобусты көрді.




/// 
Жеделхатта Елбасы қазақ өнерінің аса көрнекті өкілі, барша халқымыздың мақтанышы болған Ш.Қажығалиевтің дүние салуына байланысты көңіл айтты.
«Шамғон Сағаддинұлы халқымыздың арасынан шыққан алғашқы кәсіби дирижерлердің бірі, домбырашы, педагог ретінде өнеріміздің өркендеуіне өлшеусіз үлес қосты. Өзі басқарған Құрманғазы атындағы қазақ мемлекеттік халық аспаптары оркестрін әлемге танытып, талантты шәкірттердің бірнеше буынын тәрбиеледі. Ол ұлттық бай мұрамыз бен классикалық шығармаларды насихаттауға аса зор еңбек сіңірді», – делінген жеделхатта.
Нұрсұлтан Назарбаев соңына мол мұра қалдырған Ш.Қажығалиевтің жарқын бейнесі халқымыздың жадында мәңгі сақталатынын атап өтті. 
///
	 

	Нұрсұлтан Назарбаев Түрікменстан Президентіне Қазақстанға сапары үшін тағы да ризашылығын білдіріп, жоғары деңгейдегі келіссөздердің нәтижелі өткенін атап көрсетті.

	- Біз келіссөздер барысында саяси, сауда-экономикалық өзара ықпалдастықты нығайтудың кең ауқымдағы мәселелерін талқыладық, сондай-ақ халықаралық ұйымдар аясындағы одан арғы ынтымақтастық жөнінде пікір алмастық. Бұл сапар елдеріміз арасындағы екіжақты қарым-қатынастарды жаңа деңгейге көтереді деп санаймын, - деді Қазақстан Президенті.

	Мемлекет басшысы Қазақстанның Түрікменстанды Орталық Азиядағы маңызды стратегиялық серіктес ретінде қарастыратынын атап өтті.

	- Бүгін біз түрлі салалардағы өзара тиімді ынтымақтастықты нығайтуға бағытталған және қарым-қатынастарымызға қосымша серпін беруге арналған бірқатар маңызды екіжақты құжаттарға қол қойдық. Екі ел арасындағы тауар айналымы айтарлықтай өскеніне қарамастан, ол елдеріміздің экономикасының әлеуетіне толық сай емес. Сонымен қатар, біз Қазақстан-Түрікменстан арасындағы шекара маңындағы және инвестициялық ынтымақтастық перспективаларын талқыладық. Қазақстан мен Түрікменстанның «Өзен-Берекет-Горган» теміржол учаскесі іске қосылуын көпқырлы серіктестігіміздің тарихи кезеңі деп санауға болады, - деді Нұрсұлтан Назарбаев.  

	Қазақстан Президенті осының барлығы бірлескен қажырлы еңбектің нәтижесі екеніне тоқталды.

	- Сондай-ақ, мәдени-гуманитарлық ынтымақтастық мәселелері қарастырылды. Біз Қазақстанның мәдениеті күндерін Түрікменстанда және Түрікменстанның күндерін бізде өткізуге келістік. Өткізілген келіссөздер бауырлас екі мемлекеттің өміріндегі елеулі оқиға екеніне сенімдімін, - деді  Нұрсұлтан Назарбаев. 

	Түрікменстан Президенті қонақжайлылық пен жылышырайлы қабылдау үшін, сонымен қатар, бірлескен жемісті жұмысқа жағдай жасалғаны үшін шынайы ризашылығын білдірді.

	- Екіжақты келіссөздер барысында біз сауда-экономикалық ынтымақтастықтың кең ауқымдағы мәселелерін қарастырып, өңірлік және халықаралық тақырып бойынша пікір алмастық. Ортақ сенім және өзара түсіністік ахуалында өткен келіссөздер нәтижесінде өзара іс-қимылдың нақты бағыттары айқындалды. Келіссөздер бауырлас халықтар арасындағы қалтқысыз ынтымақтастықты, тату көршілік байланыстарды нығайтуға деген екі елдің ықыластылығын айғақтай түсті.

	Гурбангулы Бердімұхамедов өзара тиімділік пен теңқұқықтылық қағидаттары негізінде қарышты әрі үдемелі дамып келе жатқан екіжақты қарым-қатынастарға жоғары баға берді.

	– Біз өзара ықпалдастығымыздың бірқатар бағыты бойынша маңызды құжаттарға қол қойдық. Қазақстанмен ынтымақтастығымызды басымдығы бар бағыттың бірі ретінде қарастыра отырып, біз оған ерекше мән береміз. Қазақстан – біздің өңірдегі маңызды және сенімді серіктесіміз екенін атап айтқым келеді, - деді Түрікменстан Президенті.

	Сапар қорытындысы бойынша Мемлекет басшыларының бірлескен мәлімдемесіне, Сыртқы саяси ведомстволар арасындағы хаттама мен бағдарламаға, Қазақстан Республикасы Ұлттық Ғылым академиясы мен Түрікменстан Ғылым академиясы арасындағы келісімге, «Қазақстан темір жолы» ҰК» АҚ мен «Түрікменстан темір жолдары» компаниясы арасындағы ынтымақтастық туралы меморандумға қол қойылды.

	 
///Елбасы спорт ғимаратының қызметімен танысып, кешен аумағын аралады.
Қазақстан Президентіне көп функционалды мұз айдынының одан әрі қолданылу перспективасы туралы баяндалды.
Сондай-ақ, Нұрсұлтан Назарбаев олимпиада жеңімпаздарымен және қаланың спорт қоғамдастығымен әңгімелесті.
– Қазақстан өзін спорт державасы ретінде таныта білді. Бұл жетістіктермен шектелмеу керек. Спорттағы еліміз бағындырған биіктердің деңгейін бұдан әрі көтере түсу қажет. Мемлекет халықтың денсаулығына баса көңіл бөліп отыр. Дүниежүзілік қысқы универсиадаға дайындық барысында заманауи спорт ғимараттары салынды. Ол көпшіліктің, әсіресе балалар мен жастардың спортпен шұғылдануына қосымша серпін береді, – деді Мемлекет басшысы.
Спортшылар ұдайы көңіл бөліп, қамқорлық көрсетіп келе жатқаны үшін Елбасына алғыстарын білдірді.
***
3 мың көрерменге арналған мұз айдыны хоккей жарыстарын өткізуге лайықталған. Универсиададан кейін «Халық Аренаны» қалалық хоккей командаларының ойын алаңына, балалар мен жасөспірімдер спортын дамыту, сондай-ақ тұрғындардың жаппай сырғанау орталығына айналдыру жоспарлануда. Кешен концерттер, көпшілік мәдени іс-шаралар өткізуге лайықталып, қазіргі заманғы жарық беру және дыбыс құрылғыларымен жабдықталған.





/// 
Ш.Ахтар Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Біздің комиссия мен Қазақстан арасында өзара іс-қимылдың ұзақ әрі жемісті тәжірибесі бар. Мен Сізге осы жылдар ішіндегі тығыз ынтымақтастық үшін алғыс айтқым келеді. Қазақстанның энергетика және қоршаған орта сияқты негізгі салалардағы көшбасшылығы болашақта да жалғаса беретіндігіне сенімдімін. Комиссия Сіздің елдің осы бағыттағы күш-жігерін қолдауға дайын», – делінген жеделхатта. 
///Қасым-Жомарт Тоқаев Сауд Арабиясы Корольдігі консультативтік кеңесінің төрағасы Абдалла Әл аш-Шейхті қабылдады.
Қазақстан Президенті Сауд Арабиясын ислам әлеміндегі сенімді серіктес әрі Қазақстанның Тәуелсіздігін таныған алғашқы араб мемлекеттерінің бірі екенін атап өтті.

– Сауд басшылығымен әрдайым байланыстамыз. Тамызда Тақ мұрагері Мұхаммед бен Салман Әл Саудпен телефон арқылы әңгімелескен кезде бірқатар уағдаластықтарға қол жеткізілді. Ал қыркүйек айында Инвестиция министрі Халид әл-Фалихпен кездестім. Бұл байланыстар екі ел арасындағы ынтымақтастыққа серпін береді деп есептеймін, – деді Мемлекет басшысы.
Кездесуде екіжақты сауда-экономикалық қарым-қатынастар талқыланды. Қасым-Жомарт Тоқаев сауд компанияларының әлемдік нарықтағы мүмкіндіктері мен тәжірибесін ескере отырып, Қазақстандағы жобаларға белсенді қатысуға шақырды.

Сауд Арабиясы Корольдігі консультативтік кеңесінің төрағасы Абдалла Әл аш-Шейх қабылдағаны үшін Қазақстан Президентіне алғыс айтып, еліміздегі сапарының табысты өтіп жатқанын айтты.
– Мен бауырлас, достас Қазақстанға келгеніме қуаныштымын. Біз парламенттік деңгейде бірқатар жемісті кездесу өткіздік. Мұндай жүздесулер елдерімізді жақындастыра түседі. Мемлекеттеріміздің басшылары деңгейінде қабылданған шешімдерді жүзеге асыруда осындай сапарлардың мәні зор деп есептеймін, – деді Сауд Арабиясы Корольдігі консультативтік кеңесінің төрағасы.
Сонымен қатар екі ел арасындағы тауар айналымын арттыру мәселелері талқыланды.

Кездесу соңында Қасым-Жомарт Тоқаев Абдалла Әл аш-Шейхті ІІ дәрежелі «Достық» орденімен марапаттады.
///Кездесу барысында халықтың әлеуметтік жағдайын көтеру, жұмыссыздықты жою, жемқорлықты ауыздықтау бағытында атқарылып жатқан жұмыстар сөз болды.
Қасым-Жомарт Тоқаев мемлекет тарапынан жасалып жатқан қадамдарды халыққа жеткізу, түсіндіру мәселелеріне мән беру керектігін айтты.
Депутат Бекболат Тілеухан рухани саланы дамытуға, оның ішінде «Абай жылын» атап өтуге қатысты өз ұсыныстарын білдірді. 

///
	 

	Баспасөз конференциясы барысында Нұрсұлтан Назарбаев Бахрейн Королінің сапары екі ел арасындағы достық пен ынтымақтастықты нығайту үшін маңызды мәнге ие екенін атап өтті.

	– Бахрейн – Парсы шығанағындағы ел, Қазақстанның тәуелсіздігін алғаш танығандардың бірі. Біз Тәуелсіздігіміздің алғашқы жылдарында Корольдіктің көрсеткен қолдауын ұмытпаймыз. Бахрейн – біз үшін бүгінде араб әлеміндегі басты мемлекеттердің бірі. Екі ел арасы қашық екеніне қарамастан, біздің қарым-қатынасымыз ешқашан үзілген жоқ, – деді Қазақстан Президенті.

	Сондай-ақ, Мемлекет басшысы келіссөздердің маңызды әрі жемісті өткеніне тоқталды.

	– Әңгімелесу барысында Қазақстан – Бахрейн ынтымақтастығының түрлі салалары талқыланды. Қол жеткізілген уағдаластықтар біздің серіктестік қатынастарымыздың жаңа парағын ашты. Біз бірқатар өзекті мәселелер жөнінде пікір алмастық. Бүгін талқыланған барлық тақырыптар бойынша біз өзара түсіністікке қол жеткізгенімізді атап өтпекпін. Бұл біздің көзқарастарымыз бен ұстанымдарымыздың ұқсастығын, сондай-ақ өзара мүдделестігімізді білдіреді, – деді Нұрсұлтан Назарбаев.

	Қазақстан Президенті сапар аясында бірнеше негізгі салаларды қамтитын, соның аясында ынтымақтастықтың басым бағыттары анықталған бірқатар ведомствоаралық құжаттарға қол қойылғанына назар аударды.

	– Азық-түлік қауіпсіздігін қамтамасыз ету мәселелерінің маңыздылығын ескере отырып, Қазақстан Бахрейнге ауыл шаруашылығы саласында ынтымақтастық орнатуды ұсынады. Сонымен қатар, елдеріміз арасында бірлескен инвестициялық қор құрылады. Ол Қазақстанның индустриялық-инновациялық даму бағдарламасын іске асыруға қолдау көрсетуге мүмкіндік береді. Бұған қоса, Бахрейннің алюминий өнеркәсібін дамытуда мол тәжірибесі бар. Біз «ALBA» компаниясымен ынтымақтасып, елімізде алюминий кластерін құру жөнінде жұмыс жүргізетін боламыз. Тиісті министрліктер бұл саладағы ынтымақтастық туралы меморандумға қол қойды. Сондай-ақ, біздің мемлекеттеріміз Қазақстанда ислам банкингі жүйесін дамыту үшін ынтымақтастық орнату ниетін көздеп отыр. Бізді исламдық қаржыландырудың ірі орталығының бірі болып саналатын Бахрейннің тәжірибесі қатты қызықтырады, – деді Мемлекет басшысы.

	Нұрсұлтан Назарбаев Корольдің сапары аясында алғаш рет бірлескен бизнес форум өтетінін, оған екі елдің ірі компанияларының жетекшілері қатысатынын атап өтті.

	Қазақстан Президенті келіссөздер барысында Бахрейн басшылығы Қазақстанның халықаралық бастамаларын қолдағанына назар аударды.

	– Атап айтқанда, БҰҰ Қауіпсіздік Кеңесіне тұрақты емес мүше болу үшін біздің еліміздің кандидатурасын Бахрейн қолдайды деп үміттенеміз. Азиядағы өзара іс-қимыл және сенім шаралары кеңесінің мүшесі ретінде Бахрейн АӨСШК-нің өзгеруі үдерісіне де үлес қосу ниетінде. Манама азық-түлік қауіпсіздігі жөніндегі Ислам ұйымы жұмысына атсалысуға әзір. Сондай-ақ Бахрейн Үкіметінің халықаралық «ЭКСПО-2017» көрмесіне белсене қатысу ниеті бары айтылды, – деді Нұрсұлтан Назарбаев.

	Мемлекет басшысы Бахрейн Королінің ресми сапары және жүргізілген келіссөздер жалпы алғанда кең ауқымдағы мәселелер бойынша өзара іс-қимылға серпін беретінін атап өтті.   

	– Нақты мәселелер бойынша біз елдеріміз арасында Іскерлік Кеңес, үкіметаралық комиссия құруға шешім қабылдадық, сондай-ақ елдеріміз арасында тікелей әуе жолы рейстерін ашу тақырыбын талқыладық. Бұл орайда қазақстандықтар үшін виза тура әуежайдың өзінде берілетін болады. Сонымен қатар экономикаға қатысты мәселелер талқыланды.  Қосарланған салық салуды болдырмау, елдеріміз арасында инвестицияны қорғау туралы келісімге қол қою екі мемлекеттің бизнес топтарының өкілдеріне тиімді жұмыс істеуге мүмкіндік береді, – деді Қазақстан Президенті.

	Соңында Нұрсұлтан Назарбаев екіжақты қарым-қатынастар сапалы жаңа деңгейде дамитындығына сенім білдірді.

	Өз кезегінде Хамад бен Иса Әл-Халифа Қазақстанмен тығыз байланысты жолға қою Бахрейн үшін негізгі мақсаттың бірі екенін атап өтті.

	– Қол қойылған меморандумдардың маңызды мәні бар және екі елдің де мүддесіне сай келеді. Осы сапар барысында біздердің іскерлік топтарымыз өкілдері арасында байланысты жолға қоюға күш салынды. Көптеген инвестициялық-қаржылық мәселелер талқыланды. Біз инвестициялық әлеуетті әсіресе банк саласында толық жүзеге асыруға шақырдық. Бахрейн Парсы шығанағындағы өзге де араб елдерімен бірлесіп, Қазақстанмен еркін сауда туралы келісімге қол қою үшін күш-жігер жұмсайтын болады, – деді Бахрейн Королі.

	***

	Келіссөздер қорытындысы бойынша екі мемлекет басшысының  Бірлескен мәлімдемесі қабылданып, төмендегідей құжаттарға қол қойылды: 

	- Қазақстан Республикасының Сыртқы істер министрлігі мен Бахрейн Корольдігінің Сыртқы істер министрлігі арасында екіжақты консультациялар жөніндегі өзара түсіністік туралы меморандум;

	- Қазақстан Республикасының Индустрия және жаңа технологиялар министрлігі мен Бахрейн Корольдігінің  Индустрия және коммерция министрлігі арасында өнеркәсіп, инвестиция және шағын және орта кәсіпорындарды дамыту саласындағы ынтымақтастық жөніндегі өзара түсіністік туралы меморандум;

	- Қазақстан Республикасының Ауыл шаруашылығы министрлігі мен Бахрейн Корольдігінің  Индустрия және коммерция министрлігі арасында азық-түлік қауіпсіздігі саласындағы  өзара түсіністік туралы меморандум.

	 


///Мемлекет басшысы Орал қаласында биыл ашылған «Uniserv medical center» көпсалалы медицина орталығын аралап көрді. 
Заманауи техникалармен жабдықталған денсаулық сақтау мекемесі алдын ала зерттеліп, сұранысқа сай бейімделіп салынған. Бұрындары облыс тұрғындары емделу үшін көрші елдің қалаларына көптеп баратын. Енді жергілікті тұрғындар осы орталықтан-ақ сапалы медициналық көмек алып отыр.
Жеке инвестиция есебінен салынған медициналық орталық көз және тіс аурулары бойынша консультациялық-диагностикалық қызмет көрсетеді. 
Қазақстан Президенті орталықты өз қаржысына салып, мамандарын Оңтүстік Кореяда, Ресейде оқытқан инвесторға ризашылығын білдіріп, медицина қызметкерлерінің жұмысына сәттілік тіледі.


///Нұрсұлтан Назарбаев спорт ғимаратын аралап көріп, қысқы универсиаданың ресми белгісімен танысты.
Сондай-ақ Мемлекет басшысы университеттік спорттың халықаралық федерациясы өкілдерімен әңгімелесіп, федерацияның тікелей қолдауымен Дүниежүзілік қысқы универсиаданы Қазақстанның табысты өткізетініне сенім білдірді. Федерация өкілдері Нұрсұлтан Назарбаевқа алдағы универсиада аясындағы барлық іс-шаралардың тиімді өтуіне қосқан жеке үлесі үшін алғысын білдірді.
Қазақстан Президентіне универсиада өткеннен кейін нысандардың қалай қолданылатыны туралы айтылды. Олар спорт мектептерінің, кәсіби және әуесқой командалардың жаттығуларын ұйымдастыру орталықтары ретінде пайдаланылады.
Сонымен қатар Мемлекет басшысы «Дәстүрлі музыка мультимедиялық орталығымен» танысты. Онда Ықылас атындағы халық аспаптары музейі, Ә.Қастеев атындағы мемлекеттік музей, Алматы қаласының тарих музейі, сондай-ақ мемлекеттік мұрағаттар қорларынан алынған қазақ өнерінің көрнекті қайраткерлері қолданған бірегей аспаптар көрермендер назарына ұсынылған. Нұрсұлтан Назарбаев орталыққа өзінің жеке домбырасы мен әйгілі күйші Дина Нұрпейісоваға арналған «Дала әуендері» атты мүсінді тарту етті.
***
5 мың адам сиятын Атлеттер қалашығы спортшылар мен делегация мүшелеріне арналған. 1 748 пәтерге лайықталған кешеннің тұрғын жайының жалпы алаңы – 125 мың шаршы метр.
Ғимараттың басты әкімшілік корпусында аккредиттеу аймағы, спорттық-ақпараттық, басты ақпараттық және мультимедиялық орталықтар, сондай-ақ волонтерлер бөлмесі, асхана бар.


///
	 

	Сапар барысында Түрікменстан Президенті Гурбангулы Бердімұхамедовпен бірге Болашақ (Қазақстан Республикасы) – Серхетяка (Түрікменстан) теміржол өткелінің ашылуына қатысуы жоспарланып отыр.
///Қасым-Жомарт Тоқаев Орталық Азия мемлекеттері тәуелсіздігінің 30 жылдығы қарсаңында өтіп жатқан кездесудің ерекше екенін атап өтті. Осы уақыт аралығында мемлекеттеріміз қалыптасып, әлеуметтік-экономикалық дамуда айтарлықтай табыстарға қол жеткізді және мәдени-рухани мұрамызды жаңғыртты.
– Тәуелсіздіктің алғашқы жылынан бастап, біз иық тіресе, бір-біріміздің табыстарымызға қуанып, қиын кезеңдерде өзара қолдау көрсетіп келеміз. Солай болуы – заңдылық. Бізді ғасырлар бойы қалыптасқан тарихымыз, рухани жақындығымыз, ортақ салт-дәстүрлеріміз байланыстырып келеді. Мемлекеттер басшылары Консультативтік кездесуінің форматы аймақтың ынтымақтастығына тың серпін береді. Нұр-Сұлтан мен Ташкентте өткен саммиттердің нәтижесінде байланыстарымыздың тұрақты, дәстүрлі, ең бастысы, өзіндік сипаты қалыптасты. Аймақтағы ынтымақтастықты арттырудың негізі – жоғары деңгейдегі сенімді диалог, – деді Қасым-Жомарт Тоқаев.

Қазақстан Президенті мемлекеттер арасындағы экономикалық байланыстардың нығая түскенін атап өтті. Бірлескен кәсіпорындардың саны артып, өнеркәсіп, энергетика, машина жасау, ауыл шаруашылығы және басқа да салалардағы ірі жобалар іске асырылып келеді.
– Қазақстанның Орталық Азия мемлекеттерімен тауар айналымы соңғы бес жылдың ішінде бір жарым есе артып, 4,6 миллиард долларды құрады. Жүйелі диалог және үйлесімді іс-әрекеттер – ортақ мәселелерді шешудің тиімді әрі баламасыз тетігі, – деді Мемлекет басшысы.
Президенттің айтуынша, әлем елдері күрделі кезеңді бастан өткеріп жатыр. Ауғанстандағы қазіргі жағдай ерекше алаңдатып отыр. Коронавирус індеті жағдайды одан сайын ушықтыруда. Қасым-Жомарт Тоқаев жаңа кезеңде Орталық Азияда тұрақты дамуды қамтамасыз ету үшін аймақ елдері бірлесіп әрекет етуі тиіс деп санайды.
– Елдеріміз арасындағы тауар айналымын арттыру, оның құрылымын жақсарту және жеткізілетін тауар түрлерін кеңейту бойынша жұмысты жандандыру қажет. Қазақстан Орталық Азия елдеріне экспорттық тасымалды 1 миллиард АҚШ долларына дейін ұлғайта алады. Мұндай қор аймақтың басқа да елдерінде бар екеніне сенімдімін. Орталық Азияның көлік дәліздеріне интеграцияланған тауар өткізудің бірыңғай желісін құруда күш жұмылдыруды ұсынамыз. Бұл көтерме-бөлу және агрологистикалық орталықтардан тұратын жаңа инфрақұрылым тауарларымызды Еуразия экономикалық одақтың, ТМД және үшінші мемлекеттердің нарығына шығаруға мүмкіндік береді. Маусымаралық кезеңде өз нарығымызды да ауыл шаруашылығы өнімдерімен қамтамасыз етуге жағдай жасайды, – деді Президент.

Мемлекет басшысы табысты серіктестіктің үлгісі ретінде Қазақстан мен Өзбекстанның ортақ шекарасында құрылған «Орталық Азия» халықаралық сауда-экономикалық ынтымақтастық орталығын атап өтті. Қасым-Жомарт Тоқаев президенттерді аймақтық экономиканың стратегиялық маңызды салаларына инвестиция тарту үшін күш-жігерді біріктіруге шақырды.
Президент ұлттық экономикаларды инновациялық-цифрлық платформаға ауыстыру дамудың баламасыз жолы деп атап өтті. Сондай-ақ, Қазақстанда өнеркәсіпті, энергетика, көлік және әлеуметтік салаларды цифрландыру, «ақылды» қалаларды дамыту жобалары белсенді жүзеге асырылып келе жатқанын айтты.

Қасым-Жомарт Тоқаевтың пікірінше, аймақ мемлекеттері Азия мен Еуропаны байланыстырушы көпір рөлін атқарып отыр. Бұл ретте, Қазақстан Транскаспий халықаралық көлік дәлізінің транзиттік әлеуетін біртіндеп дамытуда. Одан бөлек, «Қытай – Еуропа – Қытай» трансқұрлықтық бағдарының қазақстандық бөлігінің әлеуеті нығайып келеді.
– 2025 жылға дейін екінші жолдардың құрылысы аяқталып, «Достық – Мойынты» теміржол учаскесі толықтай электрмен жабдықталады. Нәтижесінде аталған бағыттың өткізу мүмкіндігі бес есе ұлғаяды. Жобаға 2 миллиард АҚШ долларынан астам қаржы салынады. «Қазақстан – Түрікменстан – Иран» теміржолы да үлкен мүмкіндіктер береді. Елдеріміз үшін Парсы шығанағы мемлекеттеріне шығудың қысқа жолы осы. Жыл сайын аймақтағы жүк тасымалы артып келе жатқандықтан Трансазиялық теміржол магистралінің оңтүстік дәлізін дамыту қажеттігі туындап отыр. Мысалы, «Дарбаза – Мақтаарал» теміржол желісін іске қосу жүк тасымалы мерзімін 1,5 есе қысқартады. Оңтүстік Азия нарықтарына жол ашатын «Мазари – Шариф – Кабул – Пешавар» теміржолы құрылысы жобасының келешегі бар деп есептейміз. Қазақстан және Түрікменстан айлақтары қуатының әлеуеті зор, – деп атап өтті Мемлекет басшысы.
Соңғы үш жылдың ішінде Транскаспий бағыты арқылы өтетін контейнерлердің легі 13 есеге артты. Қазақстан Ақтау айлағының базасында әлемнің озық операторларын тарта отырып, «контейнерлік хабты» ашуды жоспарлап отыр (Cosco, Maersk, CMA CGM және т.б.). Еліміз аймақ ішінде көлік коммуникацияларын дамыту мақсатында өзара тиімді ынтымақтастық жасасуға әзір.
– Өзбекстанмен арадағы жаңа жобалар белсенді түрде пысықталып жатыр. Ең алдымен, «Түркістан – Шымкент – Ташкент» жоғары жылдамдықтағы теміржол құрылысы туралы айтып отырмыз (жоба құны шамамен 70 миллион АҚШ доллары). Бұдан бұрын «Бейнеу – Ақжігіт» автожолының құрылысы аяқталған болатын. Аталған бағыт арқылы өзбек серіктестерімізге Құрық және Ақтау айлақтарына шығатын қысқа жол ашылды. «Түрікменбашы – Гарабоғаз – Қазақстанның шекарасы» автомагистралінің әлеуеті зор. Осы бағдар Түрікменстанмен арадағы жолаушы және жүк тасымалын арттыруға мүмкіндік береді. Жалпы, Дүниежүзілік банктің бағалауынша, Орталық Азиядағы көлік коммуникацияларын дамыту барлық елдердің ішкі жалпы өнімін 15 пайызға арттыруға жағдай жасайды. Бұл – ауқымды қор. Осы ретте, күш-жігерімізді біріктіре отырып, аймақтың көлік байланысын арттырып, дәліз жағдайын жақсартуымыз қажет, – деді Қазақстан Президенті.

Мемлекет басшысы су ресурстарымен қамтамасыз ету мен аймақтың био және экожүйесін сақтауды Орталық Азиядағы негізгі мәселенің бірі ретінде атап өтті.
– Біз қазірдің өзінде климаттың жаһандық жылынуы салдарын судың азаюы мен құрғақшылық арқылы көріп отырмыз. Бұл, әсіресе, Сырдария бассейнінде ерекше сезіліп отыр. Кейінгі екі жылдағы вегетациялық кезеңде Шардара су қоймасына жиналатын су көлемі 40 пайызға, Кіші Арал теңізіне келетін су мөлшері 60 пайызға азайып кетті. Трансшекаралық өзендер ресурстарын тиімді басқару мен алдыңғы қатардағы технологиялық шешімдерді енгізу үшін бірлескен су саясатын енгізу маңызды. Біздің өзара іс-қимылымыз тараптардың мүддесін ескерген және өзара міндеттерді толықтай орындайтын, тең дәрежеде қолдану принципі негізінде жүзеге асуы тиіс. Су – Орталық Азия елдерінің арасын ашудың басы емес, керісінше, біріктіретін ресурс болуы керек, – деді Қасым-Жомарт Тоқаев.  
Баяндамада коронавирус пандемиясы сынағы кезінде халықтарымыздың бірлігі мен бір-біріне деген көмегі туралы айтылды.
– Қазақстан достық пен ынтымақтастық аясында бауырлас мемлекеттер мен халықтарға барынша көмек көрсетті және жәрдемдесе де береді. Ғылыми-зерттеу саласында жинақталған тәжірибемізбен бөлісуге де әзірміз. Түрікменстан Президентінің вирусология және эпидемиология орталығын құру туралы ұсынысын қолдаймыз. Шын мәнінде, осы салада ғылыми ынтымақтастықты күшейту маңызды. Жақында қазақ вакцинасы Қырғызстанға жіберілді. Ресейлік «Спутник-V» вакцинасын өндіру де жолға қойылды, – деді Мемлекет басшысы.

Қасым-Жомарт Тоқаев терроризм, діни экстремизм, есірткі тасымалы, трансұлттық қылмыс сияқты сынақтардың сақталып отырғанына тоқталды.
– Бірлігімізді бекемдеп, бір-бірімізбен болмашы бәсекелестікке жол бермеуіміз қажет. Бұл мәселеде ХХІ ғ. Орталық Азияны дамыту мақсатындағы достық, тату көрші, ынтымақтастық жөніндегі Келісімге тез арада қол қоюдың маңызы артып келеді. Тараптардың жуық арада осынау тарихи келісімге қол қоюға дайын болуын құптаймыз. Халықаралық аса маңызды мәселелерде барынша ортақ ұстаным білдірсек, әлемдік қауымдастыққа келісім тапқан ортақ тәсілімізді көрсетер едік. Халықаралық алаңдардағы бәсекелестік ұлттық мүдделерімізге қайшы келеді, – деп атап өтті Қазақстан Президенті.  
Алдағы уақытта бауырлас халықтарды жақындата түсуде мәдени-гуманитарлық өзара іс-қимылдар маңызды рөл атқарады. Мемлекет басшысы туыстық байланысты сақтап, күшейту және мәдени-гуманитарлық күн тәртібін жаңа мазмұнмен толықтыру жөніндегі пікірін айтты. Сондай-ақ Қазақстан білім саласындағы өзара іс-қимылды кеңейтуді қолдайды.  
– Көңіл бөлуді қажет ететін тағы бір сала – елдеріміздің жастары арасындағы байланысты дамыту. Тереңде жатқан тарихи қарым-қатынасымызды сақтап қалуда жастарымыз маңызды рөл атқарады. Студенттер алмасуды кеңейтуді, олардың жақсы білім алуға ұмтылысын жан-жақты қолдауды, Орталық Азия азаматтарының Қазақстандағы алдыңғы қатарлы жоғары оқу орындарында білім алуына квота көбейтуді маңызды деп есептейміз, – деді Қасым-Жомарт Тоқаев.
Барлық ұсыныстар аймақтағы мемлекеттер мен халықтардың мүддесі жолында жан-жақты әрі өзара тиімді ынтымақтастықты тереңдете түсуге деген шынайы ниеттен туындағаны айтылды.
– Біздің басты мақсатымыз Орталық Азияны тұрақты, экономикалық жағынан дамыған, өркендеген өңірге айналдыру. Достық, тату көрші әрі өзара сенім негізінде барша қиындықтарды еңсеріп, алға қойған игі мақсатымызға қол жеткізе алатынымызға сенемін, – деп сөзін қорытындылады Мемлекет басшысы.

Консультативтік кеңесте, сондай-ақ, Түрікменстан Президенті Гурбангулы Бердімұхамедов, Қырғыз Республикасының Президенті Садыр Жапаров, Тәжікстан Президенті Эмомали Рахмон, Өзбекстан Президенті Шавкат Мирзиёев, БҰҰ Бас хатшысының Орталық Азиядағы арнайы өкілі Наталья Герман сөз сөйледі.
Кездесу қорытындысы бойынша Бірлескен мәлімдеме қабылданды.
///Нұрсұлтан Назарбаев спорт ғимаратын аралап көріп, қысқы универсиаданың ресми белгісімен танысты.
Сондай-ақ Мемлекет басшысы университеттік спорттың халықаралық федерациясы өкілдерімен әңгімелесіп, федерацияның тікелей қолдауымен Дүниежүзілік қысқы универсиаданы Қазақстанның табысты өткізетініне сенім білдірді. Федерация өкілдері Нұрсұлтан Назарбаевқа алдағы универсиада аясындағы барлық іс-шаралардың тиімді өтуіне қосқан жеке үлесі үшін алғысын білдірді.
Қазақстан Президентіне универсиада өткеннен кейін нысандардың қалай қолданылатыны туралы айтылды. Олар спорт мектептерінің, кәсіби және әуесқой командалардың жаттығуларын ұйымдастыру орталықтары ретінде пайдаланылады.
Сонымен қатар Мемлекет басшысы «Дәстүрлі музыка мультимедиялық орталығымен» танысты. Онда Ықылас атындағы халық аспаптары музейі, Ә.Қастеев атындағы мемлекеттік музей, Алматы қаласының тарих музейі, сондай-ақ мемлекеттік мұрағаттар қорларынан алынған қазақ өнерінің көрнекті қайраткерлері қолданған бірегей аспаптар көрермендер назарына ұсынылған. Нұрсұлтан Назарбаев орталыққа өзінің жеке домбырасы мен әйгілі күйші Дина Нұрпейісоваға арналған «Дала әуендері» атты мүсінді тарту етті.
***
5 мың адам сиятын Атлеттер қалашығы спортшылар мен делегация мүшелеріне арналған. 1 748 пәтерге лайықталған кешеннің тұрғын жайының жалпы алаңы – 125 мың шаршы метр.
Ғимараттың басты әкімшілік корпусында аккредиттеу аймағы, спорттық-ақпараттық, басты ақпараттық және мультимедиялық орталықтар, сондай-ақ волонтерлер бөлмесі, асхана бар.


///Мемлекет басшысы Қасым-Жомарт Тоқаевтың Қазақстан Республикасының Президенті болып сайлануына орай, құттықтау хаттары мен жеделхаттары келіп жатыр.
Монако Князі ІІ Альбер өзінің құттықтау хатында Мемлекет басшысына табыс тілеп, жуық арада кездесуге үмітті екенін білдірген.
«Елдеріміздің арасындағы достық қатынастарды нығайтуға және стратегиялық ықпалдастықтарымызды кеңейтуге шынай түрде тырысатынымды білдіргім келеді», – деп атап өткен Монако Князі ІІ Альбер.
Тайланд Королі Х Рама Маха Важиралонгкорн да Қасым-Жомарт Тоқаевты Президент лауазымына сайлануымен құттықтап, Қазақстан халқына бақ-береке тіледі.
«Алдағы уақытта Тайланд пен Қазақстан арасындағы тығыз байланыстар мен достық қатынастар екі елдің игілігі үшін көптеген сала бойынша нығайып, дами беретініне кәміл сенемін», – деп жазған Тайланд Королі.
Ақын Олжас Сүлейменов жеделхат жолдап, Мемлекет басшысын сайлаудағы жеңісімен құттықтады.
«Алғашқы жеңісіңізбен! Сайлаушы ретінде көпжылдық тәжірибем бола тұра, мен алғаш рет осы дауыс беру кезінде толқыдым. Алдағы асуларыңызға сәттілік пен табыс тілеймін», – деп жазды Олжас Сүлейменов.
Қазақстанның бұрынғы Премьер-министрі Сергей Терещенко Қасым-Жомарт Тоқаевтың кәсібилігіне, басшы ретіндегі дарыны мен ақылына тоқталған.
«Қазақстан халқының Сізге деген ортақ сенімі – тұрақтылық пен алдағы қайта өркендеуді таңдағаны. Сіздің дана басшылығыңызбен осы бір жаһандық, аймақтық экономикалық қиын-қыстау кезеңде Қазақстан өз дамуының жаңа сатысына қол жеткізетініне кәміл сенемін», – делінген жеделхатта.
Ресей Федерациясының Мемлекеттік Думасы халықаралық істер комитетінің төрағасы Леонид Слуцкий Қасым-Жомарт Тоқаевтың Қазақстан Республикасының сыртқы саясаты мен экономикалық дамуының қалыптасып, нығаюына қосқан зор үлесін атап өткен. 
«Көрнекті мемлекет қайраткері ретіндегі Сіздің тәжірибеңіз осынау жауапты мемлекеттік қызметтегі басым міндеттерді оңтайлы шешуге ықпал етеріне сенімдімін», – деген хатында.
«Шеврон» корпорациясының бас атқарушы директоры әрі директорлар кеңесінің төрағасы Майкл Уирт Қасым-Жомарт Тоқаевқа Қазақстан халқының игілігі үшін атқаратын маңызды лауазымда мол табыс тіледі.
«Шеврон» Қазақстанмен арадағы 26 жылдан асқан әріптестікті мақтан тұтады. Біз бұл әріптестіктің алдағы уақытта жалғаса беретініне үміттенеміз», – деп жазды корпорация басшысы. 
Қазақстанның Ұлттық ғылым академиясының президенті Мұрат Жұрынов құттықтау хатында ғылыми әлеуетіміздің дамуының маңызына тоқталып, Мемлекет басшысын ғылыми зиялы қауымның осы бағыттағы жұмыстарын жалғастыра беретініне сендірді.  
Ә.Қастеев атындағы Мемлекеттік музей ұжымы құттықтау хатқа Елбасы саясатының сабақтастығы мен қазақстандықтардың әл-ауқатын арттыру шараларын атап өтіп, Қасым-Жомарт Тоқаевтың жұмысына жеміс тіледі.
«Сіздің мұқтаж азаматтарға көмектесу арқылы әлеуметтік өткір мәселелерді шешуді жоспарлағаныңыз бізді шабыттандырады», – делінген хатта.
Қазақстанның Бас Мүфтиі Серікбай қажы Ораз Мемлекет басшысын құттықтап, Президент сайлауы кезінде көрсеткен халықтың ауызбіршілігін атап өтті.
Қазақстанның православ шіркеуінің басшысы Астана және Қазақстан Митрополиті Александр құттықтау хатында Қазақстанда қалыптасқан әртүрлі этностар мен түрлі конфессиялардың өзара қарым-қатынасы бойынша қалыптасқан бірегей модельді атап өтті.
«Біздің халқымыз мемлекеттің экономикалық, рухани және мәдени әлеуетінің артуына қосқан Сіздің еңбегіңізді бағалайды және Сізді Тұңғыш Президент – Елбасының саясатын жалғастырушы ретінде көреді», – деп жазды Митрополит.
Сонымен қатар, Мемлекет басшысын шетелдік саясат және қоғам қайраткерлері, халықаралық құрылымдардың өкілдері, іскерлер, сондай-ақ, жекелеген ұйымдар да құттықтады.
Олардың арасында Экономикалық ынтымақтастық және даму ұйымының Бас хатшысы А. Гуррия, Біріккен ұлттар ұйымының Ливан жөніндегі арнайы үйлестірушісі, Бас хатшының орынбасары Я. Кубиш, БҰҰ босқындар ісі жөніндегі жоғарғы комиссары Ф. Гранди, БҰҰ Ауыл шаруашылық азық-түлік ұйымы, Көші-қон халықаралық ұйымының бас директоры А.Виторино, Халықаралық көші-қон ұйымының Бас директоры А. Виторино, Білім, ғылым және мәдениет жөніндегі Ислам ұйымының бас директоры Сәлім Мұхамед әл-Мәлік, Жаңа Зеландияның генерал-губернаторы Пэтси Рэдди, Гватемала Республикасының Үкіметі, Сан-Марино Республикасының Капитан-Регенттері Никола Сельва, Микеле Муратори, Еуразия экономикалық комиссиясының өнеркәсіп және агроөнеркәсіп кешені жөніндегі Коллегия мүшесі (министр) А. Субботин, Еуразия экономикалық одағы Сотының төрағасы Ж. Баишев, ТМД Экономикалық сотының төрағасы Л.Каменкова, ТМД халықаралық парламентаралық ассамблеясы Кеңесінің бас хатшысы Д.Кобицкий, Италия Республикасының Парламенті депутаттар Палатасының вице-президенті Э.Розато, Польша Республикасының сенаторы Р.Даухэн, РФ Пенза және Омбы облыстарының губернаторлары И.Белозерцев пен А.Бурков, Сбербанк президенті Г.Греф, CNPC директорлары кеңесінің төрағасы Ван Илинь, БТБ банкінің басқарма төрағасы А.Костин, ОАДО қорының президенті Ф.Скалетчи, «Ренова» компаниясының директорлар тобы Кеңесінің төрағасы В.Вексельберг, «Парамаунт Групп» төрағасы А.Ичиковец, АрселорМитталдың вице-президенті П.Калон, High Vill Kazakhstan компаниясының президенті Ко Донг Хён, Дүниежүзілік банктің Еуропа және Орталық Азия бойынша вице-президенті С.Мюллер, Access Industries CIS басшысы Л. Блаватник, «АҚШ-Қазақстан» бизнес-ассоциациясы, Мәскеу мемлекеттік халықаралық қатынастар институтының ректоры А.Торкунов, Қырғыз Республикасының Үкіметтік емес және коммерциялық емес ұйымдары ассоциациясының төрайымы Т.Үметәлиева, Темір жолдар ынтымақтастығы ұйымының комитет төрағасы Т.Шозда, Иисус Христос шіркеуінің басшысы Р.Нельсон, Өзбекстандағы қазақтардың атынан Ташкент облысының тұрғыны М.Райымбеков және басқалары бар.  
Сондай-ақ, Мемлекет басшысына Қазақстан Республикасының мемлекет қайраткерлері О.Әбдікәрімов, Ш.Құлмаханов, Т.Мансұров, С.Тоқпақбаев, ҚР еңбек сіңірген қайраткері С.Еркімбеков, ҰҚШҰ Парламенттік ассамблеясындағы ҚР өкілі В.Рогалев, жазушы-драматург Ж.Ерғалиев, Мемлекеттік қызмет саласындағы аймақтық хабтың басқарушы комитетінің төрағасы Ә.Байменова, Қазақстан халқы Ассамблеясының мүшесі Б.Алтынбеков, ҚР Білім және ғылым министрлігінің саясаттану және дінтану институтының директоры А.Бижанов, академиктер С.Қирабаев, Ә.Бейсенова, Қазақ ПЕН-клубының президенті Б.Ғабдуллин, ғалымдар М.Сәрсембаев, М.Өтеубаев, «Ауыл» халықтық-демократиялық партиясының төрағасы Ә.Бектаев, 1999-2000 жылдардағы Қазақстанның Хорватиядағы құрметті консулы З.Левай, жазушы С.Досанов, ақын Ш.Сариев, танымал журналистер Ж.Омаров, М.Закарин, халық жазушысы Қалижан Бекхожиннің жұбайы З.Бекхожина, Алматы облысының құрметті азаматы Н.Қылышбаев, соғыс ардагері И.Дабаев, денсаулық сақтау жүйесінің ардагері Т. Шериязданұлы, социология ғылымдарының докторы К.Ғабдуллина, «Altyn» компаниясының жетекшісі К.Асаубаев, СУЗК АҚ бас директорының орынбасары С.Григорьев, қоғам қайраткері С.Қасенов, Қызылорда облысының тұрғындары С.Түгелбаев, Қ.Баймұратов,  Алматы облысының тұрғындары М.Жауаров, Алматы тұрғыны Б.Көпесбаева, О.Питайкина, А.Старков, Маңғыстау облысынан Т.Түрікменбаев, Шымкент қаласынан А.Нұрабаева, Б.Бектөреев, Түркістан облысының тұрғыны У.Жақыпбаев, Ақтөбе облысынан А.Матаев, Маңғыстау облысының жастары, Әбдірашевтер отбасы, Ясауи атындағы ХҚТУ Өкілетті Кеңесінің төрағасы М.Йылдыз және басқалар құттықтады.
Қасым-Жомарт Тоқаевтың атына ҚР Ұлттық академиялық кітапхананың, Қазақстан-неміс университетінің, А.Жұбанов атындағы дарынды балаларға арналған музыкалық мектеп-интернатының, Бейбітшілік пен келісім музейінің, ҚР Ұлттық кітапханасының, Металлургия және байыту институтының және «Астана Опера» театрының, Хореография ұлттық академиясының, Абай атындағы мемлекеттік академиялық опера және балет театрының, Мемлекеттік академиялық би театрының, Қазақ ұлттық қыздар педагогикалық университетінің, Жамбыл атындағы Қазақ мемлекеттік филармонияның, Зағиптар мен нашар көретіндерге арналған Республикалық кітапханасының, «Салтанат» би ансамблінің, «Қазақстанның Кемератасы» классикалық музыка ансамблінің, К.Бәйсейітова атындағы дарынды балаларға арналған музыкалық мектептің, Ақтөбе облыстық «ПО Глобал-Спецодежда» кәсіпорнының, Еуразиялық топтың, Әуезов атындағы Қазақ академиялық драма театрының, Құрманғазы атындағы Қазақ ұлттық консерваторияның, ҚР Ұлттық музейінің, «ШОЛПТАС» ӘӨК, О.Таңсықбаев атындағы Алматы декоративті-қолданбалы өнер колледжінің, «Қазақконцерт» мемлекеттік концерттік ұйымының, Селезнев атындағы Алматы хореогафиялық училищесінің, «Отырар» археологиялық музей-қорығының, Нұр-Сұлтан қаласының мемлекеттік мұрағатының, «Астана Балет» театрының, Ғ.Мүсірепов атындағы Қазақ мемлекеттік балалар мен жасөспірімдер театрының, Республикалық неміс драма театрының, Әл-Фараби атындағы ҚазҰУ, ҚР білім және ғылым министрлігі экономика институты, А.Бектұров атындағы химия институтының, Абай атындағы ҚазҰПУ, Атырау мұнай-газ университетінің, Дулати атындағы Тараз мемлекеттік университетінің, «Ботай» мемлекеттік тарихи-мәдени музей қорығының, «Ордабасы» ұлттық тарихи-мәдени қорығының, «Көне Тараз ескерткіштері» мемлекеттік тарихи-мәдени музей қорығының, ҚР Президенті жанындағы Қазақстан стратегиялық зерттеулер институтының, Т.Жүргенов атындағы Қазақ ұлттық өнер академиясының, Лермонтов атындағы мемлекеттік академиялық орыс драма театрының, «Банк «ЦЕНТРКРЕДИТ» АҚ, «Антитеррор» арнайы оқу орталығының, «Таңбалы» мемлекеттік тарихи-мәдени және табиғи қорық музейінің, «Әзірет Сұлтан» Мемлекеттік тарихи-мәдени қорық музейінің, «Есік» Мемлекеттік тарихи-мәдени қорық мұражайының, Н.Сац атындағы балалар мен жасөспірімдердің мемлекеттік академиялық орыс театрының ұжымынан және басқалардан құттықтаулар келіп түсті.  
Мемлекет басшысына өздерінің ізгі тілектерін бірқатар қоғамдық ұйымдар мен Қазақстанның этномәдени бірлестіктерінің өкілдері жолдаған. Атап айтқанда, «Асыл бала» қоғамдық қоры, «Динамо» Қазақстан дене шынықтыру және спорт қоғамы, «Вяра» Ақтөбе болгар қоғамдық бірлестігі, Қазақстан студенттер альянсы, «Қарулы Күштер ардагерлері» республикалық қоғамдық бірлестігінің орталық кеңесі, «Байтақ Болашақ» экологиялық альянсы» республикалық қоғамдық бірлестігі, Қостанай облыстық Қазақстан Халқы Ассамблеясының аналар кеңесі, Қазақстанның жас кәсіпкерлер ассоциациясы, С.Нұрмағамбетов атындағы қордың төрағасы М.Нәлібаев, «Қазақ тілі» халықаралық қоғамының президенті Ө.Айтбайұлы, Павлодар облыстық ардагерлер кеңесінің төрағасы Р.Шөкеев, Ақмола облыстық «Қазақ тілі мен әдебиеті»қоғамдық бірлестігінің төрағасы, М.Қиықов, «Ұлы дала ауылдары» қоғамдық бірлестігінің төрағасы О.Назаров, «Санги-Кабуд» тәжік ұлттық мәдени орталығының төрағасы У. Шоназаров, «Вайнах» Ақмола шешен-ингуш қоғамының төрағасы Г. Яндиев, «Талдықорған қаласы жүргізушілер одағы» Ассоциациясының төрағасы Б.Әбдірасов, «Шырағым» Қазақстандағы көшбасшы әйелдерді қолдау қоғамының директоры З. Жұмабаева, Қарағанды еврей мәдени орталығының төрағасы В. Молотов-Лучанский, Қазақстан ұйғырларының республикалық этномәдени орталығының өкілдері, «Татар және башқұрт Қазақстан конгресі» республикалық қоғамдық бірлестігі басқармасының төрағасы Т.Каримов, «Сыбайлас жемқорлықты жою жөніндегі комитет» қоғамдық бірлестігінің төрағасы Ө.Асқарбаев, Республикалық әйелдер кеңесінің төрағасы Н.Каюпова және басқалар.
Мемлекет басшысы өз атына келіп түскен құттықтаулардың бәрімен мұқият танысып шығып, хат жолдағандарға жылы лебіздері мен шынайы көңілдері үшін ризашылығын білдірді.
 
/// 
Жеделхатта қазақ ғылымының көрнекті өкілі Қ.Медеубековтің Қазақ КСР Жоғарғы Кеңесінің төрағасы, Ленин атындағы Бүкілодақтық ауыл шаруашылығы ғылымдары академиясының (ВАСХНИЛ) вице-президенті, оның Шығыс бөлімшесі төралқасының төрағасы, білікті ғалым ретінде еліміздің өркендеуіне зор үлес қосқаны атап өтілген.
«Қилыбай Үсенұлы ауыл шаруашылығы саласына арнап көптеген мамандар мен ғалым шәкірттер даярлап, өзіндік мектебін қалыптастырды. Оның маңызды ғылыми еңбектері және жолын жалғастырушы ізбасарлары алдағы уақытта да ел игілігіне қызмет ете береді деп сенемін», – делінген жеделхатта.
Қазақстан Президенті республикамыздың дамуына көп еңбек сіңіріп, ғылымда айрықша із қалдырған Қ.Медеубековтің жарқын бейнесі халқымыздың жадында әрдайым сақталатынын айтты. 
///Мемлекет басшысына трансұлттық компанияның энергетика және мұнай-химия салаларындағы жобаларды жүзеге асыруы жөнінде мәлімет берілді.
– Shell кәсіпорны Қашаған, Карашығанақ, Каспий құбыр желісі консорциумы сияқты ірі жобаларға белсенді қатысуда. Сіздің Шетелдік инвесторлар кеңесіне қатысқаныңызға қуаныштымын. Бұл біздің ынтымақтастығымызға оң ықпал етеді, – деді Қазақстан Президенті.
Компания басшысы бірлескен жобаларды одан әрі жемісті іске асыруға сенім білдірді.
– Біз Қазақстанмен өзара тиімді серіктестікті жалғастыруды және міндеттемелеріміздің бәрін орындауды көздейміз. Алдағы уақытта еліңіздегі бірлескен жобалардың өндіру көрсеткіштерін арттыруды жоспарлап отырмыз, – деді Бен ван Берден.
 


///Мемлекет басшысына министрліктің атқарып жатқан қазіргі қызметі және ортамерзімді жоспары жөнінде мәлімет берілді.
Қазақстан Президенті жаңа министрге заңнамалар мен нормативтік-құқықтық базаны одан әрі жетілдіру, сондай-ақ «Рухани жаңғыру» және «Киелі Қазақстан» бағдарламаларын, туризм, спорт, мәдениет және тіл саясаты салаларындағы жобаларды іске асыру жөнінде бірқатар міндет қойды.
Сонымен қатар, Қасым-Жомарт Тоқаев мәдениет және спорт қайраткерлерінің әлеуметтік тұрмыс жағдайын жақсарту, жергілікті атқарушы органдармен және бизнес-құрылымдармен өзара ықпалдастықты нығайту бойынша жұмыстарды жандандыру қажеттігін айтты.

///Кездесу барысында Мемлекет басшысына Ұлттық банктің 2018 жылы атқарған жұмысының қорытындысы жөнінде есеп беріліп, елдегі валюта-қаржы нарығының қазіргі ахуалы туралы баяндалды.
Елбасы бірқатар экономикалық индикаторлардың оң қарқынмен өсіп келе жатқанын атап өтіп, инфляция деңгейін төмендету үшін қабылданып жатқан шаралардың тиімділігі туралы мәселеге тоқталды.
– 5,3 пайыз деңгейіндегі инфляция – бұл жақсы көрсеткіш. Бірақ, бұған экономиканың тиімділігінен емес, нарықтағы өтімділік көлемінің қысқаруы есебінен қол жеткізіліп отыр. Ұлттық банк пен Үкіметтің бұл бағыттағы жұмысы нашар. Қаражатты айналымнан шығару арқылы инфляцияны одан әрі төмендетуге болады, бірақ бұл шешімнің экономикаға қалай әсер ететіні белгісіз. Сонымен қатар, ұзақ мерзімді несиелердің азайғанын байқауға болады, – деді Нұрсұлтан Назарбаев.
Қазақстан Президенті қолданыстағы заңнамаға бірқатар өзгерістер енгізілгеніне тоқталып, Ұлттық банк тарапынан бұл салаға тиісті бақылау жүргізілуі қажет екенін айтты.
Данияр Ақышев Мемлекет басшысының Қазақстан халқына арналған Жолдауында айтылған қайта өңдеу өнеркәсібін несиелеу жөніндегі тапсырмалардың орындалу барысы туралы әңгімеледі.
Сондай-ақ, Ұлттық банк төрағасы Қазақстан Президентіне ұлттық валюта бағамының өзгеруіне ықпал ететін факторлар туралы баяндады.
– Теңгенің АҚШ долларына шаққандағы айырбас бағамы жыл ішінде 15,6 пайызға төмендеді. Бұған, негізінен, сыртқы факторлар себепші болды. Әлемдегі мұнай бағасы өте құбылмалы болып отыр. Сыртқы жағдайлар, соның ішінде қолдаушылық пен санкциялық саясат та тұрақты емес. Дей тұрғанмен, еркін айырбас бағамы режімі барлық ауыртпалықты жеңілдетіп, өткен жылдың соңында 30,9 миллиард АҚШ долларын құрайтын алтын валюта резервін сақтап қалуға мүмкіндік берді. Ұлттық қордың шетел валютасындағы активі 57,7 миллиард АҚШ долларына жетті, – деді Ұлттық банк төрағасы.
Д.Ақышев қаржы нарығын несиелеу және сауықтыру үшін атқарылып жатқан жұмыстар жөнінде мәлімдеді.
– Біз қаржы секторын жақсарту арқылы нарыққа лайықты қатысушылардың жұмысын ілгерілетуге мүмкіндік береміз. Тиісті шаралар қабылданғаннан кейін несие көлемі айтарлықтай артады деп ойлаймыз. Бұл көрсеткіш 2019 жылы 10 пайызға өседі деп болжамдап отырмыз. Бұл номиналды ішкі жалпы өнімнен жоғары. Тиісінше, несиелердің қол жетімділігі артып, бірте-бірте жағдай жақсара түседі. Біз келешекте проблемалар туындатуы мүмкін күрт өсімнен гөрі теңгерімді өсімді мақұл көреміз, – деді Ұлттық банк төрағасы.
Кездесу соңында Қазақстан Президенті бірқатар нақты тапсырма берді.

///Мемлекет басшысына биылғы 7 айдағы ақша-несие саясатын іске асырудың алдын ала қорытындылары туралы есеп берілді.  
Ұлттық банк төрағасы Президентке коронавирустың жаңа толқынының таралуына байланысты Халықаралық валюта қорының әлемдік экономиканы қалпына келтіру қарқыны мен қаржы нарықтарын түзетуге қатысты болжамдарды қайта қарағаны жөнінде ақпарат берді.
Әңгімелесу барысында әлемдік экономиканы қалпына келтіруде инфляция мен инфляциялық болжамдар басты кедергі екені атап өтілді. Мемлекет басшысына еліміздегі инфляцияның жылдам өсу себебі (2021 жылғы шілдедегі қорытынды бойынша – 8,4%) және инфляцияны тұрақтандыру мақсатында Ұлттық банктің базалық мөлшерлемені (9,25%-ға дейін) көтеру туралы шешімі жөнінде мәлімет берілді.
Ерболат Досаев карантиндік шектеулер кезінде іскерлік белсенділікті біртіндеп қалпына келтіру, Ұлттық банктің алтын-валюта қоры мен Ұлттық қордағы қаражаттың жағдайы, сондай-ақ, зейнетақы активтері өсімінің оң динамикасы туралы да баяндады.
Президентке төлем балансының ағымдағы шоты туралы айтылды. Алдын ала мәліметтерге қарағанда, бірінші жартыжылдықта экономикалық белсенділіктің артуы мен тұтынушылық импорттың өсуі салдарынан 1,7 миллиард АҚШ доллары көлемінде тапшылық қалыптасқан.
Әңгімелесу соңында Қасым-Жомарт Тоқаев Ұлттық қордың активтерін сақтауға және арттыруға ерекше назар аударып, Үкіметпен бірлесіп инфляцияны тұрақтандыру бойынша тиімді шаралар қабылдауды тапсырды.
///Гүлшара Әбдіқалықова Қазақстан Президенті Нұрсұлтан Назарбаевтың «Ұлы даланың жеті қыры» атты тұжырымдамалық мақаласында айтылған: «Рухани жаңғыру» жалпыұлттық бағдарламасының жаңа компоненттері ата-бабаларымыздың көп ғасырлық мұрасының цифрлық өркениет жағдайында түсінікті әрі сұранысқа ие болуын қамтамасыз ете отырып, оны жаңғыртуға мүмкіндік береді», – деген сөзіне тоқталды.
Стипендия Қазақстан Республикасының құрметті атақтары мен мемлекеттік наградаларын иеленген мәдениет пен өнер саласының еңбеккерлеріне, сондай-ақ айрықша дарынды шығармашыл жастарға мемлекеттік қолдау көрсету мақсатымен ел мәдениетін дамытуға қосқан үлесі үшін жыл сайын берiледi.
Мемлекеттік стипендия әдебиет пен өнер саласының 75 қайраткеріне тағайындалды. Олардың қатарында Асанәлі Әшімов, Мырзатай Жолдасбеков, Сәбит Досанов, Бибігүл Төлегенова, Ескендір Хасанғалиев, Сара Тыныштығұлова, Тамара Фроловская, Аян Өтепберген, Самал Есләмова, Роман Жуков және басқа да танымал тұлғалар бар.
Мемлекеттік хатшы «Қазақстандықтардың әл-ауқатының өсуі: табыс пен тұрмыс сапасын арттыру» атты Жолдаудың, «Рухани жаңғыру» бағдарламасының, «Ұлы даланың жеті қыры» атты мақалада көзделген басымдықтардың, Жастар жылы іс-шараларының орындалуына шығармашыл зиялы қауым өкілдері елеулі үлес қосатынына сенім білдірді.
Кездесу соңында Мемлекеттік хатшы Гүлшара Әбдіқалықова рәсімге қатысушыларға зор денсаулық, шығармашылық табыс, бақ-береке тіледі.
Сондай-ақ, Г.Әбдіқалықова сапар аясында Алматы қаласының «Тұрмыстық зорлық-зомбылыққа ұшырағандар орталығы» коммуналдық мемлекеттік мекемесінде болды. Онда сауықтыру үшін қолайлы жағдайлар жасалған және әлеуметтік, заңдық, психологиялық көмек көрсетіледі. Қазіргі уақытта 50 орындық орталық 48 адамға қызмет көрсетуде.
/// 
Нұрлан Зайроллаұлы Нығматулин Қазақстан Республикасы Президенті Әкімшілігінің Басшысы болып тағайындалсын.
 
 
Қазақстан Республикасының
                Президенті                                                                                      Н.Назарбаев
 
 
 
Астана, Ақорда, 2015 жылғы  4 мамыр
                    № 9
///Іс-шараға 7 мыңнан астам қала тұрғыны мен қонақтар қатысты. Мемлекет басшысы жиналғандарға арнаған сөзінде барша қазақстандықтарды Алматының мыңжылдық мерекесімен құттықтап, осы оқиғаның тарихи мәнін атап өтті.
– Бұл дата ЮНЕСКО-ның Адамзаттың атаулы және мерекелік күнтізбесіне енген. Аталған шешім Алматының өңірлік және жаһандық дамудағы бірегей рөлінің айрықша екенін көрсетеді. Алатау бөктеріндегі қастерлі өлке өз тарихында көп нәрсені басынан өткерді. Бұл жерден алып Еуразияның Шығысы мен Батысын, Солтүстігі мен Оңтүстігін жалғаған алғашқы сауда жолы және жалпыадамзаттық магистраль – Ұлы Жібек жолы өткен. Бес жүз елу жыл бұрын Жетісу Қазақ хандығының бесігі болды. Бұл жерде бүкіл Орталық Азия аймағының урбанистік мәдениетінің басты ошағының бірі пайда болды, – деді Нұрсұлтан Назарбаев.
Елбасы ХХ ғасырдың оқиғаларындағы Алматының айрықша рөліне назар аударды.
– Қала 1929 жылы Қазақстанның астанасы атанып, кейіннен миллиондаған тұрғыны бар мегаполиске айналды. Алматыға егемен Қазақстанның алғашқы астанасы болу мәртебесі бұйырды. Сондықтан біз бүкіл халық болып қаланың мыңжылдығын Отанымыз Тәуелсіздігінің 25 жылдығы белесінде мерекелеудеміз. 1995 жылы жалпы халықтық референдумда республика Конституциясы қабылданды. Осы қалада «Қазақстан Республикасының мемлекеттік тәуелсіздігі туралы» конституциялық заңға қол қойылды. Алматыда Қазақстан халқы Ассамблеясы құрылды. Осы шаһарда жаңа елорда – Астана туралы тарихи қаулы қабылданды, – деді Қазақстан Президенті.
Нұрсұлтан Назарбаев мегаполистің әлеуметтік-экономикалық даму мәселелері әрқашан мемлекеттің басты назарында екенін атап өтті.
– Былтыр қаланың 2020 жылға дейінгі даму бағдарламасы қабылданды. Ол тұрғындардың өмірін, қаланың экологиялық жағдайын жақсарту, бизнес үшін қолайлы жағдайлар туғызу жөніндегі нақты шараларды қамтиды. Қазіргі Алматы – Қазақстанның батыл әрі қарқынды дамуының көрінісі. Соңғы 5 жылдың өзінде қала аумағы 2 есе өсті. Тұрғындардың жалпы саны – бір миллион жеті жүз адам. Алматы метрополитенінде қазірдің өзінде 30 миллионнан астам жолаушы тасымалданды. 2017 жылы «Нұрлы жол» бағдарламасы аясында Үлкен Алматы айналма жолының құрылысы басталады. Ол «Батыс Еуропа – Батыс Қытай» халықаралық магистралінің бір бөлігі болмақ. «Инновациялық технологиялар саябағы» арнайы экономикалық аймағы құрылып дамытылуда, – деді Мемлекет басшысы.
Бұдан бөлек, Қазақстан Президенті республикадағы барлық кәсіпкерлік сектордағы өндірілетін өнім мен көрсетілетін қызметтің төрттен бірін қамтитын шағын және орта бизнес субъектілерінің маңызды рөлін атап өтті.
Нұрсұлтан Назарбаев сондай-ақ Универсиадаға дайындық халықтың жұмыспен көбірек қамтылуына, қаланың туристік саласының дамуына жаңа серпін бергеніне назар аударды.
– Оның бірегей нысандарының құрылысына 107 миллиард теңге инвестиция тартылды. Соның арқасында мың жарым шағын және орта бизнес субъектілері жұмыспен қамтылып, 30 мыңнан астам жаңа жұмыс орны ашылды. Қысқы Универсиадаға 57 елден 2 мыңнан астам спортшы қатысады. Алматының туристік кластерін дамыту арқылы қаланың 90 мың тұрғыны жұмыспен қамтамасыз етіледі, – деді Елбасы.
Соңында Қазақстан Президенті барша қазақстандықтарды өздері жақсы көретін әсем де теңдессіз қаласының мыңжылдығымен құттықтап, зор денсаулық, бақ-береке және табыс тіледі.




///
	 

	Отырысқа қатысушылар сот актілерін орындау саласындағы сыбайлас жемқорлыққа қарсы іс-қимылдың тиімділігін арттыру жөніндегі шараларды, сонымен қатар мемлекеттік органдардағы сыбайлас жемқорлық деңгейінің рейтинг жүйесін жетілдіру мәселелерін талқылады.

	Ә.Жақсыбеков атап өткендей, статистикалық мәліметтер сот актілерін орындау деңгейі төмендігін көрсетіп отыр. 2013 жылы өндіріп алынуы тиіс болған 2,2 триллион теңгенің іс-жүзінде тек 108 миллиард теңгесі немесе 5 пайызы ғана алынған.

	Бұған қоса, сот актілерін орындау саласы сыбайлас жемқорлыққа мейлінше бейім салалардың бірі болып қала беруде.

	 – Қалыптасқан ахуал орындаушылық өндіріс жүйесін түбегейлі реформалау, пісіп-жетілген мәселелерді шешудің жаңа тәсілдерін әзірлеу қажеттігін көрсетіп отыр, – деп атап өтті Мемлекеттік хатшы.

	Отырыс барысында Әділет министрі Б.Имашевтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, Бас прокурор А.Дауылбаевтың, Мемлекеттік қызмет істері агенттігінің төрағасы А. Бәйменовтің есептері тыңдалды.

	Отырыс қорытындысы бойынша Комиссия мемлекеттік органдарға Мемлекет басшысы қойған міндеттерді орындауға байланысты бірқатар тапсырмалар мен ұсынымдар берді.   

	 
///Мемлекет басшысы Нұрсұлтан Назарбаев Минас-Жерайс штатындағы бөгеттің бұзылуы салдарынан көптеген адамның қаза болғаны туралы хабарды зор күйзеліспен қабылдады.
«Осындай қиын сәтте Қазақстан халқының және жеке өзімнің атымнан Сізге, қаза тапқандардың туған-туысқандары мен жақындарына, сондай-ақ барша Бразилия халқына көңіл айтамын.
Қайғыларыңызға ортақтаса отырып, зардап шеккендердің тезірек сауығып, отбасыларына оралуына тілектестігімді білдіремін», – делінген жеделхатта.
///Елбасы Нұрсұлтан Назарбаев Алишер Усмановты Қазақстан мен Ресей арасындағы достық қатынастарды нығайтуға және экономикалық ынтымақтастықты дамытуға қосқан елеулі үлесі үшін І дәрежелі «Достық» орденімен марапаттады.
 
Қазақстанның Тұңғыш Президенті – Елбасының Баспасөз қызметі


///
Мемлекет басшысы Қасым-Жомарт Тоқаевтың Корея Республикасына мемлекеттік сапары Көк үйдегі ресми рәсімнен басталды.
Қазақстан Президентін Оңтүстік Корея Президенті Мун Чжэ Ин салтанатты түрде қарсы алып, құрмет көрсетті.
Қазақстан мен Оңтүстік Кореяның мемлекеттік әнұрандары орындалғаннан кейін мемлекеттер басшылары Құрмет қарауылын бойлай өтіп, екі елдің туына тағзым етті және ресми делегациялардың құрамымен таныстырды.
Бұдан кейін Қасым-Жомарт Тоқаев Құрметті қонақтар кітабына қолтаңба қалдырды.









///Қазақстан Президенті іс-шара алдында жастардың киімдер, спортшыларға арналған тағамдар өндірісі мен интерактивті қызмет көрсету платформаларын құру жөніндегі бірқатар жобаларымен танысып, Үкіметке бұл бастамаларды жүзеге асыруды және ілгерілетуді ерекше бақылауға алуды тапсырды.
Мемлекет басшысы жиынға қатысушыларды Жастар жылының ашылуымен құттықтап, бұл шараның келешек ұрпақ үшін маңызы зор екенін атап өтті. 
– Жастар – еліміздің қазіргі әлемдегі бәсекеге қабілеттілігінің негізгі факторы. Қазақстанның болашағы сіздерге – сіздердің білімдеріңізге, күш-жігерлеріңіз бен патриоттық сезімдеріңізге байланысты. Қазір қолға алынған жұмыстардың бәрі сіздердің бақытты өмірлеріңіз, сондай-ақ өз әлеуеттеріңіз бен мүмкіндіктеріңізді толық жүзеге асыра алу үшін атқарылып жатыр, – деді Нұрсұлтан Назарбаев.
Қазақстан Президенті ірі қалалардағы жас отбасылардың тұрғын үй проблемаларының өзектілігін атап өтіп, бұл мәселені шешу үшін тұрақты кіріс болу керектігін, сондай-ақ, адамның жақсы тұрмысының негізгі көзі – жұмыс екенін айтты.   
– Өткен жылы Қазақстанда орта мектепті 125 мыңнан астам жас түлек бітіріп шықты. Келешекте еңбек нарығына шығатын жастардың саны арта түспек. Қазіргі уақытта елімізде 300 мыңға жуық адам немесе жастардың 9 пайызы оқуға және еңбекке тартылмаған. Бұл санатқа жататын жастардың санын азайтуға септігін тигізетін тиімді шаралар қабылдау қажет, – деді Мемлекет басшысы.
Нұрсұлтан Назарбаев техникалық және кәсіби білім беру жүйесін сапалы дамытудың негізгі басымдықтарына арнайы тоқталды.
– «100/200» қағидаты негізінде «Жас маман» бағдарламасын әзірлеу қажет. Үш жыл ішінде бұл жоба еліміздің барлық өңірі бойынша 200 мыңға жуық жас азаматты қамтитын болады. Осы жоба аясында жаңғыртылған 200 оқу орнының базасында сұранысқа ие 100 индустриялық және қызмет көрсету мамандықтары бойынша кадрлар даярлау іске асырылады, – деді Қазақстан Президенті.
Соңында Мемлекет басшысы Үкімет пен жергілікті атқарушы органдарға арнайы Жол картасын әзірлеуді тапсырды. Бұл жас қазақстандықтарды қол жетімді әрі сапалы білім, жұмыс, тұрғын үй және отбасын құру жөніндегі маңызды қажеттіліктермен қамтамасыз етуді көздейтін нақты қолдау шараларын қамтуға тиіс.
Елбасының сөйлеген сөзінің толық мәтінін мына жерден оқи аласыздар.












///Жастар жылын атап өту аясында «Jekpe-Jek» сарайында Елорда күніне арналған жекпе-жек өнерінің гала-фестивалі өтті.
Қазақстанның жекпе-жек өнері қауымдастығының ұйымдастыруымен өткен фестиваль барысында жас спортшылар кәсіби жекпе-жек өнерінен қойылымдар көрсетті.
Қасым-Жомарт Тоқаев жаңа спорт кешенінің жаттығу залдары мен инфрақұрылымын аралап көрді.
Жекпе-жек сарайы спортшыларды дайындауға, бокс, күрес, дзюдо, ауыр атлетика және спорттың басқа да түрлерінен сайыстар өткізуге арналған.
 
 





///Қасым-Жомарт Тоқаев бүгінгі таңда Еуропалық қайта құру және даму банкінің Қазақстан экономикасына инвестиция салып отырған ірі қаржы институттарының бірі екенін атап өтті. Мемлекет басшысы банктің біздің елдегі көп жылғы жұмысына жоғары баға берді.
– Сіздердің Қазақстандағы жұмыстарыңыздың басталған кезін жақсы білемін және Сіздің алдыңыздағы басшылармен де таныспын. Банк біздің елімізде табысты жобалар жүзеге асырды. Бұл мақтауға тұрарлық жұмыс деп ойлаймын, – деді Қазақстан Президенті.
Сума Чакрабарти Қазақстанның ЕҚДБ әріптестерінің ішіндегі ірі бестікке кіретінін айтып, жемісті ынтымақтастықтың жалғасатынына үміт білдірді.  



///
	 

	Өз хаттарында кәсіпкерлер Мемлекет басшысына «Қазақстан Республикасында кәсіпкерлік қызмет үшін жағдайды жақсарту жөніндегі түбегейлі шаралар туралы» Жарлыққа қол қойғаны, оған сәйкес 2014 жылғы 2 сәуірден 2015 жылғы 1 қаңтарға дейін шағын және орта бизнес субъектілеріне тексеріс жүргізуге мораторий жарияланғаны үшін алғыстарын білдірген.

	Кәсіпкерлер Палатасының Сарқанд ауданы бойынша филиалының директоры Ф.Абдрахимов жоспарлы тексеріс тәжірибесі алынып тасталғаны және бизнесті жүргізуге жасалған нақты көмек үшін ризашылығын білдіреді.

	Кәсіпкер С.Махаметова бизнеске көрсетілген қамқорлық үшін алғыс айтады.

	«Бұл – бар күш-жігеріңді толығымен бизнесті дамытуға жұмсайтын кезең, өйткені тексеріс кезінде талап етілетіндей көптеген қажетті құжаттарды жинақтауға уақытымыз кетпейді», – деп жазады автор.  

	Өз кезегінде Қ.Шеңгелбаев Мемлекет басшысының Жарлығы отандық бизнестің ішкі және сыртқы экономикалық бәсекеге қабілеттілігін арттыруға септігін тигізетінін атап өткен.

	Сондай-ақ, өздері жолдаған хатта шағын және орта бизнес үшін жағдайдың ұдайы жақсарып келе жатқанына облыс кәсіпкерлері Ж.Кабиев, С.Базарбаев, Е.Нұрдәулетов, С.Қалиева, А.Кеңес, А.Байболова, М.Ескендірова, Ә.Дайырбекова алғыстарын айтқан.       
///Қарағанды облысы, Жезқазған қаласы
Қазақстан Президенті Қасым-Жомарт Тоқаев телекөпір режимінде Қарағанды облысының Жәйрем кентінде жаңадан ашылған кен байыту кешенінің жұмысын ресми түрде іске қосты.
Кен байыту фабрикасының құрылысында 2500-ге жуық адам жұмыс істеді. Жәйрем кенті үшін жаңа жобаның іске қосылуы жаңа өмір мен дамудың зор келешегіне жол ашады. Кен байыту кешені Қазақстанда мырыш пен қорғасын концентраттарын шығаратын ең ірі кәсіпорын болады. Өндірісте 400 адам жұмыспен қамтылады.

Қарағанды облысының әкімі Жеңіс Қасымбек Мемлекет басшысына аймақ үшін аталған жобаның маңызы зор екенін айтты. Жаңа фабрика шығарылатын өнім түрлері көбейеді және өндіріс көлемі 2,5 есе артып, 5 миллион тоннаға дейін жетеді. Сондай-ақ өңделген өнімнің экспорты ұлғайып, салық түсімі 1,5 миллиард теңгеге көбейеді.  Жоба басталғалы бері инвесторға барынша қолдау көрсетілді. Жүйелі жүргізілген жұмыстың нәтижесінде коронавирус індетіне қарамастан, жоба белгіленген мерзім ішінде аяқталды.
Президентке қазіргі таңда Қарағанды облысында 2 триллион теңгеден асатын қаражатқа 50 ірі инвестициялық жоба іске асырылып отырғаны жөнінде баяндалды. Биыл 14 жоба іске қосылып, аймақтың өнеркәсіп кәсіпорындарының инфрақұрылымына тартылатын инвестиция көлемі 230 миллиард теңгені құрайды.

«Қазмырыш» ЖШС бас директоры Александр Хмелев Қасым-Жомарт Тоқаевқа фабриканың құрылысы 3 жылда аяқталғанын және коронавирус індеті жүктелген міндетті іске асыруға кедергі болмағанын айтты. Оның пікірінше, байыту фабрикасының іске қосылуы Жәйремді ғана емес, тұтастай Қарағанды облысын дамытудың жаңа кезеңі болмақ. Мұнда жылына 5 миллион тонна кен өңделеді. Бұл кәсіпорынның кемінде 15 жыл жұмыс істеуіне мүмкіндік береді.

Сонымен қатар «Қазмырыш» компаниясы кенттің дамуына 5 миллиард теңгеге жуық қаражат құйды. Жергілікті ауруханаға заманауи жабдықтар сатып алынып, құзыреттерді дамыту орталығы құрылды және коммуналдық саланы жаңғырту мен дамытуға жыл сайын қаржы бөлінеді.

Жәйремдегі кен байыту кешенінің цех басшысы Еркін Шайхин Мемлекет басшысына қолдау көрсеткені үшін алғыс білдіріп, кенттің жанданғанын және ондағы оң өзгерістер туралы, сондай-ақ жаңа фабриканың іске қосылуынан жергілікті тұрғындар зор үміт күтетінін айтты.
Іс-шара соңында Президент кәсіпорынның еңбек ұжымына және осы ірі жобаны іске асыруға атсалысқан барша азаматтарға ризашылығын білдіріп, табыс тіледі.






///
	 

	Мемлекет басшысы азаматтық қорғаныс, өнеркәсіптік және өрт қауіпсіздігі, сондай-ақ мемлекеттік материалдық резервті қалыптастыруға, төтенше жағдайлардың алдын алу және жою саласындағы заңнамаларды жетілдіруге, бағытталған «Азаматтық қорғау туралы» Қазақстан Республикасының заңына қол қойды.

	Заң мәтіні баспасөзде жарияланады.

	***

	Мемлекет басшысы қолданыстағы заңнаманы  қабылданған «Азаматтық қорғау туралы» Заңға сәйкестендіруге бағытталған «Қазақстан Республикасының бірқатар заңнамалық актілеріне азаматтық қорғау мәселелері бойынша өзгерістермен толықтырулар енгізу туралы» Қазақстан Республикасының заңына қол қойды.

	Заң мәтіні баспасөзде жарияланады.

	***

	Мемлекет басшысы «2011 жылғы 18 қазандағы Еркін сауда аймағы туралы шартты оның Тараптары мен Өзбекстан Республикасы арасында қолдану туралы хаттаманы ратификациялау туралы» Қазақстан Республикасының заңына қол қойды.

	Заң мәтіні баспасөзде жарияланады.
///
	 

	Елімізге ресми сапармен келген Бахрейн Королі Хамад бен Иса Әл -Халифа Мемлекет басшысы Нұрсұлтан Назарбаевпен бірге Астананың көрікті жерлерін аралап көрді.

///Кездесуде «Астана» халықаралық қаржы орталығын құру барысындағы өзара іс-қимыл мәселелері жан-жақты талқыланды.
Мемлекет басшысы сапардың жоғары маңыздылығын, сондай-ақ Гонконгтың қаржы, инновация және технология салаларындағы тәжірибесінің құндылығын атап өтті.
– Гонконг әлемдік жетекші қаржы орталықтарының бірі болғандықтан, сіздердің тәжірибелеріңіз бізге аса қажет. Қазіргі уақытта біз қалыптасу кезеңін бастан өткерудеміз. Жалпы, өзара іс-қимылымыз Қазақстан мен Қытай арасындағы достық қарым-қатынастың аясында ілгерілеп келеді, – деді Қазақстан Президенті.
Д.Цанг Нұрсұлтан Назарбаевқа көрсеткен қонақжайлығы үшін алғыс айтып, бұған дейінгі өткен келіссөздердің табысты болғанын атап өтті.
– Қазақстан мен Қытай арасындағы берік серіктестік байланыстар ынтымақтастығымыздың негізі болып саналады. Делегациямыздың құрамында 20-ға жуық іскер топ өкілі бар. Біз Қазақстан тарапымен жемісті келіссөздер жүргізіп, оның барысында талқыланған күн тәртібіндегі барлық мәселелер жөнінде өзара түсіністікке қол жеткізе білдік, – деді Д.Цанг.
Бұдан бөлек, Гонконгтың қаржы министрі Назарбаев университетінің студенттерімен әңгімелесуден зор әсер алғанын атап өтті.
Соңында Елбасы Нұрсұлтан Назарбаев пен Д.Цанг Қазақстан мен Гонконгтың одан әрі ынтымақтастығы табысты болатынына сенім білдірді.




///Кездесуде Мемлекет басшысына Білім беруді және ғылымды дамытудың 2016-2019 жылдарға арналған мемлекеттік бағдарламасының іске асырылу барысы жөнінде есеп берілді.
Нұрсұлтан Назарбаев білім беру жүйесі еліміздегі саяси, экономикалық және әлеуметтік реформаларды жүзеге асыру ісінде ерекше рөл атқаратынын атап өтті.
– Біз іске асырып жатқан барлық бағдарламалық құжаттарда, соның ішінде Қазақстан халқына арналған «Төртінші өнеркәсіптік революция жағдайындағы дамудың жаңа мүмкіндіктері» атты биылғы жолдау мен «Рухани жаңғыру» бағдарламасында, сондай-ақ цифрландыру барысында білім беру ісіне зор мән берілген. Мектептегі білім берудің сапасы осы бастамалардың табысты жүзеге асырылуының кепілі болып саналады, – деді Қазақстан Президенті.
Мемлекет басшысы еліміздің білім беру жүйесіндегі реформалардың уақтылы жүргізіліп жатқанын айтып, жекелеген пәндерді ағылшын тілінде оқытуға көшу үдерісіне ерекше тоқталды.
– Пәндерді ағылшын тілінде оқыту жоғары сынып оқушылары арасында жүргізіледі. Балаларға ағылшын тілін қазір үйретпесек, келешекте олардан кәсіби мамандар даярлай алмаймыз. Бұл – уақыт талабы. Ата-аналар мұны дұрыс түсінуге тиіс. Бұл ретте, қазақ тілін оқытуды да ұмытпауымыз керек, – деді Елбасы.
Кездесуде Білім және ғылым министрі мемлекеттік және салалық бағдарламалар аясында министрлік алдына қойылған міндеттердің орындалу барысы жөнінде мәлімдеді.
Е.Сағадиев мектепке дейінгі білім беру жүйесін жетілдіру бағытында атқарылып жатқан жұмыстың аралық нәтижелері жөнінде баяндады.
– 2018 жылы мектепке дейінгі білім берумен қамту көрсеткіші 95 пайызға жетеді. Негізінен, бұл жеке балабақшалар құрылысының есебінен жүргізіліп отыр. 2019 жылдан бастап ерте жетілудің бірыңғай стандарттары енгізіледі. Сондай-ақ, балабақша кезегіне мобильдік құрылғыларды қолдану арқылы да тұруға болатынын айтып өткен жөн, – деді Білім және ғылым министрі.
Сонымен бірге, Е.Сағадиев Қазақстан Президентіне мектептерді Назарбаев зияткерлік мектептерінің тәжірибесі бойынша жаңа мазмұнға көшірудің нәтижелері жөнінде айтты.
Білім және ғылым министрі жекелеген пәндерді ағылшын тілінде оқыту үшін мұғалімдер даярлау барысы жөнінде мәлімдеді.
– 2016 жылы ағылшын тілінде 2 мың ғана мұғалім сабақ берген болатын. Былтыр 11,5 мың мұғалім тиісті ағылшын курсынан өтуге өтініш білдіріп, олардың 3 мыңға жуығы даярлығын аяқтап, сабақ беруге кірісті. 8 мың мұғалім оқуын жалғастырып, қажетті деңгейге ауысуда. Осылайша, 2019 жылы 13,5 мың мұғалім төрт пәнді ағылшын тілінде беруді бастайды, – деді Е.Сағадиев.
Кездесу соңында Нұрсұлтан Назарбаев бірқатар нақты тапсырма берді.

///Мемлекет басшысы Батыс Қазақстан облысына жұмыс сапары аясында әуежайды қайта жөндеу жұмыстарының жоспарымен танысты.
1979 жылы іске қосылып, бүгінде тозығы жеткен Орал қаласының халықаралық әуежайына қайта жөндеу және кеңейту жұмыстары биыл шілде айында басталады. Жоспар бойынша 2020 жылдың соңында аяқталуы тиіс құрылыстың нәтижесінде, терминал көлемі 4 мыңнан 7 мың шаршы метрге дейін кеңейеді. Қазіргі уақытта терминалдың өткізу қабілеті – сағатына 200 жолаушы болса, жөндеуден кейін 400-ге дейін жететін болады. Қазір жылына 160 мың жолаушыға қызмет көрсетілсе, болашақта әуежай 350 мың жолаушыны қабылдап-шығарып салуға мүмкіндік алады.
Қазақстан Президенті әуежай терминалын қайта жөндеу Батыс Қазақстан облысында жайлы инвестициялық климат қалыптастырудың алғышарты екеніне тоқталды.
– Орал – Еуропаға шығатын басты қақпамыз. Шетелдік инвестицияға тартымды болу үшін мұндай жобаны сапалы әрі уақтылы орындау керек, – деді Қасым-Жомарт Тоқаев.
Орал халықаралық әуежайын қайта жөндеу жұмыстарына бизнестің әлеуметтік жауапкершілігі аясында «Қарашығанақ Петролиум Оперейтинг» компаниясы 2,4 миллиард теңге бөлген.


///Рәсім барысында Мемлекет басшысы Нұрсұлтан Назарбаевқа Ресей Федерациясының Төтенше және өкілетті елшісі, Өзбекстан Республикасының Төтенше және өкілетті елшісі, Түрікменстанның Төтенше және өкілетті елшісі және Италия Республикасының Төтенше және өкілетті елшісі сенім грамотасын тапсырды.
Мемлекет басшысы рәсімге қатысушыларды Қазақстандағы дипломатиялық миссияларының басталуымен құттықтап, олардың қызметтері мемлекетаралық қарым-қатынастарды дамытуға тың серпін беретініне сенім білдірді.
– Сіздердің дипломатиялық қызметтеріңіз еліміз үшін мазмұнды әрі маңызды оқиғаларға толы кезеңде басталғалы тұр. Қазақстан ширек ғасыр ішінде демократиялық жүйесі орныққан, азаматтық қоғамы кемелденген, экономикасы дамыған мемлекетке айналды, – деді Нұрсұлтан Назарбаев.
Қазақстан Президенті елімізде халықаралық байланыстарды нығайтуға бағытталған көпжақты сыртқы саясат жалғаса беретінін атап өтті.
– Біз бейбітшілік пен қауіпсіздікті халықаралық құқық негізінде нығайтуды көздейтін іс-әрекеттерді қолдаймыз. Бұған Қазақстанның Біріккен Ұлттар Ұйымы Қауіпсіздік Кеңесінің тұрақты емес мүшесі ретінде атқарып келе жатқан қызметі дәлел, – деді Мемлекет басшысы.
Нұрсұлтан Назарбаев еліміздің бітімгершілік жұмыстарға белсенді атсалысып отырғанына назар аударып, Сириядағы қақтығыстарды реттеу ісінде Астана процесінің айрықша рөл атқаратынын айтты.
Сонымен қатар, Қазақстан Президенті Еуразиялық экономикалық одақ, Шанхай ынтымақтастық ұйымы, ТМД және Ұжымдық қауіпсіздік туралы шарт ұйымы сияқты халықаралық ұйымдар аясында бірлесе іс-қимыл жүргізудің маңыздылығын атап өтті.
Мемлекет басшысы еліміздің әлеуметтік-экономикалық даму нәтижелеріне тоқталып, Қазақстанда инвестиция тарту үшін қалыптасқан мүмкіндіктер жөнінде айтты.
Нұрсұлтан Назарбаев «Жасыл» технологияларды дамыту жөніндегі халықаралық орталықтың, ІТ-стартаптар технопаркінің, «Астана» халықаралық қаржы орталығының жұмысы туралы айтып, дипломаттарды осы бағытта белсенді түрде ынтымақтасуға шақырды.
– Өзара тиімді сауда-экономикалық ынтымақтастықты нығайту үшін Қазақстандағы зор мүмкіндіктерді кеңінен пайдалану қажет. Биыл біздің елімізде бірқатар маңызды халықаралық іс-шаралар жоспарланып отыр. Атап айтқанда, Астана экономикалық форумы, Әлемдік және дәстүрлі дін көшбасшыларының VI съезі және Дүниежүзілік Ислам экономикалық форумы өтеді. Осы басқосуларға сіздердің елдеріңіз белсене қатысады деп ойлаймын, – деді Қазақстан Президенті.
Нұрсұлтан Назарбаев Қазақстан мен Ресей Федерациясы арасында қалыптасқан мемлекетаралық қарым-қатынастың жоғары деңгейде екенін айтып, ынтымақтастықты одан әрі нығайта түсу бағыты екі ел халқы тарапынан кең қолдау тауып отырғанын атап өтті.
– Мен Ресей Президенті Владимир Владимирович Путинмен достыққа негізделген жеке қарым-қатынасымызды жоғары бағалаймын. Халықтарымыздың игілігі жолында Қазақстан екіжақты форматта да, халықаралық күн тәртібі аясында да Ресеймен байланысты кеңейте түсуге ниетті, – деді Қазақстан Президенті.
Рәсім барысында Мемлекет басшысы Нұрсұлтан Назарбаев Өзбекстан Президенті Шавкат Мирзиёевтің Қазақстан-Өзбекстан қарым-қатынасын одан әрі нығайтуға зор үлес қосқанын атап өтті.
– Бізді Өзбекстан Республикасымен көпғасырлық достық қатынастар, мәдениетіміз бен салт-дәстүріміздің ортақтығы тығыз байланыстырып отыр. Қазақстандағы Өзбекстан жылының басталуы және келесі жылы бауырлас Өзбекстандағы Қазақстан жылының атап өтілуі жаңа кезеңге жол ашып, ынтымақтастығымыздың барлық саласына тың серпін беретін болады, – деді Қазақстан Президенті.
Мемлекет басшысы Қазақстанның Түрікменстанмен көпжақты ынтымақтастықты одан әрі нығайтуға ниетті екенін айтты.
– Бүгінде Орталық Азиядағы бауырлас мемлекеттер – Қазақстан мен Түрікменстанды тату көршілік қатынастар байланыстырады. Елдеріміз арасында сенімді әрі сындарлы диалог орнап, барлық басты бағыттар бойынша өзара түсіністіктің жоғары деңгейіне қол жеткізілді, – деді Нұрсұлтан Назарбаев.
Қазақстан Президенті Италия Республикасымен сауда-экономикалық байланыстардың дамып келе жатқанына ерекше тоқталды.
– Италия Қазақстанның сауда саласындағы әріптестерінің үздік үштігіне кіреді және бұл көрсеткіш бойынша Еуроодақ елдері арасында бірінші орын алып отыр. Сондай-ақ, Италия – еліміздің экономикасына қаржы құйып отырған ірі инвесторлардың бірі. Қазақстан Италиямен жан-жақты ынтымақтастықты, соның ішінде инновациялар мен озық технологиялар саласындағы байланыстарды одан әрі дамытуға ниетті, – деді Мемлекет басшысы.
Соңында Нұрсұлтан Назарбаев дипломаттарды тағы да құттықтап, екіжақты қарым-қатынастарды нығайту жолындағы қызметтеріне табыс тіледі.






///Елбасы Нұрсұлтан Назарбаев Алишер Усмановты Қазақстан мен Ресей арасындағы достық қатынастарды нығайтуға және экономикалық ынтымақтастықты дамытуға қосқан елеулі үлесі үшін І дәрежелі «Достық» орденімен марапаттады.
 
Қазақстанның Тұңғыш Президенті – Елбасының Баспасөз қызметі


///Мемлекет басшысына министрліктің атқарып жатқан қазіргі қызметі және ортамерзімді жоспары жөнінде мәлімет берілді.
Қазақстан Президенті жаңа министрге заңнамалар мен нормативтік-құқықтық базаны одан әрі жетілдіру, сондай-ақ «Рухани жаңғыру» және «Киелі Қазақстан» бағдарламаларын, туризм, спорт, мәдениет және тіл саясаты салаларындағы жобаларды іске асыру жөнінде бірқатар міндет қойды.
Сонымен қатар, Қасым-Жомарт Тоқаев мәдениет және спорт қайраткерлерінің әлеуметтік тұрмыс жағдайын жақсарту, жергілікті атқарушы органдармен және бизнес-құрылымдармен өзара ықпалдастықты нығайту бойынша жұмыстарды жандандыру қажеттігін айтты.

///Қарағанды облысы
 
Мемлекет басшысы Қарағанды облысына жұмыс сапары аясында Ұлытау ауданындағы «Жошы хан» тарихи-мәдени кешенін аралап көрді.
Президентке Жошы хан кесенесі, мұражай, Жошы хан ескерткіші, жорық шатыры және қонақ үйден тұратын кешеннің заманауи технологиялық мүмкіндіктері мен қордағы құнды жәдігерлер таныстырылды.

Мемлекет басшысы қасиетті тарихи нысанның үнемі ғалымдардың назарында болып, ғылыми айналымға түсуі керек екеніне баса мән берді.
– Келесі жылы шетелдің және еліміздің белгілі ғалымдарын шақырып, Алтын Ордаға байланысты үлкен халықаралық конференция өткізу керек, – деді Қасым-Жомарт Тоқаев.
Облыс әкімі Жеңіс Қасымбек өңірдің туристік әлеуеті туралы баяндама жасап, Президентке курорттық аймақтар мен тарихи-мәдени кешендерді дамыту жоспарын ұсынды. Жоспарға сәйкес Ұлытау, Қарқаралы аудандарының, Балқаш қаласының туризм саласындағы әлеуеті артып, сервистік және туристік инфрақұрылымдары дамитын болады.











///Мемлекет басшысы елорданы абаттандыру жөніндегі жобалардың іске асырылу барысымен, сондай-ақ қаланың инфрақұрылымдық және әлеуметтік-мәдени нысандарының құрылыс жоспарымен танысты.
Нұрсұлтан Назарбаев Астанада жаңа сәулет және логистика ғамараттарын салу кезінде қала құрылысы саласындағы әлемдік жетістіктерді зерттеп, оларды қолдану қажеттігін атап өтті.
Қазақстан Президенті қаладағы өмір сүру сапасы мен жайлы тұрмыс деңгейін арттыруға бағытталған әлеуметтік жобаларды іске асырудың маңызды екенін айтты.
Сонымен қатар, Мемлекет басшысы елорданың 20 жылдығына арналған мерекелік іс-шараларды ұйымдастырып, өткізу мәселесіне баса назар аударды.
– Біз 20 жыл ішінде Ұлы Даланың дәл ортасында бүкіл әлемге танылған жаңа әсем қала тұрғыздық. Бұл қала халқымыздың мақтанышына айналды. Әрине, бұл – қала әкімшілігінің, құрылысшылардың, сәулетшілер мен осы үдеріске атсалысқан көптеген адамның маңдай терінің жемісі. Біз биыл елордамыздың 20 жылдығын тойлаймыз. Қонақтарымыздың бәріне елорданың жиырма жылда қол жеткізген тартымдылығын, әсемдігін және тыныс-тіршілігінің жоғары деңгейде екенін көрсетуіміз қажет, – деді Елбасы.
Сондай-ақ, Астана қаласының әкімі елорданы одан әрі дамыту және қала тұрғындарының өмір сүру жағдайын жақсартудың негізгі көрсеткіштеріне қол жеткізу үшін атқарылып жатқан жұмыстар жөнінде баяндады.
Соңында Нұрсұлтан Назарбаев бірқатар нақты тапсырма берді.



///Кездесу барысында халықтың әлеуметтік жағдайын көтеру, жұмыссыздықты жою, жемқорлықты ауыздықтау бағытында атқарылып жатқан жұмыстар сөз болды.
Қасым-Жомарт Тоқаев мемлекет тарапынан жасалып жатқан қадамдарды халыққа жеткізу, түсіндіру мәселелеріне мән беру керектігін айтты.
Депутат Бекболат Тілеухан рухани саланы дамытуға, оның ішінде «Абай жылын» атап өтуге қатысты өз ұсыныстарын білдірді. 

///Қарағанды облысы, Жезқазған қаласы
 
Қасым-Жомарт Тоқаев Қарағанды облысына жұмыс сапары барысында Жезқазған қаласындағы дарынды балаларға арналған мамандандырылған «Өркен» мектеп-интернатына барды.
Президент заманауи құралдармен жабдықталған «Өркен-медиа», өлкетану, домбыра және арт-студия кабинеттерін аралап көріп, педагогтармен және оқушылармен әңгімелесті.
– Ғылым, білім деген өте маңызды. «Білімді мыңды жығады» деген даналық сөз бар. Білім – қазіргі аумалы-төкпелі заманда ең күшті, ең тиімді құрал. Білімді болсаң, барлық қиындықтарды еңсересің. Міндетті түрде. Сондықтан біздің мемлекетіміздің үлгілі, лайықты, абыройлы азаматтары болыңдар. Еліміздің болашағы сендердің қолдарыңда, – деді Мемлекет басшысы.

«Өркен» мектеп-интернатының оқушылары өлкетану кабинетінде Ұлытау өңірі мен Сарыарқаның тарихы, қасиетті орындары туралы оқиды. Қасым-Жомарт Тоқаев туған өлкенің және қазақ халқының тарихын білудің маңызды екенін атап өтті.  
900 орындық қазақ тілінде оқытатын оқу ордасы 2020 жылы салынған. Мектеп-интернатта жаратылыстану және математикалық бағыт бойынша кәсіби бағдарға негізделген салалық білім беру бағдарламалары оқытылады.

Білім беру модельдерін жүзеге асыру үшін Е.А.Бөкетов атындағы Қарағанды университетімен, Ө.Байқоңыров атындағы Жезқазған университетімен және Жезқазған қаласындағы тарихи-археологиялық музеймен ынтымақтастық орнатылған.
Оқушылардың шығармашылық әлеуетін дамыту үшін 4 спорт секциясы мен 6 үйірме ашылған.
Мектепті аралап көру барысында Мемлекет басшысына Қарағанды облысында сапалы білім беруді қамтамасыз ету жөнінде берген тапсырмаларының орындалуы туралы баяндалды.
Өңірдегі 499 мектепте 206 мыңға жуық оқушы білім алады. Оның ішінде 21318 бала бірінші сынып оқушылары. Мектептердегі орын тапшылығына қатысты мәселені шешу үшін 2022-2025 жылдары 16 мектеп, оның ішінде үшеуі мемлекеттік-жекеменшік серіктестік есебінен, сондай-ақ бір жеке мектеп салу жоспарланған.
Қасым-Жомарт Тоқаевқа ауыл мектептерін жаңғырту жұмыстары туралы мәлімет берілді. Биыл өңірде 166 мектеп жөндеуден өткен және 2025 жылға дейін 299 мектеп жаңғыртылады деп жоспарланған.
Оқушылардың қауіпсіздігін қамтамасыз ету үшін Қарағанды облысының барлық білім беру нысандарында дабыл түймешелері мен хабар беру жүйелері орнатылған. 300-ден астам бала оқитын мектептерде арнайы күзет қызметі жұмыс істейді және турникеттер қойылған.












///Нұрсұлтан Назарбаев Мәскеу қаласындағы Қызыл алаңда Ұлы Отан соғысындағы жеңістің 74 жылдығына арналған әскери парадта құрметті қонақ ретінде болды.
Парад басталмас бұрын Елбасы Нұрсұлтан Назарбаев пен Ресей Президенті Владимир Путин Ұлы Отан соғысының ардагерлеріне қошемет білдірді.
Парад барысында 35 жауынгерлік есептоптар, 130-дан астам заманауи үлгідегі әскери техника, 13 мыңнан астам әскери қызметшілер сап түзеп өтті.
 
Қазақстан Республикасының Тұңғыш Президенті – Елбасының Баспасөз қызметі





///Қазақстан Президенті дәстүр бойынша Елорда күніне арналған мерекелік іс-шараны ашатын Мемлекеттік туды көтеру салтанатты рәсіміне қатысты.
– Қазақстанның туы жоғары әуелеп көтерілгенде жүрегімізді тәуелсіз еліміздің барлық жетістігіне деген мақтаныш сезімі баурап алады. Бас қаламыз қалыптасқан сәттен бастап, дамудың қазақстандық үлгісінің айқын жетістікке жеткенін көрсетіп келеді – деді Қасым-Жомарт Тоқаев.
Мемлекет басшысы әскери оқу орны түлектерінің алдында сөйлеген сөзінде Қазақстанның туын өңірде және бүкіл жер шарында қауіпсіздік пен тұрақтылықты қамтамасыз етуге бағытталған бейбітшілік пен салиқалы саясаттың символы ретінде бүкіл әлем білетінін айтты.
– Қазіргі күрделі жаһандық ахуалда біздің ер азаматтарымыз түрлі шиеленіс ошақтарына барып, бітімгерлік миссиясын абыроймен атқаруда. Білікті әскери қызметкер адамгершілік құндылықтарын биік ұстайтын, темірдей тәртіпті сақтайтын, табанды еңбек ететін адам болуы тиіс. Қазақстанның қауіпсіздігі – Сіздердің сапалы жұмыстарыңызға тікелей байланысты, – деді Қасым-Жомарт Тоқаев.
Рәсім барысында жоғары әскери оқу орнының 27 үздік түлегі Қазақстан Президенті – Қазақстан Республикасының Жоғарғы Бас қолбасшысының қолынан офицер погонын алды.
Соңында Қасым-Жомарт Тоқаев барлық қатысушыларды келе жатқан Елорда күнімен құттықтап, Қазақстан халқына бейбітшілік пен бақ-береке тіледі. 










///Мемлекет басшысы "Отан қорғаушылар" ескерткішіне гүл шоғын қойып, бір минуттық үнсіздікпен Ұлы Отан соғысында қаза тапқан жауынгерлер рухына тағзым етті. 
Құрметті қарауыл ротасы салтанатты сап түзеп жүріп өткеннен кейін, Қасым-Жомарт Тоқаев рәсімге қатысқан соғыс және тыл ардагерлерін мерекемен құттықтады.











///Кездесу барысында Нұрсұлтан Назарбаев Досхан Жолжақсыновтың отандық кинематография және театр өнерін дамытуға сіңірген еңбегін ерекше атап өтті.
– Сіз – отандық мәдениеттің көрнекті өкілдерінің бірісіз, Қазақстанның халық әртісісіз. Ұзақ жылдар бойы балалар мен жасөспірімдер театрына басшылық еттіңіз. Осы уақыт ішінде мәдениетіміздің дамуына және Қазақстан қоғамының рухани тұрғыдан жаңғыруына зор үлес қостыңыз, – деді Мемлекет басшысы.
Қазақстан Президенті киноиндустрияның маңыздылығын айрықша атап өтіп, оның қазіргі мәдениет саласында алатын орнына тоқталды.
– Бүгінде кино ұлттық сана-сезім мен төл мәдениетімізді бейнелейтін негізгі құралдың біріне айналды. Сондықтан мен сізді отандық киномызды одан әрі дамыту мәселелерін талқылау үшін шақырдым, – деді Елбасы.
Досхан Жолжақсынов Нұрсұлтан Назарбаевқа Қазақстанның кинематография өнеріне ерекше көңіл бөліп отырғаны үшін алғыс айтты.
– Сіздің жан-жақты қолдауыңыздың арқасында қазіргі киноиндустрия саласы дамудың жаңа сатысына көтерілді. Қиындықтарға қарамастан, «Көшпенділер» фильмін түсіріп, халқымыздың тарихын күллі әлемге таныттық. Содан кейін «Жау жүрек мың бала» мен «Алмас қылыш» фильмдері, сондай-ақ менің «Біржан сал», «Құнанбай» фильмдерім және басқа кинотуындылар түсірілді. Еліміздің бүкіл өңірін аралап, «Құнанбай» фильмін көрсеттік. Біз кино арқылы тарихи оқиғалар мен қазақ халқының мінез-құлқын бейнелеп, жұртшылық санасына рухани жаңғырудың негізгі идеяларын сіңіруге тырыстық, – деді халық әртісі.

///Қасым-Жомарт Тоқаев Орталық Азия мемлекеттері тәуелсіздігінің 30 жылдығы қарсаңында өтіп жатқан кездесудің ерекше екенін атап өтті. Осы уақыт аралығында мемлекеттеріміз қалыптасып, әлеуметтік-экономикалық дамуда айтарлықтай табыстарға қол жеткізді және мәдени-рухани мұрамызды жаңғыртты.
– Тәуелсіздіктің алғашқы жылынан бастап, біз иық тіресе, бір-біріміздің табыстарымызға қуанып, қиын кезеңдерде өзара қолдау көрсетіп келеміз. Солай болуы – заңдылық. Бізді ғасырлар бойы қалыптасқан тарихымыз, рухани жақындығымыз, ортақ салт-дәстүрлеріміз байланыстырып келеді. Мемлекеттер басшылары Консультативтік кездесуінің форматы аймақтың ынтымақтастығына тың серпін береді. Нұр-Сұлтан мен Ташкентте өткен саммиттердің нәтижесінде байланыстарымыздың тұрақты, дәстүрлі, ең бастысы, өзіндік сипаты қалыптасты. Аймақтағы ынтымақтастықты арттырудың негізі – жоғары деңгейдегі сенімді диалог, – деді Қасым-Жомарт Тоқаев.

Қазақстан Президенті мемлекеттер арасындағы экономикалық байланыстардың нығая түскенін атап өтті. Бірлескен кәсіпорындардың саны артып, өнеркәсіп, энергетика, машина жасау, ауыл шаруашылығы және басқа да салалардағы ірі жобалар іске асырылып келеді.
– Қазақстанның Орталық Азия мемлекеттерімен тауар айналымы соңғы бес жылдың ішінде бір жарым есе артып, 4,6 миллиард долларды құрады. Жүйелі диалог және үйлесімді іс-әрекеттер – ортақ мәселелерді шешудің тиімді әрі баламасыз тетігі, – деді Мемлекет басшысы.
Президенттің айтуынша, әлем елдері күрделі кезеңді бастан өткеріп жатыр. Ауғанстандағы қазіргі жағдай ерекше алаңдатып отыр. Коронавирус індеті жағдайды одан сайын ушықтыруда. Қасым-Жомарт Тоқаев жаңа кезеңде Орталық Азияда тұрақты дамуды қамтамасыз ету үшін аймақ елдері бірлесіп әрекет етуі тиіс деп санайды.
– Елдеріміз арасындағы тауар айналымын арттыру, оның құрылымын жақсарту және жеткізілетін тауар түрлерін кеңейту бойынша жұмысты жандандыру қажет. Қазақстан Орталық Азия елдеріне экспорттық тасымалды 1 миллиард АҚШ долларына дейін ұлғайта алады. Мұндай қор аймақтың басқа да елдерінде бар екеніне сенімдімін. Орталық Азияның көлік дәліздеріне интеграцияланған тауар өткізудің бірыңғай желісін құруда күш жұмылдыруды ұсынамыз. Бұл көтерме-бөлу және агрологистикалық орталықтардан тұратын жаңа инфрақұрылым тауарларымызды Еуразия экономикалық одақтың, ТМД және үшінші мемлекеттердің нарығына шығаруға мүмкіндік береді. Маусымаралық кезеңде өз нарығымызды да ауыл шаруашылығы өнімдерімен қамтамасыз етуге жағдай жасайды, – деді Президент.

Мемлекет басшысы табысты серіктестіктің үлгісі ретінде Қазақстан мен Өзбекстанның ортақ шекарасында құрылған «Орталық Азия» халықаралық сауда-экономикалық ынтымақтастық орталығын атап өтті. Қасым-Жомарт Тоқаев президенттерді аймақтық экономиканың стратегиялық маңызды салаларына инвестиция тарту үшін күш-жігерді біріктіруге шақырды.
Президент ұлттық экономикаларды инновациялық-цифрлық платформаға ауыстыру дамудың баламасыз жолы деп атап өтті. Сондай-ақ, Қазақстанда өнеркәсіпті, энергетика, көлік және әлеуметтік салаларды цифрландыру, «ақылды» қалаларды дамыту жобалары белсенді жүзеге асырылып келе жатқанын айтты.

Қасым-Жомарт Тоқаевтың пікірінше, аймақ мемлекеттері Азия мен Еуропаны байланыстырушы көпір рөлін атқарып отыр. Бұл ретте, Қазақстан Транскаспий халықаралық көлік дәлізінің транзиттік әлеуетін біртіндеп дамытуда. Одан бөлек, «Қытай – Еуропа – Қытай» трансқұрлықтық бағдарының қазақстандық бөлігінің әлеуеті нығайып келеді.
– 2025 жылға дейін екінші жолдардың құрылысы аяқталып, «Достық – Мойынты» теміржол учаскесі толықтай электрмен жабдықталады. Нәтижесінде аталған бағыттың өткізу мүмкіндігі бес есе ұлғаяды. Жобаға 2 миллиард АҚШ долларынан астам қаржы салынады. «Қазақстан – Түрікменстан – Иран» теміржолы да үлкен мүмкіндіктер береді. Елдеріміз үшін Парсы шығанағы мемлекеттеріне шығудың қысқа жолы осы. Жыл сайын аймақтағы жүк тасымалы артып келе жатқандықтан Трансазиялық теміржол магистралінің оңтүстік дәлізін дамыту қажеттігі туындап отыр. Мысалы, «Дарбаза – Мақтаарал» теміржол желісін іске қосу жүк тасымалы мерзімін 1,5 есе қысқартады. Оңтүстік Азия нарықтарына жол ашатын «Мазари – Шариф – Кабул – Пешавар» теміржолы құрылысы жобасының келешегі бар деп есептейміз. Қазақстан және Түрікменстан айлақтары қуатының әлеуеті зор, – деп атап өтті Мемлекет басшысы.
Соңғы үш жылдың ішінде Транскаспий бағыты арқылы өтетін контейнерлердің легі 13 есеге артты. Қазақстан Ақтау айлағының базасында әлемнің озық операторларын тарта отырып, «контейнерлік хабты» ашуды жоспарлап отыр (Cosco, Maersk, CMA CGM және т.б.). Еліміз аймақ ішінде көлік коммуникацияларын дамыту мақсатында өзара тиімді ынтымақтастық жасасуға әзір.
– Өзбекстанмен арадағы жаңа жобалар белсенді түрде пысықталып жатыр. Ең алдымен, «Түркістан – Шымкент – Ташкент» жоғары жылдамдықтағы теміржол құрылысы туралы айтып отырмыз (жоба құны шамамен 70 миллион АҚШ доллары). Бұдан бұрын «Бейнеу – Ақжігіт» автожолының құрылысы аяқталған болатын. Аталған бағыт арқылы өзбек серіктестерімізге Құрық және Ақтау айлақтарына шығатын қысқа жол ашылды. «Түрікменбашы – Гарабоғаз – Қазақстанның шекарасы» автомагистралінің әлеуеті зор. Осы бағдар Түрікменстанмен арадағы жолаушы және жүк тасымалын арттыруға мүмкіндік береді. Жалпы, Дүниежүзілік банктің бағалауынша, Орталық Азиядағы көлік коммуникацияларын дамыту барлық елдердің ішкі жалпы өнімін 15 пайызға арттыруға жағдай жасайды. Бұл – ауқымды қор. Осы ретте, күш-жігерімізді біріктіре отырып, аймақтың көлік байланысын арттырып, дәліз жағдайын жақсартуымыз қажет, – деді Қазақстан Президенті.

Мемлекет басшысы су ресурстарымен қамтамасыз ету мен аймақтың био және экожүйесін сақтауды Орталық Азиядағы негізгі мәселенің бірі ретінде атап өтті.
– Біз қазірдің өзінде климаттың жаһандық жылынуы салдарын судың азаюы мен құрғақшылық арқылы көріп отырмыз. Бұл, әсіресе, Сырдария бассейнінде ерекше сезіліп отыр. Кейінгі екі жылдағы вегетациялық кезеңде Шардара су қоймасына жиналатын су көлемі 40 пайызға, Кіші Арал теңізіне келетін су мөлшері 60 пайызға азайып кетті. Трансшекаралық өзендер ресурстарын тиімді басқару мен алдыңғы қатардағы технологиялық шешімдерді енгізу үшін бірлескен су саясатын енгізу маңызды. Біздің өзара іс-қимылымыз тараптардың мүддесін ескерген және өзара міндеттерді толықтай орындайтын, тең дәрежеде қолдану принципі негізінде жүзеге асуы тиіс. Су – Орталық Азия елдерінің арасын ашудың басы емес, керісінше, біріктіретін ресурс болуы керек, – деді Қасым-Жомарт Тоқаев.  
Баяндамада коронавирус пандемиясы сынағы кезінде халықтарымыздың бірлігі мен бір-біріне деген көмегі туралы айтылды.
– Қазақстан достық пен ынтымақтастық аясында бауырлас мемлекеттер мен халықтарға барынша көмек көрсетті және жәрдемдесе де береді. Ғылыми-зерттеу саласында жинақталған тәжірибемізбен бөлісуге де әзірміз. Түрікменстан Президентінің вирусология және эпидемиология орталығын құру туралы ұсынысын қолдаймыз. Шын мәнінде, осы салада ғылыми ынтымақтастықты күшейту маңызды. Жақында қазақ вакцинасы Қырғызстанға жіберілді. Ресейлік «Спутник-V» вакцинасын өндіру де жолға қойылды, – деді Мемлекет басшысы.

Қасым-Жомарт Тоқаев терроризм, діни экстремизм, есірткі тасымалы, трансұлттық қылмыс сияқты сынақтардың сақталып отырғанына тоқталды.
– Бірлігімізді бекемдеп, бір-бірімізбен болмашы бәсекелестікке жол бермеуіміз қажет. Бұл мәселеде ХХІ ғ. Орталық Азияны дамыту мақсатындағы достық, тату көрші, ынтымақтастық жөніндегі Келісімге тез арада қол қоюдың маңызы артып келеді. Тараптардың жуық арада осынау тарихи келісімге қол қоюға дайын болуын құптаймыз. Халықаралық аса маңызды мәселелерде барынша ортақ ұстаным білдірсек, әлемдік қауымдастыққа келісім тапқан ортақ тәсілімізді көрсетер едік. Халықаралық алаңдардағы бәсекелестік ұлттық мүдделерімізге қайшы келеді, – деп атап өтті Қазақстан Президенті.  
Алдағы уақытта бауырлас халықтарды жақындата түсуде мәдени-гуманитарлық өзара іс-қимылдар маңызды рөл атқарады. Мемлекет басшысы туыстық байланысты сақтап, күшейту және мәдени-гуманитарлық күн тәртібін жаңа мазмұнмен толықтыру жөніндегі пікірін айтты. Сондай-ақ Қазақстан білім саласындағы өзара іс-қимылды кеңейтуді қолдайды.  
– Көңіл бөлуді қажет ететін тағы бір сала – елдеріміздің жастары арасындағы байланысты дамыту. Тереңде жатқан тарихи қарым-қатынасымызды сақтап қалуда жастарымыз маңызды рөл атқарады. Студенттер алмасуды кеңейтуді, олардың жақсы білім алуға ұмтылысын жан-жақты қолдауды, Орталық Азия азаматтарының Қазақстандағы алдыңғы қатарлы жоғары оқу орындарында білім алуына квота көбейтуді маңызды деп есептейміз, – деді Қасым-Жомарт Тоқаев.
Барлық ұсыныстар аймақтағы мемлекеттер мен халықтардың мүддесі жолында жан-жақты әрі өзара тиімді ынтымақтастықты тереңдете түсуге деген шынайы ниеттен туындағаны айтылды.
– Біздің басты мақсатымыз Орталық Азияны тұрақты, экономикалық жағынан дамыған, өркендеген өңірге айналдыру. Достық, тату көрші әрі өзара сенім негізінде барша қиындықтарды еңсеріп, алға қойған игі мақсатымызға қол жеткізе алатынымызға сенемін, – деп сөзін қорытындылады Мемлекет басшысы.

Консультативтік кеңесте, сондай-ақ, Түрікменстан Президенті Гурбангулы Бердімұхамедов, Қырғыз Республикасының Президенті Садыр Жапаров, Тәжікстан Президенті Эмомали Рахмон, Өзбекстан Президенті Шавкат Мирзиёев, БҰҰ Бас хатшысының Орталық Азиядағы арнайы өкілі Наталья Герман сөз сөйледі.
Кездесу қорытындысы бойынша Бірлескен мәлімдеме қабылданды.
///Ақорда резиденциясында Президент Қасым-Жомарт Тоқаевтың төрағалығымен бейнебайланыс форматында Қазақстан халқы Ассамблеясы Кеңесінің кеңейтілген отырысы өтті. Жиынға Парламент депутаттары, мемлекеттік органдардың өкілдері, республикалық этномәдени бірлестіктердің жетекшілері, сондай-ақ бұқаралық ақпарат құралдарының өкілдері қатысты.
Мемлекет басшысы Елбасы Нұрсұлтан Әбішұлы Назарбаевтың сындарлы саясатының арқасында елімізде этносаралық және конфессияаралық келісімнің бірегей үлгісі қалыптасқанын және оның тиімділігін әлем қауымдастығы мойындағанын атап өтті.

–  Қастерлі Отанымызда түрлі мәдениеттердің үйлесім тапқаны – соның айқын көрінісі. Бұл – біртұтас ұлт болып ұйысуымыздың басты қағидаты әрі айнымас стратегиялық бағдарымыз, – деді Қасым-Жомарт Тоқаев.           
Президент өз Жолдауында ел бірлігін нығайта түсу қажеттігіне айрықша мән бергенін еске сала отырып, осы маңызды бағытта Ассамблеяның басты рөл атқаратынын айтты. 
– Кейінгі уақытта Қазақстан халқы Ассамблеясының жұмысы әртүрлі этникалық топтарды қорғауға және олардың мүдделерін ілгерілетуге бағытталған деген пікірлер жиі айтылады. Бірақ бұл – еліміздегі оның мәні зор екеніне берілген біржақты түсінік. Шын мәнінде, Ассамблея ұлт бірлігін нығайтудың нақты құралына айналды және барлық азаматты ортақ мемлекеттілік идеясының төңірегіне жұмылдыра алды. Ассамблеяны құрудың арқасында өте күрделі проблеманың – этникалық мәселені саясиландырудың алдын алу тетіктері пайда болды, – деді Мемлекет басшысы.
Сонымен қатар Президент Ассамблея халықтың тұтастығын нығайтуға, қазақстандықтарды қоғамдық-саяси өмірге жұмылдыруға, мемлекеттік тіл мен оның Қазақстандағы мәртебесін ілгерілетуге  және азаматтық белсенділіктің жаңа формасының қалыптасуына қосқан үлесін атап өтті.

Сондай-ақ Президент этникалық саладағы проблемалар деструктивтік мақсатта пайдаланылып кетуі мүмкін екенін айтты.
– Өкінішке қарай, этникалық факторлар, ұлтаралық қатынастар, әсіресе дағдарыс кезінде түрлі қақтығыстардың ошағы болуы мүмкін екенін әлемдік тәжірибе көрсетіп отыр. Оның деструктивтік әлеуеті ақпараттық және гибридтік соғыстардың, жиі жасалатын популистік мәлімдемелердің, алып-сатарлық пен ашық арандатушылықтың қазіргі дәуірінде айтарлықтай күшейе түсті, – деді Қасым-Жомарт Тоқаев.
Президент этносаралық келісім экономикаға және адамдардың әлеуметтік жағдайына тікелей әсер етеді деп есептейді.
– Елдегі тұрақтылықты сақтау үшін мәдениет пен білімнің, ақпараттық қауіпсіздіктің маңызы зор. Біз бұл бағыттағы мемлекеттік саясаттың жан-жақты әрі тиімді, яғни инклюзивті болуын қамтамасыз ететін жүйелі шаралар қабылдадық. Осы мақсатта арнайы құрылымдар жасақталды. Дегенмен, этносаралық келісімді нығайту ісінде әрбір министрлік пен мекеме айрықша рөл атқарады. Әсіресе, әлеуметтік саладағы саясаттың орны бөлек. Шын мәнінде, этносаясатқа құзырлы органдар ғана жауап бермеуі керек. Алдағы міндеттерді табысты орындау үшін мемлекет пен қоғам бірлесе жұмыс істеуі қажет. Сонда ғана біз халқымыздың береке-бірлігін сақтап, мемлекетімізді нығайта аламыз. Тұрақты дамудың және  өсіп-өркендеудің бірден-бір жолы – осы, – деді Мемлекет басшысы.

Осыған байланысты Қасым-Жомарт Тоқаев мемлекеттік органдар мен Қазақстан халқы Ассамблеясына бірқатар басым міндет жүктеді.
Президент, ең алдымен, мүмкіндіктердің тең болу қағидатына негізделген аймақтық дамуды қамтамасыз етудің маңыздылығына назар аударды. Соның ішінде этникалық анклавтардың туындауына, мәдени және тілдік кедергілерге, этносаралық шиеленістер мен қақтығыстарға әкеліп соғатын әлеуметтік-мәдени оқшаулануға қатысты қатерлерге тоқталды.
Мемлекет басшысы мұндай қатерлердің алдын алу үшін еліміздегі қалалар мен ауылдарда, оқшауланған этникалық аудандар мен кварталдардың қалыптасуы сияқты жағымсыз тенденцияны еңсеруге бағытталған жүйелі шаралар әзірлеу қажеттігін айтты. Сонымен қатар, бірқатар аймақта этникалық топтардың қазақстандық шынайы өмірден алыстауына байланысты «ішкі эмиграция» үрдісі байқалып отырғанына назар аударды.
– Бұл үрдіс этникалық топтардың Қазақстан қоғамына толық интеграциялануына кедергі келтіруі мүмкін. Мұндай күрделі әрі проблемалы жағдайлар туралы ашық айтылуы керек деп ойлаймын. Бұл проблемаларға көз жұмуға болмайды. Әйтпесе, бұл келеңсіздікке әкеп соқтыруы мүмкін және туындаған мәселелерге шынайы баға бере алмаймыз. Мемлекет этникалық топтардың әлеуметтік-экономикалық интеграциялану саясатын жүргізіп, осы негізде кез келген шиеленістің жанжалға ұласпауы үшін алдын алатынын ерекше атап өткім келеді. Мұндай жанжалдардың бәрі теріс пиғылды арандатушылардың ісі екенін жақсы білеміз. Ондай арандатушылармен күресеміз және оларға аяушылық болмайды, – деді Қасым-Жомарт Тоқаев.

Президенттің пікірінше, этносаралық қатынастар саласындағы жергілікті атқарушы органдар жұмысының тиімділігін арттыру маңызды міндет. Осыған байланысты бейбітшілік пен келісімді нығайту үшін азаматтық қоғам институттарын жан-жақты қолдау қажет. Тиісті лауазымды тұлғалар олардың қызметін үйлестіруге тікелей жауапты болады.
Мемлекет басшысы жергілікті атқарушы органдардың тағы бір басым міндеті ретінде әлеуметтік, қылмыстық, тұрмыстық жанжалдардың алдын алуды атады. Президенттің пайымдауынша, этникалық астамшылықтың  барлық көрінісі, қандай да бір кемсітушілікке, қоғамдық тәртіпті бұзуға жол бермей, ішкі тұрақтылықты заңға сәйкес қамтамасыз етуі керек.
– Біздің бірлігімізге зиян келтіруді көздейтін сырттағы және ішкі теріс пиғылды адамдардың, түрлі авантюристердің, жауапсыз әрі қабілетсіз саясаткерлер мен сарапшылардың жетегінде кетпеу маңызды. «Ит үреді, керуен көшеді» деген сөз бар. Біртұтас қоғам ретінде біздің ұстанымымыздың дұрыс екеніне сенімдіміз. Алайда бұл әрекет етпей отыр дегенді білдірмейді. Біздің қоғамға және мемлекетімізге қарсы арандатушылықтың барлық түріне құқықтық әрі ақпараттық құралдар арқылы тойтарыс беру керек, – деді Қасым-Жомарт Тоқаев. 
Президент ҚХА қызметін одан әрі дамыту мәселесіне арнайы тоқталды. Қасым-Жомарт Тоқаев республикалық Аналар кеңесін құрудың маңызды екенін атап өтті. Аталған Кеңес еліміздің бірлігі мен татулығының өзегі саналатын құндылықтарды жастардың бойына дарытуға септігін тигізеді.

Сонымен қатар Мемлекет басшысы «Жаңғыру жолы» қозғалысын Ассамблея жанындағы республикалық жастар ұйымы ретінде қайта құру мүмкіндігін қарастыруды ұсынып, жастармен жұмыс жүргізудің маңызды екенін айтты. Бұл ретте, ҚХА жастарының орман алқаптарында 2 миллиард ағаш егуге және елді мекендерде 15 миллион көшет отырғызуға белсенді қатысатынына сенім білдірді. Президент жастар саясатының өзектілігіне мән бере отырып, Ассамблеяның кезекті сессиясын осы тақырыпқа арнауды ұсынды.
Президент Ассамблеяның әлеуметтік және қоғамдық маңызы бар жобаларды қолдау тәсілдерін дамыту мәселесіне көңіл бөлді. Қасым-Жомарт Тоқаевтың айтуынша, достық үйлерін мәжіліс пен салтанатты жиындарды өткізу залдары емес, ҚХА-ның халық бастамаларының ресурстық орталықтары мен жобалық кеңселеріне айналдырған жөн. Ал этномәдени бірлестіктер бұл жұмысқа белсене атсалысуы керек.
Мемлекет басшысы Ассамблеяны этникалық мәселелер жөнінде оң пікір қалыптастыратын сапалы әрі креативті және тиімді ақпараттық жұмыс жүргізуге шақырды.
– Өңір басшылары жергілікті ассамблеяның жетекшісі ретінде ақпараттық кеңістікте белсенді болуы қажет. Ассамблея мүшелері медиасалада, соның ішінде әлеуметтік желіде өз ұстанымын қорғай білуге тиіс.  Еліміздегі бірлік пен татулыққа қарсы айтылған бір де бір сөз жауапсыз қалмауы керек, – деді Президент. 

Қасым-Жомарт Тоқаев этносаралық саладағы ғылыми негізделген тәсіл – мемлекеттік саясаттың бастауы болуы тиіс екенін айтты. Оның пікірінше, бұл аса күрделі бағытта дилетанттық пен популизмге жол бермеу қажет. Ал елімізде және одан тыс жерлерде туындайтын барлық сұрақтарға ғылыми дәлелдер мен нақты сандарға сүйене отырып, салмақты жауап берілуі қажет.  
–  Ақпарат және қоғамдық даму министрлігіне интеграция, жалпы ұлттық бірлік, этносаралық қатынастарды үйлестірудің өзекті мәселелері бойынша пайдалы зерттеулер жүргізуді тапсырамын. Үкімет бұл бағытта қажетті қолдау көрсетеді, – деді Мемлекет басшысы.
Президент сөзін қорытындылай келе, жалпыұлттық бірлік қуатты мемлекеттің кепілі екенін айтты.
– Біз отаншылдықты, өзара сыйластық пен татулықты жан-жақты дәріптеуіміз керек. Бұл – мемлекеттің ғана емес, барша азаматтарымыздың ортақ міндеті. Жалпыұлттық бірлік – қуатты мемлекет болудың басты кепілі. Егемен еліміздің баға жетпес байлығын кейінгі ұрпақ үшін сақтай білуіміз керек. Осы жауапты міндетті абыроймен атқарасыздар деп сенемін, – деді Қасым-Жомарт Тоқаев.  
 





 
///
	 

	16 сәуірде Қазақстан Республикасы Ұлттық Банкінің 2013 жылғы есебі қаралатын кеңес өтеді деп жоспарланып отыр.

	17 сәуірде Нұрсұлтан Назарбаев саяси мемлекеттік қызметшілердің ант беру рәсіміне қатысады деп күтілуде.

	18 сәуірде Мемлекет басшысы «Қазақстан – 2050» Стратегиясы: бейбітшілік, руханият және келісім мәдениеті» тақырыбына арналған Қазақстан халқы Ассамблеясының XXI сессиясының жұмысына қатысады.  
///
	 

	Елімізге ресми сапармен келген Бахрейн Королі Хамад бен Иса Әл -Халифа Мемлекет басшысы Нұрсұлтан Назарбаевпен бірге Астананың көрікті жерлерін аралап көрді.

///Қасым-Жомарт Тоқаевқа Азиядағы өзара іс-қимыл және сенім шаралары жөніндегі кеңеске Қазақстан төрағалығының бірінші жылының қорытындылары туралы мәлімет берілді. Сонымен қатар Хатшылықтың қазіргі қызметіндегі басым бағыттардың бірі ретінде форумның институционалдық дамуына қатысты жүргізіліп жатқан жұмыстарға ерекше назар аударылды.
Осы ретте, АӨСШК Хатшылығының атқарушы директоры Қайрат Сарыбай Мемлекет басшысына Ақылмандар кеңесін құруға және АӨСШК-тің Талдау орталықтарының форумын тұрақты жұмыс істейтін консультативтік алаң ретінде қайта құруға қатысты бастамаларының іске асырылуы туралы мәлімет берді.
Кездесу барысында Қасым-Жомарт Тоқаевқа АӨСШК аясында Азия аумағындағы сенім мен ынтымақтастықты нығайтуға бағытталған 50-ге жуық іс-шара өткізілгені туралы айтылды.  
Бұдан бөлек, Қайрат Сарыбай Мемлекет басшысына Кеңестің сыртқы саяси ведомство басшыларының жуырда болған кездесуінің негізгі қорытындылары мен 2022 жылы Нұр-Сұлтан қаласында өтетін АӨСШК-тің VI Саммитіне дайындық жұмыстары туралы баяндады.
Қазақстан Президенті жоғары деңгейдегі алдағы жиынға тиянақты дайындалудың, соның ішінде маңызды мәселелер мен ұйымдастыру жұмыстарын пысықтаудың маңызды екеніне баса мән берді. 
///
	

	Болашақ стансасына келгеннен кейін мемлекет басшылары үшін Қазақстан мен Түрікменстан теміржол транзит-көлік әлеуетінің тұсаукесері өтті.

	Бұл ретте «Өзен – Түрікменстанның мемлекеттік шекарасы» учаскесін онлайн-іске қосу және Қазақстан астығын тиеген составтың Қостанай облысынан Болашақ стансасына қарай қозғалысы жүзеге асырылды.

	Тұсаукесер рәсімі аяқталғаннан кейін екі елдің көшбасшылары Қазақстан мен Түрікменстанның теміржол компаниясы басшыларымен әңгімелесті.

	Сондай-ақ, мемлекет басшылары вокзал маңындағы алаңға келіп, теміржолшылармен және өңірдің жұртшылық өкілдерімен кездесті. Нұрсұлтан Назарбаев өңір тұрғындарымен амандаса келе, Маңғыстау облысы еліміздің ең маңызды аймақтарының бірі екенін атап өтті.

	Мемлекет басшысы Қазақстан, Түрікменстан және Иран аумағы арқылы өтетін Қазақстан-Түрікменстан «Өзен-Берекет-Горган» теміржол учаскесінің ашылуы Маңғыстаудың Каспий теңізіне және оңтүстік теңіздерге шығуын қамтамасыз ететін өңірге айналуына мүмкіндік беретінін атап көрсетті.

	Одан кейін екі мемлекеттің шекарасында Нұрсұлтан Назарбаев пен Гурбангулы Бердімұхамедовтің қатысуымен «Алтын төсем» түйісуін қалау рәсімі өтті.

	Нұрсұлтан Назарбаев өз сөзінде бұл трансұлттық нысанның тарихи мәні бар екеніне тоқталды.

	- Ол Қазақстан мен Түрікменстан арасында тікелей теміржол қатынасын орнатады. Жаңа жол жүктің жеткізілу, соның ішінде транзиттеу, ал болашақта жолаушылар үшін жол қатынасы мерзімін қысқартады. Қазіргі жағдайда уақыт маңызды фактор болып саналады. Осы орайда, жүк айналымының мерзімін қысқарту айқын бәсекелестік басымдықты қамтамасыз етеді. Ол, өз кезегінде, іскерлік белсенділікті арттырып, нәтижесінде  біздің елдеріміздің әл-ауқатының өсуіне игі ықпал етеді. Бұған қоса, Қазақстан-Түрікменстан теміржолы – келешекте Парсы шығанағы аймағына шығуды қамтамасыз ететін теміржол дәлізінің негізгі бөлігі, - деді Мемлекет басшысы.

	Қазақстан Президенті бұл жобаның негізі 2007 жылы қазанда қаланғанын еске салды.

	- Сол кезде біз Түрікменстан және Иран Президенттерімен бірге «Өзен-Берекет-Горган» маршруты бойынша көлік магистралының құрылысы туралы декларацияға қол қойдық. 2009 жылы біз құрылысты бастадық. Қазіргі уақытта Қазақстан-Түрікменстан теміржол магистралының төсемі жөніндегі жұмыстар сәтті аяқталды. Келешекте біз іске қосқан маршрут Орталық Азия, Таяу Шығыс және Еуропа көлік желілерімен жалғастырады. Бұл идея декларацияға қол қойғанға дейін-ақ қарастырылған болатын, - деді Нұрсұлтан Назарбаев.  

	Мемлекет басшысы осы жылдар ішінде жобаның өзектілігі одан әрі арта түскенін атап өтті.

	- Әлемдік сауданың, сондай-ақ өндіріс игіліктерінің Азияға қарай ойысуы, Азия нарығына қолжетімділіктің мәнін күшейтті. Бұл ретте Қазақстан мен Түрікменстанның экономикасы соңғы жылдары тұрақты өсімін көрсетті. Алайда Қазақстан мен Түрікменстан мұхитқа тікелей шыға алмайды. Жиналған өндірістік әлеует жаңа нарықты, күш салатын жаңа мүмкіндіктерді іздестіру міндетін қойып отыр, - деді Қазақстан Президенті.

	Нұрсұлтан Назарбаев Қазақстан мен Түрікменстан арасындағы теміржол қатынасы тауар айналымы мен экономикалық өсімге ықпал ете отырып, біздің кәсіпорындар үшін жаңа мүмкіндіктер ашатынын атап өтті. Маршруттың жалғасын табуы бұл мүмкіндіктерді күшейте түседі.

	- Біріншіден, біздің мемлекеттеріміз арасындағы сауда қарқыны артатын болады. Бұл, ең алдымен, екі елдің шекара маңындағы іс жүзіндегі ынтымақтастыққа қатысты. Қазақстанның Маңғыстау облысы мен Түрікменстанның Балқан уәлаятының өзара ықпалдастығы барынша ұлғаяды деп сенемін. Екіншіден, біз Таяу Шығысқа, Оңтүстік және Оңтүстік-Шығыс Азияға бағытталған экспортты ұлғайта аламыз. Үшіншіден, солтүстік және оңтүстік бағыттағы тәрізді ондаған ел үшін қолайлы және экономикалық жағынан тиімді маршрут пайда болады. Ирандық достар жолдың өздері жақтағы бөлігін аяқтайды деп сенемін, сөйтіп, таяу уақытта біз Парсы шығанағына дейінгі барлық теміржол құрылысының аяқталуын мерекелейтін боламыз деп үміттенемін. Біз, өз кезегімізде, логистика саласында жаңа жұмыс орындарын ашып, транзиттік мемлекет ретінде артықшылыққа ие боламыз, - деді Мемлекет басшысы.  

	Қазақстан Президенті жаңа теміржол көлік, өндірістік және әлеуметтік инфрақұрылымдар аясын ұлғайтуды қоса алғанда, Каспий маңы өңірінің дамуына қуатты серпіліс беретінін атап көрсетті.

	- Осы орайда, магистраль біздің елдеріміз халықтарының әл-ауқатын арттыруға қосқан қомақты үлесі болып табылады. Экономикалық жағынан тікелей тиімді болумен қатар, теміржол тату көршілестік қарым-қатынастарды одан әрі нығайтудың ұтымды тәсілі болып саналады, - деді Нұрсұлтан Назарбаев. 

	Сонымен қатар, Мемлекет басшысы бұл жобаны іске асыру екі ел экономикасының орнықтылығының көрсеткіші екендігіне тоқталды.

	- Ол ең күрделі техникалық, инвестициялық және ұйымдастырушылық міндеттерді орындауға біздің күш-жігеріміз жететінін дәлелдейді. Бүгінде, көптеген мемлекет қаржы күйзелісін әлі күнге дейін бастан кешіп отырғанда, біз мұндай кең ауқымдағы көлік нысанын толық аяқталуына дейін жеткіздік, - деді Қазақстан Президенті.    

	Сөз соңында Нұрсұлтан Назарбаев Гурбангулы Бердімұхамедовке жобаға белсене қолдау көрсеткені үшін тағы да ризашылығын білдірді. 

	- Мен «Қазақстан-Түрікменстан» теміржол жобасын бастан-аяқ іске асыруға еңбек сіңірген барлығыңызға ерекше алғысымды айтамын. Сіздердің жасампаздық жұмыстарыңыз екі мемлекетті біріктірген жол салуларыңыз арқылы өз нәтижесін берді. Екі ел халқына бейбітшілік, бақ-береке және игілік тілеймін, - деді Мемлекет басшысы.

	Өз кезегінде Түрікменстан Президенті Гурбангулы Бердімұхамедов Орталық Азия елдері мен Каспий бассейнін Қара теңіз өңірімен, Кавказ маңы мемлекеттерімен біріктіруші жаңа экономикалық кеңістік іргетасының қалануы елдердің солтүстік Еуропаға одан әрі шығуын қамтамасыз етуге мүмкіндік беретінін атап өтті.

	- Біздің жобамыз келешекте Қытай, Үндістан және Азия-Тынық мұхит өңірлерінің елдері тәрізді жаһандық дамудың экономикалық орталығына алып шығатын шығыс бағытындағы көлік инфрақұрылымына қосылуды көздейді. Бұл геоэкономикалық көзқарас тұрғысынан анағұрлым ауқымды түрдегі ынтымақтастықтың құрылғанын, сондай-ақ біздің елдеріміз дамуының стратегиялық перспективасындағы жаңашылдық көзқарасты көрсетеді, - деді Түрікменстан Президенті.

	Сондай-ақ,  Гурбангулы Бердімұхамедов құрылысшыларға, инженерлерге, жобалаушыларға және теміржол құрылысын салуға тікелей атсалысқандардың барлығына алғысын айтты.

	- Мұндай жобаны жүзеге асыру шынайы достық, бауырластық және тату көршілік қарым-қатынастар байланыстырып отырған біздің елдерімізді экономикалық жағынан қуатты, тұрақты және болашағына сенімді мемлекет ретінде танытады. Жобаны жүзеге асыруда бір-бірімізге қолдау көрсету, тиянақтылық және екі елдің тиісті ведомстволарының үйлестірілген жұмысы шешуші факторға айналды. Қазақстан Президентіне бұл жобаны қолдағаны үшін, оның табысты іске асыру үшін барлық қажетті ресурстарды жұмылдырып, бағыттағаны үшін зор ризашылығымды білдіремін, - деді Түрікменстан Президенті.                 

	Екі мемлекеттің көшбасшылары, сондай-ақ «Қазақстан-Түрікменстан» оптикалық-талшықты байланыс желісін іске қосты, ол «Қазақтелеком» АҚ желісі арқылы Түрікменстан, Ауғанстан және Иран желілеріне қосылуды ұйымдастыруға, сондай-ақ Түрікменстан үшін Ресей, Еуропа және Оңтүстік-Шығыс Азия елдері бағыттары бойынша транзит трафигіне мүмкіндік береді. 

	Түрікмен жағына өткеннен кейін екі мемлекет басшылары Серхетяка стансасының салтанатты ашылуына қатысты, сондай-ақ «Берекет» теміржол торабының онлайн-ашылуын жүзеге асырды.

	«Болашақ-Серхетяка» учаскесі келешекте Қазақстан, Түрікменстан және Иран елдерін байланыстыратын темір жол дәлізі бөлігі болып саналады. Қазіргі уақытта мемлекетаралық жобаның жүзеге асуы аяқталуға жақын.

	Темір жолдың қазақстандық бөлігі – Өзен-Болашақ учаскесінің ұзындығы 146 шақырым. Жаңа темір жол желісі дамыған  инфрақұрылымы бар заманауи теміржол магистралы саналады. Жол бойында екі жаңа станса ашылып, бес жол айрығы іске қосылды.

	Құрылыстың жалпы құны – 65 миллиард теңге, Қазақстанның қамтылуы  80 пайыз. Темір жол желісі пайдалануға берілген соң 800-ден астам қазақстандық жұмыс тауып қана қоймай, тұрғын үймен де қамтамасыз етілетін болады.

	

	

	

	 

	

///Жиында қауіпсіздікті қамтамасыз ету саласындағы жаһандық факторларды қамтитын өзекті мәселелер, сондай-ақ табиғи және техногендік сипаттағы төтенше жағдайларға қарсы тұру барысында қолданылатын күштер мен құралдардың қазіргі ахуалы талқыланды.
– Біз бүгін еліміздің барлық күштерін түрлі төтенше жағдайларға қарсы тұруға және жұмылдыруға дайындығын талқылайтын боламыз. Сонымен қатар, Қазақстанның Қауіпсіздік кеңесінің рөлі мен мәртебесін одан әрі арттыру жөніндегі мәселелер қарастырылады, – деді Нұрсұлтан Назарбаев.
Кеңесте Елбасы «ЭКСПО-2017» халықаралық көрмесін өткізу барысында қауіпсіздікті ойдағыдай қамтамасыз еткені үшін құқық қорғау және арнаулы органдардың қызметкерлеріне алғыс айтты.
Жиын қорытындысы бойынша Қазақстан Президенті бірқатар нақты тапсырма берді.

///Кездесу барысында Нұрсұлтан Назарбаевқа «Астана» халықаралық қаржы орталығының қазіргі қызметі және алдағы жоспары туралы мәлімделді.  
Елбасы «Астана» халықаралық қаржы орталығын дамыту үшін атқарылып жатқан жұмыстардың маңыздылығын атап өтті.
– «Астана» халықаралық қаржы орталығы – ең ауқымды әрі маңызды жобалардың бірі. Оған зор үміт артып отырмыз. Бұл құрылым Қазақстанның ғана емес, бүкіл өңірдің қаржы орталығына айналады. «Астана» халықаралық қаржы орталығы әлемнің басқа қаржы орталықтары сияқты дамитын болады. Осы бастаманың табысты болғанын қалаймын, – деді Қазақстанның Тұңғыш Президенті.  
 
Қазақстан Республикасының Тұңғыш Президенті – Елбасының 
Баспасөз қызметі

///Елбасы Нұрсұлтан Назарбаев Уильям Мозерді Қазақстандағы дипломатиялық миссиясының басталуымен құттықтап, жауапты қызметінің табысты болуына ниеттестік білдірді. 
– Осы жылдар ішінде біз АҚШ-пен өзара түсіністікке және достыққа негізделген қатынастар орнаттық. Қазақстанға АҚШ-тан қомақты инвестиция келді. 420 бірлескен кәсіпорын жұмыс істеп келеді. Менің Вашингтонға жасаған былтырғы сапарым, соның аясында Президент Дональд Трамппен және бизнесмендермен болған кездесуім ынтымақтастығымызды одан әрі дамытуға жағдай жасады, – деді Қазақстанның Тұңғыш Президенті.
Уильям Мозер Қазақстанға алғаш рет келгендегі әсері туралы айтты. АҚШ елшісі елордамыз – Нұр-Сұлтан қаласын салу және таныту ісіндегі айтарлықтай нәтижеге қысқа уақыт ішінде қол жеткізілгенін атап өтті.  
Сонымен қатар, АҚШ елшісі У.Мозер Нұрсұлтан Назарбаевқа Дональд Трамптың хатын берді. Онда АҚШ Президенті Елбасының өз өкілеттігін тоқтату және мемлекет басқару ісін саясаткерлердің жаңа буынына беру туралы шешіміне қолдау білдіреді.
– Мен Президент Трамптың хатын алдым. Ол біздің өңірдегі ахуал туралы алдағы уақытта да менімен кездесіп, ақылдасып отыруға ниетті екенін жеткізді. Дональд Трамппен жақсы қарым-қатынас орнады. Мен осындай байланыста болуға дайынмын. Біз үшін АҚШ маңызды серіктес саналады. Осы жылдар ішінде арамызда тек достық қатынастар болды. Ынтымақтастығымыз жалғаса береді деп сенемін, – деді Нұрсұлтан Назарбаев.
Қазақстан Республикасының Тұңғыш Президенті – Елбасының
Баспасөз қызметі 

///
Қасым-Жомарт Тоқаевтың Түрікменстанға жұмыс сапары Президент Гурбангулы Бердімұхамедовпен Түрікменбашы қаласындағы «Аваза» ұлттық туристік аймағындағы кездесуден басталды.

Қазақстан Президенті Түрікменстан басшысына қонақжайлығы үшін ризашылық білдіріп, Орталық Азия мемлекеттері басшыларының үшінші Консультативтік кездесуін өткізу өзекті әрі уақытылы бастама екенін атап өтті.
– Сіз ұйымдастырған кешегі іс-шара танымды, бір жағынан мазмұны да маңызды болды. Іс жүзінде, кеше біз бейресми кездесуде осындай күрделі кезеңде жұмылып, ынтымақтастықты одан әрі күшейту әрі жаңа мүмкіндіктерге жол ашу мақсатында Орталық Азиядағы өзекті мәселелерді талқыладық, – деді Қасым-Жомарт Тоқаев.

Мемлекет басшылары екіжақты күн тәртібіндегі бірқатар мәселелерді қарастырып, Қазақстан мен Түрікменстан арасындағы қарым-қатынас деңгейін жоғары бағалады.
– Түрікменстан – Қазақстанның стратегиялық әріптесі. Ұзақмерзімді әрі стратегиялық сипаттағы ортақ жобаларымыз көп. Бұдан кейінгі келіссөздер барысында да екіжақты ынтымақтастықты одан әрі нығайтуға міндетті түрде баса мән береміз. Үкіметке тиісті тапсырма бердім. Түрікменстанға ресми сапарым бойынша жұмыс істеп жатыр. Жалпы, қол қойылатын негізгі құжаттар топтамасы әзір. Алдағы уақытта қол қойылатын келіссөздер мен келісімдер бауырлас елдеріміз арасындағы ынтымақтастықты одан әрі нығайтуға тың серпін беретініне сенімдімін, – деді Мемлекет басшысы.
Тараптар сауда-экономикалық ынтымақтастықты дамытуға, жеткізілетін тауарлар түрін арттыруға, көлік-транзиттік әлеуетті кеңірек пайдалануға және мәдени-гуманитарлық саладағы байланыстарды күшейтуге ниетті екендерін жеткізді.
///Консультативтік кездесу аясында Орталық Азия елдерінің басшылары Қасым-Жомарт Тоқаев, Садыр Жапаров, Эмомали Рахмон, Гурбангулы Бердімұхамедов және Шавкат Мирзиёев ұлттық тауарлар көрмесін аралады.
Көрмеде экономиканың түрлі саласындағы идеялар, технологиялар, инновациялар, өнеркәсіптік және өндірістік жабдықтар мен өнімдер таныстырылды. Іс-шараның басты мақсаты – инновациялық технология саласындағы жетістіктерді көрсетуге жағдай жасау, тәжірибе алмасу және Орталық Азия елдерінің серіктестерімен тиімді ынтымақтастық орнату. 
Сондай-ақ Қазақстан, Қырғызстан, Тәжікстан, Түрікменстан және Өзбекстан президенттері аймақ елдерінің ұлттық тағамдары халықаралық фестивалінің қонағы болды. 
Шара соңында мемлекеттер басшылары бес елден келген өнер шеберлерінің концертін тамашалады.














///Қасым-Жомарт Тоқаев бүгінгі таңда Еуропалық қайта құру және даму банкінің Қазақстан экономикасына инвестиция салып отырған ірі қаржы институттарының бірі екенін атап өтті. Мемлекет басшысы банктің біздің елдегі көп жылғы жұмысына жоғары баға берді.
– Сіздердің Қазақстандағы жұмыстарыңыздың басталған кезін жақсы білемін және Сіздің алдыңыздағы басшылармен де таныспын. Банк біздің елімізде табысты жобалар жүзеге асырды. Бұл мақтауға тұрарлық жұмыс деп ойлаймын, – деді Қазақстан Президенті.
Сума Чакрабарти Қазақстанның ЕҚДБ әріптестерінің ішіндегі ірі бестікке кіретінін айтып, жемісті ынтымақтастықтың жалғасатынына үміт білдірді.  



///
Қасым-Жомарт Тоқаевтың Түрікменстанға жұмыс сапары Президент Гурбангулы Бердімұхамедовпен Түрікменбашы қаласындағы «Аваза» ұлттық туристік аймағындағы кездесуден басталды.

Қазақстан Президенті Түрікменстан басшысына қонақжайлығы үшін ризашылық білдіріп, Орталық Азия мемлекеттері басшыларының үшінші Консультативтік кездесуін өткізу өзекті әрі уақытылы бастама екенін атап өтті.
– Сіз ұйымдастырған кешегі іс-шара танымды, бір жағынан мазмұны да маңызды болды. Іс жүзінде, кеше біз бейресми кездесуде осындай күрделі кезеңде жұмылып, ынтымақтастықты одан әрі күшейту әрі жаңа мүмкіндіктерге жол ашу мақсатында Орталық Азиядағы өзекті мәселелерді талқыладық, – деді Қасым-Жомарт Тоқаев.

Мемлекет басшылары екіжақты күн тәртібіндегі бірқатар мәселелерді қарастырып, Қазақстан мен Түрікменстан арасындағы қарым-қатынас деңгейін жоғары бағалады.
– Түрікменстан – Қазақстанның стратегиялық әріптесі. Ұзақмерзімді әрі стратегиялық сипаттағы ортақ жобаларымыз көп. Бұдан кейінгі келіссөздер барысында да екіжақты ынтымақтастықты одан әрі нығайтуға міндетті түрде баса мән береміз. Үкіметке тиісті тапсырма бердім. Түрікменстанға ресми сапарым бойынша жұмыс істеп жатыр. Жалпы, қол қойылатын негізгі құжаттар топтамасы әзір. Алдағы уақытта қол қойылатын келіссөздер мен келісімдер бауырлас елдеріміз арасындағы ынтымақтастықты одан әрі нығайтуға тың серпін беретініне сенімдімін, – деді Мемлекет басшысы.
Тараптар сауда-экономикалық ынтымақтастықты дамытуға, жеткізілетін тауарлар түрін арттыруға, көлік-транзиттік әлеуетті кеңірек пайдалануға және мәдени-гуманитарлық саладағы байланыстарды күшейтуге ниетті екендерін жеткізді.
///Жиынға Президент Әкімшілігінің Басшысы Ә.Исекешев, Астана қаласының әкімі Б.Сұлтанов және сәулетші-дизайнер Кеннэт Брюс Джеймс Андерсон қатысты.
Кездесу барысында Мемлекет басшысына елордада Дүниежүзілік сауда орталығының ғимаратын салу жөніндегі жоба ұсынылды. Бұл нысан толықтай шетел инвестициясы есебінен бой көтереді.
Нұрсұлтан Назарбаев бүгінгі кездесудің былтыр қазан айында Брюссельде өткен Қазақстан-Еуропа бизнес форумы алаңындағы келіссөздердің жалғасы екенін атап өтті.
– Біз Брюссельде сіздердің ұсыныстарыңызды талқылап, тағы да кездесу өткізу жөнінде уағдаласқан едік. Халықаралық сауда орталықтары қауымдастығының мұндай жобаларды жүзеге асыру ісіндегі мол тәжірибесін ескерсек, біздің ынтымақтастығымыз екі тарап үшін де жемісті болады деп ойлаймын. Бұл жоба елордамыздың келбеті мен рухына сай келіп, оның ажарын аша түскенін қалар едім, – деді Қазақстан Президенті.
Елбасы Астананың бой көтеру үдерісіне ерекше тоқталып, ондағы әр сәулет нысанының тарихы жөнінде айтты.
Нұрсұлтан Назарбаев Астананың бүкіл Еуразия құрлығының кіндігі ретінде батыс пен шығыс мәдениеттерінің сәулет стилін және салт-дәстүрін бойына сіңіргенін атап өтті.
Сонымен қатар, Қазақстан Президенті халықаралық «ЭКСПО-2017» мамандандырылған көрмесінің павильондарын салу барысы мен нәтижелері жөнінде айтты.
– Біз халықаралық «ЭКСПО-2017» көрмесін өткізу құқығына ие болғанда байқау жариялаған болатынбыз. Диаметрі 80 метрлік «Нұр Әлем» сферасы әлемдегі бірегей нысан саналады. Оның құрылысын өзім бақылап отырдым. Бүгінде «ЭКСПО-2017» көрмесі инфрақұрылымының базасында «Астана» халықаралық қаржы орталығын, «Жасыл» технологиялардың халықаралық орталығын, IT-стартаптардың халықаралық технопаркін аштық. Сондай-ақ, мұнда Халықаралық ІТ-университет құрылады. Барлық жобалар синергиясының мультипликативтік тұрғыдан оң әсері болады деп ойлаймын, – деді Нұрсұлтан Назарбаев.
Халықаралық сауда орталықтары қауымдастығының басқарма мүшесі Рольф Драак кездесуге және елордада жаңа нысан салу жөніндегі жобаны талқылауға мүмкіндік бергені үшін Мемлекет басшысына алғыс білдірді.
«Nest Investments HOLDINGS» компаниясының корпоративтік инвестициялар жөніндегі директоры Мехран Эфтехар өз компаниясы үшін сауда-экономикалық байланыстарды кеңейту үдерісіндегі Астананың стратегиялық тұрғыдан маңыздылығын атап өтті.
– Біздің инвестициялық тобымызға қарасты ірі 18 дүниежүзілік сауда орталығы бар. Мұндай нысандарды қалай салып, қалай басқаруды білеміз. «Бір белдеу, бір жол» ауқымды жобасына қатысу жөніндегі біздің стратегиялық бағытымызда Қазақстан, соның ішінде Астана маңызды орын алады, – деді М.Эфтехар.
Соңында Мемлекет басшысы Дүниежүзілік сауда орталығының жаңа ғимаратының жобасын мақұлдап, Астана қаласының әкімі Б.Сұлтановқа оны іске асыру жөніндегі бірлескен жұмыстарды бастауға тапсырма берді.




///
	 

	Отырысты ашқан Мемлекеттік хатшы Комиссияның 2013 жылғы жұмысының жалпы қорытындыларына тоқталып, оның «Қазақстан 2050» стратегиясында белгіленген міндеттерді табысты іске асыруға қажетті мамандарды іріктеу мен даярлауға бағытталғанын атап өтті.

	Комиссия мүшелері Қазақстан Республикасы Президентінің «Болашақ» халықаралық стипендиясын алдын-ала конкурстық іріктеуден өткен үміткерлерге беру жөніндегі мәселені қарады.

	Отырыста Комиссия 2014 жылы басшылыққа алатын Басымдығы бар мамандықтар тізбесі бекітілді, сондай-ақ келесі жылы бөлінетін стипендиялардың жалпы саны 1100 болып белгіленді. 2014 жылғы басым мамандықтар тізбесі академиялық білім беруге арналған 99 мамандықты қамтиды. Оның ішінде 35 медициналық, 35 техникалық, 29 гуманитарлық мамандықтар. Бұған қоса Тізбеге ғылыми-педагогикалық, инженерлік-техникалық және медицина мамандарының тағылымдамадан өтуіне арналған 178 мамандық енеді.

	Сонымен бірге, стипендиядан айыру және Комиссияға келіп түскен өтініштерді қарауға қатысты мәселелер талқыланды.
///Мемлекет басшысына трансұлттық компанияның энергетика және мұнай-химия салаларындағы жобаларды жүзеге асыруы жөнінде мәлімет берілді.
– Shell кәсіпорны Қашаған, Карашығанақ, Каспий құбыр желісі консорциумы сияқты ірі жобаларға белсенді қатысуда. Сіздің Шетелдік инвесторлар кеңесіне қатысқаныңызға қуаныштымын. Бұл біздің ынтымақтастығымызға оң ықпал етеді, – деді Қазақстан Президенті.
Компания басшысы бірлескен жобаларды одан әрі жемісті іске асыруға сенім білдірді.
– Біз Қазақстанмен өзара тиімді серіктестікті жалғастыруды және міндеттемелеріміздің бәрін орындауды көздейміз. Алдағы уақытта еліңіздегі бірлескен жобалардың өндіру көрсеткіштерін арттыруды жоспарлап отырмыз, – деді Бен ван Берден.
 


///Нұрсұлтан Назарбаев озық үлгідегі Ultra-Clima инновациялық жүйесінің қолданылуымен салынған жылыжайды аралап көрді.
Қазақстан Президентіне осы жобаның көкөністі бүкіл өңірге жеткізу, сондай-ақ оны таяу және алыс шет елдерге экспорттау мүмкіндіктері жөнінде баяндалды.    
***
Кәсіпорынның өнімділік қуаты жылына 6 мың тонна көкөніс өндіруге жетеді. «Greenhouse Kazakhstan» жылыжай кешені «ҚазАгроҚаржы» акционерлік қоғамының қолдау көрсетуімен мемлекеттік индустриялық-инновациялық даму бағдарламасы аясында салынған.

///Кездесуге белгілі жазушылар Бексұлтан Нұржекеев, Дулат Исабеков және Смағұл Елубаев қатысты.
Елбасы өнердің, шығармашылықтың ел-жұрт пен бүкіл қоғам өмірінде маңызды орын алатынын айта келіп, шығармашылық зиялы қауым өкілдеріне сәттілік тіледі, сондай-ақ оларға ел тәуелсіздігін нығайтуға қосқан үлестері үшін алғысын білдірді.
Әңгіме барысында ел өмірінің мәдени-гуманитарлық саласымен қатар, қоғамдық-саяси саладағы кең ауқымды мәселелер қозғалды. Атап айтқанда, латын әліпбиіне көшу, демографиялық ахуал, көші-қон саясаты, үш тілде білім беру жүйесін енгізу, тағы да басқа мәселелер қамтылды.
Қазақстан Президенті өзінің таяуда жарық көрген «Болашаққа бағдар: рухани жаңғыру» атты мақаласының кейбір бағыты мен басымдықтарына тоқталды.
Тәуелсіздік жылдарында іске асырылған ірі шығармашылық жобалардың маңызды мәселелері талқыланды. Мәселен, Қазақстан аумағындағы тарихи-мәдени ескерткіштер мен нысандарды қалпына келтіруге септігін тигізген «Мәдени мұра» бағдарламасы, сондай-ақ әлемнің жетекші архивтерінен еліміздің тарихына қатысты құжаттарды жүйелі түрде жинақтап, талдау жүргізуге мүмкіндік берген «Халық тарих толқынында» бағдарламасы әңгімеге арқау болды.
Нұрсұлтан Назарбаев туған жерге деген сүйіспеншіліктен бастау алатын патриотизм тақырыбын жандандыру қажеттігіне назар аударды.
Соңында Мемлекет басшысы рухани жаңғыру жөніндегі қазақстандықтар алдында тұрған міндеттердің маңызы зор екеніне тоқталып, елді дамыту үшін оларды жүзеге асырудың өзектілігін атап өтті.



///
	 

	Өз хаттарында кәсіпкерлер Мемлекет басшысына «Қазақстан Республикасында кәсіпкерлік қызмет үшін жағдайды жақсарту жөніндегі түбегейлі шаралар туралы» Жарлыққа қол қойғаны, оған сәйкес 2014 жылғы 2 сәуірден 2015 жылғы 1 қаңтарға дейін шағын және орта бизнес субъектілеріне тексеріс жүргізуге мораторий жарияланғаны үшін алғыстарын білдірген.

	Кәсіпкерлер Палатасының Сарқанд ауданы бойынша филиалының директоры Ф.Абдрахимов жоспарлы тексеріс тәжірибесі алынып тасталғаны және бизнесті жүргізуге жасалған нақты көмек үшін ризашылығын білдіреді.

	Кәсіпкер С.Махаметова бизнеске көрсетілген қамқорлық үшін алғыс айтады.

	«Бұл – бар күш-жігеріңді толығымен бизнесті дамытуға жұмсайтын кезең, өйткені тексеріс кезінде талап етілетіндей көптеген қажетті құжаттарды жинақтауға уақытымыз кетпейді», – деп жазады автор.  

	Өз кезегінде Қ.Шеңгелбаев Мемлекет басшысының Жарлығы отандық бизнестің ішкі және сыртқы экономикалық бәсекеге қабілеттілігін арттыруға септігін тигізетінін атап өткен.

	Сондай-ақ, өздері жолдаған хатта шағын және орта бизнес үшін жағдайдың ұдайы жақсарып келе жатқанына облыс кәсіпкерлері Ж.Кабиев, С.Базарбаев, Е.Нұрдәулетов, С.Қалиева, А.Кеңес, А.Байболова, М.Ескендірова, Ә.Дайырбекова алғыстарын айтқан.       
///
	 

	Мемлекет басшысы «Наполеон. Өмір, Аңыз» көрмесінде болып, Астанада алғаш рет ұсынылып отырған Наполеон Бонапарт дәуірі мәдени мұрасының бірегей экспонаттарын көрді.   

	Көрме Қазақстандағы Франция маусымы аясында өтті. Іс-шараны Ұлттық мұражайлар бірлестігі мен Үлкен сарай, сондай-ақ Францияның Қазақстан Республикасындағы Елшілігінің бастамасы бойынша Наполеон қоры ұйымдастырды. Көрмеге Наполеон дәуіріндегі өнер туындылары мен қолжазбаларды қосқанда 300-ге жуық экспонат қойылған.

///Кездесу барысында Қазақстан Президентіне Ішкі істер министрі қылмыстық ахуал және жергілікті полиция қызметін одан әрі реформалау аясында қабылданып жатқан шаралар жөнінде баяндады, сондай-ақ түзету мекемелерінің жағдайы мен Ұлттық ұланның жұмысы туралы мәлімдеді.
Бұдан бөлек, Қ.Қасымов су тасқынына байланысты ахуал және Астана мен республика облыстарында төтенше жағдайдың алдын алу бағытында атқарылып жатқан іс-шаралар жайлы хабардар етті.
Нұрсұлтан Назарбаев елдегі қылмыспен күресті күшейту және құқықтық тәртіпті қамтамасыз ету үшін шаралар қабылдау қажеттігіне назар аударды.
Сондай-ақ, Елбасы су тасқынынан зардап шеккен барлық өңірлердің жағдайы мен тіршілігін қалпына келтіру үшін кешенді іс-қимылдарды жүзеге асыруды тапсырды.
Кездесу қорытындысы бойынша Мемлекет басшысы бірқатар нақты тапсырма берді.


///Мемлекет басшысы Орал қаласында биыл ашылған «Uniserv medical center» көпсалалы медицина орталығын аралап көрді. 
Заманауи техникалармен жабдықталған денсаулық сақтау мекемесі алдын ала зерттеліп, сұранысқа сай бейімделіп салынған. Бұрындары облыс тұрғындары емделу үшін көрші елдің қалаларына көптеп баратын. Енді жергілікті тұрғындар осы орталықтан-ақ сапалы медициналық көмек алып отыр.
Жеке инвестиция есебінен салынған медициналық орталық көз және тіс аурулары бойынша консультациялық-диагностикалық қызмет көрсетеді. 
Қазақстан Президенті орталықты өз қаржысына салып, мамандарын Оңтүстік Кореяда, Ресейде оқытқан инвесторға ризашылығын білдіріп, медицина қызметкерлерінің жұмысына сәттілік тіледі.


///Келіссөз барысында Мемлекет басшысы Түрікменстан Президентінің сапары елдеріміз арасындағы дипломатиялық қатынастың 25 жылдығымен тұспа-тұс келгенін атап өтті.  
– Біздің қатынасымыз ширек ғасырда өзара сенім және қолдаудың негізінде қалыптасты. Түрікменстан – Қазақстанның өңірдегі маңызды серіктесі әрі одақтасы. Екі елдің халқы бір-бірімен бауырлас әрі тату көрші. Бізді ғасырлар қойнауынан жалғасып келе жатқан ортақ тарихи тамыр, тіл мен дін байланыстырады, – деді Қазақстан Президенті.
Нұрсұлтан Назарбаев жекелеген бағыттар, соның ішінде көлік-транзит және энергетика салалары бойынша екіжақты ынтымақтастықтың дамып келе жатқанын атап өтіп, бұл ретте басқа да салалардың зор перспективасы бар екеніне назар аударды. 
– Бүгін біз Қазақстан мен Түрікменстан арасындағы стратегиялық серіктестік туралы аса маңызды шартқа қол қоямыз. Осы келісімнің арқасында қатынастарымыз дамудың жаңа кезеңіне өткелі тұр. Біз елдеріміз арасындағы шекараға қатысты барлық мәселені шешеміз. Шекараға қатысты түйткілді мәселелері мүлдем жоқ елдер біздің екі мемлекеттеріміз ғана болмақ, – деді Мемлекет басшысы.
Г.Бердімұхамедов өзінің Қазақстанға мемлекеттік сапары екі ел арасындағы ынтымақтастықты нығайта түсетініне сенім білдірді.
Екі ел президенттері халықаралық саясат, екіжақты ынтымақтастық, өңірлік өзара іс-қимыл, мәдени-гуманитарлық және әлеуметтік салалардағы ынтымақтастық мәселелерін талқылады.
– Қазақстан мен Түрікменстанның халықаралық аренада оң бедел мен рейтингке ие болып келе жатқанын ерекше атап өткен жөн. Біз бейбітшілік, тұрақтылық және қауіпсіздік мәселелері бойынша өз ұстанымымызды тек өңірде ғана емес, бүкіл дүние жүзінде БҰҰ мен ЕЫҚҰ сияқты халықаралық құрылымдармен бірге айқындап келеміз, – деді Г.Бердімұхамедов.
Сондай-ақ, кеңейтілген құрамдағы келіссөздер аяқталған соң Қазақстан мен Түрікменстан елдерінің басшылары бұқаралық ақпарат құралдары алдында мәлімдеме жасады.
Нұрсұлтан Назарбаев екі елдің Премьер-министрлерінің орынбасарлары төрағалық ететін Экономикалық ынтымақтастық жөніндегі үкіметаралық комиссия екіжақты ынтымақтастықтың негізгі міндеттеріне қол жеткізу барысында ерекше рөл атқаратынын атап өтті.
Қазақстан Президенті келіссіөздер барысында тараптар шарттық-құқықтық базаны жетілдіруге, кәсіпорындардың екі елдегі ірі инфрақұрылымдық жобаларға қатысуына, сондай-ақ транзит-көлік саласындағы өзара іс-қимылға назар аударғанын атап өтті.
– «Қазақстан – Түрікменстан – Иран» теміржолының іске қосылуын транзиттік-көліктік өзара іс-қимыл саласындағы тарихи оқиға деуге болады. Өзара тауар айналымын ұлғайту ісінде екі елдің кәсіпкерлері осы артықшылықты пайдалана білгені жөн, – деді Мемлекет басшысы.   
Нұрсұлтан Назарбаев келіссөздер барысында су-энергетика саласы және Аралды құтқаруға арналған халықаралық қор қызметін жандандыру мәселесі арнайы қозғалғанына назар аударды.
– Орталық Азиядағы шекаралас өзендердің су ресурстары ортақ игілік болып саналатынын тағы да мақұлдадық. Оларды орнымен пайдалану ондаған миллион адамның тағдырына әсер етеді. Биыл Аралды құтқаруға арналған халықаралық қорға төрағалық ету міндеті Түрікменстанға көшті, – деді Қазақстан Президенті.
Мемлекет басшысы екі ел президенттерінің күн тәртібіндегі халықаралық және өңірлік өзекті тақырыптарды талқылағанын атап өтті.
Нұрсұлтан Назарбаев Түрікменстан Президентін Қазақстан Республикасына мемлекеттік сапарының соңына қарай бірінші дәрежелі «Достық» орденімен марапаттады.
***
Түрікменстан Президентінің Қазақстан Республикасына мемлекеттік сапарының қорытындысы бойынша мынадай құжаттар қабылданды:
– Қазақстан Республикасы Президенті мен Түрікменстан Президентінің бірлескен мәлімдемесі;
– Қазақстан Республикасы мен Түрікменстан арасындағы Стратегиялық серіктестік туралы шарт;
– Қазақстан Республикасы мен Түрікменстан арасындағы Қазақстан-Түрікменстан мемлекеттік шекарасын белгілеу туралы келісім;
– Қазақстан Республикасының Үкіметі мен Түрікменстанның Үкіметі арасындағы Қазақстан-Түрікменстан үкіметаралық комиссиясы туралы келісім;
– Қазақстан Республикасының Үкіметі мен Түрікменстанның Үкіметі арасындағы Құпия ақпараттарды өзара сақтау туралы келісім;
– Қазақстан Республикасы Сыртқы істер министрлігі мен Түрікменстан Сыртқы істер министрлігі арасындағы 2017-2018 жылдарға арналған ынтымақтастық жөніндегі бағдарлама;
– Қазақстан Республикасы Қаржы министрлігі мен Түрікменстан Қаржы министрлігі арасындағы қылмыстық жолмен түскен кірістерді заңдастыруға (жылыстатуға), терроризмді қаржыландыруға қарсы күрес саласындағы өзара іс-қимыл туралы келісім;
– Астана мен Ашхабад арасында бауырластық байланыс орнату туралы келісім;
– Қазақстан Республикасының «Атамекен» ұлттық кәсіпкерлер палатасы мен Түрікменстанның Сауда-өнеркәсіп палатасы арасындағы ынтымақтастық туралы келісім.





///Мемлекет басшысы Қазақстан Республикасы Мемлекеттік күзет қызметінің барлық қызметкерлері мен ардагерлерін арнаулы мемлекеттік органның құрылуының 25 жылдығымен құттықтап, Президенттік оркестрдің кәсіби деңгейінің жоғары екенін атап өтті.
Елбасы Мемлекеттік күзет қызметі Қазақстан Президентінің, еліміздің басқа да лауазымды тұлғаларының, шетелдік делегациясы басшыларының және мемлекеттік маңызы бар нысандардың қауіпсіздігін ең жоғары деңгейде қамтамасыз етуші кәсіби мемлекеттік орган болып саналатынын айтты.
Мемлекеттік күзет қызметі Қазақстан Республикасы Президентінің 2014 жылғы 21 сәуірдегі жарлығы бойынша Президенттің күзет қызметі мен Ұлттық ұланның қосылуы нәтижесінде құрылды. Қазақстан тәуелсіздік алғаннан бері бұл мемлекеттік орган қалыптасып, нығая түсті.
Мерекелік концерт бағдарламасы Қазақстанның тәуелсіздігіне және елдің бүгінге дейінгі жетістіктеріне арналған.
Қазақстан Республикасы Мемлекеттік күзет қызметінің Президенттік оркестрі Қазақстанның хаттамалық, дипломатиялық, мемлекеттік және басқа да салтанатты іс-шараларына атсалысады. Бұл шығармашылық ұжым өз репертуарында фольклордан бастап, классикалық және академиялық музыкалар мен қазіргі заманғы композиторлар туындыларына дейінгі әлемдік музыка мәдениетінің барлық жанрын қамтиды.



///Елбасы мемлекеттік индустриялық-инновациялық даму бағдарламасы аясында іске қосылған рельс-арқалық зауыттың жұмысымен танысты.
Бұдан бөлек, Мемлекет басшысына зауыт өнімін алыс және таяу шет елдерге, соның ішінде Өзбекстанға, Түрікменстан мен Әзербайжанға экспорттаудың қазіргі жағдайы туралы баяндалды.   
Соңында Нұрсұлтан Назарбаев зауыт жұмысшыларымен кездесіп, оларға жемісті еңбек етіп, кәсіби табысқа жетуге тілектестік білдірді.  
***
Зауыт «Қазақстан темір жолы» ұлттық компаниясы» акционерлік қоғамын өз өнімімен қамтамасыз етеді. Кәсіпорынның өндірістік қуаты жылына 430 мың тонна өнім өндіруге жетеді. 


///Мемлекет басшысы Қасым-Жомарт Тоқаевтың Қазақстан Республикасының Президенті болып сайлануына орай, құттықтау хаттары мен жеделхаттары келіп жатыр.
Монако Князі ІІ Альбер өзінің құттықтау хатында Мемлекет басшысына табыс тілеп, жуық арада кездесуге үмітті екенін білдірген.
«Елдеріміздің арасындағы достық қатынастарды нығайтуға және стратегиялық ықпалдастықтарымызды кеңейтуге шынай түрде тырысатынымды білдіргім келеді», – деп атап өткен Монако Князі ІІ Альбер.
Тайланд Королі Х Рама Маха Важиралонгкорн да Қасым-Жомарт Тоқаевты Президент лауазымына сайлануымен құттықтап, Қазақстан халқына бақ-береке тіледі.
«Алдағы уақытта Тайланд пен Қазақстан арасындағы тығыз байланыстар мен достық қатынастар екі елдің игілігі үшін көптеген сала бойынша нығайып, дами беретініне кәміл сенемін», – деп жазған Тайланд Королі.
Ақын Олжас Сүлейменов жеделхат жолдап, Мемлекет басшысын сайлаудағы жеңісімен құттықтады.
«Алғашқы жеңісіңізбен! Сайлаушы ретінде көпжылдық тәжірибем бола тұра, мен алғаш рет осы дауыс беру кезінде толқыдым. Алдағы асуларыңызға сәттілік пен табыс тілеймін», – деп жазды Олжас Сүлейменов.
Қазақстанның бұрынғы Премьер-министрі Сергей Терещенко Қасым-Жомарт Тоқаевтың кәсібилігіне, басшы ретіндегі дарыны мен ақылына тоқталған.
«Қазақстан халқының Сізге деген ортақ сенімі – тұрақтылық пен алдағы қайта өркендеуді таңдағаны. Сіздің дана басшылығыңызбен осы бір жаһандық, аймақтық экономикалық қиын-қыстау кезеңде Қазақстан өз дамуының жаңа сатысына қол жеткізетініне кәміл сенемін», – делінген жеделхатта.
Ресей Федерациясының Мемлекеттік Думасы халықаралық істер комитетінің төрағасы Леонид Слуцкий Қасым-Жомарт Тоқаевтың Қазақстан Республикасының сыртқы саясаты мен экономикалық дамуының қалыптасып, нығаюына қосқан зор үлесін атап өткен. 
«Көрнекті мемлекет қайраткері ретіндегі Сіздің тәжірибеңіз осынау жауапты мемлекеттік қызметтегі басым міндеттерді оңтайлы шешуге ықпал етеріне сенімдімін», – деген хатында.
«Шеврон» корпорациясының бас атқарушы директоры әрі директорлар кеңесінің төрағасы Майкл Уирт Қасым-Жомарт Тоқаевқа Қазақстан халқының игілігі үшін атқаратын маңызды лауазымда мол табыс тіледі.
«Шеврон» Қазақстанмен арадағы 26 жылдан асқан әріптестікті мақтан тұтады. Біз бұл әріптестіктің алдағы уақытта жалғаса беретініне үміттенеміз», – деп жазды корпорация басшысы. 
Қазақстанның Ұлттық ғылым академиясының президенті Мұрат Жұрынов құттықтау хатында ғылыми әлеуетіміздің дамуының маңызына тоқталып, Мемлекет басшысын ғылыми зиялы қауымның осы бағыттағы жұмыстарын жалғастыра беретініне сендірді.  
Ә.Қастеев атындағы Мемлекеттік музей ұжымы құттықтау хатқа Елбасы саясатының сабақтастығы мен қазақстандықтардың әл-ауқатын арттыру шараларын атап өтіп, Қасым-Жомарт Тоқаевтың жұмысына жеміс тіледі.
«Сіздің мұқтаж азаматтарға көмектесу арқылы әлеуметтік өткір мәселелерді шешуді жоспарлағаныңыз бізді шабыттандырады», – делінген хатта.
Қазақстанның Бас Мүфтиі Серікбай қажы Ораз Мемлекет басшысын құттықтап, Президент сайлауы кезінде көрсеткен халықтың ауызбіршілігін атап өтті.
Қазақстанның православ шіркеуінің басшысы Астана және Қазақстан Митрополиті Александр құттықтау хатында Қазақстанда қалыптасқан әртүрлі этностар мен түрлі конфессиялардың өзара қарым-қатынасы бойынша қалыптасқан бірегей модельді атап өтті.
«Біздің халқымыз мемлекеттің экономикалық, рухани және мәдени әлеуетінің артуына қосқан Сіздің еңбегіңізді бағалайды және Сізді Тұңғыш Президент – Елбасының саясатын жалғастырушы ретінде көреді», – деп жазды Митрополит.
Сонымен қатар, Мемлекет басшысын шетелдік саясат және қоғам қайраткерлері, халықаралық құрылымдардың өкілдері, іскерлер, сондай-ақ, жекелеген ұйымдар да құттықтады.
Олардың арасында Экономикалық ынтымақтастық және даму ұйымының Бас хатшысы А. Гуррия, Біріккен ұлттар ұйымының Ливан жөніндегі арнайы үйлестірушісі, Бас хатшының орынбасары Я. Кубиш, БҰҰ босқындар ісі жөніндегі жоғарғы комиссары Ф. Гранди, БҰҰ Ауыл шаруашылық азық-түлік ұйымы, Көші-қон халықаралық ұйымының бас директоры А.Виторино, Халықаралық көші-қон ұйымының Бас директоры А. Виторино, Білім, ғылым және мәдениет жөніндегі Ислам ұйымының бас директоры Сәлім Мұхамед әл-Мәлік, Жаңа Зеландияның генерал-губернаторы Пэтси Рэдди, Гватемала Республикасының Үкіметі, Сан-Марино Республикасының Капитан-Регенттері Никола Сельва, Микеле Муратори, Еуразия экономикалық комиссиясының өнеркәсіп және агроөнеркәсіп кешені жөніндегі Коллегия мүшесі (министр) А. Субботин, Еуразия экономикалық одағы Сотының төрағасы Ж. Баишев, ТМД Экономикалық сотының төрағасы Л.Каменкова, ТМД халықаралық парламентаралық ассамблеясы Кеңесінің бас хатшысы Д.Кобицкий, Италия Республикасының Парламенті депутаттар Палатасының вице-президенті Э.Розато, Польша Республикасының сенаторы Р.Даухэн, РФ Пенза және Омбы облыстарының губернаторлары И.Белозерцев пен А.Бурков, Сбербанк президенті Г.Греф, CNPC директорлары кеңесінің төрағасы Ван Илинь, БТБ банкінің басқарма төрағасы А.Костин, ОАДО қорының президенті Ф.Скалетчи, «Ренова» компаниясының директорлар тобы Кеңесінің төрағасы В.Вексельберг, «Парамаунт Групп» төрағасы А.Ичиковец, АрселорМитталдың вице-президенті П.Калон, High Vill Kazakhstan компаниясының президенті Ко Донг Хён, Дүниежүзілік банктің Еуропа және Орталық Азия бойынша вице-президенті С.Мюллер, Access Industries CIS басшысы Л. Блаватник, «АҚШ-Қазақстан» бизнес-ассоциациясы, Мәскеу мемлекеттік халықаралық қатынастар институтының ректоры А.Торкунов, Қырғыз Республикасының Үкіметтік емес және коммерциялық емес ұйымдары ассоциациясының төрайымы Т.Үметәлиева, Темір жолдар ынтымақтастығы ұйымының комитет төрағасы Т.Шозда, Иисус Христос шіркеуінің басшысы Р.Нельсон, Өзбекстандағы қазақтардың атынан Ташкент облысының тұрғыны М.Райымбеков және басқалары бар.  
Сондай-ақ, Мемлекет басшысына Қазақстан Республикасының мемлекет қайраткерлері О.Әбдікәрімов, Ш.Құлмаханов, Т.Мансұров, С.Тоқпақбаев, ҚР еңбек сіңірген қайраткері С.Еркімбеков, ҰҚШҰ Парламенттік ассамблеясындағы ҚР өкілі В.Рогалев, жазушы-драматург Ж.Ерғалиев, Мемлекеттік қызмет саласындағы аймақтық хабтың басқарушы комитетінің төрағасы Ә.Байменова, Қазақстан халқы Ассамблеясының мүшесі Б.Алтынбеков, ҚР Білім және ғылым министрлігінің саясаттану және дінтану институтының директоры А.Бижанов, академиктер С.Қирабаев, Ә.Бейсенова, Қазақ ПЕН-клубының президенті Б.Ғабдуллин, ғалымдар М.Сәрсембаев, М.Өтеубаев, «Ауыл» халықтық-демократиялық партиясының төрағасы Ә.Бектаев, 1999-2000 жылдардағы Қазақстанның Хорватиядағы құрметті консулы З.Левай, жазушы С.Досанов, ақын Ш.Сариев, танымал журналистер Ж.Омаров, М.Закарин, халық жазушысы Қалижан Бекхожиннің жұбайы З.Бекхожина, Алматы облысының құрметті азаматы Н.Қылышбаев, соғыс ардагері И.Дабаев, денсаулық сақтау жүйесінің ардагері Т. Шериязданұлы, социология ғылымдарының докторы К.Ғабдуллина, «Altyn» компаниясының жетекшісі К.Асаубаев, СУЗК АҚ бас директорының орынбасары С.Григорьев, қоғам қайраткері С.Қасенов, Қызылорда облысының тұрғындары С.Түгелбаев, Қ.Баймұратов,  Алматы облысының тұрғындары М.Жауаров, Алматы тұрғыны Б.Көпесбаева, О.Питайкина, А.Старков, Маңғыстау облысынан Т.Түрікменбаев, Шымкент қаласынан А.Нұрабаева, Б.Бектөреев, Түркістан облысының тұрғыны У.Жақыпбаев, Ақтөбе облысынан А.Матаев, Маңғыстау облысының жастары, Әбдірашевтер отбасы, Ясауи атындағы ХҚТУ Өкілетті Кеңесінің төрағасы М.Йылдыз және басқалар құттықтады.
Қасым-Жомарт Тоқаевтың атына ҚР Ұлттық академиялық кітапхананың, Қазақстан-неміс университетінің, А.Жұбанов атындағы дарынды балаларға арналған музыкалық мектеп-интернатының, Бейбітшілік пен келісім музейінің, ҚР Ұлттық кітапханасының, Металлургия және байыту институтының және «Астана Опера» театрының, Хореография ұлттық академиясының, Абай атындағы мемлекеттік академиялық опера және балет театрының, Мемлекеттік академиялық би театрының, Қазақ ұлттық қыздар педагогикалық университетінің, Жамбыл атындағы Қазақ мемлекеттік филармонияның, Зағиптар мен нашар көретіндерге арналған Республикалық кітапханасының, «Салтанат» би ансамблінің, «Қазақстанның Кемератасы» классикалық музыка ансамблінің, К.Бәйсейітова атындағы дарынды балаларға арналған музыкалық мектептің, Ақтөбе облыстық «ПО Глобал-Спецодежда» кәсіпорнының, Еуразиялық топтың, Әуезов атындағы Қазақ академиялық драма театрының, Құрманғазы атындағы Қазақ ұлттық консерваторияның, ҚР Ұлттық музейінің, «ШОЛПТАС» ӘӨК, О.Таңсықбаев атындағы Алматы декоративті-қолданбалы өнер колледжінің, «Қазақконцерт» мемлекеттік концерттік ұйымының, Селезнев атындағы Алматы хореогафиялық училищесінің, «Отырар» археологиялық музей-қорығының, Нұр-Сұлтан қаласының мемлекеттік мұрағатының, «Астана Балет» театрының, Ғ.Мүсірепов атындағы Қазақ мемлекеттік балалар мен жасөспірімдер театрының, Республикалық неміс драма театрының, Әл-Фараби атындағы ҚазҰУ, ҚР білім және ғылым министрлігі экономика институты, А.Бектұров атындағы химия институтының, Абай атындағы ҚазҰПУ, Атырау мұнай-газ университетінің, Дулати атындағы Тараз мемлекеттік университетінің, «Ботай» мемлекеттік тарихи-мәдени музей қорығының, «Ордабасы» ұлттық тарихи-мәдени қорығының, «Көне Тараз ескерткіштері» мемлекеттік тарихи-мәдени музей қорығының, ҚР Президенті жанындағы Қазақстан стратегиялық зерттеулер институтының, Т.Жүргенов атындағы Қазақ ұлттық өнер академиясының, Лермонтов атындағы мемлекеттік академиялық орыс драма театрының, «Банк «ЦЕНТРКРЕДИТ» АҚ, «Антитеррор» арнайы оқу орталығының, «Таңбалы» мемлекеттік тарихи-мәдени және табиғи қорық музейінің, «Әзірет Сұлтан» Мемлекеттік тарихи-мәдени қорық музейінің, «Есік» Мемлекеттік тарихи-мәдени қорық мұражайының, Н.Сац атындағы балалар мен жасөспірімдердің мемлекеттік академиялық орыс театрының ұжымынан және басқалардан құттықтаулар келіп түсті.  
Мемлекет басшысына өздерінің ізгі тілектерін бірқатар қоғамдық ұйымдар мен Қазақстанның этномәдени бірлестіктерінің өкілдері жолдаған. Атап айтқанда, «Асыл бала» қоғамдық қоры, «Динамо» Қазақстан дене шынықтыру және спорт қоғамы, «Вяра» Ақтөбе болгар қоғамдық бірлестігі, Қазақстан студенттер альянсы, «Қарулы Күштер ардагерлері» республикалық қоғамдық бірлестігінің орталық кеңесі, «Байтақ Болашақ» экологиялық альянсы» республикалық қоғамдық бірлестігі, Қостанай облыстық Қазақстан Халқы Ассамблеясының аналар кеңесі, Қазақстанның жас кәсіпкерлер ассоциациясы, С.Нұрмағамбетов атындағы қордың төрағасы М.Нәлібаев, «Қазақ тілі» халықаралық қоғамының президенті Ө.Айтбайұлы, Павлодар облыстық ардагерлер кеңесінің төрағасы Р.Шөкеев, Ақмола облыстық «Қазақ тілі мен әдебиеті»қоғамдық бірлестігінің төрағасы, М.Қиықов, «Ұлы дала ауылдары» қоғамдық бірлестігінің төрағасы О.Назаров, «Санги-Кабуд» тәжік ұлттық мәдени орталығының төрағасы У. Шоназаров, «Вайнах» Ақмола шешен-ингуш қоғамының төрағасы Г. Яндиев, «Талдықорған қаласы жүргізушілер одағы» Ассоциациясының төрағасы Б.Әбдірасов, «Шырағым» Қазақстандағы көшбасшы әйелдерді қолдау қоғамының директоры З. Жұмабаева, Қарағанды еврей мәдени орталығының төрағасы В. Молотов-Лучанский, Қазақстан ұйғырларының республикалық этномәдени орталығының өкілдері, «Татар және башқұрт Қазақстан конгресі» республикалық қоғамдық бірлестігі басқармасының төрағасы Т.Каримов, «Сыбайлас жемқорлықты жою жөніндегі комитет» қоғамдық бірлестігінің төрағасы Ө.Асқарбаев, Республикалық әйелдер кеңесінің төрағасы Н.Каюпова және басқалар.
Мемлекет басшысы өз атына келіп түскен құттықтаулардың бәрімен мұқият танысып шығып, хат жолдағандарға жылы лебіздері мен шынайы көңілдері үшін ризашылығын білдірді.
 
///Кездесу барысында Мемлекет басшысы еліміздегі жанар-жағар май қорының бірден азайып кетуіне жол бермеу қажет екенін атап өтіп, ішкі нарықтағы жағдайды осындай келеңсіздікке әкеп соқтырған ведомстволардың жұмысын сынға алды. Президент өнеркәсіп пен халықты электр энергиясымен үздіксіз қамтамасыз ету, сондай-ақ қосымша өндіріс қуаты көздерін құру қажет екеніне назар аударды.
Энергетика министрі Президентке тапшылықтың орнын толтыру үшін қабылданған шұғыл шаралар туралы баяндады. Осыған байланысты Атырау мұнай өңдеу зауытындағы жөндеу жұмыстары 2022 жылға шегерілген. Бұдан бөлек Ресейдің Энергетика министрлігімен келіссөздер жүргізіліп жатыр. Соның нәтижесінде шамамен 150 мың тонна дизель отыны көрші елден импортталды. Мағзұм Мырзағалиевтің айтуынша, қазіргі уақытта жағдай тұрақталып келеді.
Сонымен қатар министр Мемлекет басшысына Қазақстанның электр энергетикасы саласын дамытудың 2035 жылға дейінгі болжамды теңгерімі жөнінде айтты. Алдағы онжылдықта электр энергиясын тұтыну көрсеткіші жыл сайын өседі деп күтілуде. Осыған байланысты жаңартылатын энергия көздерінің, сондай-ақ газ және гидроэлектр станциялары есебінен өндіріс көлемін ұлғайту жоспарланып отыр.
Мемлекет басшысына цифрлық майнинг саласын бақылау үшін қабылданып жатқан шаралар таныстырылды. Бұл өз қызметін тіркеусіз атқаратын субъектілерге қатысты. Министр «сұр» майнерлер шамамен 1200 МВт-қа дейін электр энергиясын тұтынатынын және оларды анықтау жұмыстары жалғасып жатқанын атап өтті.
Қасым-Жомарт Тоқаев Үкіметке, қажет болған жағдайда, басқа да құзырлы органдарды тарта отырып, аталған жұмыстарды жылдамдатуды, сондай-ақ майнингті заңнамалық тұрғыдан реттеу мәселесін кейінге қалдырмауды тапсырды. Бұл ретте «ақ» майнерлер өз қызметін қосымша шектеулерсіз жалғастырады.
Мемлекет басшысы ішкі нарықты сапалы жанар-жағар маймен және үздіксіз электр энергиясымен қамтамасыз ету үшін Қазақстанның ресурсы мол екенін айтты. Президент Энергетика министріне жүктелген міндеттерді шешу үшін тиісті шараларды қабылдау қажеттігін тапсырды.
///Мемлекет басшысы Қазақстан халқының және жеке өзінің атынан Жаир Мессиас Болсонаруды Бразилия Федеративтік Республикасының Президенті лауазымына сайлануымен құттықтады. 
«Қазақстан мен Бразилия арасындағы ынтымақтастық халықтарымыздың жарқын болашағы үшін одан әрі дами түсетініне кәміл сенемін.
Сізге зор денсаулық және жауапты қызметіңізге мол табыс, ал достас Бразилия халқына бейбіт өмір мен бақ-береке тілеймін», – делінген жеделхатта.
///Мемлекет басшысына І – ХІХ ғасырлар аралығын қамтитын республикалық маңызы бар тарихи ескерткіш туралы баяндалып, өңірдегі археологиялық қазба жұмыстарының нәтижесінде табылған алтын, күміс тиындар, керамикалық қолөнер бұйымдары және басқа да құнды жәдігерлер таныстырылды.
Сонымен қатар, «Шахристан – көне Тараз» кешенінің макеті көрсетіліп, алдағы жоспарлары туралы ақпарат берілді.
– Көне Тараздың тарихы әлі де зерттеле береді. Бұл жұмыстарға тұрақты қолдау көрсетіледі. Бұл салада халықаралық деңгейдегі мамандар көп. Бізге университеттерде туризм бизнесі бойынша мамандар әзірлеуді қолға алу керек, – деді Қасым-Жомарт Тоқаев.
«Көне Тараз» саябағы келешекте халықаралық туристік орынға айналады деп күтілуде. Облысқа өткен жылы 145 мың турист келсе, биылғы жылдың алғашқы үш айында тарихи орынды 16 мың адам тамашалаған.






///
	 

	Мемлекет басшысы Каспий теңізінің біздің елдеріміз үшін айрықша маңызын және өткен Саммитің жемісті болғанын атап айтты.

	- Бүкіл Каспий маңы өңірі екпінді дамып келеді және ондағы энергия көздері мен биологиялық ресурстарға орай оған ауған әлем назары да ұлғая түсті. Бүгінгі саммит Каспий маңы мемлекеттерінің барлық күрделі мәселелерді келісуге деген ниетін тағы да байқатты. Біз осындай келесі шара Қазақстанда өтеді деп шештік, - деді Нұрсұлтан Назарбаев.

	Қазақстан Президенті Астраханьдағы саммит қорытындысын нағыз ілгері ұмтылыс деп атады.

	- Келіссөздер нәтижесінде Каспий жағалауы елдері іс-қимылының негізгі аспектілері бойынша ұстанымдарын жақындаттық, бірқатар маңызды өңірлік мәселелерді талқыладық. Астрахань саммитінің қорытындысы басты құжат – Каспий теңізінің құқықтық мәртебесі туралы Конвенцияны қабылдау мақсатындағы ілгерілеуге мүлде жаңа серпін беретіндігіне сенімдімін, - деді Мемлекет басшысы.

	Нұрсұлтан Назарбаев сондай-ақ саммит барысында ұсынылған бірқатар бастамалар туралы да айтты. Олардың ішінде Түрікменстанның тұрақты жұмыс істейтін Каспий экономикалық форумын құру туралы және Қазақстанның Каспий еркін сауда аймағын құру туралы ұсыныстары бар.  
	- Сірә, біз енді өзіміз қабылдаған шешімдердің орындалуын бақылайтын және өңірдегі ынтымақтастықты ілгерілетумен айналысатын бір ұйым құруға аяқ басатын шығармыз. Жалпы алғанда, біз елдеріміздің барлығы үшін өте маңызды, нәтижелері айқын келіссөздер өткіздік деп санаймын. Астраханьдағы кездесу Каспийдің татулық пен достық теңізі екендігіне деген біздің сенімімізді нығайтты, - деді Қазақстан Президенті.

	Төртінші саммит жұмысының соңында бес мемлекеттің көшбасшылары Еділге бекіре тұқымдас балықтардың шабақтарын жіберу жөніндегі символдық шара рәсіміне қатысты. 

	
	                                                             ***
	
	Төртінші саммиттің барысында мемлекет басшылары Коммюнике қабылдады. Сондай-ақ олардың қатысуымен мынадай құжаттарға қол қойылды:

	- Каспий теңізіндегі гидрометеорология саласындағы ынтымақтастық туралы келісім;
	- Каспий теңізіндегі төтенше жағдайлардың алдын алу және жою саласындағы ынтымақтастық туралы келісім;

	- Каспий теңізінің су және биологиялық ресурстарын сақтау мен ұсынақты пайдалану туралы келісім.

	
	Сонымен қатар, Әзербайжан Республикасы, Иран Ислам Республикасы, Қазақстан Республикасы, Ресей Федерациясы және Түрікменстан Республикасы президенттерінің Мәлімдемесіне қол қойылды.  



///
	 

	Әңгіме барысында соңғы жылдардағы қазақ-түрік қарым-қатынастарының негізгі кезеңдері талқыланды.

	Президенттер бұдан арғы даму үшін зор әлеуеттің бар екенін айта келіп, екіжақты ынтымақтастық қарқыны өсіп келе жатқандығын атап өтті.

	Нұрсұлтан Назарбаев А. Гүлге Қазақстан мен Түркия қарым-қатынастарын нығайтуға бағытталған жемісті қызметі үшін алғысын білдірді.  

///Құрметті отандастар!
Қадірлі елорда тұрғындары!
 
Елордамыз – Нұр-Сұлтан қаласы Қазақстанның жарқын жетістіктерін айшықтайды.
Тұңғыш Президентіміз Нұрсұлтан Әбішұлы Назарбаевтың астананы көшіру туралы бірегей шешімі халқымыз үшін аса маңызды тарихи оқиға болды.
Елбасының ерік-жігері мен теңдессіз ерлігінің арқасында Еуразия кіндігінде ірі саяси, экономикалық, мәдени және білім орталығы пайда болды. Бұл қадам даму, өркендеу және жасампаздық жолында Қазақстанға тың серпін берді.
Нұр-Сұлтан қаласы осындай қысқа мерзім ішінде Еуразия төріндегі ғажайып мекенге айналды.
Сәулеті айрықша ғимараттар мен елордамыздың заманауи келбетіне әлем жұртшылығы тәнті болды.
Қаламызда жаһандық мәні зор саяси шаралар өтуде. ТМД, ШЫҰ, ЕАЭО, ЕҚЫҰ, ИЫҰ саммиттері, ЭКСПО-2017 көрмесі, Азия ойындары, Астана бітімгершілік үдерісі – осының барлығы Қазақстанның бас қаласының абыройын арттырды.
Елорданың өркендеуі – Елбасының және барша Қазақстан халқының еңбегі. Еліміздің барлық өңірі Нұр-Сұлтан қаласының өркендеуіне үлес қосты. Бүгінде бас қаламыз барша жұртымыздың ынтымақ-бірлігінің символына айналды.
Елорда – еліміздің жүрегі. Мемлекетіміздің жарқын болашағына жол ашатын тағдырлы шешімдер осы жерде қабылданады.
Қазақстан Республикасының Президенті ретінде қаламыздың бой көтеруіне және қалыптасуына үлес қосқан еліміздің әрбір азаматына ризашылық білдіремін.
Баршаңызды Елорда күнімен құттықтаймын!
Нұр-Сұлтан қаласының тұрғындарына және барша халқымызға бақ-береке, зор денсаулық, амандық тілеймін!
///Мемлекет басшысы Қазақстан халқының және жеке өзінің атынан Жаир Мессиас Болсонаруды Бразилия Федеративтік Республикасының Президенті лауазымына сайлануымен құттықтады. 
«Қазақстан мен Бразилия арасындағы ынтымақтастық халықтарымыздың жарқын болашағы үшін одан әрі дами түсетініне кәміл сенемін.
Сізге зор денсаулық және жауапты қызметіңізге мол табыс, ал достас Бразилия халқына бейбіт өмір мен бақ-береке тілеймін», – делінген жеделхатта.
///Жеделхатта Мемлекет басшысының Газиантеп қаласында болған террорлық акт салдарынан көптеген жазықсыз адамның қаза болғаны және зардап шеккені туралы хабарды зор күйзеліспен қабылдағаны атап өтілген.
«Қазақстан терроризмнің кез келген түрін қатаң айыптайды, жазықсыз қан төгуді ақтауға болмайды деп санайды. Терроризмнің тамырына балта шабу – әлемдік қоғамдастық үшін ең басты мәселе. XXI ғасырдың індетіне қарсы күресте біз бауырлас түрік халқымен біргеміз», – делінген жеделхатта.
Нұрсұлтан Назарбаев қайғыға ортақтаса отырып, барша қазақстандықтардың және жеке өзінің атынан Р.Ердоғанға, қаза болғандардың отбасыларына және жақындарына, сондай-ақ барша түрік халқына көңіл айтты.
Елбасы зардап шеккендердің тезірек сауығып кетуіне тілектестік білдірді.
///Конференцияға Қазақстан Президенті жанындағы Әйелдер істері және отбасылық-демографиялық саясат жөніндегі ұлттық комиссия мүшелері, орталық және жергілікті атқарушы мемлекеттік органдардың, үкіметтік емес және халықаралық ұйымдардың, діни бірлестіктердің өкілдері, студент жастар мен сарапшылар қатысты.
Мемлекеттік хатшы Елбасының «Қазақстанның үшінші жаңғыруы: жаһандық бәсекеге қабілеттілік» атты халыққа жолдауында діни экстремизмді насихаттаудың алдын алу жөнінде жұмыс жүргізу қажеттігі туралы міндеттер қойғанын және бұл жұмыстарға үкіметтік емес сектор мен діни бірлестіктерді белсенді атсалысуға шақырғанын атап өтті.
Бүгінде Қазақстандағы жастардың саны 4 млн. Дін істері және азаматтық қоғам министрлігінің мәліметі бойынша, қазір жастардың 79,6%-ы діни көзқарасты жақтайды. Олардың арасындағы дінді белсенді ұстанушылар үлесі – 9,9%.
2013 жылдан бастап Президент жанындағы Әйелдер істері және отбасылық-демографиялық саясат жөніндегі ұлттық комиссия дін істері жөніндегі өкілетті органмен бірлесіп, еліміздің 10 өңірінде «Әйел және дін» атты жобаны жүзеге асырып келеді.
Мемлекеттік хатшы жаһанданып келе жатқан әлемде сын-қатерлер үдеп тұрған қазіргідей кезеңде зайырлы Қазақстанның басты міндеті діни экстремизммен күрес саласындағы сындарлы әрі тиімді мемлекеттік саясат жүргізу болып саналатынын атап өтті.
Діндар адамдардың радикалдануына ықпал ететін негізгі ақпарат көзі интернет болып отыр. Биылғы бірінші тоқсанда қазақстандық интернет кеңістікте терроризм және экстремизм идеяларын тарату бағытындағы 100 мыңнан астам дерек анықталып, оларды жою шаралары жүргізілді. Құқық қорғау органдарының жүйелі жұмысы арқасында былтырғы 6 ай ішінде экстремизм және терроризм нышаны бар 315 қылмыс тіркелген. 12 экстремистік актінің жолы кесілді. Мемлекет тарапынан халықтың түрлі топтарының арасында мақсатты түрде алдын алу жұмыстары жүйелі жүргізілуде. Дәстүрлі емес діни бағытты ұстанушылардың 32%-ы арнаулы сауықтыру шараларымен қамтылды.
Діни экстремизм мен терроризмге қарсы Қазақстан Республикасындағы іс-қимылдың 2013-2017 жылдарға арналған мемлекеттік бағдарламасының жүзеге асуы арқасында ел тұрғындарының шамамен 90%-ын қамтыған түсіндіру және алдын алу жұмыстары жүргізілді. Сәлафийлік ағымның 70-ке жуық жетекшісі мен белсендісінің Қазақстан қоғамының құндылықтарына деген көзқарасындағы қателіктерді түзетіп, дәстүрлі түсінікке оралуына жағдай жасалды. Шетелге өтіп кетіп, террористермен бірге әскери іс-қимылдарға қатыспақ болған 91 қазақстандықтың жолына тосқауыл қойылды. Террористік және діни-экстремистік сипаты бар қылмысы үшін 123 адам сотталып, жазасын өтеуде.
Гүлшара Әбдіқалықова жастар мен әйелдердің бойында діни экстремистік ұйымдардың насихаттарына қарсы тұратын берік иммунитет қалыптастыру қажеттігі қазіргі маңызды міндет болып саналатынын атап өтті.
Іс-шара соңында Мемлекеттік хатшы әйелдер мен жастар арасындағы діни экстремизмге қарсы іс-қимыл жөніндегі бірқатар нақты міндеттерді белгілеп берді.
///Жиынға Президент Әкімшілігінің Басшысы Ә.Исекешев, Астана қаласының әкімі Б.Сұлтанов және сәулетші-дизайнер Кеннэт Брюс Джеймс Андерсон қатысты.
Кездесу барысында Мемлекет басшысына елордада Дүниежүзілік сауда орталығының ғимаратын салу жөніндегі жоба ұсынылды. Бұл нысан толықтай шетел инвестициясы есебінен бой көтереді.
Нұрсұлтан Назарбаев бүгінгі кездесудің былтыр қазан айында Брюссельде өткен Қазақстан-Еуропа бизнес форумы алаңындағы келіссөздердің жалғасы екенін атап өтті.
– Біз Брюссельде сіздердің ұсыныстарыңызды талқылап, тағы да кездесу өткізу жөнінде уағдаласқан едік. Халықаралық сауда орталықтары қауымдастығының мұндай жобаларды жүзеге асыру ісіндегі мол тәжірибесін ескерсек, біздің ынтымақтастығымыз екі тарап үшін де жемісті болады деп ойлаймын. Бұл жоба елордамыздың келбеті мен рухына сай келіп, оның ажарын аша түскенін қалар едім, – деді Қазақстан Президенті.
Елбасы Астананың бой көтеру үдерісіне ерекше тоқталып, ондағы әр сәулет нысанының тарихы жөнінде айтты.
Нұрсұлтан Назарбаев Астананың бүкіл Еуразия құрлығының кіндігі ретінде батыс пен шығыс мәдениеттерінің сәулет стилін және салт-дәстүрін бойына сіңіргенін атап өтті.
Сонымен қатар, Қазақстан Президенті халықаралық «ЭКСПО-2017» мамандандырылған көрмесінің павильондарын салу барысы мен нәтижелері жөнінде айтты.
– Біз халықаралық «ЭКСПО-2017» көрмесін өткізу құқығына ие болғанда байқау жариялаған болатынбыз. Диаметрі 80 метрлік «Нұр Әлем» сферасы әлемдегі бірегей нысан саналады. Оның құрылысын өзім бақылап отырдым. Бүгінде «ЭКСПО-2017» көрмесі инфрақұрылымының базасында «Астана» халықаралық қаржы орталығын, «Жасыл» технологиялардың халықаралық орталығын, IT-стартаптардың халықаралық технопаркін аштық. Сондай-ақ, мұнда Халықаралық ІТ-университет құрылады. Барлық жобалар синергиясының мультипликативтік тұрғыдан оң әсері болады деп ойлаймын, – деді Нұрсұлтан Назарбаев.
Халықаралық сауда орталықтары қауымдастығының басқарма мүшесі Рольф Драак кездесуге және елордада жаңа нысан салу жөніндегі жобаны талқылауға мүмкіндік бергені үшін Мемлекет басшысына алғыс білдірді.
«Nest Investments HOLDINGS» компаниясының корпоративтік инвестициялар жөніндегі директоры Мехран Эфтехар өз компаниясы үшін сауда-экономикалық байланыстарды кеңейту үдерісіндегі Астананың стратегиялық тұрғыдан маңыздылығын атап өтті.
– Біздің инвестициялық тобымызға қарасты ірі 18 дүниежүзілік сауда орталығы бар. Мұндай нысандарды қалай салып, қалай басқаруды білеміз. «Бір белдеу, бір жол» ауқымды жобасына қатысу жөніндегі біздің стратегиялық бағытымызда Қазақстан, соның ішінде Астана маңызды орын алады, – деді М.Эфтехар.
Соңында Мемлекет басшысы Дүниежүзілік сауда орталығының жаңа ғимаратының жобасын мақұлдап, Астана қаласының әкімі Б.Сұлтановқа оны іске асыру жөніндегі бірлескен жұмыстарды бастауға тапсырма берді.




///Нұрсұлтан Назарбаев Д.Елеусіновті  бокстан жеңіп алған алтын медалімен құттықтады.
«Жылдар бойы тынымсыз төгілген тер мен зор қажыр-қайраттың және үлкен шеберліктің нәтижесінде дүниежүзілік спорт додасында қол жеткізілген бұл жеңіс барша қазақстандықтарға шексіз шаттық сыйлады. Бұл жеңіс осы бәсекені тамашалаған мыңдаған жасөспірімнің спортпен айналыса бастауына, олардың шыныққан шымыр болып өсуіне және мақсатты өмір сүруіне жаңа серпін беретіні сөзсіз», – делінген жеделхатта.
Мемлекет басшысы спортшыға зор денсаулық пен бақыт, жаңа жеңістер мен жетістіктер тіледі.
///Кездесу барысында Мемлекет басшысына банктің қызметі, сондай-ақ оның бұдан әрі даму перспективалары мен басымдықтары туралы мәлімделді.
Нұрсұлтан Назарбаев Еуразия даму банкінің құрылу мақсатына, оның алдында тұрған бүгінгі міндеттерге тоқталып, интеграциялық жобаларды қаржыландырудың маңыздылығын атап өтті.
– Банктің негізгі құрылтайшылары – Қазақстан мен Ресей. Банк Еуразиялық экономикалық одақтың мүддесі үшін құрылды. Жұмыстың таңдалған бағыты дұрыс. Қазақстан жағдайында несиені көбіне теңгемен беру мүмкіндігін қарастыруды ұсынамын, – деді Мемлекет басшысы.
Сондай-ақ, Қазақстан Президенті Еуразиялық экономикалық одаққа мүше мемлекеттер бастамашылық еткен шағын жобаларға несиені қоса қаржыландыру шартымен беру мәселесін қарастыруды ұсынды.
– Көлік-инфрақұрылым, су және аграрлық бағыттағы ортақ жобаларды қоса қаржыландыруға банктің мүмкіндігі бар. Бұл жобалар одаққа мүше барлық мемлекеттер үшін жүзеге асырылатын болады. Мұндай жобалар ең алдымен оларды ұсынатын Еуразиялық экономикалық комиссияның жұмысына байланысты болмақ, – деді Нұрсұлтан Назарбаев.
Д.Панкин Қазақстан Президентіне жаңа жобалар жөніндегі шарттардың жасалу барысы туралы, сондай-ақ банктің несиелік қорының ахуалы, оның өткен жыл қорытындысы бойынша айтарлықтай артқаны жөнінде баяндады.


///
	 

	Қымбатты отандастар!

	Барша қазақстандықтарды Қазақстан Республикасының Конституциясы күнімен шын жүректен құттықтаймын.

	19 жыл бұрын осы күні халқымыз бүкілхалықтық референдумда Қазақстанды зайырлы, құқықтық және біртұтас мемлекет ретінде жариялаған Ата заңды қабылдады.

	Конституциялық құрылыстың негізгі тірегі ретінде халық бірлігі, қоғамдық және рухани келісім, саяси тұрақтылық қоғамымыздың ерекше құндылықтарын құрайды.

	Мемлекет пен қоғамның орнықты дамуына жол ашқан Конституцияның әлеуеті жоғары экономикалық өрлеу мен азаматтар әл-ауқатының артуын қамтамасыз етеді.

	Біздің Конституциямыз «Қазақстан – 2050» Стратегиясының әлемнің ең дамыған 30 елінің қатарына енуі жөніндегі тарихи мақсаттары мен міндеттерін іске асырудың берік негізі болып табылады.

	Келесі жылы республикалық референдумда еліміздің Конституциясының қабылданғанына 20 жыл толады. Ата заңымыздың мерейтойы жалпымемлекеттік деңгейде Қазақстан халқы Ассамблеясының 20 жылдығымен бірге тойланады. Осы екі айтулы оқиға жылнамамыздағы ортақ байланысты құрайды.

	Барша қазақстандықтарға шын көңілден бейбітшілік пен ынтымақ, табыс пен құт-береке тілеймін! 
///
	 

	Ә. Жақсыбеков Ұлттық гвардия мен полиция жарақтандырылып отырған заманауи арнайы техникалардың үлгілерімен танысты.

	Жұмыс кездесуінің қорытындысында Мемлекеттік хатшы – Қауіпсіздік кеңесі хатшысының міндетін уақытша атқарушы құқықтық тәртіпті және қоғамдық қауіпсіздікті  нығайту, құқық қорғау қызметінің тиімділігін одан әрі арттыру, қылмыстық залал келтіруден азаматтарды қорғау бойынша шараларды күшейту мәселелері жөнінде бірқатар нақты тапсырмалар берді.
///Кездесуде тараптар мұнай өндіру мен мұнайды қайта өңдеу саласындағы өзара ықпалдастықтың қазіргі мәселелері мен перспективаларын талқылады.
Мемлекет басшысы өткен жылдар ішінде екі тарап тығыз әрі өзара тиімді қарым-қатынас орнатқанын атап өтіп, бүгінде ынтымақтастықтың жаңа кезеңі басталғанын айтты.
– Сіздер оңай өңделетін мұнайдың әлемдегі ең терең әрі ірі кен орындарының біріне инвестиция құйып отырсыздар. Қазіргі таңда оны тасымалдау мәселелері шешілді. Бұл «Шеврон» компаниясының ең ірі активтерінің бірі екенін атап өткен жөн, – деді Елбасы.
Нұрсұлтан Назарбаев Майкл Уиртті қызметіне кірісуімен құттықтап, жауапты жұмысына табыс тіледі.
М.Уирт Қазақстан Президентіне құттықтағаны үшін алғыс айтып, екіжақты қарым-қатынастардың жемісті екенін атап өтті.


///Қазақстан Президенті алдымен мәдени-спорт кешеніндегі көрмені тамашалады. Мемлекет басшысына Абайдың сирек кездесетін кітаптары, «Абай әлемі» сериясы бойынша шыққан кітаптар мен филология ғылымдарының докторы, профессор, абайтанушы Мекемтас Мырзахметұлының ақын шығармашылығына арналған көптомдығы ұсынылды.
Сондай-ақ көрмеге Шығыс Қазақстан өнер мұражайы мен Невзоровтар отбасы атындағы бейнелеу өнері мұражайының қорларындағы 18 сурет қойылды. Қасым-Жомарт Тоқаев «Ұлы Дала алтыны» археологиялық көрмесін аралап көргеннен кейін абайтанушы ғалымдармен кездесті.
Президент ұлт зиялыларымен қасиетті топырақта, тарихи маңызы зор Семейдің төрінде жүздесіп отырғанына қуанышты екенін жеткізіп, Абайдың 175 жылдық мерейтойы әлемдік пандемияға тап келсе де, ұлы баба рухы алдындағы перзенттік парызымызды адал атқаруға күш салғанымызды атап өтті. Сонымен қатар бұл мерейтойдан той тойлауды емес, тағылым алуды мақсат еткенімізді айтты.
– Биылдан бастап 10-тамыз «Абай күні» деп бекітіліп, мерекелер қатарына қосылды. Ақынның еңбектері он тілге аударылып, әлемнің беделді кітапханаларына жіберілді. Шетелдегі елшіліктеріміздің жанынан Абай орталықтары ашылды. Бірақ бұл тек алғашқы қадам ғана, келешекте мүмкіндікке қарай Абай институттарын ашамыз деп ойлаймын. Л.Н.Гумилев атындағы Еуразия ұлттық университетінде Абай академиясы құрылды. Бұдан былай академия ақын шығармашылығын жүйелі зерттеумен айналысады. «Абай» телеарнасы өз жұмысын бастады. Жоғары оқу орындарында «Абайтану» курсын оқыту қолға алынды. Қазақ қоғамында өзіндік орны бар Семей қаласы «тарихи орталық» ретінде белгіленді. Осындай игі шаралар ұлы ойшылдың баға жетпес мұрасын жас ұрпақтың санасына сіңіру үшін жасалды. Бүкіл түркі әлемінде Абай философиясын дәріптеу ісінде айтарлықтай табысқа қол жеткіздік, – деді Президент.
Қасым-Жомарт Тоқаев Елбасы Нұрсұлтан Назарбаевтың жақында жарық көрген «Абай аманаты» атты мақаласындағы «Ұлы ақын елдің болашақ бағдарын айқындап берген рухани темірқазығына айналды» деген сөзіне тоқталды. Сондықтан әдебиетіміздің әлемге танымал алыбын бүкіл халық болып ұлықтау мемлекетіміздің мерейін арттыратынын айтты. Ұлы ойшылдың асыл мұрасын ардақтау және жан-жақты дәріптеу –  баршамыздың міндетіміз екенін, оның әр сөзіне жете мән беріп, астарына үңіліп, парасат-пайымына бойлай білу қажеттігін жеткізді.
– Абай – мемлекет ісінің мүдделесі, бірлігі жарасқан жұрт болу идеясының жақтаушысы. Ол өз шығармалары арқылы ел еңсесін тіктеуге зор үлес қосты. Ұлы ақын ұлтты ұйыстырып, әділетті  қоғам құруға үндейді. Біз ұсынған «Халық үніне құлақ асатын мемлекет» тұжырымдамасы дәл осы ұстаныммен сабақтас. Түйткілді мәселені мемлекет пен қоғам өкілдерінің бірлесе талқылауы – өркениетті қоғамның белгісі. Мұндай пікір алмасу халықтың билікке деген сенімін арттырады, тұрақтылықты нығайтады. Билік пен бұқараны жақындастыратын осы идеяның бастауында ұлы Абай тұр деп сеніммен айта аламыз, – деді Қасым-Жомарт Тоқаев.
Мемлекет басшысы биылғы Жолдауында ұлттың жаңа болмысын қалыптастыру туралы айтқанын, мұның стратегиялық маңызы бар міндет, кезек күттірмейтін мәселе екенін айта келе, ұлтымыз бен жұртымыздың жаңа болмысын қалыптастыру үшін бізге Абайдан асқан ақылшы жоқ деді.
– Осынау жолда ақын мұрасын зерделеу арқылы әрекет етсек, берекет табатынымыз анық. Біз іздеген барлық сұрақтың жауабы хакім Абайдың өлмес өлеңінде, салиқалы сөзінде тұр. Ұлы ойшылдың «Пайда ойлама, ар ойла, талап қыл артық білуге» деген өсиеті – соның айқын дәлелі. Абай аңсаған қоғам – ойы озық, санасы сергек «толық адамның» толыққанды қоғамы. «Толық адам» дегеніміз – бұл сол замандағы инновациялық философия үрдісі. Турасын айтсақ, Абай өз заманынан озып шықты деген сөз. Себебі орыс тілінде «Цельная натура» я болмаса ағылшын тілінде «A person of integrity» деген түсініктер әлдеқайда кеш пайда болды. Біз ақын мұрасына және зиялылардың әлеуетіне сүйеніп, осындай қоғам орнатуымыз керек. Ол қоғамның ұлттық идеясы білім мен ілімге жетелейтін ағартушылық ұстаным болуға тиіс, – деді Президент.
Мемлекет басшысы биылғы мерейтой кезінде елге ой салатын, тағылымы мол нақты шаралар атқарылғанын, бұл үрдіс Абай жылынан кейін де жалғаса беретінін атап өтті. Сондай-ақ ұлы Абайдың тұлғасын шетел жұртшылығына кең ауқымда таныту жобасы бойынша ақынның шығармалары ағылшын, испан, араб, түрік, қытай, неміс, итальян, француз және жапон тілдеріне аударылды. Президент аудармалардың көркемдік сапасы өте жоғары деп санайтынын жеткізді.
– Абай шығармаларын әлемде кең тараған тілдерге аударып, басу – бірегей халықаралық жоба. Бұл жаһанға қазақ мәдениетінің жаңа қырын танытып, әлемдегі барша оқырмандарға Абай шығармашылығымен, терең философиясымен және теңдессіз лирикасымен танысуға мүмкіндік береді, – деді Мемлекет басшысы.
Кездесу барысында Қасым-Жомарт Тоқаев зиялы қауым өкілдерінің қоғамдағы рөлі мен орнына тоқталып, олардың қашанда ұлттық құндылықтарды бәрінен биік қоятынын, әрдайым мәртебелі миссия атқарып келе жатқанын баса айтты.
– Өткен ғасырдың 60-жылдарында қаламгерлер ұлттың рухын көтерді. Ұлт жазушылары жылымық кезеңде ел мүддесімен өзектес шығармаларды өмірге әкелді. Тәуелсіздіктің алғашқы  жылдарында  зиялылар халықты береке-бірлікке шақырды. Олар ұлт мұрасын түгендеп, тарихымызды жаңғыртуға өлшеусіз үлес қосты. Зиялы қауым жас мемлекеттің шежіресін жасап, бүгінгі ұрпақтың санасына сіңірді. Енді олардың қазіргі кезеңдегі міндеті – ұлт болмысының жаңа қағидатын қалыптастыру, ұлт сапасын арттыруға атсалысу, – деді Президент.
Осы ретте гуманитарлық саланы дамытуды қолға алғанымыз жөн деп есептейтінін жеткізіп, оның ішінде қазақ тілі мен әдебиетін оқытуға және сапалы оқулық дайындауға баса мән беруіміз қажет екеніне тоқталды.
– Біз ана тіліміз бен төл әдебиетіміздің қадір-қасиетін балаларға мектеп жасынан бастап сіңіруіміз керек. Бұл бағытта бірыңғай ұстаным қажет. Осыған орай Алматыдағы  Абай атындағы мектеп-интернаттың мүмкіндіктерін толық пайдаланған жөн. Қазақ тілі мен әдебиетін тереңдете оқытатын бұл мектептің оқу үдерісі басқа мектептерге үлгі болады деп ойлаймын. Оны заманауи талапқа сай жан-жақты жетілдіріп, «Абай мектебі» деп аталатын ең үздік білім ордасына айналдыру қажет. Жалпы біз келешекте Абай мектептерін ашу туралы ойлануымыз керек, – деді Мемлекет басшысы.
Кездесуде Мекемтас Мырзахметұлы, Тұрсын Жұртбай, Ғарифолла Есім, Борис Щербаков секілді ғалымдар мен абайтанушылар, «Абай оқулары» конкурсының жеңімпазы, Риддер қаласындағы №16 орта мектептің оқушысы Варвара Владимирцевалар сөз сөйледі.
Кездесу соңында Қасым-Жомарт Тоқаев абайтануға айтулы еңбек сіңірген, отандық ғылымның дамуына өлшеусіз үлес қосқан бірқатар азаматтарды мемлекеттік наградалармен марапаттады.



























///
	 

	Кездесу Түркия Республикасының Президенті  Р.Ердоғанның инаугурациясы рәсімі аясында өтті.
	
	Екі мемлекеттің басшылары сауда-экономика саласындағы ынтымақтастықтың басымдығы бар жайттарын және халықаралық күн тәртібіндегі өзекті мәселелерді талқылады. Тараптар бірқатар перспективалық бағыттардағы, сондай-ақ халықаралық ұйымдар аясындағы өзара ықпалдастықты нығайту қажеттігін атап өтті.
///Баспасөз мәслихаты барысында Қазақстан Президенті өткен келіссөздердің жемісті болғанын айтып, биыл екі елдің дипломатиялық қарым-қатынасының орнағанына 25 жыл толатынын атап өтті.
– Біздің елдерімізді ортақ тарих байланыстырады. Польша – Қазақстанның Еуропадағы ең жақын әрі маңызды серіктесінің бірі. Елдеріміздің арасында әсіресе экономикалық сала бойынша өзара тиімді көптеген перспективалы бағыттар бар. Ертең еліміздегі іскер топтар өкілдерінің қатысуымен ірі бизнес-форум өтеді. Жалпы құны 1 млрд доллар болатын екіжақты келісімдерге қол қою жоспарланып отыр, – деді Нұрсұлтан Назарбаев.
Мемлекет басшысы республикамызда екі ел арасына дәнекер болып отырған 40 мыңға жуық поляк тұрып жатқанын атап өтті.
– Биыл олардың Қазақстанға жер аударылғанына 80 жыл толады. Бұлардың барлығы – елімізде тұрып жатқан 130-дан астам ұлт өкілімен тең құқылы өз азаматтарымыз. Мемлекет оларға барынша қолдау көрсетіп келеді, – деді Қазақстан Президенті.
Нұрсұлтан Назарбаев Қазақстанның индустриялық әлеуеті артып отырғанына назар аударды.
– 5 жыл ішінде мыңға жуық жаңа өндіріс кәсіпорны іске қосылды. Польша бизнесмендерін осы жұмысқа атсалысуға шақырамын. Бұл үшін барлық жағдай жасалған. Мәселен, келесі жылдан бастап екі елдің азаматтары үшін визасыз режім енгізу жоспарлануда, тікелей әуе байланысын жолға қою мүмкіндігі қарастырылып отыр. Бүгінде өзара тауар айналымы 1 млрд 100 млн долларға жетті. Әрине, бұл қазіргі әлеуетімізді толық көрсете алмайды, – деді Мемлекет басшысы.
Қазақстан Президенті елдеріміздің түрлі бағыт бойынша екіжақты ынтымақтастығын нығайтуға мүмкіндігі бар екенін айтты.
– Арамыздағы өзара экономикалық іс-қимылды жандандыру және азаматтарымызға жаңа жұмыс орындарын ашу үшін жағдай жасау қажет. Елдеріміз арасындағы сенімді достық қарым-қатынас халықтардың жақындаса түсуіне септігін тигізетініне сенемін,– деді Нұрсұлтан Назарбаев.
Соңында Мемлекет басшысы Польша Президентін «ЭКСПО-2017» халықаралық көрмесіне шақырып, поляк іскер топтары өкілдеріне Астанадағы халықаралық қаржы орталығының қызметіне атсалысу жөнінде ұсыныс жасады.
///Нұрсұлтан Назарбаев «Нұр Ақтөбе» алқабында несиеге берілетін әрі жылдам салынатын бір қабатты және екі қабатты тұрғын-үй құрылысының жай-күйімен танысты.
Қазақстан Президенті еліміздің тұрғындары үшін «Нұрлы жер» бағдарламасын іске асырудың маңызды екенін ерекше атап өтті.
– Халықтың әл-ауқатын арттыруда бұл бағдарламаның маңызы зор. Біздің басты мақсатымыз – азаматтардың жайлы тұрмысы үшін қажетті инфрақұрылым қалыптастырып, оларды жұмыспен қамтамасыз ету, – деді Нұрсұлтан Назарбаев. 
Облыс әкімі Бердібек Сапарбаев Мемлекет басшысына «Нұрлы жол» және «Нұрлы жер» мемлекеттік бағдарламаларының іске асырылу барысы жөнінде баяндады. «Нұрлы жер» бағдарламасы арқылы биыл облыстағы 1000-нан астам отбасын тұрғын-үймен қамтамасыз ету жоспарланып отыр.
Соңында Елбасы аталған жобаны іске асыруға атсалысып жатқан құрылыс компанияларының өкілдерімен әңгімелесті.

///Мемлекеттік хатшы Қазақстан мен Арменияны тарихи және мәдени қарым-қатынастар байланыстыратынын атап өтті. Елдеріміздің өзара жемісті ынтымақтастығы Еуразия экономикалық одағы, Ұжымдық қауіпсіздік шарт ұйымы, ТМД және басқа да интеграциялық бірлестіктер аясында жүзеге асып келеді.
Гүлшара Әбдіқалықова Г.Галачянды парламенттік сайлаудың сәтті өтуімен құттықтап, жаңадан сайланған Армения Парламентінің белсенді қызметі екі жақты серіктестіктің одан әрі нығая түсуіне оң ықпал ететініне сенім білдірді.
Г.Әбдіқалықова екі елдің еуразиялық интеграция аясындағы өзара ықпалдастығы экономикалық байланыстарды дамытуға септігін тигізетінін айтты. 2018 жылғы 10 айдың қорытындысы бойынша, Қазақстан мен Армения арасындағы тауар айналымы 10,4 миллион долларға жетіп, 19,5 пайызға өсті (экспорт – 4,9 млн доллар, импорт – 5,5 млн доллар).
– Қазақстан мен Армения қарым-қатынастарында біздің мәдени-гуманитарлық ынтымақтастығымыздың маңызы зор. Мәдени, ғылыми және спорттық іс-шаралар тұрақты өткізіліп, жастар және білім мекемелері арасында тығыз байланыс жолға қойылып келеді. Қазақстанда тұрып жатқан армян диаспорасы біздің мәдени-гуманитарлық қатынасымыздың дәнекері саналады, – деді Мемлекеттік хатшы.
Кездесу соңында Қазақстан Республикасының Мемлекеттік хатшысы Гүлшара Әбдіқалықова Армения Республикасының Қазақстан Республикасындағы Төтенше және өкілетті елшісі Г.Галачянға екіжақты өзара ықпалдастықты одан әрі нығайту ісінде табыс тіледі.
///Кеңеске Премьер-Министр К.Мәсімов, Президент Әкімшілігінің басшысы Ә.Жақсыбеков, Премьер-Министрдің орынбасары – Ауыл шаруашылығы министрі А.Мырзахметов, Президенттің көмекшісі – Қауіпсіздік кеңесінің хатшысы Н.Ермекбаев, Ұлттық экономика министрі Қ.Бишімбаев қатысты.
Іс-шара барысында Жер реформасы жөніндегі комиссияның жұмыс қорытындылары талқыланып, жер заңнамасының өзгерістеріне мораторийді 5 жылға ұзарту туралы шешім қабылданды.
– Жер кодексінің бірқатар нормаларына мораторий енгізілген кезден бастап комиссия маңызды жұмыс жүргізді, елдің барлық өңірінде кеңес өткізіп, азаматтардың пікірін тыңдады. Жұмыс барысында олар жақсы ұсыныстар айтты, атап айтқанда, жалға беретін телімдердің шекті көлемін, жерді пайдалану тәсілдері мен оны тиімсіз пайдаланған жағдайда қабылданатын шараларды анықтау туралы ұсыныстар енгізілді. Осылайша, бәрі жерді 49 жылға дейін жалға беру институтын сақтау қажет деген ортақ шешімге келді. Сонымен бірге, әлемдік тәжірибені тағы да зерттеп, қосымша уақыт қажет екені туралы тұрғындарға біліктілікпен түсіндіру керек. Сондықтан Комиссияның мораторийді тағы 5 жылға ұзарту туралы ұсынысын қабылдаймын, – деді Нұрсұлтан Назарбаев.
Сондай-ақ, Қазақстан Президенті Үкіметтің жер заңнамасына өзгерістер енгізу туралы шешім қабылдаған кезде агроөнеркәсіп саласына қаражат тарту мақсатын басшылыққа алғанын атап өтті.
– Ауылдық жерлерде халықтың шамамен 40%-ы тұрып жатыр, 20%-ы ауылда еңбек етеді. Ауыл шаруашылығын өркендету көптеген салалардың дамуына септігін тигізеді. Ауыл шаруашылығымен айналысатындардың барлығы бұл салаға қолдау көрсету үшін мемлекеттің қандай күш-жігер жұмсағанын жақсы біледі. Жыл сайын аграрлық секторға айтарлықтай қаражат жұмсалады, бірақ ол өзін ақтай бермейді. Нарықтық экономикада олай болмайды. Мұның себебі ауыл шаруашылығындағы еңбек өнімділігінің төмендігінде жатыр, ал оны арттыру үшін қосымша қаражат салу керек. Бүкіл әлем аграрлық секторға инвестиция тарту ісімен айналысуда. Біздің мемлекетіміз де ауыл шаруашылығын дамыту үшін көбірек капитал тартуды қалады. Егер бұл жұмыс түсіндіруден басталып, тек содан соң ғана заңдар қабылданса, онда ахуал басқа болар еді, – деді Мемлекет басшысы.
Бұдан бөлек, кеңесте республиканың әлеуметтік-экономикалық дамуының негізгі мәселелері, мемлекеттік бағдарламалардың орындалу барысы және алдағы кезеңге арналған жоспарлар қарастырылды.
– Елдің экономикалық дамуы әлемде болып жатқан үдерістер салдарынан зор қысым көріп отыр. Қазіргі қаржылық-экономикалық дағдарыс, сандық экономиканың жаңа парадигмасына көшу бізден мүлде жаңа қадамдар талап етеді. Біз соны таба білуіміз керек, бұл үшін елде ресурстар жеткілікті, – деді Нұрсұлтан Назарбаев.
Өз баяндамасында А.Мырзахметов Мемлекет басшысының тапсырмасымен құрылған  комиссия Астанада, сондай-ақ бірқатар өңірде жұртшылықтың қатысуымен көшпелі отырыс өткізгенін айтты.
– Азаматтардың арыз-шағымдары үшін арнаулы сайт ашылып, call-орталықтар құрылды, бүгінде оларға 13 мыңнан астам телефон қоңырауы түскен. Түсіндіру жұмыстары барысында жұртшылықты барынша кеңірек қамту үшін әкімдіктер жанындағы қоғамдық кеңестер іске тартылды, халықтың 67 мың өкілімен кездесу өтті, – деді Премьер-Министрдің орынбасары – Ауыл шаруашылығы министрі.
А.Мырзахметов комиссияның негізгі ұсыныстары, соның ішінде ауыл шаруашылығы жерін жалға беру институтын сақтап, одан әрі дамыту, жалға берілетін жер телімдерінің шекті көлемін белгілеу қажеттігі жөнінде де айтты. Сондай-ақ халықтың жайылымдар мен шабындық жерлерге қатысты мүддесі мен талаптарын ескеру керектігі, жеке тұрғын үй салу үшін жер берудің нақты ережелері мен тетіктерін анықтау қажеттігі аталып өтті.
Мемлекет басшысы кеңес қорытындысы бойынша бірқатар тапсырма берді.


///Мемлекет басшысы рәсімге қатысушыларға арналған сөзінде «KADEX-2018» көрмесі аясында «Қазақстандағы ғарыш күндері» атты халықаралық форумның өтуі биылғы шараның басты ерекшелігі екенін атап өтті.
Қазақстан Президенті «KADEX-2018» көрмесінің қару-жарақ пен ақпараттық қауіпсіздікті қамтамасыз ету саласындағы әлемдік маңызы бар жиынға айналғанын айтты.
– Көрмеге әлемнің 28 елінен 318 компания қатысып отыр. Көрме қонақтары қорғаныс өнеркәсібі кешені және ғарыш саласындағы соңғы жетістіктермен таныса алады. Бұл жолы электрондық жүйе мен байланыс және қару-жарақты басқару жүйесін дамытуға айрықша мән берілді, – деді Нұрсұлтан Назарбаев.
Елбасы Қазақстанның тату көршілік пен ынтымақтастықты нығайтуға бағытталған бейбіт саясат жүргізіп отырғанын атап өтті.
– Қорғаныс саласы мен Қарулы Күштердің әлеуетін дамыту – мемлекет басымдықтарының бірі. Орталық Азия бойынша бірегей саналатын «KADEX» халықаралық көрмесі бұл басымдықтарды іске асырудың тиімді құралы болып табылады, – деді Мемлекет басшысы.
Қазақстан Президенті еліміздің қорғаныс өнеркәсібі кешенін дамыту үшін халықаралық көрмені өткізудің тиімділігіне тоқталды.
– Биыл көрмеге қатысу үшін әлемнің 40 елінен ресми делегациялар мен шетелдік 108 компания басшылары келді. Қол қойылатын іскерлік келісімдер мен шарттар отандық және шетелдік қорғаныс өнеркәсібі кешенінің кәсіпорындары арасындағы халықаралық кооперация мен серіктестікті дамытуға септігін тигізетін болады. Сондай-ақ, бұл инвестиция тартып, жалпы Қазақстан экономикасының экспорттық әлеуеті мен бәсекеге қабілеттігін арттыруға ықпал етеді, – деді Нұрсұлтан Назарбаев.
Көрменің ашылу рәсімі аяқталғаннан кейін Елбасы «Қазақстан Инжиниринг» ұлттық компаниясының, Ресей мен Қытайдың павильондарын аралап көрді.















///Нұрсұлтан Назарбаев БАҚ өкілдері алдында сөйлеген сөзінде бұл сапардың 1992 жылы Қазақстан мен Зимбабве арасында дипломатиялық байланыстар орнатылғаннан бері алғаш рет жүзеге асырылғанын атап өтті.
– Бүгінгі кездесудің екі ел арасындағы, сондай-ақ Орталық Азия мен Оңтүстік Африка өңірлерінің өзара қатынастарын нығайту үдерісіндегі тарихи маңызы зор, – деді Мемлекет басшысы.
Қазақстан Президенті екі жақты кездесу барысында саяси диалогты қолдау және сауда ынтымақтастығын кеңейту жөніндегі уағдаластықтарға қол жеткізілгенін айтты.
– Жекелеген бағыттар бойынша өзара қарым-қатынас орнатуға мүмкіндіктер мол. Біздің елдеріміз арасында кейбір ұқсастықтар бар. Зимбабве де Қазақстан сияқты пайдалы қазбаларға өте бай. Ауыл шаруашылығы салаларымыз да бірдей дамуда. Қазақстан тау-кен өнеркәсібінде ынтымақтастық орнату және тәжірибе алмасу, Зимбабвеге ауыл шаруашылығы өнімдерін жеткізу мәселелерін қарастыруға әзір, – деді Нұрсұлтан Назарбаев.
Мемлекет басшысы Зимбабве аумағында пайдалы қазбалар өндіру саласында өзара ықпалдастық орнатудың мүмкіндіктеріне тоқталды.
Сондай-ақ, Қазақстан Президенті Зимбабвенің көлік-логистика желісін жаңғырту және қайта өңдеу ісінде бірлескен жобаларды іске асыру жөніндегі ынтымақтастықтың әлеуеті зор екенін атап өтті.
– Жаһандық күн тәртібіндегі көптеген басты мәселелер бойынша ой-пікірлеріміз сәйкес келеді. Біз Қазақстанның халықаралық бастамаларына Хараренің қолдау білдіргенін жоғары бағалаймыз, – деді Нұрсұлтан Назарбаев.
Мемлекет басшысы келіссөздер нәтижесінде тараптар Біріккен Ұлттар Ұйымы аясында бірлескен жұмыстар мен өзара қолдау жөніндегі қалыптасқан тәжірибені жалғастыруға байланысты ниеттерін мақұлдағанын айтты.
– Біз Қазақстан бақылаушы ел болып саналатын Африка Одағы аясындағы тығыз ынтымақтастықты ілгерілету жөнінде уағдаластық. Жалпы, Эммерсон Мнангагваның Астанаға алғашқы ресми сапары екі мемлекеттің түрлі салалардағы тығыз қарым-қатынастарды одан әрі дамытуға мүдделі екенін көрсетіп отыр, – деді Қазақстан Президенті.
Нұрсұлтан Назарбаев сапар барысында қол жеткізілген уағдаластықтар түрлі бағыттағы өзара ынтымақтастықты дамытуға оң серпін беретініне сенім білдірді.
Зимбабве Республикасының Президенті Қазақстанның ұлттық экономиканы дамыту және жаңғырту жөніндегі тәжірибесін қолдануға мүдделі екенін атап өтті.
– Зимбабвенің қазіргі дамуы Қазақстанның осыдан 20 жыл бұрынғы деңгейіне сәйкес келеді. Біз достас елдің 27 жыл бойы өз экономикасын қалай өркендеткені жөнінде үйренуіміз керек. Қазақстанның мұндай жетістікке жеткеніне сүйсінеміз әрі осындай даму жолымен жүруге ұмтыламыз, – деді Эммерсон Мнангагва.
Зимбабве Республикасының Президенті Қазақстанның Ұлттық әл-ауқат қорын дамыту және «Астана» халықаралық қаржы орталығын құру жөніндегі тәжірибесін атап өтті.
Сонымен қатар, Эммерсон Мнангагва Зимбабвені Қазақстанның үлгісімен Оңтүстік Африкадағы көлік-логистикалық хаб ретінде дамытудың маңыздылығына тоқталды.
Соңында Зимбабве Президенті қауіпсіздікті сақтау және ядролық қарусыз әлем құру жөніндегі Қазақстанның халықаралық бастамаларын қолдайтынын айтты.


///Ақорда резиденциясында бірқатар мемлекеттің жаңадан тағайындалған төтенше және өкілетті елшілерінің Қазақстан Президентіне сенім грамоталарын салтанатты түрде тапсыру рәсімі өтті.
Мемлекет басшысына Түркия Республикасының елшісі Уфук Экиджи, Болгария Республикасының елшісі Боян Хаджиев, Сауд Арабиясы Корольдігінің елшісі Абдулазиз Абдулла Әл-Дауд сенім грамоталарын табыс етті.
Мемлекет басшысы шетелдік елшілерді Қазақстандағы дипломатиялық жұмыстарының ресми басталуымен құттықтап, олардың ізгі миссияларына табыс тіледі.
Салтанатты шара барысында Президент әрбір елшімен жеке-жеке сөйлесті.
Қасым-Жомарт Тоқаев Уфук Экиджимен әңгімелесу барысында Қазақстан мен Түркия арасындағы қарым-қатынастардың стратегиялық сипатын атап өтіп, екіжақты серіктестіктің одан әрі нығая түсетініне сенім білдірді. Президент Түркия басшылығының Елбасы Нұрсұлтан Назарбаевқа Түркі кеңесінің Құрметті төрағасы мәртебесін беру жөніндегі бастамасына, сондай-ақ, бауырлас елдің «Астана процесіне» белсенді қатысқаны үшін ризашылық білдірді.
– Осы сәтті пайдалана отырып, әріптесім Президент Ердоғанға жүрекжарды сәлемімді жолдаймын. Біз оның биылғы сәуір айында Қазақстанға жасайтын ресми сапарын асыға күтеміз, – деді Қасым-Жомарт Тоқаев.
Қазақстан Президенті Боян Хаджиевтен сенім грамотасын қабылдау кезінде Болгариямен арадағы ықпалдастықтың достық сипатын атап өтті. Мемлекет басшысы Нью-Йоркте өткен БҰҰ Бас Ассамблеясы 74-сессиясының алаңында Президент Румен Радевпен және Болгарияның Вице-президенті Илияна Йотовамен Нұр-Сұлтан қаласында кездескенін айтты.
– Осы көктемде Болгария Президентінің Қазақстанға сапарын асыға күтеміз. Оның сапары табысты болатынына және екі ел арасындағы ынтымақтастықтың дамуына тың серпін беретініне сенімдімін, – деді Мемлекет басшысы.
Қасым-Жомарт Тоқаев Абдулазиз Абдулла Әл-Даудпен әңгімелесу кезінде екіжақты қатынастардың қазіргі деңгейі мен мән-маңызын жоғары бағалап, инвестициялық байланыстардың нығайып келе жатқанын, мұнай-газ, химия, атом және жаңартылған энергия көздерін пайдалану салаларындағы ынтымақтастықтың әлеуеті зор екенін ерекше атап өтті.
– Біз Сауд Арабиясының Тақ мұрагері Мұхаммед бен Салманды Қазақстанға сапар жасайды деп күтеміз. Егер ол сапармен биыл келсе, өте жақсы болар еді, – деді Қазақстан Президенті.









///Мемлекеттік хатшы Қазақстанның Таяу Шығыстағы басты серіктесі ретінде Біріккен Араб Әмірліктерімен өзара қарым-қатынасты дамытуға баса мән беретінін атап өтті.
Г.Әбдіқалықова 2017 жылғы қазанда елдеріміз арасындағы дипломатиялық қатынастың орнағанына 25 жыл толатынын айтты. Осы кезең ішінде бірлесіп атқарған жұмыс барысында орасан мол тәжірибе жинақталып, түрлі салада табыстарға қол жеткізілді.
Кездесуде тараптар Қазақстан мен Біріккен Араб Әмірліктері арасында ғылым және білім беру саласындағы ынтымақтастық аясын кеңейту, соның ішінде Араб өңіріндегі әйелдер істері және технологиялар орталығымен (CWTAR) бірлескен конференциялар, тренингтер, семинарлар сияқты іс-шаралар өткізу мәселелерін талқылады.
Қазақстан Біріккен Араб Әмірліктерінің жаңартылатын қуат көздері саласындағы саясатын толықтай қолдайды. Әмірліктердің «таза» энергияны ілгерілету арқылы экономикалық дамуға септігін тигізу тәжірибесі жақсы үлгі бола алады. Қазақстан – таяудағы онжылдықта өз индустриялық саясатының басты құрамдас бөлігі болып саналатын «жасыл» экономиканы енгізудің белсенді жақтаушысы.
Мемлекеттік хатшы халықаралық «ЭКСПО-2017» мамандандырылған көрмесі аясында биылғы 31 тамыз – 1 қыркүйек аралығында «Әйелдер болашақтың энергиясын қолдайды» атты халықаралық форумы өтетіні туралы хабарлады. Форумда баламалы энергетика және «жасыл» экономика саласындағы инновациялық идеяларды ілгерілетудегі әйелдердің рөлі мен үлесі талқыланатын болады.
Гүлшара Әбдіқалықова доктор Бехжат әл-Юсуфті форумға қатысуға шақырды және Масдар институтының жоғары технологиялық білім беру мекемелерінің бірі ретінде «жасыл» технологияларды ілгерілетуге зор үлес қосатынына сенім білдірді.
– Біз Абу-Дабидің мұрагер ханзадасы шейх Мұхаммед бен Зейд әл-Нахаянның көрменің ашылу салтанатына, ал Біріккен Араб Әмірліктерінің вице-президенті, Премьер-Министрі, Дубай әмірлігінің билеушісі, шейх Мұхаммед бен Рашид әл Мактумның Біріккен Араб Әмірліктерінің ұлттық павильонының ашылуына қатысуын күтеміз, – деді кездесу соңында ҚР Мемлекеттік хатшысы Г.Әбдіқалықова. 
///Мемлекет басшысы құқық қорғау құрылымдары мен қаржы нарығын қадағалайтын және мониторингтейтін мемлекеттік органдар басшыларымен кеңес өткізді.
Жиында ел азаматтарына айтарлықтай материалдық шығын келтірген қаржы-несие ұйымдарының заңсыз қызметіне тосқауыл қоюға байланысты мәселе қарастырылды.  
Қасым-Жомарт Тоқаев қоғамда наразылық тудырған жағдайды егжей-тегжейлі тексеруді, азаматтардың құқықтарының бұзылуына жол бермеу үшін шаралар қабылдауды және кінәлілерді жауапқа тартуды тапсырды. Мемлекет басшысы болашақта мұндай жағдайға жол бермеу керектігін және халықтың қаржылық сауаттылығын арттыру жұмыстарының маңыздылығын атап өтті.   
Сонымен қатар кеңесте Еуразиялық экономикалық одаққа мүше елдерден ұлттық заңнамаларды бұза отырып әкелінген автокөліктерді тіркеу мәселесі де талқыланды.
Президент Үкіметке Қазақстанның заңнамаларын, мемлекеттік бюджеттің де, автокөлік иелерінің де мүдделерін ескере отырып, аталған проблеманы шешу нұсқаларын әзірлеу жөнінде тапсырма берді.
 
///Нұрсұлтан Назарбаев А.Вучичті Сербия Республикасы Президентінің сайлауындағы жеңісімен Қазақстан халқының және жеке өзінің атынан құттықтады.
«Сіздің басшылығыңызбен Сербия өркендеу жолында жаңа табыстарға қол жеткізетін болады.
Қазақстан мен Сербия арасындағы өзара қарым-қатынастың дамып келе жатқанына қуаныштымын. Астана мен Белградтағы кездесулерімізді жылы сезіммен еске ала отырып, елдеріміздің достығы мен ынтымақтастығы одан әрі нығая түседі деп сенемін.
Сізге зор денсаулық, жауапты қызметіңізге табыс, ал достас Сербия халқына бақ-береке тілеймін», – делінген жеделхатта.
///Мемлекет басшысы Жамбыл облысындағы жұмыс сапарын минералды тыңайтқыш өндіретін зауытты аралаудан бастады.
Қазақстан Президентіне қысқа мерзімде жылдық қуаты 300 мың тоннадан 500 мың тоннаға дейін минералды тыңайтқыш шығаратын технологиялық жүйенің жұмысы туралы мәлімет берілді. Сонымен қатар, өндіріс орнында  жергілікті шикізат пайдаланылатыны, Қаратау қаласының фосфат шикізаттары өңделетіні жөнінде баяндалды.
– Бұл – химия өнеркәсібіндегі, соның ішінде сары фосфор өндіруге маманданған халықаралық деңгейдегі жетекші кәсіпорын. Халықаралық нарықтарға өз тауарларыңызбен шығуға осы артықшылықтарыңыз септігін тигізеді. Бәсекелестікке қабілеттілікті одан әрі арттыру қажет, – деді Қасым-Жомарт Тоқаев.
***
1951 жылы салынған бұл кәсіпорынның негізгі қызметі – химия өнеркәсібі. Кәсіпорынның өнімдері Еуропалық одақ елдеріне, АҚШ-қа, Қытайға, Жапонияға және Біріккен Араб Әмірліктеріне экспортталады.


///Қазақстан Президенті 22 тамыз – 5 қыркүйек аралығында бірнеше мемлекетке сапармен барады.
Атап айтқанда, 22-23 тамызда Нұрсұлтан Назарбаев Президент Анджей Дуданың шақыруымен Польша Республикасына мемлекеттік сапармен барады. Екі елдің көшбасшылары сауда-экономика, инвестиция, ауыл шаруашылығы, сондай-ақ транзит-көлік және мәдени-гуманитарлық салалардағы ынтымақтастықты нығайту жолдарын талқылауды жоспарлап отыр. Бұдан бөлек, Мемлекет басшысының Қазақстан-Польша бизнес-форумына қатысуы көзделген.
23-24 тамызда Қазақстан Президенті ресми сапармен Сербия Республикасына барып, онда Президент Томислав Николичпен кездеседі. Келіссөздер аясында мемлекеттер басшылары Қазақстан мен Сербияның екіжақты қарым-қатынасының өзекті мәселелерін талқылайтын болады.
Нұрсұлтан Назарбаев 1-5 қыркүйек аралығында ҚХР-дың Төрағасы Си Цзиньпиннің шақыруымен G-20 Саммитіне қатысу үшін Қытай Халық Республикасына сапармен барады. Сапар барысында Мемлекет басшы ҚХР-дың Төрағасы Си Цзиньпинмен кездесіп, онда Астана мен Бейжің ынтымақтастығының басым бағыттары талқыланады деп жоспарлануда. Бұдан бөлек, Саммит аясында делегациялар басшыларымен бірқатар келіссөздер өтпек.
///Кездесуде Елбасыға «Қазатомөнеркәсіп» ұлттық атом компаниясы» акционерлік қоғамы жұмысының нәтижелері туралы есеп берілді, сондай-ақ жалпы атом саласын дамыту барысы жөнінде мәлімет ұсынылды.
Нұрсұлтан Назарбаев атомды бейбіт мақсатқа пайдалану мәселесіне және атом электр стансалары жұмысындағы жаһандық үрдістерге назар аударды.
Сондай-ақ, А.Жұмағалиев Қазақстан Президентіне өткен жыл қорытындысы бойынша кәсіпорынның жоспарланған барлық өндірістік және қаржылық көрсеткіштерге қол жеткізгенін баяндады. Компанияның нақты табысы алғаш рет 108 млрд теңгеден асқан.
Бұдан бөлек, Мемлекет басшысына кәсіпорынды трансформациялау бағдарламасының іске асырылу барысы туралы мәлімделді. Одан 16 млрд теңгеден астам экономикалық пайда түскен.
Елбасы «Қазатомөнеркәсіп» ұлттық атом компаниясын әртараптандыру және жаңғырту жөніндегі жұмыстарды жалғастыру қажет екенін айтты.
Кездесу қорытындысы бойынша Нұрсұлтан Назарбаев бірқатар тапсырма берді.

///Президентке елдегі қазіргі криминогендік ахуал мен ішкі істер органдары жұмысының нәтижелері туралы баяндалды.
Ерлан Тұрғымбаевтың айтуынша, ведомство қылмыстың көптеген түрлерін ашу көрсеткіштерін жақсартқан. Кісі өлтіру, тонау, бұзақылық, ұрлық, сондай-ақ, кәмелеттік жасқа толмағандар жасаған құқық бұзушылықтар саны азайған. Қоғамдық орындар мен көшедегі қауіпсіздік деңгейі жоғарылаған. Алайда, интернет желісін пайдалану арқылы жасалатын алаяқтық қылмыстар саны артқан. Бұған пандемия кезіндегі онлайн-қызметтердің өсуі ықпал етті.
Мемлекет басшысына вакцина алғандығы жөнінде жалған құжаттар таратудың жолын кесу бойынша қабылданып жатқан шаралар туралы айтылды. Жыл басынан бері полиция органдары 50-і жалған вакцинация паспорттарын және 60-ы жалған ПТР-анықтамаларын жасағаны үшін 110 қылмыстық іс қозғаған.
Министр ІІМ бөлімшелеріндегі жеке құрам қызметкерлерінің 96 пайызы екпе алғанын жеткізді.
Кездесу қорытындысы бойынша Қасым-Жомарт Тоқаев министрлікке басқа мемлекеттік органдармен бірлесіп, карантиндік шараларды қамтамасыз етуге ерекше көңіл бөлуді, сондай-ақ, кәмелетке толмағандарға қарсы қылмыстардың, тұрмыс саласындағы құқық бұзушылықтардың алдын алу және жол қауіпсіздігін қамтамасыз ету жөніндегі жұмысты жандандыруды тапсырды.
///
	 

	Өз сөзінде Нұрсұлтан Назарбаев бүгінде Қазақстан мен Қытай арасындағы қарым-қатынастарда айтарлықтай табыстарға қол жеткізілгенін атап өтті.

	– Біз ортақ шекараны бекіттік, сауда айналымының көлемін ұлғайттық. ҚХР-дың Қазақстанға салған инвестициясы 20 млрд. долларға жетті. Бұл ел біздің экономикамызға инвестиция салудан барлық шет елдердің арасында үшінші орында. Газ бен мұнай құбырлары құрылысын қоса алғанда, мұнай-газ саласындағы ынтымақтастық қарқынды дамып келеді. «Достық-Алашанькоу» және «Қорғас-Алтынкөл» теміржол өткелдерінің ашылуы біз үшін әлемдік нарыққа қолжетімділік аясы кеңейгенін білдіреді, теңізге шығуға мүмкіндігі жоқ мемлекетіміз үшін мұның маңызы өте зор, – деді Мемлекет басшысы. 

	Қазақстан Президенті сапар барысында жалпы құны 30 млрд. долларға жуық 22 келісімшартқа қол қойылатынын атап өтті.

	– Біз Қазақстанға қажетті мұнай өңдейтін зауыт құрылысы жөнінде уағдаластық. Үлгілі-тәжірибелік шаруашылық құру жоспары бойынша аграрлық саладағы ынтымақтастық туралы келісімге қол жеткіздік. Көлік және коммуникациялар саласында келешектегі нысандар құрылысы талқыланды. Гуманитарлық саладағы, атап айтқанда, біздің студенттерді ҚХР-да және Қытай студенттерін біздің Университетте оқытудың бірқатар бағыттары қарастырылды, – деді Нұрсұлтан Назарбаев.

	Осы жоспардың бәрі тату көршілік және бір-бірінің ісіне араласпау шартымен жүзеге асырылатыны атап өтілді. Мемлекет басшысы Қазақстан Қытайды өңірлік қауіпсіздікке, экстремизмге, терроризм мен сепаратизмге қарсы күрес мәселелері бойынша қолдайтынын да атап өтті. Бұған қоса, Қазақстан Президенті еліміздің Ляньюньган порты арқылы Азия-Тынық мұхиты өңіріндегі көлік инфрақұрылымына шығуы маңызды екеніне тоқталды.

	– Осының бәрі елдеріміз арасындағы ынтымақтастықтың жаңа кезеңін танытады. Қазіргі әлемдік экономиканың өзекті мәселелері талқыланған G20 саммитіне қатысқан біз Санкт-Петербургтан енді ғана оралдық. Барлық ел Қытайдың қарқынды дамуы өзге елдердің тұрақтылығының кепілі екендігін бірауыздан мақұлдады. Сондықтан Қытай Халық Республикасын дамытудың қабылданған стратегиялық жоспары Қазақстан экономикасының да өсуіне септігін тигізетін болады, – деді Нұрсұлтан Назарбаев.

	Өз сөзінде Си Цзиньпин біздің елдің оны үлкен әсерге бөлегенін айтты.

	– Бүгін біз Қазақстан Президентімен айтарлықтай нәтижелі келіссөздер өткіздік, екіжақты ынтымақтастықты нығайту мәселелерін ашық әрі егжей-тегжейлі талқыладық. Халықаралық және өңірлік күн тәртібіндегі көптеген өзекті мәселелерді де қарап, талқыланған барлық тақырып бойынша кең ауқымды түсіністікке қол жеткіздік. Стратегиялық серіктестікті нығайту жөніндегі бірлескен декларацияға бірге қол қойып, алдағы жылдардың бағдарын белгіледік, сондай-ақ елдеріміз арасындағы тығыз қарым-қатынасты жалғастыратын болып шештік. Бұған қоса, екі ел арасындағы  сауда-экономикалық ынтымақтастықты дамытудың орта және ұзақ мерзімді бағдарламасында ауқымды экономикалық әрекеттестіктің нақты бағыттары қарастырылған. Мен өзара тауар айналымының көлемін 2015 жылға қарай бірлескен күш-жігер жұмсау арқылы 40 миллиард долларға дейін ұлғайта алатынымызға сенімдімін, – деп атап өтті ҚХР Төрағасы. 

	Си Цзиньпин екі елдің энергетика саласындағы ынтымақтастығы өзара тиімді сипатқа ие екенін, ортақ күш-жігер жұмсау арқылы трансшекаралық мұнай және газ құбырларын тартуды жүзеге асыруға, энергия ресурстарын барлау, өндіру және өңдеу саласында кешенді өзара іс-қимылды арттыруға болатынын атап өтті.

	Бұған қоса, ҚХР Төрағасы екі тарап өзара түсіністік негізінде екі ел сенімінің деңгейін көрсететін трансшекаралық суларды пайдалану жөнінде келіссөздер жүргізетініне тоқталды. Туындаған мәселелердің барлығын екі тарап бірлескен комиссия аясында одан әрі де екі елдің мүддесі үшін шешіп отыратындығы, трансшекаралық өзендеріміздің достық пен ынтымақтастық өзендеріне айналатыны айтылды.

	Келіссөздер қорытындысы бойынша төмендегідей бірқатар екіжақты құжаттарға қол қойылды: ҚР және ҚХР арасындағы жан-жақты стратегиялық серіктестікті одан әрі дамыту туралы бірлескен декларация, ҚР Үкіметі мен ҚХР Үкіметі арасындағы Дипломатиялық өкілдіктер ғимаратының құрылысына өзара жер учаскелерін беру туралы келісім, Ғарыш кеңістігін зерттеу және бейбіт мақсатта пайдалану туралы ҚР Үкіметі мен ҚХР Үкіметі арасындағы келісім,  Қорғас өзеніндегі бірлескен «Достық» су торабын басқару және пайдалану туралы ҚР Үкіметі мен ҚХР Үкіметі арасындағы келісім, Қазақстан-Қытай сауда-экономикалық ынтымақтастығын дамытудың орта және ұзақ мерзімді бағдарламасы (2020 жылға дейін), Қазақстан Республикасы Индустрия және жаңа технологиялар министрлігі мен Қытай Халық Республикасының энергетика жөніндегі мемлекеттік басқармасы арасындағы Көмірді кешенді өңдеу жобаларын жүзеге асыру саласындағы ынтымақтастық туралы меморандум, «Қазақстан темір жолы» ҰК АҚ мен Ляньюньган қаласы Халық үкіметі арасындағы ынтымақтастық туралы келісім.
///Кездесу барысында Гүлшара Әбдіқалықова биыл Қазақстан мен Сингапур арасындағы дипломатиялық қарым-қатынасқа 25 жыл толғанына тоқталып, Елбасының тапсырмасымен елімізді дамыған 30 мемлекеттің қатарына қосуға бағытталған «Қазақстан – 2050» стратегиясының жүзеге асырылып жатқаны, экономиканы, саясатты және қоғамдық сананы қамтитын жүйелі жаңғыру жүргізіліп отырғаны, сондай-ақ мемлекеттік қызмет пен сыбайлас жемқорлыққа қарсы іс-қимыл салаларында ауқымды өзгерістер қолға алынғаны жөнінде айтты.
Мемлекеттік хатшы Сингапурдың әлеуметтік-экономикалық даму ісіндегі тәжірибесінің Қазақстан үшін мәні зор екенін, әсіресе  мемлекеттік қызметті реформалауға, адами ресурстардың сапасын арттыруға және ұлттық экономиканы цифрландыруға қатысты мәселелерді атап өтті.  
– Астанадағы Сіздің семинарларыңыз бізге «меритократияның» сингапурлық  моделінің негіздерін тереңірек түсінуге мүмкіндік береді және Қазақстанның мемлекеттік қызметшілерінің біліктілігін арттыруға септігін тигізеді деп сенемін, – деді Гүлшара Әбдіқалықова.   
Мемлекеттік хатшы «Төртінші өнеркәсіптік революция жағдайындағы дамудың жаңа мүмкіндіктері» атты биылғы Жолдауда адами капиталдың дамуы басымдыққа ие міндеттердің бірі болғанын атап өтіп, Қазақстанда халықаралық деңгейдегі өз университеттеріміз – тәжірибесі еліміздің барлық жоғары оқу орындарында қолданылатын Назарбаев Университеті, Қазақстан-Британ техникалық университеті, Қазақстан менеджмент, экономика және жоспарлау институты және басқа да білім ордаларының ашылғанын айтты.
– Ли Куан Ю мемлекеттік саясат мектебі Қазақстандағы Сингапурдың өзіндік «Education Ambassador» секілді болады және Қазақстан мен Сингапурдың білім беру мекемелері арасындағы серіктестік байланыстарды кеңейтуге ықпал етеді деп үміттенеміз, – деді Мемлекеттік хатшы.
Кездесу соңында Гүлшара Әбдіқалықова профессор Лим Сионг Гуанға зор табыс тілеп, сындарлы ынтымақтастықтың одан әрі жалғаса беретініне ниеттестік білдірді.
///Қазақстан Президентіне облыстың денсаулық сақтау жүйесін дамытудың басты бағыттары және тиісті мемлекеттік бағдарламалардың іске асырылу барысы туралы баяндалды.
Сондай-ақ, Нұрсұлтан Назарбаев аурухана қызметкерлерімен кездесті. Олар жүргізіліп жатқан әлеуметтік саясатқа қолдау білдіріп, денсаулық сақтау саласына қамқорлығы үшін Елбасыға алғыстарын айтты.
***
300 адам сиятын медициналық мекеме стационарлық, стационарды алмастыратын және жоғары мамандандырылған медициналық көмек көрсетеді. Көпсалалы аурухана жаңа медициналық құрылғылармен жабдықталған.

///Кездесу барысында Мемлекет басшысы еліміздегі жанар-жағар май қорының бірден азайып кетуіне жол бермеу қажет екенін атап өтіп, ішкі нарықтағы жағдайды осындай келеңсіздікке әкеп соқтырған ведомстволардың жұмысын сынға алды. Президент өнеркәсіп пен халықты электр энергиясымен үздіксіз қамтамасыз ету, сондай-ақ қосымша өндіріс қуаты көздерін құру қажет екеніне назар аударды.
Энергетика министрі Президентке тапшылықтың орнын толтыру үшін қабылданған шұғыл шаралар туралы баяндады. Осыған байланысты Атырау мұнай өңдеу зауытындағы жөндеу жұмыстары 2022 жылға шегерілген. Бұдан бөлек Ресейдің Энергетика министрлігімен келіссөздер жүргізіліп жатыр. Соның нәтижесінде шамамен 150 мың тонна дизель отыны көрші елден импортталды. Мағзұм Мырзағалиевтің айтуынша, қазіргі уақытта жағдай тұрақталып келеді.
Сонымен қатар министр Мемлекет басшысына Қазақстанның электр энергетикасы саласын дамытудың 2035 жылға дейінгі болжамды теңгерімі жөнінде айтты. Алдағы онжылдықта электр энергиясын тұтыну көрсеткіші жыл сайын өседі деп күтілуде. Осыған байланысты жаңартылатын энергия көздерінің, сондай-ақ газ және гидроэлектр станциялары есебінен өндіріс көлемін ұлғайту жоспарланып отыр.
Мемлекет басшысына цифрлық майнинг саласын бақылау үшін қабылданып жатқан шаралар таныстырылды. Бұл өз қызметін тіркеусіз атқаратын субъектілерге қатысты. Министр «сұр» майнерлер шамамен 1200 МВт-қа дейін электр энергиясын тұтынатынын және оларды анықтау жұмыстары жалғасып жатқанын атап өтті.
Қасым-Жомарт Тоқаев Үкіметке, қажет болған жағдайда, басқа да құзырлы органдарды тарта отырып, аталған жұмыстарды жылдамдатуды, сондай-ақ майнингті заңнамалық тұрғыдан реттеу мәселесін кейінге қалдырмауды тапсырды. Бұл ретте «ақ» майнерлер өз қызметін қосымша шектеулерсіз жалғастырады.
Мемлекет басшысы ішкі нарықты сапалы жанар-жағар маймен және үздіксіз электр энергиясымен қамтамасыз ету үшін Қазақстанның ресурсы мол екенін айтты. Президент Энергетика министріне жүктелген міндеттерді шешу үшін тиісті шараларды қабылдау қажеттігін тапсырды.
///Мемлекет басшысы кәсіпорынның жұмысымен танысты.
Қазақстан Президентіне инновациялық технологияларды қолдана отырып, қайта балқытылған шойын алу арқылы темір рудасын өндіру және өңдеу жөніндегі жобаның іске асырылу барысы баяндалды.

///Мемлекет басшысы ауыл шаруашылығы дақылдарын күтіп-баптауға маманданған кәсіпорынның жұмысымен танысты.
Қазақстан Президентіне облыстың агроөнеркәсіп кешенінің негізгі көрсеткіштері және қант қызылшасы өндірісін дамыту үшін қабылданып жатқан шаралар туралы баяндалды.
Нұрсұлтан Назарбаев қазір ауыл шаруашылығын мемлекеттік субсидиялауға деген көзқарастың өзгергенін атап өтті.
– Менің шаруаларға айтып жүрген ой-пікірімнің барлығының негізгі түйіні – еңбек өнімділігін субсидиялау қажеттігі. Яғни, қаражат дайын өнім өндірісі үшін бөлінетін болады, – деді Мемлекет басшысы.
Бұдан бөлек, Нұрсұлтан Назарбаев өңдеу кәсіпорнының аграрлық техникалары мен ауыл шаруашылығы өнімдері көрмесін аралады.
Соңында Елбасы өңірдің шаруаларымен әңгімелесіп, алдағы жұмыстарына табыс тіледі.






///Кездесу барысында Қасым-Жомарт Тоқаевқа «Қазақстан темір жолы» ҰК» акционерлік қоғамының 2019 жылғы жұмысының қорытындылары және теміржол саласын дамыту перспективалары жайында баяндалды.
Сауат Мыңбаев Қазақстан Президентіне компания жұмысына қатысты кейбір заңнамалық және реттеу аспектілеріне қатысты мәлімет берді.
Кездесу соңында Қасым-Жомарт Тоқаев Сауат Мыңбаевқа жүк тасымалының көлемін ұлғайту, контейнерлік транзит, отандық тауарлардың үлесін көбейту және жолаушылар тасымалының сапасын арттыру секілді бірқатар нақты тапсырма берді.


/// 
Мемлекет басшысы Нұрсұлтан Назарбаев М.Нәрікбаевтың ұзаққа созылған ауыр науқастан қайтыс болуына байланысты ауыр қайғыға ортақтасып, көңіл айтты.
Жеделхатта Мақсұт Сұлтанұлының білікті заңгер және іскер ұйымдастырушы ретінде танылғаны атап өтілген. Бас прокурор, Жоғарғы соттың төрағасы, Мемлекеттік заң академиясының ректоры қызметтерін атқарған М.Нәрікбаев Қазақстанда құқықтық мемлекет қалыптастыру және дамыту ісіне зор үлес қосты.
Сонымен қатар, ол елдің саяси және қоғамдық өмірінде елеулі із қалдырған «Әділет» партиясын құрды. Еңбегі үшін республиканың жоғары наградаларымен марапатталды.
Нұрсұлтан Назарбаев Қазақстан халқы М.Нәрікбаевтың есімі мен еңбегін ұмытпайтынын айтты. 
///Кездесу барысында Қасым-Жомарт Тоқаевқа мемлекеттік қызметтерді автоматтандыру, телекоммуникациялық инфрақұрылымды, инновациялық экожүйені және адами капиталды дамыту, экономика салаларын цифрландыру бойынша жүргізіліп жатқан жұмыстар туралы баяндалды.
Асқар Жұмағалиев Мемлекет басшысына 250-ден асатын тұрғыны бар елді мекендердің барлығы осы жылдың соңына дейін жоғары жылдамдықты мобильді интернетпен қамтамасыз етілетінін жеткізді.
Сонымен қатар Қазақстан Президентіне қалаларды цифрландыру және ақпараттық қауіпсіздік саласындағы атқарылып жатқан жұмыстар туралы мәлімет берді.
Кездесу соңында Қасым-Жомарт Тоқаев Асқар Жұмағалиевке бірқатар нақты тапсырма берді.


///Қасым-Жомарт Тоқаев Эмомали Рахмонды Тәжікстан Республикасының Президенті болып қайта сайлануымен құттықтап, сайлау қорытындылары оның стратегиялық бағытына деген жоғары сенім мен бүкілхалықтық қолдаудың белгісі екенін атап өтті.
Әңгімелесу барысында Мемлекет басшысы Тәжікстан Президентінің екі ел арасындағы берік достық байланыстарды және стратегиялық әріптестікті дамытуға зор үлес қосқанын айтты.
Қазақстан Президенті бауырлас екі халықтың мүддесі жолында күш-жігер біріктіру арқылы көпжақты қазақ-тәжік ынтымақтастығы жаңа белестерге көтерілетініне сенім білдірді.
Тараптар екіжақты күн тәртібіндегі барлық мәселе бойынша бірлескен жұмысты белсенді жалғастыруға дайын екенін растады. Қасым-Жомарт Тоқаев стратегиялық серіктестікті нығайту және қазақ-тәжік қатынастарына тың серпін беру мақсатында Эмомали Рахмонды өзіне ыңғайлы кез-келген уақытта Қазақстанға ресми сапармен келуге шақырды.

///Бауырлас Қырғыз Республикасында болып жатқан оқиғалар бізді қатты алаңдатып отыр.
Біз ғасырлар бойы ажырамас достық, тату көршілік байланыстары мығым, мәдени және рухани құндылықтары ортақ жақын көрші елдер ретінде Қырғызстан халқын осы қиын күндерде парасаттылық танытуға, елдегі бейбітшілік пен тұрақтылықты қайта қалпына келтіруге шақырамыз.
Қырғызстанның барлық саяси партиялары мен қоғамдық ұйымдары бейбітшілік пен тыныштықты қамтамасыз ету үшін қажетті күш-жігерін біріктіріп, туындаған мәселелерді Конституция мен ұлттық заңнаманы сақтай отырып шешеді деп үміттенеміз.
Қырғызстандағы тыныштық – өңірлік қауіпсіздік пен Орталық Азиядағы орнықты дамудың маңызды факторы.
Елдеріміздің өткен жолы бір және болашағы да ортақ. Орталық Азия халықтарын келешек ұрпақтың игілігі жолындағы берік бейбітшілікке, келісім мен жасампаздыққа ұмтылысы біріктіреді.
Мемлекеттеріміз ортақ мақсатқа біріге отырып, сауда-экономикалық, инвестициялық, көлік-коммуникациялық және мәдени-гуманитарлық байланыстарды, шекаралық және өңіраралық іс-қимылдарды күшейту жөніндегі аймақтық ынтымақтастықты белсенді нығайтуда.
Орталық Азиядағы ынтымақтастықты одан әрі жандандыру мақсатында біз Қырғызстан халқының бірлікке, бейбітшілікке, дербес дамуға және өркендеуге деген ұмтылысын үнемі қолдаймыз.
 
//////Былтырғы Арыс қаласында болған жарылыстан бүлінген нысандардың бірі теміржол бекетінің ғимараты болатын. Президент Түркістан облысына сапары барысында «Арыс -1» теміржол вокзалының қазіргі ахуалымен, Арыс қаласын қайта қалпына келтіру жұмыстарымен танысып, тұрғындармен кездесті.
– Шын мәнінде, орасан зор жұмыс атқарылды. Нәтижесі жаман емес. Мемлекет тарапынан қомақты қаржы бөлінді. Арыс қаласын қайта қалпына келтіруге еліміздің барлық аймағы атсалысты. Бұзылған ғимараттар жөнделді, жаңа үйлер салынды. Соның ішінде осы теміржол вокзалы да бар. Ғасырлық тарихы бар бұл ғимараттың қала тұрғындары үшін маңызды екені түсінікті, – деді Мемлекет басшысы.
Президент былтырғы жарылыс кезінде барша қазақстандықтар Арыстағы ағайынның жағдайына алаңдағанын, еріктілердің көмекке келгенін, ұйымшылдықтың арқасында осындай ауқымды жұмыс атқарылғанын, бұл халқымыздың татулығының көрінісі екенін айтты.
– Баршаңыз көріп отырсыздар, қазіргі пандемия ахуалы ешкімге оңай тиіп жатқан жоқ. Көптеген елдер зардап шекті. Сондықтан біз де қатаң шаралар қабылдауға мәжбүр болдық. Қазір жағдай біртіндеп тұрақталып келе жатыр. Бұл – ең алдымен, дәрігерлердің еңбегі. Шұғыл шаралардың нәтижесі. Дегенмен әлі де сақтық шараларын ұстануымыз керек. Босаңсуға болмайды. Біз Арысты қалай бірігіп қалпына келтірсек, бұл дертті де солай бірлесіп жеңеміз, – деді Қасым-Жомарт Тоқаев.
Тұрғындар жарылыс болған күні шұғыл түрде түнделетіп ұшып келіп, халықпен кездесіп, жағдайды үнемі бақылауда ұстаған Президент Қасым-Жомарт Тоқаевқа алғыстарын айтты. Жергілікті халық Арыс қаласы толықтай қайта жаңарғанын, бұл дер кезінде қабылданған шешімнің нәтижесі екенін, осындай сындарлы сәтте мемлекеттің қамқорлығын сезінгендерін айтып, ризашылықтарын білдірді.
 
 




/// 
Мемлекет басшысы мұнай коксын қыздыратын зауыт жұмысымен танысты. Нұрсұлтан Назарбаевқа индустриялық-инновациялық даму мемлекеттік бағдарламасының жүзеге асырылу барысы мен «Павлодар» арнаулы экономикалық аймағының жұмысы туралы баяндалды.
Қазақстан Президенті кәсіпорын жұмысшыларымен, шағын және орта бизнес өкілдерімен кездесті.
Әңгіме барысында Мемлекет басшысы елдің индустриялық дамуындағы өңірдің елеулі рөлін атап өтті.
– Павлодар – Қазақстанның қуатты өнеркәсіп орталығы. Сіздер жұмыс істейтін өндірістің маңызы өте зор, өйткені ол осында өндірілетін өнімді сырттан импорттаудан құтқарды. Енді оны өзіміз экспорттаймыз. Электролиз зауыты өзіміздегі мұнай коксы арқылы жұмыс істейді, ал сіздер осындай алдыңғы қатарлы кәсіпорында еңбек етесіздер. Қазақстанды индустрияландыру дегеніміз – осындай кәсіпорындар салу, – деді Нұрсұлтан Назарбаев.
Қазақстан Президенті электр энергетикасында көмір қолданатын біздің ел үшін ауаға тарайтын зиянды заттарды тазарту және экологияны сақтау аса маңызды мәселе екенін де айтты.
***
«УПНК-ПВ» ЖШС құрылысы Индустрияландыру картасы аясында жүзеге асырылды. Кәсіпорын өнімін қазіргі кезде Қазақстан электролиз зауыты тұтынады. Алдағы уақытта өнімнің бір бөлігін Ресей мен Қытайға экспорттау жоспарланған.
Қазіргі уақытта «Павлодар» АЭА аумағында 4 кәсіпорын жұмыс жүргізуде, тағы 8 жоба жүзеге асырылудың түрлі кезеңінде тұр. Таяу арада бірқатар жаңа нысандарды, соның ішінде агрохимиялық өнімдер, жағармай материалдары өндірістерін, сондай-ақ химия-металлургия кешенін іске қосу жоспарланып отыр. 


///Мемлекет басшысы Алматы, Ақмола және Қарағанды облыстарының қолдауымен салынған, жалпы аумағы 32 гектар жерді қамтитын «Жібек жолы» саябағына барды. Онда қаладағы іске асырылып жатқан жобалармен танысты.
Шара барысында Қазақстан Президентіне Түркістан халықаралық әуежайының құрылысы жайында ақпарат берілді. Әуежай құрылысы жыл соңына дейін аяқталып, пайдалануға беріледі.
Экология, геология және табиғи ресурстар министрі Мағзұм Мырзағалиев Қасым-Жомарт Тоқаевқа «Қасқасу» тау шаңғысы кешенін дамытуға және өңірдегі су ресурстарына қатысты жобалар туралы мәлімет берді.
Облыс әкімі Өмірзақ Шөкеев Мемлекет басшысына облыс орталығын дамыту, Түркістан қаласындағы мәдени-рухани жобалардың жүзеге асырылуы, шаһарға тартылған инвестиция көлемі жөнінде баяндады. Сондай-ақ Президентке өңірдегі COVID-19 инфекциясына қатысты жағдай және оған қарсы қабылданған шаралар, облыстық ахуалдық орталықтың жұмысы жайында есеп берді.
Сапар соңында Мемлекет басшысы Түркістан облысының әкімшілік-іскерлік орталығындағы атқарылып жатқан жұмыстармен танысты.
 








///Нұрсұлтан Назарбаев пен елімізге ресми сапармен келген Эмомали Рахмон «Назарбаев орталығы» көпфункционалды кешенінің бір бөлігі болып саналатын Қазақстан Республикасының Тұңғыш Президенті – Елбасы кітапханасын аралап көрді.
Мемлекеттер басшыларына Қазақстан Президенті музейі мен экспозициялық-көрме орталығының экспонаттары көрсетілді.
Соңында екі ел басшылары орталықтың интерактивті білім беру технологиясының заманауи мүмкіндіктерімен танысты.


///Мемлекет басшысына министрліктің биылғы бірінші тоқсанда атқарған жұмыстарының негізгі қорытындылары мен алдағы кезеңге арналған жоспарлары жөнінде мәлімет берілді.
Қасым-Жомарт Тоқаев инвестициялық саясатты жүзеге асырудың тиімділігін арттыру, сондай-ақ, сыртқы нарықтағы Қазақстан экспортын ілгерілету қажеттігін айтты.
Бейбіт Атамқұлов инвестиция тарту жөніндегі мемлекеттік құрылымдардың, соның ішінде өңірлік деңгейдегі өзара іс-қимылдарды жақсарту үшін қабылданған жүйелі шаралар туралы баяндады.
Сонымен қатар, Мемлекет басшысының қатысуымен өтетін алдағы сапарлар мен сыртқы саяси шаралардың кестесі талқыланды.
Соңында Қазақстан Президенті бірқатар нақты тапсырма берді.


///Қасым-Жомарт Тоқаев Режеп Тайип Ердоғанға жолдаған жеделхатында Түркияның  ұлттық мейрамы – Республика күнімен шын жүректен құттықтап, Қазақстан халқының және жеке өз атынан ізгі ниетін жеткізді.
Қазақстан Президенті бүгінде Түркияның саяси, әлеуметтік-экономикалық және мәдени-гуманитарлық бағытта орасан табыстарға қол жеткізгенін, өңірлік және жаһандық маңызы зор мәселелерді шешудегі белсенділігі мен табандылығы арқылы әлемдік сахнада лайықты орынға ие болғанын атап өткен. Сондай-ақ Қасым-Жомарт Тоқаев қуатты Анадолы елінің арманын арқалаған саясаткер Режеп Тайип Ердоғанның еңбегі әрдайым жемісті болуына тілектестік білдірген.
– Қазақстан мен Түркия арасында қалыптасқан дәстүрлі достық пен өзара қолдауға негізделген сан қырлы салалардағы стратегиялық әріптестігіміз болашақта өзінің жалғасын тауып, бауырлас халықтарымыздың игілігі үшін қарқынды дами беретініне кәміл сенемін. Сындарлы да мазмұнды екіжақты диалогымызды жалғастыру және серіктeстігімізге тың серпін беру жолдарын талқылау үшін жуық арада Өзіңізбен Түркітілдес мемлекеттері ынтымақтастығы кеңесінің  8-ші саммитінде жүздесуді асыға күтемін. Осы мүмкіндікті пайдаланып, қымбатты бауырым, Сізге сарқылмас күш-қуат, жауапты қызметіңізге толағай табыс, ал түрік ағайындарыма баянды өркендеу мен құт-береке тілеймін, – деп жазылған жеделхатта.
///Кездесу барысында Қазақстан Президентіне еліміздің Қарулы Күштерінің қазіргі ахуалы, сондай-ақ оны одан әрі дамытудың басым бағыттары жөнінде мәлімделді.
Н.Ермекбаев Мемлекет басшысына жауынгерлік дайындық деңгейін арттыру, армияны қару-жарақпен қамтамасыз ету және әскери қызметшілерді әлеуметтік қамсыздандыру мәселелерін шешу ісіне байланысты атқарылып жатқан шаралар жөнінде баяндады. Сонымен қатар, Қорғаныс министрі бітімгершілік миссия құрамындағы қазақстандық контингенттің қызметіне тоқталды.
Соңында Елбасы бірқатар нақты тапсырма берді.

/// 
Қазақстан Президенті Ресей біздің еліміздің стратегиялық серіктесі әрі одақтасы екенін атап өтті.
Біз Еуразиялық экономикалық одақта өзара ықпалдасып отырмыз. Елдеріміз екіжақты байланыстар аясында экономика, ғылым және гуманитарлық салалардағы жобаларды табысты жүзеге асыруда. Соған орай біз екі мемлекеттің ынтымақтастығына қосымша серпін беретін осы жолғы кездесуге айрықша мән береміз, – деді Мемлекет басшысы.
Нұрсұлтан Назарбаев өзара тауар айналымы көлемінің қазіргі құлдырауы әлемдік экономика дамуының кезеңділігіне және негізгі экспорттық тауарлар бағасының төмендеуіне байланысты уақытша құбылыс екеніне назар аударды.
Біз ұлттық деңгейде де, ЕАЭО аясында да үйлесімді жедел шаралар қабылдау қажеттігін түсінеміз. Экономикалық мәселелердің салдарын жеңілдете түсу үшін резервтерді пайдаланған жөн. Еуразиялық экономикалық одақ Ұйымның барлық мүшесінің теңқұқылығы жағдайында қызмет ете алады, елдеріміздің өкілдері барлық елдердің мүддесіне орай және ортақ экономикалық ұстанымдарға сәйкес жұмыс істеуі тиіс, – деді Қазақстан Президенті.
В.Путин екіжақты қарым-қатынастардың барлық, соның ішінде саясат, экономика және қауіпсіздік бағыттарында тиімді дамып жатқанын айтты.
Біз статистикалық көрсеткіштердің аздап төмендегенін байқап отырмыз, бірақ нақты көлем тұрғысынан іс жүзінде өзгеріс жоқ. Біз 2013 жылы қабылданған, 2015 жылы мерзімі аяқталатын екіжақты жоспар негізінде жұмыс істеп жатырмыз. Қазір біздің әріптестеріміз 2016-2018 жылдарға арналған бірлескен жұмыс жоспарын әзірлеуде. Оны жыл аяғына дейін бекітеміз деп үміттенемін, – деді Ресей Президенті.
В.Путин Ресейдің Қазақстан экономикасына салған инвестициялары 9 миллиард доллардан асқанын да атап өтті. Қазақстан мұнайының сыртқы нарыққа арналған негізгі көлемі Ресей аумағы арқылы өтеді. Сонымен қатар, Ресей Президенті жоғары технологиялар, өнеркәсіп, ауыл шаруашылығы және энергетика салаларында бірлескен ірі жобалар бар екеніне назар аударды. 


///Қазақстан Президентіне биылғы 9 ай ішіндегі еліміздің әлеуметтік-экономикалық даму қорытындылары жөнінде есеп берілді.
Қасым-Жомарт Тоқаевқа бірқатар салада дамудың оң қарқыны байқалатыны баяндалды. Атап айтқанда өңдеу өнеркәсібінің өсімі 3,3 %-ға жеткен, құрылыс көлемі 10,5 %-ға, тұрғын үйлердің пайдалануға берілуі 9 %-ға немесе шамамен 9,6 миллион шаршы метрге артқан. Ауыл шаруашылығындағы өсім көрсеткіші 5%-ды құрады. 1 қазандағы мәлімет бойынша Қазақстанның алтын-валюта қоры мен Ұлттық қор активтері 91,1 миллиард долларға жетті.
Үкімет басшысының айтуынша, қыркүйекте қызмет көрсету саласындағы белсенділікті қайта қалпына келтіру жұмыстары басталды. Осы ретте тамыз айымен салыстырғанда сауда-саттық 2,7 %-ға, байланыс 1,3%-ға, көлік және қойма 1,2 %-ға артқан. Қызмет көрсету секторындағы өсім шағын және орта бизнестің жанданғанын білдіреді. Бұл жаңа жұмыс орындарының ашылуына және азаматтардың әл-ауқатының жақсаруына ықпал етеді.
Премьер-Министр 11-12 қазан күндері Абу-Даби қаласына жасаған жұмыс сапарының қорытындылары туралы есеп берді. Аталған сапар барысында Мемлекет басшысы Қасым-Жомарт Тоқаевтың биылғы қаңтарда Біріккен Араб Әмірліктеріне жасаған ресми сапары кезінде қол жеткізген уағдаластықтардың нақты жүзеге асырылып жатқанына көз жеткізілді.  Сонымен қатар екі ел үкіметтері Инвестициялық ынтымақтастық туралы меморандумға қол қойды. Онда құны 6,1 миллиард доллар болатын 21 жобаны жүзеге асыру көзделген. Аталған құжат жоғары қосымша құны бар және пайдасы мол, сондай-ақ, ішкі нарықта да, сыртқы нарықта да үлкен сұранысқа ие болатын өндіріс орындарын ашуға бағытталған.
Мемлекет басшысы экономиканы дамытудың оң қарқынын қамтамасыз ету жөніндегі Үкіметтің атқарған іс-қимылдарын атап өтіп, азаматтарымыздың денсаулығына, шағын және орта бизнестің жұмысына, сондай-ақ, жалпы экономиканың дамуына шетелде кең тараған коронавирус індетінің кері әсерін болдырмау үшін Премьер-Министрге еліміздегі эпидемиологиялық ахуалды қатаң бақылауға алуды тапсырды.

///Кездесу барысында өңірді әлеуметтік-экономикалық тұрғыдан дамыту, оның ішінде ауыл шаруашылығы, өңдеу саласы, халықты жұмыспен қамтамасыз ету мәселелері талқыланды.
Нұрсұлтан Назарбаев облыстың инвестициялық тартымдылығын арттыру, шағын және орта кәсіпкерлік нысандарын қолдау жөніндегі міндеттердің орындалуын жалғастыруды тапсырды.
Мемлекет басшысы кездесу қорытындысы бойынша бірқатар нақты тапсырма берді.

/// 
Қазақстан Президенті кездесу барысында В.Путиннің елімізге сапары үшін ризашылық білдірді.
Сіздің Қазақстанға бұдан бұрынғы мемлекеттік сапарыңыз төрт жыл бұрын болды. Осы уақыт аралығында біз үнемі көзқарасымызды салғастырып, екіжақты қарым-қатынастың өзекті мәселелерін түрлі орындарда шешіп отырдық. Сіздің бұл жолғы сапарыңыз да осынау күрделі кезеңдегі ынтымақтастығымызды нығайтуға және тереңдете түсуге септігін тигізетініне сенімдімін, – деді Нұрсұлтан Назарбаев.
Мемлекет басшысы 16 қазанда өтетін ТМД-ға мүше мемлекеттер басшылары кеңесі мен Жоғары Еуразиялық экономикалық кеңес  аясындағы келіссөз мәселелерін де қозғады.
Бүгінде ЕАЭО халықаралық аренада құрмет пен беделге ие болып, өз аясын кеңейтіп келеді. Біз дұрыс жолда келеміз деп есептеймін, – деді Қазақстан Президенті.
Нұрсұлтан Назарбаев Қазақстан мен Ресейдің екіжақты қарым-қатынасын дамыту келешегі туралы да айтты.
Біз Сочиде өзара қарым-қатынастарымызға қатысты негізгі мәселелерді талқылауға мүмкіндік алдық, енді бүгін соларға қатысты тиісті құжаттар дайындалып отыр. Біздің қарым-қатынастарымыз «ХХІ ғасырдағы тату көршілік және одақтастық туралы» іргелі келісім негізінде дамып жатқанын да айтқым келеді. Одақтастық Ұжымдық қауіпсіздік туралы шартпен, ал экономикалық тұрғыдан ЕАЭО-ның жарғылық құжаттарымен бекітілген. Қазақстан әрдайым Ресей Федерациясының жақын әрі сенімді көршісі, одақтасы болған, алдағы уақытта да солай болып қала береді. Бұл Қазақстан халқының түпкі мүдделерімен тоғысып жатыр, – деп атап өтті Мемлекет басшысы.
В.Путин өз сөзінде жоғары деңгейдегі кездесулер мен келіссөздер жүйелі түрде жүргізіліп келе жатқанын атап өтті.
Менің Ресей-Қазақстан қарым-қатынасына сипаттама беруімнің керегі жоқ. Бұл – жай өзара сенімді серіктестік қана емес, толық мағынасындағы одақтастық қарым-қатынас. Қазақстан – біздің ірі сауда-экономикалық серіктесіміздің бірі. Бүгінде 6 мыңға жуық Ресей компаниялары Қазақстанда жұмыс істеп жатыр, долларлық эквивалентпен есептегенде мол көлемдегі инвестиция жинақталды. Сіздің төл бастамаңыз – Еуразиялық экономикалық одақ белсене дамып, экономикаларымыздың тиімді дамуына жағдай туғызуда. Біз көптеген серіктестеріміз ЕАЭО-мен түрлі форматта ынтымақтасу ниетінде екенін көріп отырмыз, – деді Ресей Президенті.



///Қазақстан Президенті «Медеу» мұз айдынының және «Шымбұлақ» тау шаңғысы курортының жөнделу барысымен, сондай-ақ алдағы қысқы Универсиада аясындағы жарысты ұйымдастыру жұмыстарымен танысты.
Қала әкімі Мемлекет басшысына мұз айдыны мен тау шаңғысы курортының кешенді жаңғыртылу үдерісі мен нәтижелері, сондай-ақ олардың болашақта пайдаланылу перспективалары туралы баяндады.
Бұдан бөлек, Нұрсұлтан Назарбаевқа Алматы қаласы мен Алматы облысының туристік кластерін одан әрі дамыту жөнінде мәлімделді.



///Мемлекет басшысы жұмыс сапары барысында зауыттың ферроқорытпа өндірумен айналысатын цехының жұмысымен танысты.
Қазақстан Президентіне кәсіпорынның өндірістік қуаты жылына 440 мың тонна ферроқорытпа өндіруге жететіні жөнінде баяндалды. Бұл өнім Қытай Халық Республикасына, Еуропа елдері мен АҚШ-қа экспортталады.
*** 
Ақтөбе ферроқорытпа зауыты – Қазақстан қара металлургиясының ірі кәсіпорындарының бірі. Зауытта 4 балқыту цехы, конвертерлік қорытпа телімі, қалдықты қайта өңдейтін цех пен қосалқы цехтар бар.

///
	 

	Кездесу барысында парламентаралық ынтымақтастықтың негізгі бағыттары талқыланды, сондай-ақ оны әрі қарай дамыту мүмкіндіктері қарастырылды.

	Нұрсұлтан Назарбаев Сауд Арабиясы Қазақстанның маңызды серіктестерінің бірі болып саналатындығына тоқталды.  

	- Корольдік біздің елімізге тәуелсіздіктің алғашқы күндерінен бастап екіжақты саяси іс-қимыл тұрғысынан да, халықаралық ұйымдар аясындағы ынтымақтастық арқылы да қолдау көрсетіп келеді. Сіздің елдің көмегімен Астанада бірқатар ғимараттар салынды, бұл біздің екі мемлекет арасындағы достық қарым-қатынастардың көрінісі болып саналады. Қазақстан Корольдікпен түрлі салаларда, соның ішінде сауда-экономика саласында ынтымақтастықты бұдан әрі дамытуға дайын, - деді Мемлекет басшысы.

	Өз кезегінде Абдалла Әл аш-Шейх Елбасының қабылдауына ризашылығын білдіріп, бұл оның Қазақстан Президентімен төртінші рет кездесуі екенін айтты. Ол ТМД мемлекеттері ішінде айрықша орынға ие біздің еліміздің қарқынды дамуына назар аударды.

	Сауд Арабиясы Корольдігінің Консультативтік Кеңесінің төрағасы екі елдің арасында ынтымақтастықты кеңейтуге болатын бірқатар перспективалы салалардың бар екенін де атап өтті. 


///Мемлекет басшысы Түркістандағы Қожа Ахмет Ясауи кесенесін аралау барысында күмбездің тарихи келбетін сақтай отырып жүргізілген жаңарту жұмыстарының нәтижелерімен танысты. Атап айтқанда, кесененің желдеткіш қабаттары реттеліп, күмбез етегіндегі сегіз қырлы қосындыға гидрооқшаулау жұмыстары жүргізілген. Сондай-ақ «Әзірет Сұлтан» мемлекеттік тарихи-мәдени қорық-музейінің аумағындағы тарихи орындар қайта қалпына келтіріліп, кесене алдына туристер демалатын қалың бау-бақшалы алаңқай салынған.
Президент Қасым-Жомарт Тоқаевқа атқарылған жұмыстардың барлығы ЮНЕСКО-мен келісе отырып жүргізілгені жөнінде баяндалды.
 


///
	 

	Кеңес отырысы шетелдік инвесторлардың Қазақстан Республикасының индустриялық-инновациялық дамуының екінші бесжылдығын жүзеге асыруға қатысу мәселелеріне арналды және ЭКСПО-2017 тіркеу досьесін қорғауға байланысты берілген Халықаралық көрмелер бюросының туын қабылдау салтанатымен басталды.

	Қазақстан Президенті инвесторлармен тұрақты кездесу жақсы дәстүрге айналғанын, ал Кеңес өзін шетелдік бизнес үшін де, біздің еліміз үшін де ең маңызды тақырыптарда ашық диалог құрудың тиімді алаңы ретінде көрсеткенін атап өтті.

	Мемлекет басшысы Қазақстан үшін қазіргі өткізу нарықтарын кеңейтуге және ынтымақтастықты нығайтуға мүмкіндік беретін Еуразиялық экономикалық одақтың маңыздылығына тоқталды.

	- Біздің елдеріміздің арасында тиімді экономикалық байланыстар орнату өңірде достық және тату көршілік қарым-қатынастарды жолға қоюға ықпал етеді. Кейбір елдерде ахуал тұрақсызданып, инвестициялық климат нашарлап отырған кезде Қазақстанда экономикалық одақтың арқасында шетелдік инвесторлар үшін жаңа мүмкіндіктер ашылуда, - деді Нұрсұлтан Назарбаев.

	Ел Президенті Қазақстан экономикасына инвестиция салу Еуразиялық экономикалық одақтың ортақ нарығында жұмыс істеу үшін оңтайлы алаң болатынын атап өтті.

	- Бірегей инвестициялық шарттар, ең төменгі салықтар және инвесторлар мен мемлекеттің өзара қарым-қатынастарының тұрақтылығы біздің елді Еуразиялық экономикалық одақтың алып нарығына кіретін «үздік» қақпа ретінде  көрсетеді, - деді Қазақстан Президенті.

	Индустрияландырудың бірінші бесжылдығына тоқталған Мемлекет басшысы жаһандық экономикалық дағдарыспен байланысты туындаған қиындықтарға қарамастан, Қазақстан жаңа жұмыс орындарын ашып, экономиканың өңдеуші салаларына инвесторлар тарта алғанын атап өтті.

	- Индустрияландыру картасы аясында 4 жылда жалпы сомасы 2,4 триллион теңгенің 651 жобасы іске қосылды, 70 мыңға жуық жұмыс орны құрылды. Осы жобалардың әрбір жетіншісі тікелей шетелдік инвестициялардың көмегімен жүзеге асырылды, - деді Нұрсұлтан Назарбаев.

	Қазақстан Президенті мұндай жобалардың қатарында «Альстом» компаниясы ұйымдастырған Астанадағы электровоздар өндірісін, «Рено», «Ниссан» және «Автоваз» компанияларымен бірлескен автоқұрамдауыштар өндірісінің толық циклды зауытының құрылысын атады.  

	Мемлекет басшысы әлемдегі тұрақсыз экономикалық ахуалдың салдарынан шетелдік тікелей инвестициялар ағыны қысқарып жатқан жағдайда Қазақстан инвесторлар үшін тұрақты әрі сенімді серіктес болып отырғандығын айтты.

	- Әлемдік дағдарыстарға қарамастан, біздің экономикамыз орнықты даму қарқынын жоғалтпады. Біз инвесторларды барлық жағынан қолдаймыз және қолдау шараларын үнемі жетілдіріп отырамыз, - деді  Нұрсұлтан Назарбаев.

	Индустриялық-инновациялық дамудың екінші бағдарламасының басымдықтарына тоқталған Мемлекет басшысы шетелдік инвесторлармен серіктестіктің бірқатар негізгі тәсілдерін атады.

	Қазақстан Президенті бұл бағыттағы маңызды қадамдардың бірі жағымды макроэкономикалық климат қамтамасыз ету екенін айтты.  

	- Қазақстан он жылдан астам уақыт бойы кезең-кезеңімен орнықты макроэкономикалық орта құрды. Осы көрсеткіш бойынша біз 2013 жылы 23-орынды иелену арқылы қазірдің өзінде бәсекелестіктің жаһандық индексінде алғашқы отыздық елдері қатарына кіріп отырмыз, - деп атап өтті Нұрсұлтан Назарбаев.

	Мемлекет басшысы сондай-ақ Қазақстанның Дүниежүзілік сауда ұйымына кіруі инвесторлар үшін қосымша қолайлы шарттар тудыратынын айтты. Өйткені елімізде сауда, инвестиция, зияткерлік меншікті қорғау салаларында халықаралық ережелер қолданылатын болады.

	Инвесторларға жәрдемдесудің тағы бір маңызды шарасы ретінде қаржылық қолдау мәселесі аталды.

	- Индустрияландырудың жаңа бағдарламасын жүзеге асыру үшін мемлекеттік бюджеттен бес жыл бойына шамамен 600 миллиард теңге бөлінеді. Сондай-ақ Ұлттық қордан тағы 1 триллион теңге бөлу туралы шешім қабылдадық. Оған қосымша, Дүниежүзілік банкпен, Еуропалық қайта құру және даму банкімен, Азия даму банкімен және Ислам банкімен негіздемелік келісімге де қол қойдық, - деді Қазақстан Президенті.

	Мемлекет басшысы бизнес байланыстар мен кәсіпкерлердің халықаралық кооперациясын кеңейту үшін визалық кедергілерді жою қажеттігіне тоқталды.

	- Бүгін біз Қазақстанда барынша жоғары инвестициялық белсенділік танытқан он мемлекеттің азаматтары үшін біржақты визасыз режим орнату туралы хабарлаймыз. Бұл тізімге АҚШ, Нидерланды, Ұлыбритания, Франция, Германия, Италия, Малайзия, Біріккен Араб Әмірліктері, Корея Республикасы және Жапония кірді, - деді  Нұрсұлтан Назарбаев.

	Қазақстан Президенті инвесторларды инновациялық экономиканың негізін қалыптастыру және тиісті кадрлар даярлау үдерістеріне белсенді қатысуға шақырды.

	- Сіздерді корпоративтік ғылыми-зерттеу және тәжірибелік-конструкторлық орталықтар құруға және оларды Назарбаев Университетінің құрылып жатқан  Астана Бизнес Кампус Ғылыми паркі аумағында орналастыруға шақырамын, - деді Мемлекет басшысы.

	Кадр даярлау жүйесін жаңғыртуды индустрияландырудың маңызды шарттарының бірі ретінде атаған Қазақстан Президенті Үкіметке инвесторларды колледждер мен жоғары оқу орындарын басқаруға тартуды тапсырды.

	Мемлекет басшысы мемлекет-жеке меншік серіктестігінің маңыздылығына назар аударды. Осы орайда ол шетелдік инвесторларды жоспарланып отырған 700-ге жуық компанияны жекешелендіруге белсенді қатысуға шақырды.

	Нұрсұлтан Назарбаев 2015 жылы «Еурокодтар» жүйесіне көшудің және құрылыс саласындағы сараптама бойынша қызметтердің басым көпшілігін бәсекелік ортаға берудің қажеттілігін де атап өтті.

	Мемлекет басшысы капитал салудың мейілінше перспективалы бағыттары ретінде шикізат, өңдеуші өнеркәсіпті, инновациялық салаларды, шағын және орта бизнес, туризм және қызмет көрсету секторын атады.

	Отырыс барысында Қазақстан Президенті басымдығы бар бағыттардың тартымдылығын көтеру үшін Үкімет әзірлеген ауқымды ынталандыру пакеті туралы да айтты.

	Атап айтқанда, индустрияландырудың осы салаларындағы инвесторлар корпоративтік табыс салығын төлеуден және жер салығынан 10 жылға, мүлік салығынан 8 жылға босатылады.

	Сонымен қатар, мемлекет нысанды пайдалануға бергеннен кейін шетелдік инвесторларға күрделі шығыстарының 30 пайызына дейін өтеп беретін болады. Бұл орайдағы тағы бір шешім – инвестициялық жобаны жүзеге асырудың бүкіл кезеңінде және нысанды іске қосқаннан кейін бір жыл ешқандай квотасыз және рұқсатсыз жұмыс күшін тарту болып отыр.

	Сондай-ақ инвесторларға қосымша құн салығы мен акцизден басқа, барлық салықтар мен төлемдердің мөлшерлемелеріне қатысты заңнаманың тұрақтылығына кепілдік берілетін болады.

	Қазақстан Президенті инвесторлар үшін мемлекеттік мекемелермен жұмыс кезінде «бір терезе» қағидаты енгізілетінін айтты.

	Бұдан бөлек, инвесторлардың құқықтары мен мүдделерін қорғауды қамтамасыз ету үшін "инвестициялық омбудсмен» институты заңнамалық деңгейде енгізілетін болады.

	Мемлекет басшысы басымдығы бар салаларда жұмыс істейтін кәсіпорындардың кепілдендірілген тапсырыстар алуына жәрдем жасалатынына назар аударды.

	Сөзінің соңында Нұрсұлтан Назарбаев «Қазақстан Республикасының кейбір заңнамалық актілеріне инвестициялық климатты жетілдіру мәселелері бойынша өзгерістер мен толықтырулар енгізу туралы» заңға қол қойды.

	Отырыс барысында Еуропалық қайта құру және даму банкінің президенті Сума Чакрабарти және Премьер-Министрдің орынбасары – индустрия және жаңа технологиялар министрі Әсет Исекешев баяндама жасады.

	Сондай-ақ «Тоталь», «Дойче Банк Франкфурт», «Эни», «Дженерал Электрик Ойл энд Газ», «Телиа Сонера», «Сбербанк России», «Эрнст энд Янг», «Анадолу Групп» және басқа да компаниялардың басшылары отырыстың негізгі тақырыбына қатысты өз пікірлерін білдірді.

	Іс-шараның қорытынды бөлігінде «Бурабай-Қостанай» телекөпірі болып, оның барысында Мемлекет басшысы «Тойота» автомобильдерін шығару жөніндегі жобаны іске қосу рәсіміне қатысты.

	Соңында Нұрсұлтан Назарбаев Шетелдік инвесторлар кеңесінің келесі отырысында Қазақстандағы агробизнесті дамыту мәселелерін талқылауды және оны Шымкентте өткізуді ұсынды.

	Отырыстан кейін Нұрсұлтан Назарбаев Кеңеске қатысушылармен бірге Щучье көлінің жағасына тігілген этно-ауылды аралап көрді.

	 






///
	 

	Мемлекет басшысы Каспий теңізінің біздің елдеріміз үшін айрықша маңызын және өткен Саммитің жемісті болғанын атап айтты.

	- Бүкіл Каспий маңы өңірі екпінді дамып келеді және ондағы энергия көздері мен биологиялық ресурстарға орай оған ауған әлем назары да ұлғая түсті. Бүгінгі саммит Каспий маңы мемлекеттерінің барлық күрделі мәселелерді келісуге деген ниетін тағы да байқатты. Біз осындай келесі шара Қазақстанда өтеді деп шештік, - деді Нұрсұлтан Назарбаев.

	Қазақстан Президенті Астраханьдағы саммит қорытындысын нағыз ілгері ұмтылыс деп атады.

	- Келіссөздер нәтижесінде Каспий жағалауы елдері іс-қимылының негізгі аспектілері бойынша ұстанымдарын жақындаттық, бірқатар маңызды өңірлік мәселелерді талқыладық. Астрахань саммитінің қорытындысы басты құжат – Каспий теңізінің құқықтық мәртебесі туралы Конвенцияны қабылдау мақсатындағы ілгерілеуге мүлде жаңа серпін беретіндігіне сенімдімін, - деді Мемлекет басшысы.

	Нұрсұлтан Назарбаев сондай-ақ саммит барысында ұсынылған бірқатар бастамалар туралы да айтты. Олардың ішінде Түрікменстанның тұрақты жұмыс істейтін Каспий экономикалық форумын құру туралы және Қазақстанның Каспий еркін сауда аймағын құру туралы ұсыныстары бар.  
	- Сірә, біз енді өзіміз қабылдаған шешімдердің орындалуын бақылайтын және өңірдегі ынтымақтастықты ілгерілетумен айналысатын бір ұйым құруға аяқ басатын шығармыз. Жалпы алғанда, біз елдеріміздің барлығы үшін өте маңызды, нәтижелері айқын келіссөздер өткіздік деп санаймын. Астраханьдағы кездесу Каспийдің татулық пен достық теңізі екендігіне деген біздің сенімімізді нығайтты, - деді Қазақстан Президенті.

	Төртінші саммит жұмысының соңында бес мемлекеттің көшбасшылары Еділге бекіре тұқымдас балықтардың шабақтарын жіберу жөніндегі символдық шара рәсіміне қатысты. 

	
	                                                             ***
	
	Төртінші саммиттің барысында мемлекет басшылары Коммюнике қабылдады. Сондай-ақ олардың қатысуымен мынадай құжаттарға қол қойылды:

	- Каспий теңізіндегі гидрометеорология саласындағы ынтымақтастық туралы келісім;
	- Каспий теңізіндегі төтенше жағдайлардың алдын алу және жою саласындағы ынтымақтастық туралы келісім;

	- Каспий теңізінің су және биологиялық ресурстарын сақтау мен ұсынақты пайдалану туралы келісім.

	
	Сонымен қатар, Әзербайжан Республикасы, Иран Ислам Республикасы, Қазақстан Республикасы, Ресей Федерациясы және Түрікменстан Республикасы президенттерінің Мәлімдемесіне қол қойылды.  



///Президентке Нұр-Сұлтан қаласының әлеуметтік-экономикалық ахуалы және инфрақұрылымдық даму барысы туралы мәлімет берілді.
Қала әкімінің пандемиямен күрестің негізгі қорытындылары туралы есебі тыңдалды. Оның айтуынша, коронавирустық инфекцияға байланысты бір тәуліктегі жедел жәрдем шақыру 500-ден 11-ге дейін, инфекциялық стационарлардың жүктемесі 4 мыңнан 283 науқасқа дейін азайған.
Алтай Көлгіновтің мәліметінше, қала күзде болуы ықтимал инфекциялардың таралуына дайындық жұмыстарын бастап кетті. Атап айтқанда, дәрі-дәрмектердің қоры жинақталып, қажет жағдайда стационарларда қосымша орындар жасақталады. 511 оттегі концентраторлары қосымша сатып алынды, қазір жалпы 1435 аппарат бар.
Қазір өкпені жасанды тыныстандыратын 414 аппарат бар. Сондай-ақ, 600-ден астам флоуметрлер, 500 арнайы төсек орындар сатып алынды. Жедел жәрдем станциялары 24 жаңа көліктермен қамтамасыз етіледі.
Кездесуде жаңа оқу жылына дайындық жұмыстары да сөз болды. Қала әкімі Мемлекет басшысына биыл 20 мың оқушыға арналған 12 мектеп пайдалануға берілетінін айтты. Аз қамтылған отбасылардан шыққан балаларға 34 500 компьютер, мектеп киімі және оқушының құрал-жабдықтары беріледі.
Президент Қасым-Жомарт Тоқаев қаланы одан әрі дамытуға қатысты бірқатар тапсырма берді. Атап айтқанда, Мемлекет басшысы үлескерлік құрылыс, жаңа жұмыс орындарын ашу, инвестицияларды тарту, тұрғын үйлердің инфрақұрылымдарын жаңарту мәселелерін шешудің маңыздылығын атап өтті.
 
 


///Мемлекет басшысы саммиттің пленарлық отырысында сөйлеген сөзінде қақтығыстардың көбеюі, санкция және сауда соғыстарының өршуі жағдайында халықаралық саясат шиеленістің шегіне жетіп отырғанын атап өтті.
– Біз бүгінгі «Азия-Еуропа» форумының саммитін осы проблемаларды шешу үшін пайдалануымыз қажет. Өкінішке қарай, қазіргі кезде әлем табысты диалог пен өзара түсіністікке қол жеткізе алмай келеді. Бәріміз өткен ғасырдың 60-жылдарындағы Кариб дағдарысын еске салатын бүгінгі экономикалық және саяси текетірестерге куә болып отырмыз, – деді Қазақстан Президенті.
Нұрсұлтан Назарбаев бұл саммит АҚШ, Ресей, Қытай сияқты әлемнің ірі елдерін, Еуропа Одағын халықаралық шиеленістерді шешудің жолын іздеуге шақыруы қажет екенін айтты. 
– Егер Сириядағы, Украинадағы және өзге де елдердегі проблемаларды реттемесек, ахуал одан да күрделене түседі. Баллистикалық ракеталардың таралу қаупі сейілмейінше, халықаралық терроризм басты мәселе болып қала бермек, – деді Мемлекет басшысы.
Қазақстан Президенті әлемдік экономикадағы жағдайдың күрделене түсуіне байланысты кейбір кедей мемлекеттердің ахуалы одан әрі қиындайтынын айтып, адамзат үшін оның елеулі қауіп-қатер саналатынын атап өтті.
– Мемлекеттер көшбасшылары Екінші Дүниежүзілік соғыстан кейін де, терроризмге қарсы күресте де өзара тіл табыса білді. Сондықтан, мен АҚШ, Ресей, Қытай елдерінің, сондай-ақ Еуропа Одағының басшыларын диалогқа шақырып, өзекті проблемаларды талқылау үшін Астана алаңын пайдалануды ұсынамын. Бұл мәселе БҰҰ Бас Ассамблеясының арнайы сессиясында да қарастырылуы мүмкін, – деді Нұрсұлтан Назарбаев. 
Соңында Мемлекет басшысы Қазақстанның Азия мен Еуропадағы жаһандық сын-тегеуріндерге қарсы тұруға бағытталған серіктестікке белсенді атсалысуға дайын екенін тағы да атап өтті.

///
	 

	Мемлекеттік хатшы түрлі мекемелер мен мемлекеттік органдар қызметкерлерінің тәуелсіз Қазақстанның қалыптасуы мен дамуына қосқан қомақты үлесін атап өтті.

	«Елбасы өзінің «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» стратегиялық мақаласында адам еңбегі лайықты бағалануға тиіс екенін атап өтті. Сондықтан ведомстволық наградалар әрбір қазақстандық үшін мәнді, байыпты стимул болуы керек. Жоғары патриоттық сезімді, Отанға қызмет ету парызын қалыптастыруда адамдарды дер кезінде еңбегі мен ерлігі үшін лайықты моральдық және материалдық марапаттау өте маңызды. Жұртшылықтығ ерекше ықыласы адамның өз күші мен мүмкіндігіне деген сенімін күшейтеді. Ал бұл өз кезегінде таңдап алған істе жоғары мақсаттарға және биік нәтижелерге жетуде оң ықпалын тигізеді» деді М.Құл-Мұхаммед.

	Мемлекеттік хатшы дүние жүзінде болып жатқан жаһандық өзгерістер, сондай-ақ тәуелсіз Қазақстанның ішкі даму логикасы уақыттың жаңа талаптарына ұлттық құқықтың сәйкесуін талап ететінін атап өтті. Норматүзушілік және құқық қолдану практикасын одан әрі жетілдіру қажеттілігі осыған байланысты туындап отыр.

	Отырыс барысында Мемлекеттік қызмет істері агенттігінің төрағасы Ә. Байменов мемлекеттік органдардан келген ұсыныстар туралы ақпарат берді.

	Отырысты қорытындылай келе, М. Құл-Мұхаммед қолданыстағы наградалар атауларындағы әртүрліліктерге, дәлсіздіктерге жол бермеу, олардың сыртқы безендірілуіне ерекше көңіл бөлу қажеттілігін атап көрсетті. Наградалар еңбексүйгіштік пен ерліктің дәрежесін, ел экономикасын, мәдениетін, ғылымы мен өнерін дамытуға қосқан жеке үлесті толықтай көрсетуге тиіс.

	Отырыс қорытындысы бойынша тиісті құрылымдарға ұсынымдар мен нақты тапсырмалар берілді.
///Заңға жария түрде қол қою рәсімінде сөйлеген сөзінде Мемлекет басшысы тәуелсіздік жылдары Қазақстанда нарықтық экономиканың берік институционалдық негіздері қалыптасқанын айтты.
– Жеке бастама мен еркін кәсіпкерлік еліміздің экономикалық дамуының және әл-ауқатымыздың артуының басты факторына айналды. Біздің реформаларымыздың табыстылығы мен тиімділігінің жарқын мысалы ретінде Астананы айтуға болады. Оның 20 жылдық мерейтойын бүкіл Қазақстан атап өтуде, – деді Нұрсұлтан Назарбаев.
Қазақстан Президенті қол қойылатын «Қазақстан Республикасының кейбір заңнамалық актілеріне кәсіпкерлік қызметті реттеуді жетілдіру мәселелері бойынша өзгерістер мен толықтырулар енгізу туралы» заңның маңыздылығын ерекше атап өтті.
– Енгізіліп отырған өзгерістердің басты мақсаты – бизнесті реттеу саласындағы заңнаманы жетілдіре түсу. Заңда мемлекеттік бақылау функцияларын шамамен 30 пайызға қысқарту көзделіп отыр. Құқық бұзушылықтың алдын алатын профилактикалық бақылау институтына баса мән берілген. Табиғи монополиялар мен квазимемлекеттік сектор тарапынан көрсетілетін қызметтер реттеледі, – деді Елбасы.
Сонымен қатар Мемлекет басшысы бизнес шығындарын жаппай төмендету үшін заңда қарастырылған шаралар жөнінде және бәсекеге кедергі келтіретін нормалардың алынып тасталғаны туралы айтты.
– Осы заң арқылы 14 кодекс пен 109 заңға шамамен 1 мыңға жуық өзгеріс енгізіліп отыр. Осы өзгерістердің бәрінің діттеген мақсаты бизнесті дамыту үшін мейлінше қолайлы жағдай қалыптастыру жөніндегі мемлекеттің басты стратегиялық бағытына толық сай келіп отыр. Қазіргі уақытта іскерлік белсенділікті күшейту және жұртшылықты кәсіпкерлікпен айналысуға тарту үшін барлық мүмкіндікті пайдалану аса маңызды, – деді Нұрсұлтан Назарбаев.
Сөз соңында Қазақстан Президенті бүгінде жүзеге асырылып жатқан «Бес әлеуметтік бастама» шағын және орта бизнес үшін зор мүмкіндік туғызып отырғанын атап өтіп, осы заңның қабылдануы халқымыздың игілігі жолында елдегі кәсіпкерлік қызметті жандандыруға тың серпін беретініне сенім білдірді.


/// 
Кездесу барысында А.Сәрінжіпов Мемлекет басшысына білім беру жүйесінің дамуы және жаңа оқу жылына орай жүргізілген дайындық жұмыстары туралы баяндады.
Қазақстан Президенті әлемдік экономикадағы дағдарысқа және бюджет шығыстарын азайтудың мәжбүрліктен туған шараларына қарамастан, білім беру саласына бөлінетін қаражаттың қысқартылмайтынын атап өтті.  
Нұрсұлтан Назарбаев мектепке дейінгі мекемелер инфрақұрылымын мемлекет пен жекеменшіктің серіктестігі негізінде дамыту қажеттігін де атап көрсетті.
Мемлекет басшысы мұғалім мәртебесін көтерудің  және еңбекақы өсімін оның біліктілік деңгейімен сәйкестендірудің маңыздылығын айтты.
Қазақстан Президенті орта білім саласында Назарбаев зияткерлік мектептерінің тәжірибесі негізіндегі жаңартылған білім беру үдерісіне көшкен жөн екеніне назар аударды.
Нұрсұлтан Назарбаев кадр даярлау мәселесіне жұмыс берушінің араласу аясын кеңейту мәселесін техникалық және кәсіптік білім берудің негізгі бағыты ретінде атап өтті. Сонымен қатар ғылым саласындағы зерттеулер нәтижесін өндіріске енгізу ісіне ден қойылу керектігі айтылды.
А.Сәрінжіпов оқу үдерісін ұйымдастырудың қазіргі ахуалы жөнінде баяндап берді.
Биыл елде 7,5 мыңнан астам мектеп 2,6 миллион оқушыға есігін ашты. Бірінші сыныпқа 345 мың оқушы барды, бұл былтырғы оқу жылына қарағанда 15 мыңға артық. 2015 жылы 173 мектеп пайдалануға берілді, 250 мектепке күрделі жөндеу жүргізілді. Барлық мектеп оқулықпен қамтамасыз етілді, – деді білім және ғылым министрі.
А.Сәрінжіпов балалардың мектепке дейінгі білім беру бағдарламасымен қамтылуы 84 пайызға жеткенін, бес жыл бұрын бұл көрсеткіш небәрі 30 пайыз болғанын айтты.
Сондай-ақ педагогтардың білімін жетілдіру және экономика үшін қажетті мамандар даярлау мәселесі де қарастырылды.
Соңғы екі жылда 123 мың мұғалім түрлі білім жетілдіру курстарынан өтті. Биылдан бастап озық 10 колледж бен 10 жоғары оқу орнында мақсатты түрде индустрияландыру бағдарламасы үшін кадр даярлау ісі қолға алынды, – деді А.Сәрінжіпов.
Кездесу соңында Қазақстан Президенті бірқатар нақты тапсырма берді. 

///Елбасының кітапханасында өткен іс-шараға Қазақстан Республикасы Президенті Кеңсесінің бастығы М.Қасымбеков, Парламент депутаттары, еліміздің белгілі саяси және қоғам қайраткерлері, мемлекеттік органдар өкілдері қатысты.
Мемлекеттік хатшы құттықтау сөзінде мемлекеттік мереке – Тұңғыш Президент күні биылғы мерейлі жылы айрықша мәнге ие болып отырғанын атап өтті. Бұл – Қазақстан мемлекеттігін құрып, қазақстандықтардың бақуатты тұрмысының кепілі болып отырған Елбасының сарабдал саясатының айрықша ардақталатын жылы.
Сондай-ақ, Г.Әбдіқалықова бүгінгі көрме бүкіл Қазақстан қоғамы және  халықаралық қоғамдастық үшін елеулі тарихи және мәдени іс-шара екенін айтты.
Іс-шара аясында меймандарға ірі 7 көрме ұсынылды. Олардың қатарында республика тәуелсіздігі қалыптасуының негізгі сатыларын айшықтайтын «Тәуелсіз Қазақстан – тұғырлы ел», Елбасының жеке кітапханасындағы кітаптарынан құралған «Н.Ә.Назарбаев – Тәуелсіз Қазақстанның негізін қалаушы», Қазақстан Республикасының Тұңғыш Президенті жеке архивінің құжаттарын қамтитын «Елбасы жолы» және т.б. атаулы көрме бөлімдері бар.
Бұдан бөлек, іс-шара аясында «Көшбасшылық факторы», «Парламентаризм эволюциясы», «Бітімгершілік әрекеттердің жол картасы» және тағы да басқа бірнеше фильмнің көрсетілімі өтті.
///
	 

	16 қазанда Қазақстан Президентінің төрағалығымен «ЭКСПО-2017» халықаралық көрмесіне дайындық және өткізу мәселелері жөнінде кеңес өтеді

	Кеңесте Мемлекет басшысына іс-шараларды өткізуге дайындық барысы туралы есеп ұсынылатын болады.

	 

	17 қазанда Мемлекет басшысының қатысуымен «А» басқарушы корпусы мемлекеттік қызметшілерімен кеңес өтеді

	Іс-шарада «А» басқарушы корпусына өткізілген іріктеу қорытындысы шығарылып, меритократия, ашықтық және қоғамға есептілік қағидаттары бойынша мемлекеттік қызметті одан әрі жаңғырту жөнінде тапсырма беріледі.

	 

	18  қазанда Астанада Мемлекет басшысының қатысуымен «Нұр Отан» халықтық-демократиялық партиясының кезектен тыс XV съезі өтеді

	Съезд барысында партияның жаңа саяси Доктринасы талқыланып, қабылданады, сондай-ақ «Нұр Отанның» «Қазақстан – 2050» Стратегиясын іске асыру аясындағы бірінші кезектегі міндеттері қаралатын болады.      

	 

	 
///Кездесуде Мемлекет басшысына өңірдің әлеуметтік-экономикалық даму барысы туралы есеп берілді.
Нұрсұлтан Назарбаев облыс тұрғындарының әл-ауқатын арттырудың маңыздылығын атап өтіп, аймақтағы бірқатар экономикалық көрсеткіштердің жақсарып келе жатқанын айтты.
Қазақстан Президенті «Рухани жаңғыру» және облыстың туристік әлеуетін дамыту бағдарламаларын сапалы іске асыру қажеттігіне баса назар аударды.
– Жалпы, ішкі өңірлік өнім көлемі 104 пайызға артты. Өсім деңгейі өнеркәсіп саласында 118 пайызға, ауыл шаруашылығы бойынша 107 пайызға жетті. Көздеген көрсеткіштердің бәріне қол жеткізіп келеміз, – деді Шығыс Қазақстан облысының әкімі.
Сонымен қатар, Д.Ахметов Мемлекет басшысына өңірдегі денсаулық сақтау саласы бойынша халыққа қызмет көрсету сапасын арттыру үшін қабылданып жатқан шаралар туралы мәлімдеді.
– 2015 жылы онкология, кардиология, ана мен бала, травматология сияқты 4 бағыттың қажетті құрал-жабдықтармен қамтамасыз етілуін анықтау мақсатымен денсаулық сақтау саласына талдау жасадық. Сонымен қатар, дәрігерлер даярлаудың үш деңгейлі жүйесін әзірледік. Бұл жүйе Семей қаласындағы мемлекеттік медицина университетінде білім беру, шеберлік сыныптарын өткізіп, шетелде оқыту ісін қамтитын болады. Біз осы жұмысты одан әрі жалғастыра береміз, – деді Шығыс Қазақстан облысының әкімі.
Д.Ахметов білім беру, ауыз сумен қамту, жаңа тұрғын үйлер салу және елді мекендерді абаттандыру салаларында атқарылып жатқан жұмыстар жөнінде айтты.
Кездесу соңында Мемлекет басшысы бірқатар нақты тапсырма берді.

///Кездесу барысында Гүлшара Әбдіқалықова биыл Қазақстан мен Сингапур арасындағы дипломатиялық қарым-қатынасқа 25 жыл толғанына тоқталып, Елбасының тапсырмасымен елімізді дамыған 30 мемлекеттің қатарына қосуға бағытталған «Қазақстан – 2050» стратегиясының жүзеге асырылып жатқаны, экономиканы, саясатты және қоғамдық сананы қамтитын жүйелі жаңғыру жүргізіліп отырғаны, сондай-ақ мемлекеттік қызмет пен сыбайлас жемқорлыққа қарсы іс-қимыл салаларында ауқымды өзгерістер қолға алынғаны жөнінде айтты.
Мемлекеттік хатшы Сингапурдың әлеуметтік-экономикалық даму ісіндегі тәжірибесінің Қазақстан үшін мәні зор екенін, әсіресе  мемлекеттік қызметті реформалауға, адами ресурстардың сапасын арттыруға және ұлттық экономиканы цифрландыруға қатысты мәселелерді атап өтті.  
– Астанадағы Сіздің семинарларыңыз бізге «меритократияның» сингапурлық  моделінің негіздерін тереңірек түсінуге мүмкіндік береді және Қазақстанның мемлекеттік қызметшілерінің біліктілігін арттыруға септігін тигізеді деп сенемін, – деді Гүлшара Әбдіқалықова.   
Мемлекеттік хатшы «Төртінші өнеркәсіптік революция жағдайындағы дамудың жаңа мүмкіндіктері» атты биылғы Жолдауда адами капиталдың дамуы басымдыққа ие міндеттердің бірі болғанын атап өтіп, Қазақстанда халықаралық деңгейдегі өз университеттеріміз – тәжірибесі еліміздің барлық жоғары оқу орындарында қолданылатын Назарбаев Университеті, Қазақстан-Британ техникалық университеті, Қазақстан менеджмент, экономика және жоспарлау институты және басқа да білім ордаларының ашылғанын айтты.
– Ли Куан Ю мемлекеттік саясат мектебі Қазақстандағы Сингапурдың өзіндік «Education Ambassador» секілді болады және Қазақстан мен Сингапурдың білім беру мекемелері арасындағы серіктестік байланыстарды кеңейтуге ықпал етеді деп үміттенеміз, – деді Мемлекеттік хатшы.
Кездесу соңында Гүлшара Әбдіқалықова профессор Лим Сионг Гуанға зор табыс тілеп, сындарлы ынтымақтастықтың одан әрі жалғаса беретініне ниеттестік білдірді.
///Мемлекет басшысы ерекше мұқтаж балалардың шығармашылығына арналған XIV «Жұлдызай» халықаралық фестивалінің гала-концертін тамашалады.
Конкурстық іріктеудің ақтық кезеңіне 255 бала қатысты. Ең таңдаулы өнерпаздар қорытынды гала-концерттің бағдарламасына енгізілді. Концертте фестивальға қатысушы балалармен бірге дуэтте КешYOU", Дәулет Болатов, Балжан Бидаш, Айша, Назым Абілдина сияқты отандық эстрада жұлдыздары мен «Дауыс. Балалар» жобасының жеңімпазы Максим Ержан өнер көрсетті.
***
Бұл халықаралық фестивальді Білім және ғылым министрлігінің қолдауымен «BI-Жұлдызай» корпоративтік қоры ұйымдастырды. Биыл шығармашылық конкурсқа қатысу үшін Қазақстанның барлық өңірінен 7 758 өтінім түскен. Оның сыртында, Грузиядан, Беларусьтен, Түркиядан, Ресей Федерациясынан және Франциядан өнерпаздар қатысты. 







///Қасым-Жомарт Тоқаев кездесуде 1 наурыз Алғыс айту күні Жамбыл облысының Қордай ауданына жұмыс сапарымен арнайы келгенін айтты. Президент бұл күні тойлаудан гөрі, ауыл тұрғындарымен өзекті мәселелер жөнінде пікір алмасуды жөн көрген.
– Қордайда болған оқиға халқымызды дүр сілкіндірді, бүкіл әлемді елең еткізді. Шыны керек, бұл жанжал мемлекетімізге, елімізге нұқсан келтірді. Абыройымызға зияны тиді. Енді тұтас ұлт болып осындай теріс тәжірибеден сабақ алуымыз керек. Ең алдымен, келешекте мұндай қасіретті болдырмау үшін тиісті шара қолдануымыз қажет, – деп атап өтті Президент.
Мемлекет басшысы Қасым-Жомарт Тоқаев Елбасы Нұрсұлтан Назарбаевтың саясатының арқасында Қазақстанның әлем жұртшылығына беделді,  абыройлы, қарқынды дамып келе жатқан ел ретінде танымал болғанын қордайлықтарға айта келе, ендігі міндет осы жетістіктерді сақтап қалу, оны барынша арттыру екенін атап өтті.
Жамбыл облысының жаңа басшылығының алдына аймақтың өсіп-өркендеуін тежейтін кедергілерді жойып, халықтың әл-ауқатын арттыратын шаралар қабылдау міндеті қойылды.
– Қақтығыс болған жерде ешқашан, ешқандай даму болмайды. Бұл – заңдылық. Өкінішке қарай, облыс басшылары бұл заңдылықты дұрыс түсінген жоқ. Сондықтан облыс басшылары, соның ішінде құқық қорғау органдарының басшылары толығымен ауыстырылды, қызметкерлер жұмыстан босатылды. Жаңа басшылар тағайындалды. Солардың арасында Бердібек Сапарбаев бар. Бұл азаматты жақсы танисыздар. Тәжірибесі мол мемлекеттік қызметші. Оның алдында тұрған мақсат – тұрақсыздыққа түрткі болатын жағдайларды түбегейлі жою және өңірдің дамуына серпін беру, – деді Қасым-Жомарт Тоқаев.  
Президенттің айтуынша, Тәуелсіздіктің арқасында қазақ халқы шын мәніндегі мемлекет құраушы ұлтқа айналды. Мұның маңызы терең. Ең алдымен, бұл – мемлекетіміздің болашағы үшін ерекше жауапкершілік, қасиетті борыш. Ауыл ақсақалдары осы бағытта жұмыс жүргізіп, елдегі береке-бірлікті нығайтып, жастарымызға дұрыс жол көрсетіп, тәрбие беруі керек.
– Төл халқымыздың шынайы қасиеттері, болмысы қандай болуы керек? Бұл, ең алдымен, кеңшілік, жомарттық, жайсаңдық, жасампаздық деген сөз. Біз басқа ұлттарға, өзге елдерге өнеге, үлгі көрсетуіміз керек. Қазақ халқы бейқам, жалқау, еріншек, оның қолынан ешқандай жұмыс келмейді деген жағымсыз әңгімелерді доғару қажет. Бірақ осындай теріс пікірлерді тоқтату үшін өзіміздің еңбекқорлығымызды көрсетуіміз керек, – деп Мемлекет басшысы ақсақалдарды ұрпақ тәрбиесінде белсенділік танытуға шақырды.
Президент тергеу жұмыстары заңға сәйкес жүргізілетінін, заң алдында бәрі тең екенін айтып, Қордайдағы жергілікті қызметкерлердің пара алу және шекара арқылы заңсыз сауда жасау мәселелерін шешуді тапсырды.
– Ауданда бір топ адам белсенді түрде контрабандамен айналысып жүрген. Бұл – белгілі нәрсе. Осы іске басқа топ та қатысқысы келген. Бір сөзбен айтсақ, заңсыз табыс көзі үшін екі қылмыстық топтың арасында текетірес пайда болған. Бұл текетірес салдарынан көп адам зардап шекті. 11 адам қаза тапты. Оны ашық айту керек. Енді құқық қорғау органдарының алдында тұрған мақсат – барлық қылмыскерлерді ұлтына қарамай, заңға сәйкес жазаға тарту. Онсыз елімізде тәртіп болмайды, – деді Президент.
Сондай-ақ кездесуде Қордай аудандық ардагерлер кеңесінің төрағасы Әбдібек Сейілханов, Жамбыл облысының Құрметті азаматы Төле Сүгірбай сөз сөйлеп, аудандағы әлеуметтік және басқа да мәселелерді шешу жөнінде өз ойларын ортаға салды.
– Ұлтаралық татулық – біздің ең басты құндылығымыз. Сондықтан оған сызат түсірмеуіміз керек, – деп Қасым-Жомарт Тоқаев жиынды қорытындылады.
Бұдан кейін Мемлекет басшысы Қаракемер ауылының спорт кешеніне барып, жас спортшылардың жаттығу барысын көрді. Болашақ спортшыларға табыс тілеп, оларға қажетті доптар мен бокс қолғаптарын сыйға тартты.









///Мемлекет басшысына Жамбыл облысының орталығындағы халықаралық әуежайдың еліміздегі жаңа, қазіргі заманға сай әуе айлақтардың бірі екені баяндалды.
Қазақстан Президентіне әуежайдың әлеуеті артып, жаңадан халықаралық және аймақтық бағыттар ашу жоспарланып жатқаны жайлы мәлімет берілді.
250-ге жуық қызметкер жұмыс істейтін әуежай, былтыр 63 мыңнан астам жолаушыға қызмет көрсеткен. 


///Мемлекет басшысына Қаржы министрлігінің қызметіндегі негізгі мәселелер, соның ішінде бюджеттің орындалу барысы, салық және бюджет саясаты, мемлекеттік қарыздың жағдайы туралы мәлімет берілді.  
Қасым-Жомарт Тоқаев бюджеттік шығындарды оңтайландыру және мемлекеттік бюджетке түсімді көбейту қажеттігін айтты. Сондай-ақ, Президент кедендік және салықтық әкімшіліктің тиімділігін арттыруды тапсырды.
Ә.Смайылов Мемлекет басшысына министрліктегі цифрландыру және өзге мемлекеттік органдардың ақпараттық жүйелермен байланысы бойынша атқарылып жатқан ауқымды жұмыстар жөнінде баяндады.
Кездесу соңында Қазақстан Президенті бірқатар нақты тапсырма берді.

///Кездесуде Мемлекет басшысына жоғары оқу орнының қызметі және «Қазақстандықтардың әл-ауқатының өсуі: табыс пен тұрмыс сапасын арттыру» атты жолдауды іске асыру аясында атқарып жатқан жұмыстары жөнінде есеп берілді.
Қазақстан Президенті еліміздегі жоғары білім беру жүйесін қалыптастыру және дамыту үдерісіндегі Абай атындағы Қазақ ұлттық педагогикалық университетінің рөлін атап өтті.
– Бұл университет – Қазақстанның алғашқы жоғары оқу орындарының бірі. Еліміздегі жоғары білім беру жүйесінің негізі осы оқу ордасынан бастау алады деуге болады. Сіз және бүкіл оқытушы-профессорлар құрамы отандық білім беру ісіне алдағы уақытта да үлес қосатындарыңызға сенемін, – деді Елбасы.
Нұрсұлтан Назарбаев биылғы жолдауда оқыту және ағарту қызметі мен студент жастардың жағдайын жақсарту мәселелеріне баса мән берілгенін айтты.
– Педагогтер мәртебесін арттыру – маңызды міндеттердің бірі. Осы міндетті жүзеге асыру барысында университеттеріңіз алдыңғы шепте болуға тиіс. Бұл мәселені жан-жақты пысықтау қажет, – деді Мемлекет басшысы.
Сонымен қатар, Қазақстан Президенті университеттің қазіргі заманғы ғылыми-техникалық прогресс талаптарына сай болу керек екенін атап өтті.
–  Әлемнің алдыңғы қатарлы оқу орындарымен ынтымақтасып, байланыс орнатқан жөн. Тәжірибе алмасып, бірлесе жұмыс істеу қажет. Сондай-ақ, Абай атындағы Қазақ ұлттық педагогикалық университетінің мәртебесін арттыру жөніндегі жұмыстарды жалғастырудың маңызы зор. Сіз басқаратын университет педагогикалық білім беретін басты оқу орны болуға тиіс, – деді Мемлекет басшысы.
Кездесу барысында Қазақстан Президенті ҚазҰПУ ректорын  университеттің 90 жылдық мерейтойымен құттықтап, осы айтулы күнге орай барлық оқытушы-профессорлар құрамы мен студенттерге құттықтау сөзін жолдады.
Т.Балықбаев Нұрсұлтан Назарбаевқа биылғы жолдаудың ережелеріне сәйкес оқу орны алдына қойылған міндеттерді орындау барысы және университетті дамыту жоспарының жүзеге асырылуы жөнінде баяндады. Ректордың мәліметіне сәйкес, университет QS World University Rankings 2019 есебі бойынша үздік топ-500 жоғары оқу орындарының қатарына енген.

///Кездесуде Елбасыға «Қазатомөнеркәсіп» ұлттық атом компаниясы» акционерлік қоғамы жұмысының нәтижелері туралы есеп берілді, сондай-ақ жалпы атом саласын дамыту барысы жөнінде мәлімет ұсынылды.
Нұрсұлтан Назарбаев атомды бейбіт мақсатқа пайдалану мәселесіне және атом электр стансалары жұмысындағы жаһандық үрдістерге назар аударды.
Сондай-ақ, А.Жұмағалиев Қазақстан Президентіне өткен жыл қорытындысы бойынша кәсіпорынның жоспарланған барлық өндірістік және қаржылық көрсеткіштерге қол жеткізгенін баяндады. Компанияның нақты табысы алғаш рет 108 млрд теңгеден асқан.
Бұдан бөлек, Мемлекет басшысына кәсіпорынды трансформациялау бағдарламасының іске асырылу барысы туралы мәлімделді. Одан 16 млрд теңгеден астам экономикалық пайда түскен.
Елбасы «Қазатомөнеркәсіп» ұлттық атом компаниясын әртараптандыру және жаңғырту жөніндегі жұмыстарды жалғастыру қажет екенін айтты.
Кездесу қорытындысы бойынша Нұрсұлтан Назарбаев бірқатар тапсырма берді.

///Мемлекет басшысы қала тұрғындары алдында сөйлеген сөзінде жаңа Түркістан облысын құрудың және өңір орталығын Түркістан қаласына көшірудің тарихи әрі әлеуметтік-экономикалық мәніне тоқталды.
– Түркістанның халқымыз үшін айрықша маңызы бар. Бұл – Орталық Азиядағы ежелгі қалалардың бірі. 2000 жылы Түркістанның 1500 жылдығын ЮНЕСКО деңгейінде атап өттік, – деді Қазақстан Президенті.
Нұрсұлтан Назарбаев Орта Азия аумағына ислам дінін тарату үдерісіндегі Түркістанның рөлі жөнінде әңгімеледі.
Сондай-ақ, Мемлекет басшысы қасиетті Түркістан топырағында қазақ халқының ұлы тұлғалары мен игі жақсылары жерленгенін айтты.
– Тарихымыздың қилы кезеңдерінде мұнда бүкіл ұлтымыздың болашағына қатысты маңызды шешімдер қабылданған. Түркістанда халқымыздың көптеген белгілі тұлғалары жерленген. Жалпы, қала тарихы – барша қазақтың тарихы, – деді Қазақстан Президенті.
Нұрсұлтан Назарбаев Түркістанның күллі түркі халықтарының өмірінде де ерекше орын алатынын атап өтті.  
Мемлекет басшысы қабылданған шараларды жүзеге асыру нәтижесінде қала келбеті тез арада айтарлықтай өзгеретініне, шаһар өзінің өркендеу жолындағы жаңа биіктерді бағындыратынына сенім білдірді.    
Соңында Нұрсұлтан Назарбаев Түркістанды түлетуге атсалысатын барлық тұрғындарға табыс тіледі. 




///Мемлекет басшысы Астана клубының отырысы аяқталғаннан кейін Ауғанстан Республикасының бұрынғы президенті Хамид Карзаймен кездесті.
Әңгімелесу барысында бүгінгі жиында көтерілген бастамаларға орай өңірдегі қауіпсіздікті қамтамасыз ету мәселелері талқыланды.
Атап айтқанда, ауған еліндегі қақтығыстарда тараптардың мәмілеге келу проблемасына баса мән берілді.

///Ұлттық мектеп Елбасының тапсырмасымен 2008 жылы ашылды. Осы жылдар ішінде ол мемлекеттік басқару ісінің жаңа тұрпаттағы 140 қызметкерін даярлап шығарды.
2016 жылы Мемлекеттік басқару академиясында оқу ісінің түбегейлі трансформациясы басталды. Назарбаев университеті мен Ли Куан Ю мемлекеттік саясат мектебінің қолдауымен магистрлық бағдарламалар жаңартылды. «Цифрлы Академия» жобасы әзірленуде.
Г.Әбдіқалықова өзінің құттықтау сөзінде қазір елімізде Ұлт жоспары іске асырылып жатқанына, онда кәсіби мемлекеттік аппарат қалыптастыру алғашқы бағыт ретінде белгіленгеніне тоқталды.
Мемлекеттік хатшы Қазақстан Президентінің үздік мемлекеттік қызметшілермен былтырғы кездесуінде: «Бәсекеге қабілетті мемлекеттік қызмет қалыптастырмай, басты мақсатымыз – өсіп-өркендеген Қазақстанды құруға қол жеткізу мүмкін емес», – дегенін атап өтті.
– Бүгінде дүние жүзінде цифрландыру дәуірі басталды. Ол, ең алдымен, мемлекеттік аппаратты ұдайы жаңғыртып отыруды талап етеді. Бұл ретте мемлекеттік басқарудың тиімді моделін қамтамасыз етудің оңтайлы тетігінің бірі – мемлекеттік қызметшілерді оқыту ісінде жаңа үрдістер мен технологияларды ескере отырып, үздіксіз білім беру, – деді Мемлекеттік хатшы.
Гүлшара Әбдіқалықова жаһандық білім беру кеңістігінде дамып келе жатқан мынадай трендтерді атап өтті: бұқараландыру, коммерцияландыру, интернационалдандыру, ақпараттандыру және цифрландыру. Олар инновациялық білімді игеріп, шеберлік пен машыққа ие болуды талап етеді. 2016 жылы Давостағы Дүниежүзілік экономикалық форумда 2020 жылға қарай өзекті бола түсетін 10 кәсіби машық аталды: сыни тұрғыдан ойлау, креативтілік, проблемаларды шешу машығы, эмоционалдық интеллект және т.б.
– Ол үшін бізге үздіксіз білім алу культін қалыптастыру қажет. Атап айтқанда, өз білімің мен қабілетіңді жетілдіріп, өз-өзіңді дамыту арқылы өмір бойы білім алу керек, – деді Г.Әбдіқалықова.
Кездесу соңында Мемлекеттік хатшы Гүлшара Әбдіқалықова Мемлекеттік саясаттың ұлттық мектебі тыңдаушыларына жаңа білімдерін, іскерлік қасиеттері мен машықтарын мемлекеттік қызметте Қазақстан халқының игілігі үшін жұмсауға тілектестік білдірді.
/// 
Көңіл айту жеделхатында Мемлекет басшысының Сус қаласында болған террористік акт салдарынан көптеген Тунис және шетел азаматтарының қаза тапқаны туралы суыт хабарды зор күйзеліспен қабылдағаны атап өтілген.
«Қазақстан барша әлемнің бейбітшілігі мен қауіпсіздігіне елеулі қауіп төндіріп отырған халықаралық экстремизм мен терроризмді үзілді-кесілді айыптайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың туыстары мен жақындарына, сондай-ақ барша Тунис Республикасының халқына көңіл айтып, зардап шеккендердің тезірек сауығып кетуіне тілектестік білдірді. 
///Мемлекет басшысына Л.Н.Гумилев атындағы Еуразия Ұлттық университетінің биылғы жұмыстары және Оқу орнын дамытудың 2020-2025 жылдарға арналған стратегиясын іске асыру жоспары туралы ақпарат берілді.
Қасым-Жомарт Тоқаев университет жұмысының қорытындыларына оң баға беріп, оның аймақтағы жетекші жоғары оқу орны ретіндегі халықаралық мәртебесін нығайту қажеттігіне назар аударды.
Сонымен қатар Мемлекет басшысына университет жанынан ашылған «Абай академиясы» туралы мәлімет берілді. Президент шетелде Абай Құнанбайұлының мұрасын ұлттық бренд ретінде насихаттау жұмыстарын жүргізудің маңыздылығын атап өтті.
Кездесу соңында Қасым-Жомарт Тоқаев Ерлан Сыдықовқа Еуразия Ұлттық университетінің базасында ашылатын оқу-зертханалық кешенінің құрылысы жөнінде және басқа да бірқатар тапсырма берді.

///Сауат Мыңбаев Қасым-Жомарт Тоқаевқа «Қазақстан темір жолы» ҰК» акционерлік қоғамының биыл атқарған жұмысы жайында есеп берді. Басқарма төрағасының айтуынша, 2020 жылдың бірінші жартыжылдығында жүк айналымы өткен жылдың аталған кезеңімен салыстырғанда 3,5%-ға артқан. Қазақстан мен Қытай арасындағы жүк тасымалының көлемі біршама өскен. Соған сәйкес мемлекетаралық бекеттегі өткізу қабілетін арттыру шаралары қабылданады.
«ҚТЖ» ҰК» АҚ басшысы пандемияның жолаушылар тасымалына әсер еткенін атап өтті. Оның айтуынша, өткен жылмен салыстырғанда жолаушылар тасымалының көлемі екі есеге азайған. Соған қарамастан компания жолаушыларға қызмет көрсетудің жаңа стандарттарын енгізіп, жолаушылар вагондарының паркін жаңартып жатыр.
Кездесу соңында Қазақстан Президенті бірқатар нақты тапсырма берді.
 


///Кездесу барысында тараптар екіжақты қатынастардың және өңірлік күн тәртібінің өзекті мәселелерін талқылады.  
Нұрсұлтан Назарбаев Қазақстан мен Қырғызстан арасындағы сауда-экономикалық қатынастардың дамып келе жатқанына тоқталып, Орталық Азия елдері басшыларының жоспарланған кездесуінің маңызды екенін айтты.  
– Біз бәрімізге ортақ мәселелерді, соның ішінде экономикалық ықпалдастықты, өзара сауданы, инфрақұрылымдық даму мен логистика саласындағы ынтымақтастықты талқылаймыз, – деді Қазақстан Президенті.
Сооронбай Жээнбеков Астанада Орталық Азия елдері басшыларының консультативтік жұмыс кездесуін өткізу жөніндегі бастамаға қолдау білдірді.
Қырғыз Республикасының Президенті екіжақты қатынастарды одан әрі нығайтудың және маңызды өңірлік мәселелерді шешуге бағытталған өзара ықпалдастықты күшейтудің маңыздылығын атап өтті. 


///Қазақстан Президенті сыбайлас жемқорлыққа қарсы күрес еліміздің стратегиялық дамуының негізгі басымдықтарының бірі екенін айтты. Бұл бағытта бірқатар маңызды міндеттер атқарылған, атап айтқанда, Қазақстан халықаралық ГРЕКО ұйымына мүше болды, қарамағындағы қызметкердің сыбайлас жемқорлыққа қатысы анықталған жағдайда оның басшысының қызметінен босатылуы заңмен бекітілді, сыбайлас жемқорлық тәуекелдерін заңнамамен сараптау жұмыстары күшейтілді.
– Өткен жылмен салыстырғанда жемқорлық әрекеттері үшін жауапқа тартылған адамдардың саны 11 пайызға артқан, яғни, 820-дан 912-ге өскен. Transparency International ұйымының 2019 жылы өткізген сауалнамасының қорытындысы бойынша азаматтардың 28,7 пайызы мемлекеттік ауруханалар мен емханаларды сыбайлас жемқорлықтың ордасы деп атаған. Бұл басқа мемлекеттік мекемелермен салыстырғанда әлдеқайда жоғары, мысалы, полиция – 11,3%, жер қатынастары басқармасы – 7%, мемлекеттік балабақшалар – 6,9%. Өз денсаулығына алаңдап ауруханаға барған адамдардың қажетті медициналық көмек алу үшін кімге қанша ақша берем деп уайымдауына жол беруге болмайды, – деді Мемлекет басшысы.
Қасым-Жомарт Тоқаев азаматтардың табысы азайып, экономиканы қолдауға бағытталған қаржыны жымқыру тәуекелі артқан пандемия кезінде сыбайлас жемқорлыққа қарсы күресті күшейту қажеттігін атап өтті.
– Сыбайлас жемқорлықтың себебі мен шарттарын жоймай онымен күресу, бұл – жел диірменмен алысу. Халық әлдебір шенеуніктің немесе басшының жай жауапкершілікке тартылғанын көріп қана қоймай, ол жұмыс істеген мемлекеттік мекемеде енді мұндай жағдайдың қайталанбайтынын дәлелдейтін түбегейлі өзгерістердің орын алғанына куә болуы керек. Әзірге мен мұндай кешенді және түбегейлі жұмысты көріп отырған жоқпын. Шенеуніктер шеңбер жасап, бірінен кейін бірі ауысып жатыр. Ал жүйелі проблемалар шешілмеген күйі тұр, – деді Қасым-Жомарт Тоқаев.
Президенттің сөзінше, медицина саласындағы сыбайлас жемқорлықты тексеру және әшкерелеу жұмыстары пандемия шарықтау шегіне жетіп, дәрі жетпей жатқаннан кейін ғана басталған. Цифрландыру жүйесіндегі заң бұзушылықтар ондаған миллиард ақша шығындалғаннан кейін барып қозғалған. Бүгінде білім, жұмыспен қамту және әлеуметтік нысандарға қыруар қаржы бөлініп жатыр.
– Бір жылдан кейін осы салаларға бөлінген қаржы жымқырылды, ал жауапты министрліктер көштің соңында қалды демейтінімізге нақты сенімді болуымыз керек. Миллиардтаған қаржы қолды болып кеткеннен кейін, халыққа кінәлі адамдардың ұсталғаны туралы әдемі рапорт бергеннің түкке де керегі жоқ. Бұл бағыттағы жұмысты түбірімен қайта құру керек деп санаймын, – деді Мемлекет басшысы.
Президент сыбайлас жемқорлықпен күрес қызметінің барлық бағыттағы жұмыстарына жаңа серпін беру керек деп санайды. Сыбайлас жемқорлықпен күрестегі әрекетсіздік халықтың наразылығын тудырып, құқықтық ниглизмге әкеп соғады. Дегенмен жемқорлыққа қарсы белсенді күрестің соңы науқаншылыққа ұласып кетпеуі керек. Сонымен қатар бұл жауапты және заңға бағынатын мемлекеттік қызметкерлердің жұмысына кері әсер етпеуі тиіс.
Мемлекет басшысы деректер қорын одан әрі интеграциялау және мемлекеттік қызметтерді цифрландыруды жеделдетуге баса мән беруді тапсырды. Бас прокуратура кәсіпкерлерді дәлелсіз қылмыстық қудалау фактілеріне жол бермеуі керек.
– Өткен жылғы Жолдауымда заңды бизнеске кедергі келтіру аса ауыр мемлекеттік қылмыс екенін айтқан едім. Бұны барлық құқық қорғау органдары, оның ішінде, Бас прокуратура ескеруі тиіс. Кәсіпкер мен инвесторлар сыбайлас жемқорлық қысымынан берік қорғалғандарын сезінуі тиіс, – деп атап өтті Президент.
Бұған қоса сыбайлас жемқорлыққа қарсы күрестің барлық салалары бойынша қатаң қоғамдық бақылау жүргізілуі тиіс.
– Адамдар әлі де жоғары оқу орындарында, колледждерде, тіпті мектептердегі сыбайлас жемқорлықты айтып, шағымданады. Жемқорлық азаматтарымыздың бойына сіңіп, тіпті, қоғамның қалыпты құбылысына айналып кетуі мүмкін. Басты мәселе – осы. Ал кәсіпкерлер жер комитеті, өртке қарсы қызмет, салық және кеден органдарын жемқорлық жайлаған деп есептейді. Жолдың сапасына байланысты да жұртшылық қатты алаңдаулы. Сондай-ақ Сыбайлас жемқорлыққа қарсы іс-қимыл комиссиясы маған су шаруашылығы саласында айтарлықтай түйткілдер бар екенін хабарлады. Міне, осы мәселелер бойынша қоғамдық бақылау тетігі жұмыс жасауға тиіс. Бұл шараға үкіметтік емес ұйымдарды тартқан жөн. Оларды нормативтік-құқықтық актілерді сараптау ісіне қатыстыру керек, – деген тапсырма берді Қасым-Жомарт Тоқаев.
Президент Кеңесті қорытындылай келе ел қауіпсіздігі мен халықтың амандығы сыбайлас жемқорлыққа қарсы күрес бойынша жүйелі әрі табанды шараларды іске асыруға байланысты екенін атап өтті. Президент Үкіметке Сыбайлас жемқорлыққа қарсы күрес іс-қимыл агенттігінің ұсыныстарын толық пысықтау үшін бір ай уақыт берді.
Кеңесте Сыбайлас жемқорлыққа қарсы іс-қимыл агенттігінің төрағасы Алик Шпекбаев, Денсаулық сақтау министрі Алексей Цой, Ішкі істер министрі Ерлан Тұрғымбаев, Цифрлық даму, инновациялар және аэроғарыш өнеркәсібі министрінің бірінші орынбасары Бағдат Мусин, Қаржы министрі Ерұлан Жамаубаев, Ауыл шаруашылығы министрі Сапархан Омаров, Шымкент қаласының әкімі Мұрат Әйтенов пен Жамбыл облысының әкімі Бердібек Сапарбаев есеп берді.
 
 









///Мемлекет басшысы Нұрсұлтан Назарбаев Минас-Жерайс штатындағы бөгеттің бұзылуы салдарынан көптеген адамның қаза болғаны туралы хабарды зор күйзеліспен қабылдады.
«Осындай қиын сәтте Қазақстан халқының және жеке өзімнің атымнан Сізге, қаза тапқандардың туған-туысқандары мен жақындарына, сондай-ақ барша Бразилия халқына көңіл айтамын.
Қайғыларыңызға ортақтаса отырып, зардап шеккендердің тезірек сауығып, отбасыларына оралуына тілектестігімді білдіремін», – делінген жеделхатта.
///
	 

	Нұрсұлтан Назарбаев осынау ерекше мейрамды бүкіл мұсылман әлемі атап өтіп жатқанын айтты.

	– Бүгін барлық мұсылман үшін маңызды күн – Құрбан айт мерекесі. Қазақстанда біз бұл күнді өзге де діни сенімдегілердің мерекесі тәрізді атап өтеміз. Халықтың бірлігінің, Отанға деген сүйіспеншілігінің арқасында біздің еліміз табысты дамуда. Тәуелсіздік кезеңінде халқымыз өзінің тарихи дініне қайта оралды, бұл қуантады. Бүгінде күллі еліміз бойынша 3 мыңнан астам мешіт бар. Біз Қазақстандағы ең үлкен мешітті Астанада салдық, – деді Мемлекет басшысы.

	Қазақстан Президенті қазақстандықтардың елдегі бейбітшілік пен тыныштық, бақ-береке мен бірлік тілеген барлық дұғасының қабыл болуын тіледі.

	– Бүгін құрбандық шалып, мұсылмандар таза, адал ниеттерімен еліміз бен халқымызға ізгілік пен бақыт тілейді. Алла Тағала бізге тыныштық және көп ұлтты әрі көпконфессиялы халқымызға бірлік берсін. Сонда біз еліміздің барша азаматтарының игілігі үшін Қазақстанды одан әрі өркендете беретін боламыз, – деді Нұрсұлтан Назарбаев.

	Сөзінің соңында Мемлекет басшысы Қазақстан халқын қасиетті Құрбан айт мерекесімен тағы да құттықтап, әр шаңыраққа береке-бірлік, бейбіт өмір және игілік тіледі.


///Кездесу барысында Қасым-Жомарт Тоқаевқа мемлекеттік қызметтерді автоматтандыру, телекоммуникациялық инфрақұрылымды, инновациялық экожүйені және адами капиталды дамыту, экономика салаларын цифрландыру бойынша жүргізіліп жатқан жұмыстар туралы баяндалды.
Асқар Жұмағалиев Мемлекет басшысына 250-ден асатын тұрғыны бар елді мекендердің барлығы осы жылдың соңына дейін жоғары жылдамдықты мобильді интернетпен қамтамасыз етілетінін жеткізді.
Сонымен қатар Қазақстан Президентіне қалаларды цифрландыру және ақпараттық қауіпсіздік саласындағы атқарылып жатқан жұмыстар туралы мәлімет берді.
Кездесу соңында Қасым-Жомарт Тоқаев Асқар Жұмағалиевке бірқатар нақты тапсырма берді.


///
	 

	Әңгімелесу барысында Қазақстан мен Эстония арасындағы өзара іс-қимылдың өзекті мәселелері, сондай-ақ екіжақты уағдаластықтарды  іске асыру барысы талқыланды.

	Сонымен қатар, А.Ансип өзінің биылғы қыркүйек айында Қазақстанға сапарын жоғары деңгейде ұйымдастырғаны үшін ризашылығын білдірді.
/// 
Мемлекет басшысы жұмыс сапарымен Павлодар қаласына келді. Сапар аясында бірқатар нысандарға бару, сондай-ақ республикалық еңбек ұжымдары форумына қатысу жоспарланған. 
///Мемлекет басшысы құқық қорғау құрылымдары мен қаржы нарығын қадағалайтын және мониторингтейтін мемлекеттік органдар басшыларымен кеңес өткізді.
Жиында ел азаматтарына айтарлықтай материалдық шығын келтірген қаржы-несие ұйымдарының заңсыз қызметіне тосқауыл қоюға байланысты мәселе қарастырылды.  
Қасым-Жомарт Тоқаев қоғамда наразылық тудырған жағдайды егжей-тегжейлі тексеруді, азаматтардың құқықтарының бұзылуына жол бермеу үшін шаралар қабылдауды және кінәлілерді жауапқа тартуды тапсырды. Мемлекет басшысы болашақта мұндай жағдайға жол бермеу керектігін және халықтың қаржылық сауаттылығын арттыру жұмыстарының маңыздылығын атап өтті.   
Сонымен қатар кеңесте Еуразиялық экономикалық одаққа мүше елдерден ұлттық заңнамаларды бұза отырып әкелінген автокөліктерді тіркеу мәселесі де талқыланды.
Президент Үкіметке Қазақстанның заңнамаларын, мемлекеттік бюджеттің де, автокөлік иелерінің де мүдделерін ескере отырып, аталған проблеманы шешу нұсқаларын әзірлеу жөнінде тапсырма берді.
 
/// 
Г.Әбдіқалықова өз сөзінде  гендерлік теңдік және әйелдердің ахуалын жақсарту мәселелері бейбітшілік пен қауіпсіздікті нығайту, орнықты даму, кедейшілікті жою және адам құқықтарын қорғау сияқты БҰҰ Жаһандық күн тәртібінің негізгі мәселелерімен тығыз байланысты екенін атап өтті.
Мемлекеттік хатшы Қазақстанда гендерлік саясаттың өзіндік үлгісі қалыптасқанын айтты. Ұлттық ерекшеліктер ескерілген бұл үлгі халықаралық тәжірибелерге негізделген. Сондай-ақ гендерлік теңдікке қол жеткізуге, әйелдер мен қыз балалардың құқықтарын қорғауға және олардың мүмкіндіктері ауқымын кеңейтуге бағытталған. 
Сессия аясында «Қазақстанның гендерлік және отбасылық-демографиялық саясаты: өсім, реформа, даму» тақырыбы бойынша министрліктің жұмыс бабындағы түскі асы ұйымдастырылды. Жарыссөзге Бельгия, ОАР, Чехия, Ангола, Латвия, Зимбабве, Үндістан, Корея Республикасы, Жапония, Парагвай, Аргентина, Мысыр, Түрікменстан және басқа да елдердің делегациялары қатысты. Іс-шара барысында Қазақстандағы гендерлік және отбасылық-демографиялық саясаттың, сондай-ақ экономикалық мүмкіндіктерінің аясын кеңейту және ауылдық аймақтардағы әйелдердің денсаулығын қорғау мәселелері жан-жақты талқыланды.
Сессия барысында Мемлекеттік хатшы мен Біріккен Ұлттар Ұйымы Бас хатшысының орынбасары, БҰҰ Әйелдер құрылымының атқарушы директоры Ф.Мламбо-Нгкуканың кездесуі  өтті. Тараптар Қазақстанның әйелдер мен қыздар құқығын қорғау және мүмкіндіктері ауқымын кеңейту саласындағы халықаралық міндеттемелерін орындау мәселелері қаралды. Г.Әбдіқалықова тәуелсіздік алғалы бері Қазақстанның әйел құқықтарын қорғау саласында қол жеткізген өзгерістеріне жетекші халықаралық сарапшылар оң баға бергенін атап өтті.
Сондай-ақ, Г.Әбдіқалықова Америкалық мемлекеттер ұйымының (АМҰ) Әйелдер жөніндегі америкааралық комиссиясының атқарушы хатшысы, елші  К.Мореномен кездесті. Тараптар әйелдердің азаматтық, саяси, экономикалық, әлеуметтік және мәдени салаларға қатысуына және өкілеттілік етуіне толық әрі тең қолжетімділікті қамтамасыз ету жөніндегі мәселелерді жан-жақты талқылады. Мемлекеттік хатшы Қазақстанның Солтүстік және Оңтүстік Америкадағы әйел құқықтары және гендерлік теңдікке қатысты саясатты жүргізу ісіндегі басты ұйым болып табылатын АМҰ-мен ынтымақтастыққа жете мән беретінін атап көрсетті.
Мемлекеттік хатшы Гүлшара Әбдіқалықова БҰҰ  Даму бағдарламаларының Әкімшісі Х.Кларкпен кездесуде ҚР мен БҰҰДБ арасында 2016-2020 жылдарға арналған жаңа негіздемелік бағдарламаға қол қойылғанын айтып, орнықты даму мақсаттарына қол жеткізуге және оны жүзеге асыруға жәрдем еткені үшін алғыс білдірді. Г.Әбдіқалықова Х.Кларкқа кедейшілікті және жұмыссыздықты төмендетуге, әйелдерді инфрақұрылымдық жобаларды жүзеге асыруға тартуға бағытталған «Нұрлы жол» жаңа экономикалық бағдарламасының мүмкіндіктерін таныстырды. Мемлекеттік хатшы Нью-Йорктегі БҰҰ Даму бағдарламасында қазақстандық әйелдердің де  өкілдік етуіне мүдделілік танытты.
АҚШ-қа жасаған жұмыс сапарының соңында Мемлекеттік хатшы БҰҰ Бас хатшысы Пан Ги Мунмен кездесті. Кездесу барысында орнықты дамудың, гендерлік теңдіктің және әйелдер мен балалардың құқықтары мен мүмкіндіктері аясын кеңейтудің, әлеуметтік-гуманитарлық ілгерілеудің өзекті мәселелері талқыланды.
///Бауырлас Қырғыз Республикасында болып жатқан оқиғалар бізді қатты алаңдатып отыр.
Біз ғасырлар бойы ажырамас достық, тату көршілік байланыстары мығым, мәдени және рухани құндылықтары ортақ жақын көрші елдер ретінде Қырғызстан халқын осы қиын күндерде парасаттылық танытуға, елдегі бейбітшілік пен тұрақтылықты қайта қалпына келтіруге шақырамыз.
Қырғызстанның барлық саяси партиялары мен қоғамдық ұйымдары бейбітшілік пен тыныштықты қамтамасыз ету үшін қажетті күш-жігерін біріктіріп, туындаған мәселелерді Конституция мен ұлттық заңнаманы сақтай отырып шешеді деп үміттенеміз.
Қырғызстандағы тыныштық – өңірлік қауіпсіздік пен Орталық Азиядағы орнықты дамудың маңызды факторы.
Елдеріміздің өткен жолы бір және болашағы да ортақ. Орталық Азия халықтарын келешек ұрпақтың игілігі жолындағы берік бейбітшілікке, келісім мен жасампаздыққа ұмтылысы біріктіреді.
Мемлекеттеріміз ортақ мақсатқа біріге отырып, сауда-экономикалық, инвестициялық, көлік-коммуникациялық және мәдени-гуманитарлық байланыстарды, шекаралық және өңіраралық іс-қимылдарды күшейту жөніндегі аймақтық ынтымақтастықты белсенді нығайтуда.
Орталық Азиядағы ынтымақтастықты одан әрі жандандыру мақсатында біз Қырғызстан халқының бірлікке, бейбітшілікке, дербес дамуға және өркендеуге деген ұмтылысын үнемі қолдаймыз.
 
///Қасым-Жомарт Тоқаев Алматы облысына сапары барысында Іле ауданындағы «Лукойл Лубрикантс Орталық Азия» жауапкершілігі шектеулі серіктестігінің жағармай шығаратын зауытында болды.

Мемлекет басшысына жұмыс барысы мен шығарылатын өнімдер көрсетілді. Сонымен қатар, кәсіпорынның қазіргі жұмысы мен технологиялық тұрғыдан жаңғырту жоспары туралы ақпарат берілді.
Зауытты аралап көрген Президент компанияның жұмыстарына оң баға беріп, табысты дами берулеріне тілектестік білдірді.

Жобалық қуаты жылына 100 мың тонна жағармай өндіретін зауыт 225 адамды жұмыспен қамтып отыр. Инвестициялық жобаның құны 94 миллион доллар.





///Мемлекеттік хатшы Қазақстанның Таяу Шығыстағы басты серіктесі ретінде Біріккен Араб Әмірліктерімен өзара қарым-қатынасты дамытуға баса мән беретінін атап өтті.
Г.Әбдіқалықова 2017 жылғы қазанда елдеріміз арасындағы дипломатиялық қатынастың орнағанына 25 жыл толатынын айтты. Осы кезең ішінде бірлесіп атқарған жұмыс барысында орасан мол тәжірибе жинақталып, түрлі салада табыстарға қол жеткізілді.
Кездесуде тараптар Қазақстан мен Біріккен Араб Әмірліктері арасында ғылым және білім беру саласындағы ынтымақтастық аясын кеңейту, соның ішінде Араб өңіріндегі әйелдер істері және технологиялар орталығымен (CWTAR) бірлескен конференциялар, тренингтер, семинарлар сияқты іс-шаралар өткізу мәселелерін талқылады.
Қазақстан Біріккен Араб Әмірліктерінің жаңартылатын қуат көздері саласындағы саясатын толықтай қолдайды. Әмірліктердің «таза» энергияны ілгерілету арқылы экономикалық дамуға септігін тигізу тәжірибесі жақсы үлгі бола алады. Қазақстан – таяудағы онжылдықта өз индустриялық саясатының басты құрамдас бөлігі болып саналатын «жасыл» экономиканы енгізудің белсенді жақтаушысы.
Мемлекеттік хатшы халықаралық «ЭКСПО-2017» мамандандырылған көрмесі аясында биылғы 31 тамыз – 1 қыркүйек аралығында «Әйелдер болашақтың энергиясын қолдайды» атты халықаралық форумы өтетіні туралы хабарлады. Форумда баламалы энергетика және «жасыл» экономика саласындағы инновациялық идеяларды ілгерілетудегі әйелдердің рөлі мен үлесі талқыланатын болады.
Гүлшара Әбдіқалықова доктор Бехжат әл-Юсуфті форумға қатысуға шақырды және Масдар институтының жоғары технологиялық білім беру мекемелерінің бірі ретінде «жасыл» технологияларды ілгерілетуге зор үлес қосатынына сенім білдірді.
– Біз Абу-Дабидің мұрагер ханзадасы шейх Мұхаммед бен Зейд әл-Нахаянның көрменің ашылу салтанатына, ал Біріккен Араб Әмірліктерінің вице-президенті, Премьер-Министрі, Дубай әмірлігінің билеушісі, шейх Мұхаммед бен Рашид әл Мактумның Біріккен Араб Әмірліктерінің ұлттық павильонының ашылуына қатысуын күтеміз, – деді кездесу соңында ҚР Мемлекеттік хатшысы Г.Әбдіқалықова. 
///
	 

	Әңгіме барысында соңғы жылдардағы қазақ-түрік қарым-қатынастарының негізгі кезеңдері талқыланды.

	Президенттер бұдан арғы даму үшін зор әлеуеттің бар екенін айта келіп, екіжақты ынтымақтастық қарқыны өсіп келе жатқандығын атап өтті.

	Нұрсұлтан Назарбаев А. Гүлге Қазақстан мен Түркия қарым-қатынастарын нығайтуға бағытталған жемісті қызметі үшін алғысын білдірді.  

///Қарағанды облысы, Жезқазған қаласы
 
Қасым-Жомарт Тоқаев Қарағанды облысына жұмыс сапары барысында Жезқазған қаласындағы дарынды балаларға арналған мамандандырылған «Өркен» мектеп-интернатына барды.
Президент заманауи құралдармен жабдықталған «Өркен-медиа», өлкетану, домбыра және арт-студия кабинеттерін аралап көріп, педагогтармен және оқушылармен әңгімелесті.
– Ғылым, білім деген өте маңызды. «Білімді мыңды жығады» деген даналық сөз бар. Білім – қазіргі аумалы-төкпелі заманда ең күшті, ең тиімді құрал. Білімді болсаң, барлық қиындықтарды еңсересің. Міндетті түрде. Сондықтан біздің мемлекетіміздің үлгілі, лайықты, абыройлы азаматтары болыңдар. Еліміздің болашағы сендердің қолдарыңда, – деді Мемлекет басшысы.

«Өркен» мектеп-интернатының оқушылары өлкетану кабинетінде Ұлытау өңірі мен Сарыарқаның тарихы, қасиетті орындары туралы оқиды. Қасым-Жомарт Тоқаев туған өлкенің және қазақ халқының тарихын білудің маңызды екенін атап өтті.  
900 орындық қазақ тілінде оқытатын оқу ордасы 2020 жылы салынған. Мектеп-интернатта жаратылыстану және математикалық бағыт бойынша кәсіби бағдарға негізделген салалық білім беру бағдарламалары оқытылады.

Білім беру модельдерін жүзеге асыру үшін Е.А.Бөкетов атындағы Қарағанды университетімен, Ө.Байқоңыров атындағы Жезқазған университетімен және Жезқазған қаласындағы тарихи-археологиялық музеймен ынтымақтастық орнатылған.
Оқушылардың шығармашылық әлеуетін дамыту үшін 4 спорт секциясы мен 6 үйірме ашылған.
Мектепті аралап көру барысында Мемлекет басшысына Қарағанды облысында сапалы білім беруді қамтамасыз ету жөнінде берген тапсырмаларының орындалуы туралы баяндалды.
Өңірдегі 499 мектепте 206 мыңға жуық оқушы білім алады. Оның ішінде 21318 бала бірінші сынып оқушылары. Мектептердегі орын тапшылығына қатысты мәселені шешу үшін 2022-2025 жылдары 16 мектеп, оның ішінде үшеуі мемлекеттік-жекеменшік серіктестік есебінен, сондай-ақ бір жеке мектеп салу жоспарланған.
Қасым-Жомарт Тоқаевқа ауыл мектептерін жаңғырту жұмыстары туралы мәлімет берілді. Биыл өңірде 166 мектеп жөндеуден өткен және 2025 жылға дейін 299 мектеп жаңғыртылады деп жоспарланған.
Оқушылардың қауіпсіздігін қамтамасыз ету үшін Қарағанды облысының барлық білім беру нысандарында дабыл түймешелері мен хабар беру жүйелері орнатылған. 300-ден астам бала оқитын мектептерде арнайы күзет қызметі жұмыс істейді және турникеттер қойылған.












/// 
Отырыс барысында Мемлекет басшысы ұсынған бес институционалдық реформаны жүзеге асыру бағытындағы 100 нақты қадамның практикалық жайттары қарастырылды.
Аталған реформалардың әрқайсысы бойынша Мемлекет басшысы бірқатар нақты міндеттер белгіледі.
Атап айтқанда, Нұрсұлтан Назарбаев Мемлекеттік қызмет істері және сыбайлас жемқорлыққа қарсы іс-қимыл агенттігі бүкіл мемлекеттік қызметке кадр іріктеуді жүргізетін бірыңғай рекрутингтік орталық болуы тиістігіне тоқталып өтті.
Сондай-ақ Қазақстан Президенті жергілікті қоғамдастық алдында есеп беретін жергілікті полиция қызметін құру қажеттігін де атап өтті.
– Ол қоғамдық тәртіпті сақтауға, тұрмыстық қылмысқа қарсы іс-қимыл мен жол-патрульдік қызмет жұмысына жауапты болады. Нақ осы қызмет жергілікті қоғамдастықпен тығыз ынтымақтаса отырып ұсақ заңбұзушылықтарға қатысты «мүлде төзбеу» режімін қамтамасы етуі тиіс, – деді Нұрсұлтан Назарбаев.
Мемлекет басшысы ауыл шаруашылығына арналған жерлерді жекешелендіру, салық жүйесін реформалау, электр энергетикасы саласындағы саясатты қайта қарау, құрылыс саласына өзгерістер енгізу, индустрияландыру бағдарламасын әрі қарай жүзеге асыру, сондай-ақ кедендік рәсімдер мен Еуразиялық экономикалық одақ аясындағы сауда саясатын жетілдіру ісін бастаудың маңыздылығына тоқталды. 
Нұрсұлтан Назарбаев Қазақстан халықаралық көлік-коммуникациялық арналармен интеграцияланғаны жөн екенін айтты.  
– Мультимодальді, жоғары жылдамдықты «Еуразиялық трансқұрлықтық дәліз» құрылуы тиіс.  Ол әуе, теңіз, теміржол және автокөлік қатынастарын тоғыстырады. Еуразиялық дәліз екі бағыт бойынша өтеді. Біріншісі – Қазақстан, Ресей аумағы арқылы Еуропаға шығады. Екіншісі – Қазақстан аумағы арқылы Қорғастан Ақтау портына дейін, одан әрі Каспий теңізі  мен Кавказ арқылы Еуропаға және Иран мен Парсы шығанағы арқылы оңтүстікке жалғасады. Жоба аясында Қазақстанның бүкіл аумағы арқылы Ақтау портына дейін жаңа теміржол желісін салу қажет, – деді Мемлекет басшысы.
Бұдан бөлек, Қазақстан Президенті ұлттық құндылықтарды және өскелең ұрпақ санасындағы патриотизмді нығайтудың маңыздылығын атап өтті.
– «Үлкен ел – Үлкен отбасы» жобасын іске қосу қажет. Оның аясында кинофильмдер, сериалдар және ел тарихы, қазақстандық мәдениет, елдің бүгінгі өмірі туралы хабарлар түсірілетін болады. Туристік бағдарлар мен этноауылдар ұйымдастырылады. Мәдени инфрақұрылым барлық қазақстандықтар үшін қолжетімдіге айналады.  Мәңгілік Ел құндылықтарын мектеп стандарттарына қалай енгізу керектігін ойластыру керек, – деді Нұрсұлтан Назарбаев.
Мемлекет басшысы Үкімет алдына 5-6 негізгі индикатор қойылатынын айтты.
– Ол өз кезегінде әрбір министр мен әкім үшін 2-3 нақты көрсеткішті белгілеп беретін болады.  Бақылау тек мақсатты индикаторға қол жеткізу негізінде жүзеге асырылады. Аралық бақылау мен артық тапсырмаларды жойып, мемлекеттік органдарға көбірек еркіндік беру қажет. Олар өздерінің жұмысында өз бетімен әрекет ете алатындай, бірақ жауапты әрі есеп беріп отыратындай бола түседі, – деді Қазақстан Президенті.
Нұрсұлтан Назарбаев мемлекеттік органдар мен әкімдіктер жанындағы қоғамдық кеңестердің рөлін күшейту қажеттігін айтты.
– Олар міндетті түрде аумақты дамытуға арналған стратегиялық жоспарлар мен бағдарламалардың орындалуын талқылауға қатысады; жергілікті жерлерде бюджеттің, азаматтар құқықтары мен бостандықтарына қатысты нормативтік құқықтық актілер жобаларының, бағдарламалық құжаттар жобаларының айқындалуына атсалысады, – деді Мемлекет басшысы.
Қазақстан Президенті мемлекеттік қызметтердің бірыңғай провайдері болатын «Үкімет азаматтар үшін» мемлекеттік корпорациясын құру мүмкіндігін қарастыруды да ұсынды.
Соңында Мемлекет басшысы белгіленген жұмыстың барлығын қысқа мерзім ішінде жасаған жөн екенін айтты.
– Терең білімді, халықаралық тәжірибені зерттеуді қажет ететін ауқымды жұмыс күтіп тұр. Оның орындалуы елімізді жаңа деңгейге көтеруге мүмкіндік туғызады. Бізден халық бұдан әрі қадам жасауымызды күтіп отыр. Ол үшін әрқайсыңыздың қажетті білімдеріңіз, тәжірибелеріңіз бен біліктіліктеріңіз бар. Өздеріңізге артылған үмітті ақтау керек, – деді Нұрсұлтан Назарбаев.
Отырыс барысында Премьер-Министр К.Мәсімов сөз сөйлеп, бұрынғы мүшелерінің қайта тағайындалуы Үкіметке барлық тапсырмаларды орындауға жедел кірісуге мүмкіндік беретінін айтты.
– Сіздің тапсырмаңызға сәйкес, барлық министрліктер мен ведомстволарға белгіленген міндеттерді, ұлықтау рәсімінде сөйлеген сөзіңізді, қабылданған бағдарламаларды және берілген нұсқауларыңызды ескере отырып, таяу үш айға арналған іс-қимыл бағдарламасын әзірлеу жөнінде тапсырма берілді. Белгіленген мерзімге, яғни маусымның аяғына дейін Сіздің қарауыңызға реформаларды жалғастыру және тапсырмаларыңыздың орындалуы жөніндегі ұсыныстарды енгіземіз, – деді Премьер-министр.
Сонымен қатар үкімет мүшелері, мемлекеттік органдар мен ұлттық компаниялардың басшылары бес институционалдық реформаны жүзеге асыруға байланысты мәселелер жөніндегі пікірлерін ортаға салды. 

///Кездесу барысында Мемлекет басшысына «Astana Group» компаниясының жұмысы мен даму перспективалары туралы ақпарат берілді.
Атап айтқанда, Нұрлан Смағұлов Қасым-Жомарт Тоқаевқа компаниялар тобының бюджетке төлеп отырған салық мөлшерінің 90 миллиард теңгеге дейін артқаны, экспорт тасымалының өскені, сондай-ақ жеңіл техника шығаратын зауытты кеңейтуге және Алматы қаласындағы бейнелеу өнері музейінің құрылысына қатысты жоспарын айтты.
Президентке «Мега» сауда орталықтарының халыққа екпе салу науқанына атсалысып жатқаны жөнінде мәлімет берілді. Нұрлан Смағұловтың айтуынша, аталған сауда орталықтарында 150 мыңнан астам адамға вакцина салынған.
Сонымен қатар бизнесмен Президентке бюджеті 1 миллиард теңге болатын өзінің қайырымдылық қорының қызметі туралы да айтты. Қор мәдениет пен спортты дамытуға әлеуметтік-қаржылай қолдау көрсетіп, тұрмысы төмен отбасыларға көмек көрсетеді.
Бұдан бөлек Нұрлан Смағұлов еліміздің Велоспорт федерациясының президенті ретінде Мемлекет басшысына балалар мен жасөспірімдер спортының жағдайы және «Astana – Premier Tech» велокомандасының ребрендингі туралы баяндады. Велокоманда 2022 жылдан бастап   «Astana Qazaqstan Team» деп аталатын болады.
Қасым-Жомарт Тоқаев компанияның бастамаларына оң баға беріп, табыс тіледі.
///Мемлекет басшысына І – ХІХ ғасырлар аралығын қамтитын республикалық маңызы бар тарихи ескерткіш туралы баяндалып, өңірдегі археологиялық қазба жұмыстарының нәтижесінде табылған алтын, күміс тиындар, керамикалық қолөнер бұйымдары және басқа да құнды жәдігерлер таныстырылды.
Сонымен қатар, «Шахристан – көне Тараз» кешенінің макеті көрсетіліп, алдағы жоспарлары туралы ақпарат берілді.
– Көне Тараздың тарихы әлі де зерттеле береді. Бұл жұмыстарға тұрақты қолдау көрсетіледі. Бұл салада халықаралық деңгейдегі мамандар көп. Бізге университеттерде туризм бизнесі бойынша мамандар әзірлеуді қолға алу керек, – деді Қасым-Жомарт Тоқаев.
«Көне Тараз» саябағы келешекте халықаралық туристік орынға айналады деп күтілуде. Облысқа өткен жылы 145 мың турист келсе, биылғы жылдың алғашқы үш айында тарихи орынды 16 мың адам тамашалаған.






///Мемлекет басшысына «Астана» халықаралық қаржы орталығының қаржы нарығын дамыту, қаржылық қызметтерді тұтынушылар мен инвесторлардың құқықтары мен мүдделерін қорғау, сондай-ақ, сауда және инвестициялық ынтымақтастық салаларындағы жұмысының негізгі қорытындылары жөнінде мәлімет берілді.
Қасым-Жомарт Тоқаев «Астана» халықаралық қаржы орталығының құрылуы «100 нақты қадам» Ұлт жоспарының бір бөлігі екенін атап өтіп, жүктелген міндеттерді тиімді орындау қажеттігін айтты.
Қайрат Келімбетовтің ақпараты бойынша Орталықта барлық қажетті инфрақұрылым, соның ішінде «Астана» халықаралық қаржы орталығының соты, Халықаралық арбитраж орталығы, қаржылық қызметтерді реттеу жөніндегі және халықаралық биржа комитеті орналасқан. Тараптардың әлемнің кез келген нүктесінен «Астана» халықаралық қаржы орталығының соты мен Халықаралық арбитраж орталығына электронды түрде талап арыз беруіне  мүмкіндік туғызатын Еjustice – онлайн-порталын іске қосу жоспарлануда.
Сонымен қатар, Қазақстан Президентіне елімізде инвестициялық ахуалды жақсарту үшін жасалған жағдайдың арқасында Қазақстанның қаржы орталығы GFCI қаржы орталықтарының жаһандық индексіңде әртүрлі 102 халықаралық орталықтың ішінде 51-орынға көтерілгені туралы ақпарат берілді.
Соңында Мемлекет басшысы «Астана» халықаралық қаржы орталығын одан әрі дамытып, ілгерілету үшін бірқатар нақты тапсырма берді. 


///
	 

	 

	Отырыс аясында Мемлекет басшысының «Қазақстан-2050» Стратегиясы – қалыптасқан мемлекеттің жаңа саяси бағыты» атты Жолдауын жүзеге асыру мәселелері талқыланды.

	Отырысқа Президент Әкімшілігінің басшылығы, Парламент депутаттары, Астана және Алматы қалаларының, облыстардың әкімдері, бірқатар министрліктер мен ведомстволардың, этномәдени бірлестіктердің, аймақтық ассамблея хатшылықтарының басшылары, сондай-ақ ғылыми, шығармашыл зиялы қауымның және БАҚ өкілдері қатысты.  

	Мемлекеттік хатшы Мемлекет басшысының Жарлығымен бекітілген Қазақстан халқы ассамблеясының 2020 жылға дейінгі даму тұжырымдамасын жүзеге асырудың негізгі бағыттарын белгіледі. М.Тәжин Мемлекеттік этносаясатты ақпараттық-насихаттық, талдамалық және ғылыми сүйемелдеу саласындағы тұжырымдаманы жүзеге асыру жөніндегі 2013-2014 жылдарға арналған іс-шаралар жоспарын орындау жөнінде нақты тапсырмалар берді.

	Сондай-ақ, отырыс барысында Қазақстан халқы ассамблеясының, этномәдени бірлестіктер қызметтерінің қорытындысы қаралды. Батыс Қазақстан облысының әкімі Н.Ноғаев, ҚР ІІМ бірінші орынбасары М.Демеуов, ҚР Парламенті Мәжілісінің депутаты, Қазақстан кәрістері қауымдастығының төрағасы Р.Ким, Қазақстан немістері қоғамдық бірлестіктері «Возрождение» қауымдастығының төрағасы А.Дедерер баяндама жасады.
///Іс-шараға 7 мыңнан астам қала тұрғыны мен қонақтар қатысты. Мемлекет басшысы жиналғандарға арнаған сөзінде барша қазақстандықтарды Алматының мыңжылдық мерекесімен құттықтап, осы оқиғаның тарихи мәнін атап өтті.
– Бұл дата ЮНЕСКО-ның Адамзаттың атаулы және мерекелік күнтізбесіне енген. Аталған шешім Алматының өңірлік және жаһандық дамудағы бірегей рөлінің айрықша екенін көрсетеді. Алатау бөктеріндегі қастерлі өлке өз тарихында көп нәрсені басынан өткерді. Бұл жерден алып Еуразияның Шығысы мен Батысын, Солтүстігі мен Оңтүстігін жалғаған алғашқы сауда жолы және жалпыадамзаттық магистраль – Ұлы Жібек жолы өткен. Бес жүз елу жыл бұрын Жетісу Қазақ хандығының бесігі болды. Бұл жерде бүкіл Орталық Азия аймағының урбанистік мәдениетінің басты ошағының бірі пайда болды, – деді Нұрсұлтан Назарбаев.
Елбасы ХХ ғасырдың оқиғаларындағы Алматының айрықша рөліне назар аударды.
– Қала 1929 жылы Қазақстанның астанасы атанып, кейіннен миллиондаған тұрғыны бар мегаполиске айналды. Алматыға егемен Қазақстанның алғашқы астанасы болу мәртебесі бұйырды. Сондықтан біз бүкіл халық болып қаланың мыңжылдығын Отанымыз Тәуелсіздігінің 25 жылдығы белесінде мерекелеудеміз. 1995 жылы жалпы халықтық референдумда республика Конституциясы қабылданды. Осы қалада «Қазақстан Республикасының мемлекеттік тәуелсіздігі туралы» конституциялық заңға қол қойылды. Алматыда Қазақстан халқы Ассамблеясы құрылды. Осы шаһарда жаңа елорда – Астана туралы тарихи қаулы қабылданды, – деді Қазақстан Президенті.
Нұрсұлтан Назарбаев мегаполистің әлеуметтік-экономикалық даму мәселелері әрқашан мемлекеттің басты назарында екенін атап өтті.
– Былтыр қаланың 2020 жылға дейінгі даму бағдарламасы қабылданды. Ол тұрғындардың өмірін, қаланың экологиялық жағдайын жақсарту, бизнес үшін қолайлы жағдайлар туғызу жөніндегі нақты шараларды қамтиды. Қазіргі Алматы – Қазақстанның батыл әрі қарқынды дамуының көрінісі. Соңғы 5 жылдың өзінде қала аумағы 2 есе өсті. Тұрғындардың жалпы саны – бір миллион жеті жүз адам. Алматы метрополитенінде қазірдің өзінде 30 миллионнан астам жолаушы тасымалданды. 2017 жылы «Нұрлы жол» бағдарламасы аясында Үлкен Алматы айналма жолының құрылысы басталады. Ол «Батыс Еуропа – Батыс Қытай» халықаралық магистралінің бір бөлігі болмақ. «Инновациялық технологиялар саябағы» арнайы экономикалық аймағы құрылып дамытылуда, – деді Мемлекет басшысы.
Бұдан бөлек, Қазақстан Президенті республикадағы барлық кәсіпкерлік сектордағы өндірілетін өнім мен көрсетілетін қызметтің төрттен бірін қамтитын шағын және орта бизнес субъектілерінің маңызды рөлін атап өтті.
Нұрсұлтан Назарбаев сондай-ақ Универсиадаға дайындық халықтың жұмыспен көбірек қамтылуына, қаланың туристік саласының дамуына жаңа серпін бергеніне назар аударды.
– Оның бірегей нысандарының құрылысына 107 миллиард теңге инвестиция тартылды. Соның арқасында мың жарым шағын және орта бизнес субъектілері жұмыспен қамтылып, 30 мыңнан астам жаңа жұмыс орны ашылды. Қысқы Универсиадаға 57 елден 2 мыңнан астам спортшы қатысады. Алматының туристік кластерін дамыту арқылы қаланың 90 мың тұрғыны жұмыспен қамтамасыз етіледі, – деді Елбасы.
Соңында Қазақстан Президенті барша қазақстандықтарды өздері жақсы көретін әсем де теңдессіз қаласының мыңжылдығымен құттықтап, зор денсаулық, бақ-береке және табыс тіледі.




/// 
5 мамырда Мемлекет басшысы Еуропалық комиссияның бұрынғы төрағасы Ж.Баррозуды қабылдайды деп жоспарланған.
6 мамырда Ақордада мемлекеттік наградалар тапсыру, сондай-ақ әскери және арнайы атақтар беру рәсімі өтеді.
Сол күні Отан қорғаушылар күніне арналған салтанатты концерт болады.  
7 мамырда Астанада әскери парад өтеді. Мемлекет басшысы И.Панфиловтың елордадағы ескерткішінің ашылу рәсіміне қатысады.
Сонымен қатар, Қазақстанға ресми сапармен келетін Қытай Халық Республикасының төрағасы Си Цзиньпинмен келіссөздер өткізу жоспарланған.
8 мамырда Нұрсұлтан Назарбаев «Отан қорғаушылар» монументіне гүл қою рәсіміне қатысады. 
Сол күні Мемлекет басшысы ТМД елдерінің мемлекет басшыларының бейресми кездесуіне, сондай-ақ Жоғары Еуразиялық экономикалық кеңестің отырысына қатысу үшін Мәскеу қаласына аттанады.
9 мамырда Қазақстан Президенті Мәскеуде Жеңіс күніне арналған мерекелік шараларға қатысады. 
///Қорғаныс министрі Мемлекет басшысы – Жоғарғы Бас қолбасшыға Қарулы Күштердің әскери және жедел даярлығы, Қазақстан армиясын дамыту туралы есеп берді.
Нұрлан Ермекбаев Қасым-Жомарт Тоқаевқа COVID-19 індетіне шалдыққан азаматтарды қабылдауға арналған әскери медициналық госпитальдің жұмысы туралы баяндады. Сондай-ақ ол әскери қызметшілер республиканың 10 қаласында дезинфекциялау жұмыстарын жүргізгені және қазақстандық әскери дәрігерлердің елімізге келген ресейлік әріптестерімен бірлесіп әрекет етіп жатқаны жайында айтты.
Қорғаныс министрі Қарулы Күштердің құрылысы және дамуы тұжырымдамасын әзірлеу туралы да атап өтті.
Қасым-Жомарт Тоқаев қазақстандық әскерді дамытуды жоспарлау кезінде мемлекеттің қаржы-экономикалық мүмкіндіктерін ескеру қажет екеніне баса назар аударды.
Қорғаныс министрі Тұжырымдаманы әзірлеудің бірінші кезеңінде бюджет қаржысын үнемдеу мақсатында ұйымдық-штаттық құрылымды, әскери бөлімшелердің саны мен әскери инфрақұрылым нысандарын оңтайландыруға, оқ-дәрілерді және әскери техниканы тиімді пайдалануға басымдық берілетінін жеткізді.
Нұрлан Ермекбаев Қасым-Жомарт Тоқаевқа әскери міндеттілерді жедел әскерге шақыру науқанының аяқталуы туралы ақпарат берді.
Мемлекет басшысы қайта қаруландыру жұмыстарын жоспарлы жүргізуге, әскерді жаңғыртуға, оның ішінде, әскери комиссариаттардың қызметін автоматтандыру және цифрландыру қажеттігін атап өтті. Президенттің пікірінше, әскери тәртіпті және жемқорлыққа қарсы күресті нығайтуға баса мән беру керек.
Бас қолбасшы Бейрут портындағы жарылыс салдарынан зардап шеккен адамдарға медициналық көмек көрсету үшін Ливанға әскери медицина қызметкерлерін жөнелту мәселесін пысықтауды тапсырды.
Бейбіт өмірге және соғыс жағдайына бейімделген техникалық қызметтер мен әскери құрылымдардың техногендік және табиғи сипаттағы төтенше жағдайларды жоюға, сондай-ақ, биологиялық және химиялық қауіппен күреске жұмылдырылу ықтималдығын ескере отырып, олардың тұрақты түрде әскери дайындықтан өтіп тұруы қажет екені айтылды. 




///Жастар жылын атап өту аясында «Jekpe-Jek» сарайында Елорда күніне арналған жекпе-жек өнерінің гала-фестивалі өтті.
Қазақстанның жекпе-жек өнері қауымдастығының ұйымдастыруымен өткен фестиваль барысында жас спортшылар кәсіби жекпе-жек өнерінен қойылымдар көрсетті.
Қасым-Жомарт Тоқаев жаңа спорт кешенінің жаттығу залдары мен инфрақұрылымын аралап көрді.
Жекпе-жек сарайы спортшыларды дайындауға, бокс, күрес, дзюдо, ауыр атлетика және спорттың басқа да түрлерінен сайыстар өткізуге арналған.
 
 





///
	 

	Кеңес отырысы шетелдік инвесторлардың Қазақстан Республикасының индустриялық-инновациялық дамуының екінші бесжылдығын жүзеге асыруға қатысу мәселелеріне арналды және ЭКСПО-2017 тіркеу досьесін қорғауға байланысты берілген Халықаралық көрмелер бюросының туын қабылдау салтанатымен басталды.

	Қазақстан Президенті инвесторлармен тұрақты кездесу жақсы дәстүрге айналғанын, ал Кеңес өзін шетелдік бизнес үшін де, біздің еліміз үшін де ең маңызды тақырыптарда ашық диалог құрудың тиімді алаңы ретінде көрсеткенін атап өтті.

	Мемлекет басшысы Қазақстан үшін қазіргі өткізу нарықтарын кеңейтуге және ынтымақтастықты нығайтуға мүмкіндік беретін Еуразиялық экономикалық одақтың маңыздылығына тоқталды.

	- Біздің елдеріміздің арасында тиімді экономикалық байланыстар орнату өңірде достық және тату көршілік қарым-қатынастарды жолға қоюға ықпал етеді. Кейбір елдерде ахуал тұрақсызданып, инвестициялық климат нашарлап отырған кезде Қазақстанда экономикалық одақтың арқасында шетелдік инвесторлар үшін жаңа мүмкіндіктер ашылуда, - деді Нұрсұлтан Назарбаев.

	Ел Президенті Қазақстан экономикасына инвестиция салу Еуразиялық экономикалық одақтың ортақ нарығында жұмыс істеу үшін оңтайлы алаң болатынын атап өтті.

	- Бірегей инвестициялық шарттар, ең төменгі салықтар және инвесторлар мен мемлекеттің өзара қарым-қатынастарының тұрақтылығы біздің елді Еуразиялық экономикалық одақтың алып нарығына кіретін «үздік» қақпа ретінде  көрсетеді, - деді Қазақстан Президенті.

	Индустрияландырудың бірінші бесжылдығына тоқталған Мемлекет басшысы жаһандық экономикалық дағдарыспен байланысты туындаған қиындықтарға қарамастан, Қазақстан жаңа жұмыс орындарын ашып, экономиканың өңдеуші салаларына инвесторлар тарта алғанын атап өтті.

	- Индустрияландыру картасы аясында 4 жылда жалпы сомасы 2,4 триллион теңгенің 651 жобасы іске қосылды, 70 мыңға жуық жұмыс орны құрылды. Осы жобалардың әрбір жетіншісі тікелей шетелдік инвестициялардың көмегімен жүзеге асырылды, - деді Нұрсұлтан Назарбаев.

	Қазақстан Президенті мұндай жобалардың қатарында «Альстом» компаниясы ұйымдастырған Астанадағы электровоздар өндірісін, «Рено», «Ниссан» және «Автоваз» компанияларымен бірлескен автоқұрамдауыштар өндірісінің толық циклды зауытының құрылысын атады.  

	Мемлекет басшысы әлемдегі тұрақсыз экономикалық ахуалдың салдарынан шетелдік тікелей инвестициялар ағыны қысқарып жатқан жағдайда Қазақстан инвесторлар үшін тұрақты әрі сенімді серіктес болып отырғандығын айтты.

	- Әлемдік дағдарыстарға қарамастан, біздің экономикамыз орнықты даму қарқынын жоғалтпады. Біз инвесторларды барлық жағынан қолдаймыз және қолдау шараларын үнемі жетілдіріп отырамыз, - деді  Нұрсұлтан Назарбаев.

	Индустриялық-инновациялық дамудың екінші бағдарламасының басымдықтарына тоқталған Мемлекет басшысы шетелдік инвесторлармен серіктестіктің бірқатар негізгі тәсілдерін атады.

	Қазақстан Президенті бұл бағыттағы маңызды қадамдардың бірі жағымды макроэкономикалық климат қамтамасыз ету екенін айтты.  

	- Қазақстан он жылдан астам уақыт бойы кезең-кезеңімен орнықты макроэкономикалық орта құрды. Осы көрсеткіш бойынша біз 2013 жылы 23-орынды иелену арқылы қазірдің өзінде бәсекелестіктің жаһандық индексінде алғашқы отыздық елдері қатарына кіріп отырмыз, - деп атап өтті Нұрсұлтан Назарбаев.

	Мемлекет басшысы сондай-ақ Қазақстанның Дүниежүзілік сауда ұйымына кіруі инвесторлар үшін қосымша қолайлы шарттар тудыратынын айтты. Өйткені елімізде сауда, инвестиция, зияткерлік меншікті қорғау салаларында халықаралық ережелер қолданылатын болады.

	Инвесторларға жәрдемдесудің тағы бір маңызды шарасы ретінде қаржылық қолдау мәселесі аталды.

	- Индустрияландырудың жаңа бағдарламасын жүзеге асыру үшін мемлекеттік бюджеттен бес жыл бойына шамамен 600 миллиард теңге бөлінеді. Сондай-ақ Ұлттық қордан тағы 1 триллион теңге бөлу туралы шешім қабылдадық. Оған қосымша, Дүниежүзілік банкпен, Еуропалық қайта құру және даму банкімен, Азия даму банкімен және Ислам банкімен негіздемелік келісімге де қол қойдық, - деді Қазақстан Президенті.

	Мемлекет басшысы бизнес байланыстар мен кәсіпкерлердің халықаралық кооперациясын кеңейту үшін визалық кедергілерді жою қажеттігіне тоқталды.

	- Бүгін біз Қазақстанда барынша жоғары инвестициялық белсенділік танытқан он мемлекеттің азаматтары үшін біржақты визасыз режим орнату туралы хабарлаймыз. Бұл тізімге АҚШ, Нидерланды, Ұлыбритания, Франция, Германия, Италия, Малайзия, Біріккен Араб Әмірліктері, Корея Республикасы және Жапония кірді, - деді  Нұрсұлтан Назарбаев.

	Қазақстан Президенті инвесторларды инновациялық экономиканың негізін қалыптастыру және тиісті кадрлар даярлау үдерістеріне белсенді қатысуға шақырды.

	- Сіздерді корпоративтік ғылыми-зерттеу және тәжірибелік-конструкторлық орталықтар құруға және оларды Назарбаев Университетінің құрылып жатқан  Астана Бизнес Кампус Ғылыми паркі аумағында орналастыруға шақырамын, - деді Мемлекет басшысы.

	Кадр даярлау жүйесін жаңғыртуды индустрияландырудың маңызды шарттарының бірі ретінде атаған Қазақстан Президенті Үкіметке инвесторларды колледждер мен жоғары оқу орындарын басқаруға тартуды тапсырды.

	Мемлекет басшысы мемлекет-жеке меншік серіктестігінің маңыздылығына назар аударды. Осы орайда ол шетелдік инвесторларды жоспарланып отырған 700-ге жуық компанияны жекешелендіруге белсенді қатысуға шақырды.

	Нұрсұлтан Назарбаев 2015 жылы «Еурокодтар» жүйесіне көшудің және құрылыс саласындағы сараптама бойынша қызметтердің басым көпшілігін бәсекелік ортаға берудің қажеттілігін де атап өтті.

	Мемлекет басшысы капитал салудың мейілінше перспективалы бағыттары ретінде шикізат, өңдеуші өнеркәсіпті, инновациялық салаларды, шағын және орта бизнес, туризм және қызмет көрсету секторын атады.

	Отырыс барысында Қазақстан Президенті басымдығы бар бағыттардың тартымдылығын көтеру үшін Үкімет әзірлеген ауқымды ынталандыру пакеті туралы да айтты.

	Атап айтқанда, индустрияландырудың осы салаларындағы инвесторлар корпоративтік табыс салығын төлеуден және жер салығынан 10 жылға, мүлік салығынан 8 жылға босатылады.

	Сонымен қатар, мемлекет нысанды пайдалануға бергеннен кейін шетелдік инвесторларға күрделі шығыстарының 30 пайызына дейін өтеп беретін болады. Бұл орайдағы тағы бір шешім – инвестициялық жобаны жүзеге асырудың бүкіл кезеңінде және нысанды іске қосқаннан кейін бір жыл ешқандай квотасыз және рұқсатсыз жұмыс күшін тарту болып отыр.

	Сондай-ақ инвесторларға қосымша құн салығы мен акцизден басқа, барлық салықтар мен төлемдердің мөлшерлемелеріне қатысты заңнаманың тұрақтылығына кепілдік берілетін болады.

	Қазақстан Президенті инвесторлар үшін мемлекеттік мекемелермен жұмыс кезінде «бір терезе» қағидаты енгізілетінін айтты.

	Бұдан бөлек, инвесторлардың құқықтары мен мүдделерін қорғауды қамтамасыз ету үшін "инвестициялық омбудсмен» институты заңнамалық деңгейде енгізілетін болады.

	Мемлекет басшысы басымдығы бар салаларда жұмыс істейтін кәсіпорындардың кепілдендірілген тапсырыстар алуына жәрдем жасалатынына назар аударды.

	Сөзінің соңында Нұрсұлтан Назарбаев «Қазақстан Республикасының кейбір заңнамалық актілеріне инвестициялық климатты жетілдіру мәселелері бойынша өзгерістер мен толықтырулар енгізу туралы» заңға қол қойды.

	Отырыс барысында Еуропалық қайта құру және даму банкінің президенті Сума Чакрабарти және Премьер-Министрдің орынбасары – индустрия және жаңа технологиялар министрі Әсет Исекешев баяндама жасады.

	Сондай-ақ «Тоталь», «Дойче Банк Франкфурт», «Эни», «Дженерал Электрик Ойл энд Газ», «Телиа Сонера», «Сбербанк России», «Эрнст энд Янг», «Анадолу Групп» және басқа да компаниялардың басшылары отырыстың негізгі тақырыбына қатысты өз пікірлерін білдірді.

	Іс-шараның қорытынды бөлігінде «Бурабай-Қостанай» телекөпірі болып, оның барысында Мемлекет басшысы «Тойота» автомобильдерін шығару жөніндегі жобаны іске қосу рәсіміне қатысты.

	Соңында Нұрсұлтан Назарбаев Шетелдік инвесторлар кеңесінің келесі отырысында Қазақстандағы агробизнесті дамыту мәселелерін талқылауды және оны Шымкентте өткізуді ұсынды.

	Отырыстан кейін Нұрсұлтан Назарбаев Кеңеске қатысушылармен бірге Щучье көлінің жағасына тігілген этно-ауылды аралап көрді.

	 






///
	 

	Кездесу Түркия Республикасының Президенті Р.Ердоғанның инаугурациясы рәсімі аясында өтті.

	Екі елдің басшылары сауда-экономика, көлік-транзит және отын-энергетика салаларындағы екіжақты ықпалдастықтың негізгі бағыттарын, сондай-ақ халықаралық күн тәртібіндегі өзекті мәселелерді талқылады.

	Сонымен қатар, Нұрсұлтан Назарбаевтың Түрікменстанға алдағы сапарының негізгі аспектілері, Қазақстан-Түрікменстан-Иран теміржол желісін ашу жайында әңгіме өрбіді. 
///Қазақстанның Тұңғыш Президентіне Орталықтың «жасыл» экономиканы дамыту және қоршаған ортаның қауіпсіздігін қамтамасыз ету саласындағы жұмыстарының негізгі бағыттары туралы мәлімделді.
Елбасы Нұрсұлтан Назарбаевқа жел, күн, су және геотермальды ресурстардың әлеуеті, қатты тұрмыстық қалдықтар мен биомасса полигондарының орналасуы туралы ақпаратты қамтитын цифрлық алаңның үлгісі таныстырылды.
Нұрсұлтан Назарбаев экологиялық қауіпсіздікті қамтамасыз етудің және елімізде жаңартылатын энергия көздерін дамытудың маңыздылығын атап өтті.    
Елбасы қатты тұрмыстық қалдықтарды қайта өңдеу саласына озық технология енгізу және осы салаға инвесторлар тарту мәселелеріне баса  мән берді.
Қазақстанның Тұңғыш Президенті, сондай-ақ, қазақстандық жоғары оқу орындарының жаңартылатын энергия көздері саласындағы перспективті әзірлемелерімен танысты.
«Жасыл» технологиялардың және инвестициялық жобалардың халықаралық орталығы» коммерциялық емес акционерлік қоғамы «Астана – ЭКСПО-2017» көрмесінің инфрақұрылымы негізінде 2018 жылғы сәуір айында құрылды.     
 
Қазақстан Республикасының Тұңғыш Президенті – Елбасының 
Баспасөз қызметі






/// 
Жиналғандарға арнаған сөзінде Қазақстан Президенті бір ай бұрын Қазақстан ғарышкерінің халықаралық экипаж құрамында алғашқы 10 күндік ғарыш сапарына ұшқанын атап өтті.
Айдын Айымбетов тәуелсіз Қазақстанның үшінші ғарышкері атанды. Мен еліміздің бағындырған жаңа жетістігімен бүкіл халқымызды құттықтаймын. Біздің қазіргі заманғы тарихымыздағы осы ұлы оқиғаға кәсіби тұрғыдан үлесін қосқандардың бәріне алғыс айтамын. Ресейлік серіктестер мен басшыларға, сондай-ақ экспедицияның шетелдік мүшелеріне айрықша ризашылық білдіремін, – деді Мемлекет басшысы
Нұрсұлтан Назарбаев ғарышты игеру әрқашан адамзаттың ең аңсарлы арманының бірі болғанын атап өтті.
Бүгінде бұл – барлық жер шары тұрғындарының ең биік миссиясы. Біздер, қазақстандықтар байтақ жерімізде бүкіләлемдік ғарыш айлағы – Байқоңырда алпыс жыл бойы жұмыс жүргізіліп келе жатқанын мақтан етеміз. Ғарышкерлерді Жер жүзі осы жерден, Қазақстаннан шығарып салады. Адамзаттың ғалам туралы танымын кеңейтетін күрделі экспедициялардан кейін оларды осында қарсы аламыз. Ғарышқа ұшқан жарты ғасырдан астам уақыт ішінде 38 елдің 545 ғарышкері ғарыш кеңістігінде болып қайтты. Сол елдердің қатарында Қазақстан да бар. А.Айымбетовтің сәтті сапары еліміздің ғарыш жылнамасының жаңа парағын ашты, – деді Қазақстан Президенті.
Мемлекет басшысы біздің республикамыз әлем бойынша ғарыш кеңістігін бағындырған азаматтарының саны үшеуден кем емес 9 елдің бірі болғанына назар аударды
Бұл – Күн жүйесінің кеңістігін зерттеу және игеру ісіне өзге елдермен бірге атсалысып отырған Қазақстанның ғарыштық болашағы үшін жасалған жаңа қадам. Жердің тартылыс күшін еңсеруге ұмтылыс адамның ең ұлы ерлігінің бірі болды, солай болып қала береді. Ол ең батыл әрі лайықтының ғана қолынан келеді. Осындай батырдың бірі біздің үшінші ғарышкеріміз А.Айымбетов болып отыр. Сондықтан мен оған Халық Қаһарманы және «Қазақстанның ғарышкер-ұшқышы» атағын, сондай-ақ Алтын жұлдыз бен «Отан» орденін беру туралы Жарлыққа қол қойдым. Осы ең жоғары марапаттар оның Қазақстан халқының игілігі үшін жасаған ерлігін айғақтайды, – деді Нұрсұлтан Назарбаев.
Қазақстан Президенті жаңа Халық Қаһарманы А.Айымбетов енді еліміздің көрнекті батыр-ғарышкерлері қатарында болатынын айтты.
Біздің тұңғыш ғарышкеріміз Тоқтар Әубәкіровтің 24 жыл бұрынғы ғарышқа сапары Қазақстан Тәуелсіздігінің алтын бастауы болды. Осы ұшуды жүзеге асыру үшін қаншама қиындықтарды еңсеруге тура келгені есімізде. Екінші ғарышкеріміз Талғат Мұсабаев – жалпы жиынтығы 341 тәулікке созылған 3 ғарыш экспедициясына қатысты. Ол – ашық ғарыш кеңістігіне 8 рет шығып, 42 сағаттан астам уақыт болған тұңғыш қазақ. Талғат Мұсабаев – Қазақстан мен Ресейдің ғарыш саласындағы ынтымақтастығының, халықтарымыздың мәңгілік достығы мен тату көршілестігінің символы, – деді Мемлекет басшысы.
Нұрсұлтан Назарбаев А.Айымбетовтің Қазақстанның ғарыштық зерттеулерінің бесінші бағдарламасын жүзеге асырғанын атап өтті.
Салмақсыздық жағдайында «кулонды кристалл» алу жөніндегі зерттеулер жүргізілді. Елдің экологиялық проблемалары бар өңірлерін, ең алдымен Аралды мониторингтеу және суретке түсіру жұмыстары жасалды. Бірқатар маңызды сынақтар денсаулық сақтау саласына қатысты болды, – деді Қазақстан Президенті.
Мемлекет басшысы Қазақстан ғарышкерінің бұл сапары ұлттық экономиканың инновациялық ғарыштық саласын дамытудың жаңа кезеңінің бастауы болғанына назар аударды.
Атап айтқанда, Астанада бүгінде ғарыш аппараттарын құрастыру-сынау кешені салынуда, ол жер серіктерін жобалау, құрастыру және сынау жөнінен ТМД-да баламасы жоқ жоғары технологиялы кәсіпорын болады.
Сонымен қатар, 2014 жылы жоғары дәлдіктегі жерсеріктік навигация жүйесінің жердегі инфрақұрылымы қалыптасты, ғылыми-технологиялық мақсаттағы ғарыш жүйесін жобалау жұмыстары аяқталуда. Қазақстанның ғарыш саласына қажетті кадрларды даярлау, қайта даярлау және біліктілігін көтеру жүйесі құрылды, ол ғарыш мамандықтары бойынша студенттерді Қазақстанның жоғары оқу орындарында, сондай-ақ «Болашақ» бағдарламасы арқылы шетелдерде оқыту ісін қамтиды.
Нұрсұлтан Назарбаев Қазғарыштың ғылыми мекемелері өткен төрт жыл ішінде 37 ғылыми-зерттеу жобасын жүзеге асырып, өнертабыс үшін 5 патент алғанына тоқталды.
Соңында Мемлекет басшысы еліміздің жаңа Халық Қаһарманы Айдын Айымбетовті ең жоғарғы мемлекеттік наградасымен құттықтап, өзіне жүктелген міндетті оның табысты орындағанын айтты.  
А.Айымбетов өзінің сапары Нұрсұлтан Назарбаевтың қамқорлығы мен қолдауының арқасында жүзеге асқанын айтып, Елбасыға алғысын білдірді.
Мен үшін бүгін өмірімдегі ең бақытты әрі толқулы күн болды. Өйткені, мен Президенттің қолынан Отанымның ең жоғарғы наградасын алдым. Мен сіздің тапсырмаңызбен 1998 жылдан бері ғарышқа ұшуға дайындалдым. Халықаралық экипаж құрамында Қазақстанның атынан өкілдік ету мен үшін биік мәртебе, – деді Қазақстан ғарышкері.
Ол сондай-ақ өзіне жүктелген міндеттердің орындалғаны туралы баяндады.
Ұшу сапары барысында Қазақстанның ғарыштық зерттеу бағдарламалары іске асырылды. Қазғарыштың ғылыми бағдарламасы бойынша Арал және Каспий теңіздеріне мониторинг жасалды. Сондай-ақ микрогравитация жағдайында микробөлшектердің физикалық қасиеттері зерттелді. Мұның бәрін біздің ғалымдарымыз термоядролық энергетика, плазмалық медицина, нанотехнология және тамақ өнеркәсібінде пайдаланатын болады. Кейін олар Қазғарыш пен халықаралық ғарыштық ынтымақтастық аясында жалғасады, – деді А.Айымбетов.
Қазақстан ғарышкері өзінің бар күш-қуатын, білімі мен тәжірибесін еліміздің ғарыш саласын одан әрі дамытуға жұмылдыратынына сендірді.
Соңында А.Айымбетов Нұрсұлтан Назарбаевқа халықаралық ғарыш стансасы бортында планетамызды 150 реттен астам айналып шыққан Мемлекеттік туымызды табыс етті. 






/// 
Жеделхатта Елбасының бейбіт шеруге қатысқан көптеген жазықсыз азаматтар қайғылы оқиға салдарынан қаза тапқаны және зардап шеккені туралы хабарды зор күйзеліспен қабылдағаны айтылған.
 Нұрсұлтан Назарбаев барша Қазақстан халқының және жеке өзінің атынан бауырлас түрік халқына, қаза тапқандардың отбасылары мен жақындарына көңіл айтып, зардап шеккендердің тезірек сауығып кетуіне тілектестік білдірді. 
///Мемлекет басшысы Сортөбе ауылындағы мәдениет үйінде дүнген диаспорасының өкілдерімен кездесу өткізді.
Президент Қазақстанды достықтың, бейбітшілік пен келісімнің, сондай-ақ, барлық этникалық топтардың ортақ отаны болып саналатынын атап өтті. Еліміз түрлі тарихи жағдайларға байланысты, қиын-қыстау заманда мәжбүрлі түрде қазақ жерін паналап келген халықтың бәрін құшақ жая қарсы алғанын айтты. Мемлекет басшысы Қордай ауданында болған оқиғадан дұрыс қорытынды шығару керек екенін мәлімдеді.
– Болған қайғылы оқиға артта қалуы тиіс. Алдағы уақытта тату-тәтті, түсіністікте бірге өмір сүреміз. Біз бұдан сабақ алуымыз керек. Бұрын-соңды мұндай жағдай болған емес. Бұл биліктің де жіберген кемшілігі. Сондықтан мен бірден облыс басшылығын, соның ішінде құқық қорғау органдарының жетекшілерін де ауыстырдым, – деді Мемлекет басшысы.
Қасым-Жомарт Тоқаев Бердібек Сапарбаев төрағалық ететін Үкіметтік комиссия барлық нысандарды қайта қалпына келтіріп, әлеуметтік мәселелерді шешумен айналысатынын айтты. Аймақтағы ахуал жіті бақылауда болады.
Президент  дүнген диаспорасының өкілдерін жастардың тәрбиесіне баса мән беріп, оларды әрбір халықтың мәдениетіне, қазақ тілі мен Қазақстанның мемлекеттік рәміздеріне құрметпен қарауға шақырды.
– Сіздердің балаларыңыз қазақ тілін үйренуі керек. Сондай-ақ орыс тілі мен өзінің ана тілін де білуі қажет. Мемлекет сіздердің мәдениеттеріңіз бен дәстүрлеріңізді сақтап, дамытуға жан-жақты қолдау көрсетеді. Дегенмен сіздер, әсіресе, ауылда тұратын азаматтар мемлекеттік тілді білгендеріңіз аса маңызды, – деді Мемлекет басшысы.
Сонымен қатар Президент жастардың Қордай ауданындағы бірнеше ауылда ғана емес, Қазақстанның барлық өңірінде жұмыс істеуіне мол мүмкіндік бар екенін жеткізді.
– Қазақстан – байтақ әрі бай мемлекет. Еліміздің солтүстігінде құнарлы жерлер бар. Біз неге бір жерде ғана тұрақтауымыз керек? Балаларыңызды солтүстікке, шығысқа қарай жіберіңіздер. Солтүстік, батыс, оңтүстік, шығыста сіздердің балаларыңызға жұмыс істеп, ақша табуға мүмкіндік мол, – деді Қасым-Жомарт Тоқаев.
Мемлекет басшысы жұртшылықты қайғылы оқиғаның қайталануына жол бермеуге шақырды. Өңірдегі құқық қорғау органдарының жаңа басшылығына қоғамдық тәртіп пен тұрғындардың қауіпсіздігін қамтамасыз ету, сондай-ақ, қылмыстың алдын алу жөнінде міндет жүктеді.  
Кездесуде Қордай ауданының Құрметті азаматы Шисыр Динласон кезінде қамқорлық көрсеткен қазақ халқына қонақжайлылығы мен мейірімі үшін алғыс білдірді. Еңбек ардагері жергілікті дүнгендердің болған оқиғаға өкініш білдіріп, кешірім сұрайтынын айтты. Сортөбе ауылдық мектебінің қазақ тілі мен әдебиеті пәнінің мұғалімі Эдик Суларов жергілікті балаларға мемлекеттік тілді, Қазақстан тарихын, қазақ халқының салт-дәстүрін оқытуға ниетті екенін жеткізді.
Кездесу соңында Қазақстан Президенті Қаракемер, Масаншы және Сортөбе ауылдарындағы қоғамдық тәртіпті қамтамасыз ететін Арнайы жедел әрекет ету жасағының жауынгерлерімен, Ұлттық гвардияның әскери қызметшілерімен әңгімелесті. 




///Нұрсұлтан Назарбаев Ахмет Давутоғлудың екі жақты қарым-қатынастарды дамыту ісіне сіңірген еңбегін атап өтіп, мемлекетаралық байланыстарды одан әрі нығайтудың маңыздылығын айтты.
Сондай-ақ, Мемлекет басшысы Түркияның бұрынғы Премьер-Министріне бүгінгі өткен Астана клубының отырысына белсенді атсалысып, өз ойын ортаға салғаны үшін ризашылық білдірді.

/// 
Мемлекет басшысы күрес түрлері бойынша Азияның Олимпиадалық біліктілік турнирін өткізу мақсатымен Астанаға келген Н.Лаловичтің сапарына ризашылық білдірді.
Күрес – қазақтар үшін тарихи спорт түрі. Біздің елде ежелден-ақ балуандар күресінсіз бірде бір мереке өтпеген. Бүгінде мемлекет спорттың осы түрін жастар арасында танымал ету үшін зор күш-жігер жұмсап отыр, соның арқасында Қазақстан халықаралық аренада жоғары нәтижелерге қол жеткізді, – деді Нұрсұлтан Назарбаев.
«Біріккен күрес әлемі» халықаралық федерациясының президенті Астанада өтетін турнирді ұйымдастыруға қолдау көрсетілгені үшін алғыс айтты.  
Сондай-ақ кездесу барысында Н.Лалович Нұрсұлтан Назарбаевқа «Біріккен күрес әлемі» халықаралық федерациясының құрмет орденін тапсырды.
 

///Мемлекет басшысы Қасым-Жомарт Тоқаев Беларусь Президентінің төрағалығымен бейнебайланыс форматында өткен ТМД мемлекеттері басшылары кеңесінің отырысына қатысты. Жиынға Әзербайжан, Армения, Қырғызстан, Ресей, Тәжікстан, Түрікменстан және Өзбекстан елдерінің басшылары, сондай-ақ Молдованың Премьер-министрі мен ТМД Атқару комитетінің төрағасы – атқарушы хатшысы Сергей Лебедев қатысты.

Президент  осыдан 30 жыл бұрын Қазақстанның Тұңғыш Президенті Нұрсұлтан Әбішұлы Назарбаевтың бастамасымен Алматыда өткен мемлекеттер басшыларының кездесуінде ТМД құру туралы тарихи Декларация қабылданғанын еске салды.  
– Осы аса маңызды құжат жаңа тәуелсіз мемлекеттердің көпжақты ынтымақтастығының берік негізін қалады. Бүгінде Достастықты кеңестік кезеңнен кейінгі кеңістікте ірі апаттардың алдын алуда, халықтар арасындағы ықпалдастықты сақтауда маңызды рөл атқарды деп зор сеніммен айтуға болады. ТМД беделді халықаралық ұйымға айналды. Бұл – аса маңызды, – деді Қасым-Жомарт Тоқаев.

Президент ортақ күш-жігердің арқасында ТМД аумағында кооперацияның нақты механизмдері жасалғанын, салмақты нормативтік-құқықтық база қалыптасқанын, белсенді саяси диалог дамып, қауіпсіздік саласындағы мемлекетаралық ықпалдастықтың нығая түскенін, сондай-ақ сауда-экономикалық байланыстарды кеңейту үшін оңтайлы жағдай жасалып жатқанын айтты.

Қазақстан Президенті бүгінгі кездесуде бұған дейін атқарған жұмыстар қорытындыланып, ТМД елдерінің көпжақты ынтымақтастығының жаңа кезеңіне жол ашылатынын жеткізді. 
Сонымен қатар Президент геосаяси қайшылықтардың күшейіп келе жатқанына, әлемдік экономиканың құбылмалы болуына, гуманитарлық және экологиялық проблемаларға және пандемияның орасан зор шығын келтіргеніне назар аударды. Қасым-Жомарт Тоқаев осы сын-қатерлерді жойып, одан әрі дамуды қамтамасыз ету үшін күш жұмылдыруға шақырып,  бірқатар нақты шараларды ұсынды.
Мемлекет басшысы сауда-экономикалық ынтымақтастықты жандандырып, нығайтудың маңыздылығын басты міндет ретінде атады. Соның ішінде Президент ТМД елдері арасындағы өнеркәсіптік кооперацияны кеңейтуге баса мән бере отырып, экономикалық ықпалдастықтың әдістерін жетілдіру қажет екенін мәлімдеді. Осыған байланысты Өнеркәсіптік кешендерді дамытудың кемінде 2025 жылға дейінгі жаңа бағдарламасын әзірлеуді және Көрсетілетін қызметтер саудасы туралы келісімге қол қоюды ұсынды.

 
Сонымен қатар Президент ортақ аграрлық нарықты қалыптастыруды өзекті деп санайды. Оның айтуынша, ТМД мемлекеттерінің азық-түлік жүйесін дамыту және өзара іс-қимыл жасау стратегиясының әзірленуі ортақ мүдделерімізге сай келеді. 
Қасым-Жомарт Тоқаев пандемияның салдарын еңсерудің маңыздылығына тоқталды.  
– ТМД елдері күрделі кезеңде бір-біріне қолдау көрсетіп, қажетті көмек беру арқылы бірлік пен ынтымақтастықтың үлгісін танытты. Осы ретте Ресей маңызды рөл атқарды. Елдеріміз СOVID-19 індетімен күресте, оның ішінде вакцина әзірлеу саласында жақсы тәжірибе жинақтады. Қазіргі таңда халыққа жаппай екпе салу ғана жағдайды түзетуге, азаматтарымыздың қауіпсіздігін қамтамасыз етуге мүмкіндік береді, – деді Мемлекет басшысы.
Одан бөлек Қасым-Жомарт Тоқаев Қазақстанның QazVac вакцинасының жоғары тиімділігі мен QazcoVac-P жаңа препаратының әзірленуі туралы айтып, оның клиникалық сынағы табысты өткеніне, тағы да үш вакцина клиникалық деңгейге дейінгі тестілеу сатысында тұрғанына назар аударды.  
Бұл ретте, Президент тығыз ынтымақтастық орнатуға, тәжірибе алмасуға және қазақстандық вакциналарды жеткізу мүмкіндігіне тоқталып, ТМД кеңістігінде вакцинация паспорттарын өзара мойындау үдерісін тездетуді ұсынды.

Мемлекет басшысы терроризмнің, діни эксремизм мен есірткі саудасының күшейе бастаған сын-қатерлеріне қарсы бірлесіп күресуге мән бере отырып, қауіпсіздік саласындағы ТМД елдері ынтымақтастығының тетіктерін жетілдіру мәселесін маңызды міндеттің бірі ретінде атады. Президент Ауғанстандағы қалыптасқан жағдайға байланысты аталған сын-қатерлердің басты мәселеге айналғанын жеткізді.
– Қазақстан БҰҰ-ның ұстанымын құптайды. Осы елдегі ауыр гуманитарлық жағдай халықаралық қауымдастықтың назарында болуға тиіс. Саяси ұстанымдарымызға немесе жеке мүддемізге қарамастан, Ауғанстан халқын бұл қиындықтармен бетпе-бет қалдырмауымыз керек, – деді Президент.
Қасым-Жомарт Тоқаев халықаралық қоғамдастықтың іс-қимылдарын жүйелеу мақсатында Ауғанстанға гуманитарлық көмек көрсету жөніндегі логистикалық хаб құруды ұсынды.
– Дағдарыстың ауыр кезеңін еңсергеннен кейін Ауғанстанға БҰҰ институттары тарапынан жүйелі түрде көмек қажет болады. Алматыда БҰҰ-ның Аймақтық орталығын құру туралы біздің бастамамыз осы маңызды міндетті жүзеге асыруға септігін тигізеді. Аталған жоспарлардың іске асуына Достастық елдері көмектеседі деген үміттеміз, – деді Мемлекет басшысы. 

Сонымен қатар Президент сөйлеген сөзінде экология, қоршаған ортаны қорғау мәселелерін ілгерілету мен шешу үшін ынтымақтастыққа шақырды. Мемлекет басшысы ТМД кеңістігіндегі трансшекаралық өзендердің су ресурстарын пайдалану проблемаларын шешу үшін нақты шаралар қабылдау қажеттігін айтты. Сондай-ақ көміртегін аз қолданатын экономикаға көшу мәселесінің өзекті екенін атап өтті.
Қасым-Жомарт Тоқаев Достастық мемлекеттері халықтарының тарихи байланысын сақтауда және олардың ынтымағын нығайтуда маңызды рөл атқаратын мәдени-гуманитарлық салаға арнайы тоқталды.

Мемлекет басшысы 2022 жылдың ТМД елдерінің халық шығармашылығы мен мәдени мұрасының жылы деп жарияланғанын еске салды. Атаулы жыл аясында 100-ге жуық шара өткізу жоспарланған.  Сондай-ақ Қазақстан Президенті Комрат қаласының 2023 жылы Достастық елдерінің мәдени астанасы болып таңдалуымен Молдова халқын құттықтады.
2022 жылы еліміз ТМД-ға төрағалық етеді. Осы орайда Қасым-Жомарт Тоқаев ортақ мақсаттарға қол жеткізу үшін аймақтық тұтастықты одан әрі ілгерілету және Достастық елдері кеңістігіндегі ынтымақтастықты арттыру жолында бірлесе белсенді жұмыс істеуге бейілді екенін жеткізді.
– Менің ұсыныстарым мен басқа да басым міндеттер алдағы кезеңде Қазақстанның ТМД-ға төрағалық ету Тұжырымдамасына енгізілетінін атап өткім келеді, – деді Қазақстан Президенті.
Отырыс қорытындысы бойынша ТМД-ға мүше мемлекеттердің басшылары Тәуелсіз мемлекеттер достастығының 30 жылдығына байланысты Мәлімдемеге және Ұйымды одан әрі дамытуға бағытталған бірқатар құжатқа қол қойды.

///
	 

	Концертте тыңдаушыларды әртүрлі жанрдағы музыкалық шығармалар тәнті етті. Атап айтқанда, эстрадалық-симфониялық оркестрдің орындауында әлемдік классикалық үздік туындылардан аспапты поппури,  Президенттік оркестрдің жас таланттарының орындауында спектакль түрінде әлемдік опералық, вокальдық, классикалық, музыкалық шығармалардан үзінділер орындалды.

	Бұған қоса, Президенттік оркестр қазақтың халық әндерінен тұратын «Ән шашуды» тарту етті. Сондай-ақ, би ансамблінің орындауында домбырашылардың сүйемелдеуімен «Мереке думан» деген атпен қазақ биінің жаңа қойылымы көрсетілді.

	Президенттік оркестр – репертуарында әлемдік музыка мәдениетінің барлық жанры қамтылған шығармашылық ұжым. Ол республиканың мәдени және музыкалық өміріне белсене қатысады, Қазақстанды халықаралық музыкалық аренада танытады. Оркестрдің әртістері ТМД елдерінің, Еуропа, Азия және әлемнің басқа да елдерінің сахналарында өнер көрсетіп жүр.
///Мемлекет басшысы өзінің баяндамасында Елбасы Нұрсұлтан Назарбаев ұсынған Бес институционалдық реформаны жүзеге асыру жөніндегі Ұлт жоспарының, 2025 жылға дейінгі Стратегиялық даму жоспарының және ауқымды инфрақұрылымдық және индустриялық бағдарламалардың табысты жүзеге асырылып жатқанын атап өтті.
– Біз Экономикалық ынтымақтастық және даму ұйымына кіретін елдердің өмір сүру сапасы жөніндегі стандарттарын енгізуді негізге алдық. Салық, кәсіпкерлік, зияткерлік меншік және қаржы саласындағы заңнамамызды дәйекті жетілдіріп келеміз. Қазақстан посткеңестік кеңістікте бірегей институт – «Астана» халықаралық қаржы орталығын құрды. Соның арқасында Қазақстан өзінің мақсатына – әлемнің озық 30 елінің қатарына қосылуға жақындап келеді, – деді Қасым-Жомарт Тоқаев.
Қазақстан Президенті әлемдегі болып жатқан үдерістердің ел экономикасына тікелей әсер ететінін айтып, жаһандық экономиканың дамуына ықпал ететін Төртінші өнеркәсіптік революция, геосаяси және сауда-экономикалық қатынастардың қазіргі тұрақсыздығы сияқты негізгі факторларды белгілеп берді.
– Автоматтандыру және цифрландыру жұмыс күшінің құнын айтарлықтай түсіріп жіберді. Экономикалық өсім үшін ресурс ретінде арзан жұмыс күшін пайдаланатын елдер даму жолында елеулі проблемаларға кездесіп жатыр. Қазіргі кезеңде адам капиталының рөлі, әсіресе, білім саласында бірден өсіп барады. Сондықтан, адам капиталына салынған инвестиция елдің дамуына және қоғамның әл-ауқатының артуына септігін тигізеді, – деді Қазақстан Президенті.
Қасым-Жомарт Тоқаев Қазақстанда адами капиталды дамыту мәселелеріне жеке тоқталды. Оның айтуынша, қазіргі кезеңде маман әзірлеу жүйелерінің сапасын жаңа деңгейге көтеру, кадр дайындау сапасы мен еңбек нарығындағы сұраныстың арасындағы алшақтықты қысқарту – негізгі міндет.
Мемлекет басшысы бұл міндеттерді жүзеге асыруға қажетті шараларға арнайы тоқталды. Кәсіби техникалық білім беру жүйесін жаңғырту, жоғары білім берудің кәсіпорындармен, бизнеспен байланысын күшейту қажет. Президент жоғары білім беру жүйесін жетілдіріп, шетелдік жоғары оқу орындармен академиялық байланыс орнатуға Шетелдік инвесторлар кеңесі өз үлесін қоса алатынын атап өтті.
– Кез келген компанияның басты байлығы – адам. Сондықтан кәсіпорынның кіріс мөлшеріне қарай қызметкерлерге сыйақыларды әділ үлестіру маңызды. Бұл – әлеуметтік жауапкершіліктің негізгі кілті. Бұл отандық кәсіпорындарға да, шетелдіктер қатысқан компанияларға да қатысты. Ұлттық табыстың әділ бөлінуі – әр мемлекеттің негізгі міндеті, – деді Қасым-Жомарт Тоқаев.
Сондай-ақ, Мемлекет басшысы қатысушыларға Үкіметтің білім беруді және ғылымды дамытуға бағытталған жаңа Мемлекеттік бағдарлама әзірлеп жатқанын атап өтті. Оның айтуынша, аталған бағдарлама жобасы жұртшылықпен, жұмыс берушілермен және инвесторлармен кеңінен талқылануы тиіс. 
Соңында Қазақстан Президенті Кеңестің келесі пленарлық отырысын Шикізаттық емес экспортты дамыту тақырыбына арнауды ұсынды.
Жиын барысында ҚР Сыртқы істер министрі Б.Атамқұлов, ҚР Білім және ғылым министрі А.Аймағамбетов, ҚР Жоғарғы сот Төрағасы Ж.Асанов, Еуропалық қайта құру және даму банкінің президенті Сэр Сума Чакрабарти және «Қазақстан шетелдік инвесторлар кеңесі» ассоциациясының басқарма төрағасы Агрис Прейманис сөз сөйледі.  
 
 






///Баспасөз мәслихаты барысында Қазақстан Президенті өткен келіссөздердің жемісті болғанын айтып, биыл екі елдің дипломатиялық қарым-қатынасының орнағанына 25 жыл толатынын атап өтті.
– Біздің елдерімізді ортақ тарих байланыстырады. Польша – Қазақстанның Еуропадағы ең жақын әрі маңызды серіктесінің бірі. Елдеріміздің арасында әсіресе экономикалық сала бойынша өзара тиімді көптеген перспективалы бағыттар бар. Ертең еліміздегі іскер топтар өкілдерінің қатысуымен ірі бизнес-форум өтеді. Жалпы құны 1 млрд доллар болатын екіжақты келісімдерге қол қою жоспарланып отыр, – деді Нұрсұлтан Назарбаев.
Мемлекет басшысы республикамызда екі ел арасына дәнекер болып отырған 40 мыңға жуық поляк тұрып жатқанын атап өтті.
– Биыл олардың Қазақстанға жер аударылғанына 80 жыл толады. Бұлардың барлығы – елімізде тұрып жатқан 130-дан астам ұлт өкілімен тең құқылы өз азаматтарымыз. Мемлекет оларға барынша қолдау көрсетіп келеді, – деді Қазақстан Президенті.
Нұрсұлтан Назарбаев Қазақстанның индустриялық әлеуеті артып отырғанына назар аударды.
– 5 жыл ішінде мыңға жуық жаңа өндіріс кәсіпорны іске қосылды. Польша бизнесмендерін осы жұмысқа атсалысуға шақырамын. Бұл үшін барлық жағдай жасалған. Мәселен, келесі жылдан бастап екі елдің азаматтары үшін визасыз режім енгізу жоспарлануда, тікелей әуе байланысын жолға қою мүмкіндігі қарастырылып отыр. Бүгінде өзара тауар айналымы 1 млрд 100 млн долларға жетті. Әрине, бұл қазіргі әлеуетімізді толық көрсете алмайды, – деді Мемлекет басшысы.
Қазақстан Президенті елдеріміздің түрлі бағыт бойынша екіжақты ынтымақтастығын нығайтуға мүмкіндігі бар екенін айтты.
– Арамыздағы өзара экономикалық іс-қимылды жандандыру және азаматтарымызға жаңа жұмыс орындарын ашу үшін жағдай жасау қажет. Елдеріміз арасындағы сенімді достық қарым-қатынас халықтардың жақындаса түсуіне септігін тигізетініне сенемін,– деді Нұрсұлтан Назарбаев.
Соңында Мемлекет басшысы Польша Президентін «ЭКСПО-2017» халықаралық көрмесіне шақырып, поляк іскер топтары өкілдеріне Астанадағы халықаралық қаржы орталығының қызметіне атсалысу жөнінде ұсыныс жасады.
///Қазақстан Республикасы Қарулы Күштерінің Жоғарғы Бас қолбасшысына Қарулы Күштердің биылғы атқарған қызметінің негізгі қорытындылары, оның ішінде армияны техникалық тұрғыдан қайта жарақтандыру барысы туралы баяндалды.
Қасым-Жомарт Тоқаевқа мемлекеттің әскери қауіпсіздігін қамтамасыз етуге және әскердің 2030 жылға дейінгі құрылымын қалыптастыруға бағытталған негізгі құжаттарға қатысты жұмыстардың аяқталғаны жөнінде мәлімет берілді.
Бұдан бөлек, Мемлекет басшысына «Қауіпсіз ел» ұлттық жобасының әзірленуі және бекітілуі жайында айтылды. Бұл құжат шетелден қару-жарақ пен техника сатып алуға ғана емес, сондай-ақ отандық қару-жарақ үлгілерін әзірлеуге, инфрақұрылымды жетілдіруге, әскерді цифрландыруға байланысты міндеттерді шешуге мүмкіндік береді. Мұрат Бектановтың айтуынша, ұлттық жобаның негізгі мақсаты – азаматтар мен мемлекеттің қауіпсіздігін қамтамасыз ету. 
Қорғаныс министрі Президентке қару-жарақ пен оқ-дәрілердің қауіпсіз сақталуын қамтамасыз ету шаралары туралы және Қарулы Күштердің заманауи сын-тегеуріндер мен қауіп-қатерлерге төтеп беруге әзірлігі жөнінде есеп берді.
Сонымен қатар Мұрат Бектанов Жоғарғы Бас қолбасшыға Қазақстан халқына арналған Жолдауды іске асыру жөніндегі Жалпыұлттық жоспардың орындалуы туралы баяндады. Сондай-ақ Әскери доктринаны қайта қарауға және экономиканың нақты секторындағы сұранысқа ие мамандықтарды мерзімді қызметтегі сарбаздардың меңгеруіне қатысты мәселелерге жан-жақты тоқталды.
Кездесу соңында Президент еліміздің қорғаныс қабілетін одан әрі арттыруға бағытталған бірқатар тапсырма берді.
///
	 

	Р.Ердоған Түркияның Ұлы Ұлттық Жиналысының отырысында салтанатты жағдайда ант берді, содан кейін Чанкая президенттік сарайында 11-президент Абдулла Гүлден президенттік өкілеттікті қабылдап алу рәсімі өтті.
	
	Түркия Президентін ұлықтау рәсіміне әлемнің шамамен 90-ға жуық елінің және бірқатар халықаралық ұйымдардың өкілдері, шетел мемлекеттерінің елшілері, депутаттар және БАҚ өкілдері қатысты. 

///Нұрсұлтан Назарбаевқа Қауіпсіздік кеңесінің жақында өткен отырысында берілген тапсырмалардың орындалу барысы мәлімделді.
Қорғаныс министрі, сондай-ақ, Қазақстанның Тұңғыш Президентіне еліміздің Қарулы Күштеріндегі қазіргі ахуал және армияны заманауи қару-жарақпен қамтамасыз ету үшін қолға алынып жатқан шаралар жөнінде баяндады.
Сонымен қатар, Н.Ермекбаев Елбасы Нұрсұлтан Назарбаевқа Алматы облысында өтіп жатқан «Айбалта-2019» ауқымды стратегиялық командалық-штабтық оқу-жаттығу туралы айтты.   
Қазақстан Республикасының Тұңғыш Президенті – Елбасының
Баспасөз қызметі

///
	 

	Ш. Қарабаева Елбасына жолдаған хатында 35 жыл бойы елге қызмет еткенін, жоғары білімді, тәжірибесі мол маман екеніне қарамастан Арыс қалалық мәдениет үйінің директоры қызметінен заңсыз босатылып, күйзеліске түскенін жазады. Бұл жағдай өзіне де, отбасына да қатты әсер еткен. Себебі, ұл-қыз тәрбиелеп, немере қызығын көріп отырған шақта жұмыстан шығып қалып, уайымдауының салдарынан денсаулығы сыр бере бастаған. Дегенмен теледидардан Елбасы Н.Ә.Назарбаевтың: «Мемлекеттің ең қымбат қазынасы – адам, оның құқықтары мен бостандықтары. Ана мен бала әрқашан мемлекеттің қамқорлығында болады. Осыны бақылап, заңның сақталуын қадағалауды құзырлы органдарға жүктеймін», – деген сөзін естіп, өз-өзіне келеді. Сөйтіп, Мемлекет басшысының сөзінен қуат алған маман Арыс аудандық сотына арыз түсіреді.

	- Менің арызымды Арыс аудандық сотының төрағасы Тасболат Машрапов қарады. Істің мән-жайын жан-жақты зерделеп, екі жақтың уәжін толық тыңдап, сот отырысын бірнеше рет өткізді. Мәселенің анық-қанығына жетіп, мені бұрынғы жұмысыма қайта орналастыру туралы шешім шығарды. Сол кезде Елбасының «ана мен бала мемлекеттің қамқорлығында болады» деген сөзі есіме түсіп, қуанғаннан еріксіз көзіме жас алдым. Судьяның әділ шешімінің арқасында біздің отбасымызға бақытты күндер қайта орнады, - делінген Ш. Қарабаеваның хатында.

	Хат иесі мықты електен өтіп тағайындалған судьялардың заңды басшылыққа алып, өздеріне жүктелген міндетті адал атқаратынына толық көз жеткізгенін айтады. Қиын кезде бір ауыз сөзінің өзі демеу болып, мәселенің оң шешімін табуына септігін тигізгендіктен, Елбасына деген шексіз алғысын хат арқылы жолдауды жөн көріпті. Ш. Қарабаева өзі сияқты құқығы бұзылған жандардың мәселесін әділ заңмен шешіп жүрген Арыс қалалық сотының ұжымына да алдағы уақытта табыс тілейді.
/// 
Қазақстан Президенті желтоқсан айында Киев пен Мәскеуге жасаған сапарында Украина дағдарысынан шығудың ықтимал жолдарын талқылаған еді.   
Сол кездесулерден соң Нұрсұлтан Назарбаев бұл тақырыпты Украина Президенті П.Порошенкомен, Франция Президенті Ф.Олландпен және ГФР Канцлері А.Меркельмен телефон арқылы сөйлескен кезінде де талқылады.
Украина Президенті П.Порошенкомен және Ресей Президенті В.Путинмен келіссөздер нәтижесінде екі ел көшбасшыларының ықтимал кездесуін Астана қаласында ГФР канцлері А.Меркель және Франция Президенті Ф.Олландтың қатысуымен өткізу мәселесі келісілді.
Қазақстан келіссөздерді 2015 жылғы 15-16 қаңтарда немесе тараптар үшін қолайлы кез келген уақытта өткізуге дайын. 
///
	 

	20 қарашада  Нұрсұлтан Назарбаев Қазақстанға ресми сапармен келетін Швейцария Конфедерациясының Президенті Дидье Буркхальтермен кездесу өткізеді жоспарланып отыр.

	Швейцария біздің елдің Еуропадағы маңызды сыртқы саяси және экономикалық серіктесі болып саналады. Соған орай, мемлекет басшылары Қазақстан мен Швейцария қарым-қатынасын өзара іс-қимылдың барлық бағыты бойынша нығайту мәселелерін талқылайтын болады. Сауда-экономикалық, инвестициялық және мәдени-гуманитарлық ынтымақтастықты дамытуға баса көңіл бөлінеді.

	Дидье Буркхальтер Еуропадағы қауіпсіздік және ынтымақтастық ұйымының іс басындағы төрағасы да болып саналады. Осы орайда Қазақстанның ЕҚЫҰ-ға төрағалық еткен тәжірибесі ескеріле отырып, Ұйым қызметінің негізгі бағыттары жөнінде пікір алмасылады деп болжануда. 
///
	 

	Кеңесте Премьер-Министр Серік Ахметов, Қоршаған ортаны қорғау министрі Нұрлан Қаппаров және «Астана ЭКСПО-2017» Ұлттық компаниясы» АҚ басқарма төрағасы Талғат Ермегияев атқарылған жұмыстар туралы есеп берді.

	Нұрсұлтан Назарбаев Астанаға бүкіләлемдік көрме өтетін алаң ретінде таңдау түскен кезден бастап бір жылдай уақыт өткенін, ЭКСПО-2017 халықаралық көрмесіне дайындық барысын қарап, тіркеу мәліметін әзірлеп, өзге де ұйымдастырушылық-құқықтық мәселелерді шешкен жөн екенін айтты.

	Мемлекет басшысы ЭКСПО-2017 көрмесіне қаржыландырудың өзге көздерін, соның ішінде корпоративтік қатысушыларды – әлемдік деңгейдегі компанияларды тартудың маңыздылығын, мұның көрмеге дайындық жасау жөніндегі жұмыстың негізгі бағыттарының бірі болуға тиіс екенін атап өтті.  Бұған қоса, Қазақстан Президенті дәл осы ЭКСПО-2017 көрмесі аясында жаңа жоғары технологиялық әзірлемелер таныстырылымын өткізу қажеттігіне тоқталды. 

	– Мен бірінші күннен көрмені өткізуде ысырапқа жол берілмеуін айтып келемін. Осы орайда салынған барлық инфрақұрылымның көрмеден кейін де пайдаға асуы маңызды мәселе болып қала бермек. Көрме еліміздің әр азаматына қолжетімді болып, оны аралап шығуларына мүмкіндік жасалуға тиіс, – деді Нұрсұлтан Назарбаев.

	Мемлекет басшысы интернеттегі, әлеуметтік ресурстар мен БАҚ-тағы тиімді және шығын аз жұмсалатын жарнама есебінен алға қойған міндетті орындауда ақпараттық-имидждік жұмысты жүзеге асыруда жаңашыл қадамдар қажеттігіне назар аударды.

	Кеңес барысында Премьер-Министр көрмеге дайындық Мемлекет басшысының тапсырмасына және Ұлттық жоспарға сәйкес жүргізіліп жатқанын баяндады, сондай-ақ барлық аталған мәселе Үкімет пен Ұлттық комиссияның ұдайы бақылауында екеніне тоқталды.

	Қоршаған ортаны қорғау министрі көрменің жалпы аумағы 173 гектар болатынын және онда әртүрлі инфрақұрылымдық нысандар орналасатынын баяндады. Бұған қоса, көрменің аумағы Астананың орнықты энергетиканы дамыту жөнінде көшбасшы болуына мүмкіндік беретін үшінші индустриялық революцияны іс жүзіне асыратын әлемдегі бірінші ауданға айналмақ.

	Кеңес соңында Мемлекет басшысы Adrian Smath + Gordon Gill Architecture компаниясы әзірлеген көрме кешенінің архитектуралық эскизін мақұлдады. 

	 



///Қазақстан Президентіне компанияның жұмысы мен шығаратын өнімдері туралы мәлімет берілді.

Компания басшылығы «Dolce» кәсіпорнының ел нарығында 1998 жылдан бері жұмыс істеп келе жатқанын айтты. 372 адам еңбек етіп жатқан кәсіпорын 160-тан астам өнім шығарады. Олардың арасында қазіргі уақытта аса қажет медициналық қолғаптар, үш және төрт қабатты бетперделер, халаттар, дәрі-дәрмектер бар. Компанияның жылдық қаржы айналымы – 8,4 млрд.теңге.

Мемлекет басшысына облыстағы денсаулық сақтау саласының жағдайы туралы баяндалды.

Алматы облысында коронавирусқа қарсы іс-шаралар аясында қысқа мерзімде 200 төсектік жұқпалы аурулар ауруханасы салынып, 180 жедел жәрдем көлігі және 12 жылжымалы медициналық кешен сатып алынған. Облыстың 17 ауруханасы оттегі станцияларымен қамтамасыз етіліп, төсек-орындардың 45 пайызы оксигенотерапиямен қамтылған. 17 компьютерлік томограф, 53 рентген, 75 Хай Флу, 606 желдету аппараты жұмыс істеп тұр.
Сонымен қатар бүгінде облыс халқының 649 мың тұрғыны екпенің І компонентін, 510 мыңы II компонентін салдырған. Бұл облыс халқының 60 пайызы вакцинамен қамтылғанын көрсетеді.

Қасым-Жомарт Тоқаев облыс басшылығына өңірдегі эпидемиологиялық жағдайды үнемі бақылауда ұстауды, вакцина салу жұмысын жеделдетуді тапсырды.






///
	 

	Қымбатты отандастар!

	Барша қазақстандықтарды Қазақстан Республикасының Конституциясы күнімен шын жүректен құттықтаймын.

	19 жыл бұрын осы күні халқымыз бүкілхалықтық референдумда Қазақстанды зайырлы, құқықтық және біртұтас мемлекет ретінде жариялаған Ата заңды қабылдады.

	Конституциялық құрылыстың негізгі тірегі ретінде халық бірлігі, қоғамдық және рухани келісім, саяси тұрақтылық қоғамымыздың ерекше құндылықтарын құрайды.

	Мемлекет пен қоғамның орнықты дамуына жол ашқан Конституцияның әлеуеті жоғары экономикалық өрлеу мен азаматтар әл-ауқатының артуын қамтамасыз етеді.

	Біздің Конституциямыз «Қазақстан – 2050» Стратегиясының әлемнің ең дамыған 30 елінің қатарына енуі жөніндегі тарихи мақсаттары мен міндеттерін іске асырудың берік негізі болып табылады.

	Келесі жылы республикалық референдумда еліміздің Конституциясының қабылданғанына 20 жыл толады. Ата заңымыздың мерейтойы жалпымемлекеттік деңгейде Қазақстан халқы Ассамблеясының 20 жылдығымен бірге тойланады. Осы екі айтулы оқиға жылнамамыздағы ортақ байланысты құрайды.

	Барша қазақстандықтарға шын көңілден бейбітшілік пен ынтымақ, табыс пен құт-береке тілеймін! 
///Қасым-Жомарт Тоқаев Сауд Арабиясы Корольдігі консультативтік кеңесінің төрағасы Абдалла Әл аш-Шейхті қабылдады.
Қазақстан Президенті Сауд Арабиясын ислам әлеміндегі сенімді серіктес әрі Қазақстанның Тәуелсіздігін таныған алғашқы араб мемлекеттерінің бірі екенін атап өтті.

– Сауд басшылығымен әрдайым байланыстамыз. Тамызда Тақ мұрагері Мұхаммед бен Салман Әл Саудпен телефон арқылы әңгімелескен кезде бірқатар уағдаластықтарға қол жеткізілді. Ал қыркүйек айында Инвестиция министрі Халид әл-Фалихпен кездестім. Бұл байланыстар екі ел арасындағы ынтымақтастыққа серпін береді деп есептеймін, – деді Мемлекет басшысы.
Кездесуде екіжақты сауда-экономикалық қарым-қатынастар талқыланды. Қасым-Жомарт Тоқаев сауд компанияларының әлемдік нарықтағы мүмкіндіктері мен тәжірибесін ескере отырып, Қазақстандағы жобаларға белсенді қатысуға шақырды.

Сауд Арабиясы Корольдігі консультативтік кеңесінің төрағасы Абдалла Әл аш-Шейх қабылдағаны үшін Қазақстан Президентіне алғыс айтып, еліміздегі сапарының табысты өтіп жатқанын айтты.
– Мен бауырлас, достас Қазақстанға келгеніме қуаныштымын. Біз парламенттік деңгейде бірқатар жемісті кездесу өткіздік. Мұндай жүздесулер елдерімізді жақындастыра түседі. Мемлекеттеріміздің басшылары деңгейінде қабылданған шешімдерді жүзеге асыруда осындай сапарлардың мәні зор деп есептеймін, – деді Сауд Арабиясы Корольдігі консультативтік кеңесінің төрағасы.
Сонымен қатар екі ел арасындағы тауар айналымын арттыру мәселелері талқыланды.

Кездесу соңында Қасым-Жомарт Тоқаев Абдалла Әл аш-Шейхті ІІ дәрежелі «Достық» орденімен марапаттады.
///Біз, Қазақстан Республикасы, Қырғыз Республикасы, Тәжікстан Республикасы, Түрікменстан, Өзбекстан Республикасы Президенттері Орталық Азия халықтарын бүкіл өңірімізге ортақ Наурыз мерекесімен шын жүректен құттықтаймыз.
2010 жылғы 23 ақпанда Біріккен Ұлттар Ұйымы Бас Ассамблеясының қарарымен бұл мейрам Наурыз – Халықаралық күні деп танылғанын және оны ЮНЕСКО-ның Адамзаттың материалдық емес мәдени мұралары тізіміне енгізгенін ерекше атап өтеміз.
Өзінің мыңжылдық тарихында Наурыз мейрамы табиғаттың және қоғамның қайта түлеуі мен жаңаруының, адамзат баласының рухани тазаруы мен өзін-өзі дамытуының нышанына айналды. Осы шуақты да қастерлі мереке амандықты, бірлікті, бауырластық пен өзара қолдауды танытып, біздің елдерімізді біріктіретін барлық мәдени-тарихи құндылықтарды дәріптейді. Бұл – ортақ ата-бабамыздан қалған ұлы мұра. Біз оны сақтауымыз және дамытуымыз қажет.
Наурызды тойлау кезеңі барлық заманда адами және отбасылық қарым-қатынастардың, достық пен тату көршілік байланыстардың нығаюымен, көршілер арасындағы ерекше қонақжайлылықтың көрініс табуымен қатар келген. Бұл ортақ тарих, мәдениет, дәстүр, тұрмыс арқылы біріккен елдеріміз үшін қазір де маңызды.  
Осы мейрам қарсаңында бүкіл өңіріміздің қауіпсіздігін, тұрақтылығы мен орнықты дамуын қамтамасыз ету мақсатымен өңірлік ынтымақтастыққа, өзара қолдауға, өзекті мәселелерді бірлесіп шешуге ниет білдіруіміздің зор символдық мәні бар.
Өзара тиімді сауда-экономикалық және инвестициялық ынтымақтастық, өңірлік транзит-көлік инфрақұрылымның кеңеюі, су-энергетикалық, азық-түлік әлеуеттерін ұтымды игеру, өндіріс және өңдеу салаларын дамыту, озық технологиялар мен инновацияларды қолдану, цифрлық экономика жолындағы ілгерілеу Орталық Азия елдері әл-ауқатының тұрақты түрде өсуін қамтамасыз етуге септігін тигізеді.
Біз халықтарымыздың арасындағы өзара құрмет, достық пен бауырластық қатынастарды сақтауға және нығайтуға деген тарихи жауапкершілікті сезіне отырып, мәдениет пен өнер, білім мен ғылым, туризм және спорт салаларындағы өзара ықпалдастықты тереңдетуге шақырамыз.
Көктемгі күн мен түннің теңелуі, рухани тазару мен жаңару мерекесінің қарсаңында Қазақстан, Қырғызстан, Тәжікстан, Түрікменстан, Өзбекстан халықтарына, сондай-ақ жер бетіндегі барша халықтарға бейбітшілік, молшылық және қуаныш тілеп, өсіп-өркендеулеріне ниеттестігімізді білдіреміз.
Наурыз мейрамы әр үйге амандық пен бақ-береке әкелсін!
///Форум үш жылда бір рет өткізіледі, ол азаматтық сектор мен мемлекеттік органдар өкілдерінің күш-жігерін жұмылдырып, ашық диалог жүргізуге бағытталған.
Форумға Қазақстан Республикасы Парламентінің депутаттары, орталық мемлекеттік және жергілікті атқарушы органдар өкілдері, дипломатиялық миссия басшылары, өңірлік форумдардың делегаттары – өңірлік және республикалық үкіметтік емес, сондай-ақ халықаралық ұйымдардың, сараптамалық қоғамдастық пен бұқаралық ақпарат құралдарының өкілдері қатысты.
Г.Әбдіқалықова Мемлекет басшысының форум делегаттарына арнаған құттықтау хатын оқып берді. «Тәуелсіздіктің 25 жылдық мерейлі белесінде біз бүкіл ел болып Қазақстан жолының қорытындыларын шығарудамыз. Оның орасан мол табысының елеулі бөлігі азаматтық секторға тиесілі. Сіздердің белсенді және жасампаз еңбектеріңіз әрдайым қоғамымыздың әл-ауқатын арттыруға және Тәуелсіздігіміздің нығаюы жолына жұмсалсын!», – делінген Президенттің үндеуінде.
Қазақстанның VII азаматтық форумы азаматтық сектор алдына қойылған мәселелерді шешу жолдарын анықтап, соған сәйкес тиісті ұсынымдар әзірлеп, өңірлік делегаттарды сайлаған үкіметтік емес ұйымдар өткізген өңірлік форумдардың логикалық тұрғыдағы қорытындысы болып саналады.
Форум аясында делегаттардың орталық мемлекеттік органдар басшыларымен кездесуі өтіп, мемлекеттік органдар мен азаматтық қоғамның өзара іс-қимылын және әлеуметтік қызмет көрсету сапасын жетілдіру мәселелері талқыланатын болады.
///Нұрсұлтан Назарбаев Ұлттық қауіпсіздік комитетінің басшылық құрамымен кездесу барысында В.Жұмақановтың Қазақстан Республикасы Президентінің кеңесшісі болып тағайындалуына байланысты төраға қызметінен босатылатынын айтты.
Сондай-ақ, Мемлекет басшысы Ұлттық қауіпсіздік комитетінің жаңа төрағасы К.Мәсімовті таныстырып, Үкімет жаңа құрамы бекітілгенге дейін өз міндеттерін атқара беретінін атап өтті.


/// 
Жеделхатта белорус халқы А.Лукашенконың елді дамыту жолындағы саясатына тағы да сенім білдіргені атап өтілген.
«Беларусь бүгінде өз азаматтарының әл-ауқатын арттыруға бағытталған бірегей әлеуметтік-экономикалық даму үлгісін табысты әрі жүйелі түрде жүзеге асыруда», – делінген құттықтауда.
Нұрсұлтан Назарбаев сондай-ақ А.Лукашенконың қайта сайлануы Қазақстан-Беларусь қарым-қатынастарын жүйелі дамытудың және екі елдің ықпалдастығын ең алдымен Еуразиялық экономикалық одақ аясында тереңдете түсудің сенімді кепілі болып саналатынын айтты.
Соңында Қазақстан Президенті белорус көшбасшысына мықты денсаулық және табыс тіледі. 
///
	 

	Қазақстан Президенті министрліктің басымдығы бар міндеттері қорғаныс жүйесін дамыту, Қарулы Күштерді қажетті жауынгерлік арсеналмен қамтамасыз ету, әскердің жауынгерлік дайындығын тексеру және әскери доктрина мәселелерін жүзеге асыру екендігін атап өтті.

	С.Ахметов Мемлекет басшысына министрліктің қазіргі қызметі мен Қарулы күштерді жоғары жауынгерлік дайындықта ұстау жұмыстарын жалғастыру жөнінде баяндады.

	Қорғаныс министрі армияны әрі қарай кәсібилендіру, заманауи қару-жарақпен жабдықтау, қорғаныс өнеркәсібін дамыту шаралары туралы да айтты.

	Сонымен қатар С.Ахметов Президентті таяуда Мәскеуде өткен ҰҚШҰ елдері қорғаныс министрлері кеңесінің отырысына қатысу қорытындылары жөнінен хабардар етті.   

	Мемлекет басшысы кездесу қорытындысы бойынша бірқатар нақты тапсырмалар берді.

/// 
Көңіл айту жеделхатында Е.Примаковтың қайтыс болғаны туралы хабарды Мемлекет басшысының күйзеле қабылдағаны атап өтілген.
«Евгений Максимович мемлекеттік және саяси қайраткер, Ресей қоғамы мен халықаралық деңгейде зор беделге ие ғалым болатын. Ол өзінің бітімгерлік қызметімен көптеген елдерде шынайы құрметке бөленді», – делінген жеделхатта.
Нұрсұлтан Назарбаев Қазақстан халқының және жеке өзінің атынан Е.Примаковтың барша туыстары мен жақындарына көңіл айтты. 
/// 
М.Рютте Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің Нидерландқа сапарыңызды және біздің 2014 жылғы наурыздағы сындарлы кездесуімізді жылы сезіммен еске аламын. Өзара саяси және экономикалық байланыстарды одан әрі дамыту елдерімізге игі ықпал ете алады, сондықтан мен өзара мүдделілік бар мәселелердің кең ауқымы бойынша сындарлы диалогымызды жалғастыратынымызға сенімдімін. Бұдан әрі де екіжақты және көпжақты негіздегі ынтымақтастықтан үміттімін», – делінген жеделхатта. 
Нидерланд премьер-министрі Қазақстан кірісіп жатқан реформалар бағдарын да атап өтті.
«Сіздердің жаңғырту жөніндегі жоспарларыңыз голландтық компаниялардың инновациялық сипатымен сәйкеседі. Біздің компанияларымыздың көптеген салада, әсіресе энергетика, мұнай химиясы және ауыл шаруашылығында берік байланыстары бар. Алда бізді көптеген мүмкіндіктер күтіп тұрғанына сенімдімін», – делінген құттықтауда.
///Жиынға зиялы қауым, ардагерлер мен кәсіподақ ұйымдары және жастар өкілдері, мәслихат депутаттары, мемлекеттік қызметшілер қатысты. 
Мемлекет басшысы өңірдің елімізді өркендетуге қосқан үлесі мен даму ерекшеліктеріне тоқталды. 
– Қазақстанның дамуына оң ықпалын тигізетін маңызды өлкеге ерекше көңіл бөлінеді. Облыстың географиялық жағдайы, табиғи байлығы мен өндірістік базасы өңірдің өркендеуіне қолайлы. Бүгінде Ақжайық аймағы біраз салалар бойынша елеулі жетістіктерге қол жеткізіп отыр, – деді Қасым-Жомарт Тоқаев.
Қазақстан Президенті ауыл шаруашылығы әлеуеті жоғары өңірде агроөндірістік кешенді дамыту үшін Үкімет пен жергілікті әкімдікке тапсырма берді.
– Ет экспортының көрсеткіші өте жақсы. Дегенмен, осы саладағы еңбек өнімділігі төмендеген. Бұл мәселені Үкіметпен бірлесіп, жүйелі түрде шешу қажет, – деді Мемлекет басшысы.
Қазақстан Президенті облыста әлеуметтік нысандар мен тұрғын үй құрылыстарының қарқынын арттыруды тапсырды. 
– Шетелдік инвестиция есебінен екі бірдей алыс ауданның орталығына дене шынықтыру және сауықтыру кешенін салу жұмыстары басталды. Бұл – өте жақсы көрсеткіш. Әкімдікке Жастар жылы аясында барлық аудандарды осындай дене шынықтыру кешендерімен қамтамасыз етуді тапсырамын. Сонымен қатар, тұрғын үй құрылысының қарқынын арттыру қажет. Құрылыс барысын қатаң бақылауды облыс әкіміне тапсырамын. Әлеуметтік жағдайы нашар және тұрмысы төмен көпбалалы отбасыларды баспанамен қамтуды жүйелі түрде реттеу керек, – деді Мемлекет басшысы. 
Қасым-Жомарт Тоқаев өңірдегі ауызсу мәселесін шұғыл шешу қажеттігін атап өтті. 
– Таза ауызсу мәселесі әлі де өзекті болып отыр. Елді мекендердің 45 пайызы ғана орталықтандырылған таза ауызсумен қамтамасыз етілген. Облыс әкіміне Үкіметпен бірлесіп, 2020 жылы бұл көрсеткішті 80 пайызға дейін жеткізуді тапсырамын, – деді Қазақстан Президенті. 
Мемлекет басшысы аймақтың көлік-логистикалық әлеуетіне ерекше тоқталып, жергілікті жолдардың сапасын арттырудың маңызды екенін атап өтті. 
– Өңірдегі жол проблемасы әлі де күн тәртібінен түспей тұр. Облыстық маңызы бар жолдардың 70 пайызының сапасы сын көтермейді. Бұл азаматтардың күнделікті өмірінде қиындық туғызады, сонымен қатар, өңірдің экспорттық және транзиттік әлеуетін төмендетеді. Елбасының тапсырмасына сәйкес, Орынбор тас жолын жөндеу жұмыстары, оңтүстіктегі – Казталов, Жәнібек және Бөкей ордасы аудандарында жол құрылысы басталғанын білемін. Үкіметке жергілікті әкімдікпен бірлесіп, 2021 жылдың соңына дейін осы жұмыстарды аяқтауды тапсырамын. Бұл мәселе менің жеке бақылауымда болады, – деді Қасым-Жомарт Тоқаев. 
Мемлекет басшысы облыстағы тозығы жеткен электр желілеріне назар аударды.
– Облыстың электр желілері тозған. Сол себепті аудандарда жарықтың жиі сөнуі байқалады. Мұндай өзекті мәселелер шешілмей, инвестиция тарту және жаңа жұмыс орнын ашу туралы ойлауға бола ма? Осы проблемаларды Үкіметпен бірлесіп, жүйелі түрде шешуді қолға алу керек, – деді Қазақстан Президенті.
Қасым-Жомарт Тоқаев ашықтық пен жариялылықты одан әрі дамытуды тапсырды. 
– Барлық деңгейдегі әкімдер азаматтардың өтініштеріне дер кезінде, кідіріссіз жауап беруі қажет. «Ашық әкімдік» жобасы – осы үшін жасалған алғашқы қадам. Мемлекеттік органдардың жұмысы «қызмет үшін адам» емес, «адам үшін қызмет» қағидатына бейімделуі керек, – деді Мемлекет басшысы. 
Жиын соңында, Қазақстан Президенті еліміздің әлеуметтік-экономикалық және мәдени дамуына қосқан үлесі үшін «Стройкомбинат» жауапкершілігі шектеулі серіктестігінің директоры Б.Нұрбаевты, «Автокомбинат» жауапкершілігі шектеулі серіктестігінің директоры В.Голоуховты, Облыстық перинаталдық орталығының бас дәрігері Н.Дмитриенконы және Сырым ауданы Қ.Мырзалиев атындағы орта мектептің тарих пәнінің мұғалімі Г.Нұғманованы алғыс хаттармен марапаттады.
 







/// 
Кездесу барысында екіжақты ынтымақтастықты сауда-экономика, инвестиция, отын-энергетика салаларында одан әрі нығайту жолдары талқыланды.
Тараптар халықаралық күн тәртібіндегі мейлінше өзекті мәселелер жөнінде де пікір алмасты.
Нұрсұлтан Назарбаев пен Маттео Ренци Қазақстан-Италия ынтымақтастығының әлеуетін арттыра түсудің маңыздылығына тоқтала отырып, бұл үшін қажетті күш-жігер жұмсауға әзір екендіктерін атап өтті.
 

//////Қымбатты отандастар!
Баршаңызды жарқын мереке – Пасхамен шын жүректен құттықтаймын!
Көктемнің осы күні әлемнің әр түкпіріндегі адамдардың жүрегі ерекше жылылыққа, қуаныш пен үміт сезіміне бөленеді. Пасха мейрамының символдары саналатын махаббаттың мәңгілік құндылықтары, қайырымдылық пен мейірімділік – еліміздің бүкіл тұрғыны үшін қымбат әрі қастерлі.  
Барлық конфессия өкілдерінің өзара үйлесімді ықпалдастықта болып, бейбіт еңбек етуі – Қазақстанның басты байлығы. Біз мұны көздің қарашығындай сақтап, әрі қарай дамыта беруіміз керек.  
Жаңару мен жақсылыққа деген сенімді білдіретін бұл мерейлі мереке қоғамымыздың барлық саласында жүріп жатқан жаңғырумен үндеседі. Жоғары адамгершілікті дәріптейтін Пасха мейрамының мән-маңызы игі істерге жетелеп, біздің өміріміздің гуманистік негіздерін нығайта түседі.
Баршаңыздың шаңырақтарыңызда татулық пен тыныштық болсын!
Сіздерге зор денсаулық, бақыт, бақ-береке тілеймін!
///Әңгімелесу барысында Нұрсұлтан Назарбаев пен Владимир Путин екіжақты ынтымақтастықтың қазіргі жағдайы мен перспективаларын талқылады.
Мемлекеттер басшылары сондай-ақ күн тәртібіндегі өңірлік және халықаралық өзекті мәселелер жөнінде пікір алмасты.
Телефон арқылы сөйлесуге Ресей жағы бастамашы болды.
///Нұрсұлтан Назарбаев БАҚ өкілдері алдында сөйлеген сөзінде бұл сапардың 1992 жылы Қазақстан мен Зимбабве арасында дипломатиялық байланыстар орнатылғаннан бері алғаш рет жүзеге асырылғанын атап өтті.
– Бүгінгі кездесудің екі ел арасындағы, сондай-ақ Орталық Азия мен Оңтүстік Африка өңірлерінің өзара қатынастарын нығайту үдерісіндегі тарихи маңызы зор, – деді Мемлекет басшысы.
Қазақстан Президенті екі жақты кездесу барысында саяси диалогты қолдау және сауда ынтымақтастығын кеңейту жөніндегі уағдаластықтарға қол жеткізілгенін айтты.
– Жекелеген бағыттар бойынша өзара қарым-қатынас орнатуға мүмкіндіктер мол. Біздің елдеріміз арасында кейбір ұқсастықтар бар. Зимбабве де Қазақстан сияқты пайдалы қазбаларға өте бай. Ауыл шаруашылығы салаларымыз да бірдей дамуда. Қазақстан тау-кен өнеркәсібінде ынтымақтастық орнату және тәжірибе алмасу, Зимбабвеге ауыл шаруашылығы өнімдерін жеткізу мәселелерін қарастыруға әзір, – деді Нұрсұлтан Назарбаев.
Мемлекет басшысы Зимбабве аумағында пайдалы қазбалар өндіру саласында өзара ықпалдастық орнатудың мүмкіндіктеріне тоқталды.
Сондай-ақ, Қазақстан Президенті Зимбабвенің көлік-логистика желісін жаңғырту және қайта өңдеу ісінде бірлескен жобаларды іске асыру жөніндегі ынтымақтастықтың әлеуеті зор екенін атап өтті.
– Жаһандық күн тәртібіндегі көптеген басты мәселелер бойынша ой-пікірлеріміз сәйкес келеді. Біз Қазақстанның халықаралық бастамаларына Хараренің қолдау білдіргенін жоғары бағалаймыз, – деді Нұрсұлтан Назарбаев.
Мемлекет басшысы келіссөздер нәтижесінде тараптар Біріккен Ұлттар Ұйымы аясында бірлескен жұмыстар мен өзара қолдау жөніндегі қалыптасқан тәжірибені жалғастыруға байланысты ниеттерін мақұлдағанын айтты.
– Біз Қазақстан бақылаушы ел болып саналатын Африка Одағы аясындағы тығыз ынтымақтастықты ілгерілету жөнінде уағдаластық. Жалпы, Эммерсон Мнангагваның Астанаға алғашқы ресми сапары екі мемлекеттің түрлі салалардағы тығыз қарым-қатынастарды одан әрі дамытуға мүдделі екенін көрсетіп отыр, – деді Қазақстан Президенті.
Нұрсұлтан Назарбаев сапар барысында қол жеткізілген уағдаластықтар түрлі бағыттағы өзара ынтымақтастықты дамытуға оң серпін беретініне сенім білдірді.
Зимбабве Республикасының Президенті Қазақстанның ұлттық экономиканы дамыту және жаңғырту жөніндегі тәжірибесін қолдануға мүдделі екенін атап өтті.
– Зимбабвенің қазіргі дамуы Қазақстанның осыдан 20 жыл бұрынғы деңгейіне сәйкес келеді. Біз достас елдің 27 жыл бойы өз экономикасын қалай өркендеткені жөнінде үйренуіміз керек. Қазақстанның мұндай жетістікке жеткеніне сүйсінеміз әрі осындай даму жолымен жүруге ұмтыламыз, – деді Эммерсон Мнангагва.
Зимбабве Республикасының Президенті Қазақстанның Ұлттық әл-ауқат қорын дамыту және «Астана» халықаралық қаржы орталығын құру жөніндегі тәжірибесін атап өтті.
Сонымен қатар, Эммерсон Мнангагва Зимбабвені Қазақстанның үлгісімен Оңтүстік Африкадағы көлік-логистикалық хаб ретінде дамытудың маңыздылығына тоқталды.
Соңында Зимбабве Президенті қауіпсіздікті сақтау және ядролық қарусыз әлем құру жөніндегі Қазақстанның халықаралық бастамаларын қолдайтынын айтты.


///Премьер-Министр Мемлекет басшысына еліміздің әлеуметтік-экономикалық дамуының өзекті мәселелері туралы баяндады.
Президентке тұрғындарды жұмыспен қамту, кәсіпкерлік субъектілерін қолдау, күзгі жиын-терін жұмыстарын ұйымдастыру, жаңа оқу жылына дайындық жөнінде берілген тапсырмалардың орындалу барысы туралы ақпарат берілді.
Сонымен қатар кездесуде эпидемиологиялық жағдайды тұрақтандыру және карантин талаптарын біртіндеп жеңілдету мәселелері сөз болды.
Мемлекет басшысы кездесу қорытындысы бойынша Үкіметке бірқатар нақты тапсырма берді.


///Мемлекеттік хатшыға рәсім барысында Буркина-Фасоның Қазақстандағы Төтенше және өкілетті елшісі міндетін қоса атқарушы Антуан Сомда, Ұлы Люксембург Герцогтігінің Қазақстандағы Төтенше және өкілетті елшісі міндетін қоса атқарушы Жан-Клод Кнебелер, Жаңа Зеландияның Қазақстандағы Төтенше және өкілетті елшісі міндетін қоса атқарушы Ян Хилл, Черногорияның Қазақстандағы Төтенше және өкілетті елшісі міндетін қоса атқарушы Игорь Йовович, Исландия Республикасының Қазақстандағы Төтенше және өкілетті елшісі міндетін қоса атқарушы Сигридур Берглинд Асгейрсдоттир, Молдова Республикасының Қазақстандағы Төтенше және өкілетті елшісі міндетін қоса атқарушы Думитру Брагиш, Парагвай Республикасының Қазақстандағы Төтенше және өкілетті елшісі міндетін қоса атқарушы Рамон Антеро Диас Перейра, Руанда Республикасының Қазақстандағы Төтенше және өкілетті елшісі міндетін қоса атқарушы Уильямс Нкурунзиза, Судан Республикасының Қазақстандағы Төтенше және өкілетті елшісі міндетін қоса атқарушы Надир Юсеф Аль-Тайеб сенім грамоталарын тапсырды.
Г.Әбдіқалықова аталған рәсім республика тәуелсіздігінің 25 жылдығы қарсаңында өтіп отырғанын атап өтті. Мемлекеттік хатшы елшілерді Қазақстандағы дипломатиялық миссияларының ресми түрде басталуымен құттықтап, олардың қызметі елдеріміз арасындағы ынтымақтастықтың әлеуетін арттыруға ықпал ететіндігіне сенім білдірді.
Мемлекеттік хатшы Буркина-Фасоның Төтенше және өкілетті елшісіне оның елінің Ислам ұйымының азық-түлік қауіпсіздігі жөніндегі жарғысына қосылғандығы үшін ризашылығын білдірді.
Г.Әбдіқалықова «Нұрлы жол» бағдарламасы мен Қазақстанның индустриялық-инновациялық даму бағдарламасының екінші кезеңін іске асыруға Люксембург компанияларының атсалысуын құптайтынын жеткізді.
Мемлекеттік хатшы агроөнеркәсіп саласындағы, атап айтқанда, инновациялық технологияларды трансферлеу және Қазақстан аумағында ауыл шаруашылығы өнімдерін жете өңдеу саласында Жаңа Зеландиямен ынтымақтастық орнатуға еліміздің мүдделі екенін атап өтті.
Г.Әбдіқалықова Черногория Қазақстанның Балқан өңіріндегі перспективалық серіктестерінің бірі екеніне және туризм саласындағы ынтымақтастықты дамытуға біздің ел мүдделілік танытып отырғанына назар аударды.
Мемлекеттік хатшы геотермалды энергетиканы пайдаланудағы Исландияның көшбасшылығын ескеріп, «жасыл экономика» саласындағы ынтымақтастықты дамытуға Қазақстанның айрықша қызығушылық танытып отырғанын айтты.
Г.Әбдіқалықова агроөнеркәсіп саласы Молдова Республикасымен екіжақты ынтымақтастықтың маңызды бағыты болып саналатынын атап өтті.
– Біз Қазақстан астығын Молдоваға жеткізуге және мал шаруашылығы өнімін экспорттауға дайынбыз, – деді Мемлекеттік хатшы.
Сондай-ақ, Г.Әбдіқалықова Парагвайдың электр қуатына деген қажеттілігінің шамамен 90%-ын жаңартылатын қуат көздері есебінен қамтамасыз етіп отырғанына назар аударып, бұл елдің «ЭКСПО-2017» көрмесіне қатысуы баламалы энергетика саласында әлемдегі үздік жетістіктерге жетуге мүмкіндік беретініне назар аударды.
Мемлекеттік хатшы Руанда елшісін Африкалық одақтың биылғы саммитінің табысты өтуімен құттықтады.
Судан елшісімен әңгімелесу кезінде Г.Әбдіқалықова аталған ел «Ислам инфрақұрылымдық интеграциясы» жобасын іске асыру барысында бізге қолдау көрсетеді деген үмітін жеткізді.
Шет мемлекеттердің елшілері кең ауқымды мәселелерге қатысты байланыстар аясын кеңейтуге деген зор мүдделіліктің бар екенін білдірді.
Соңында Мемлекеттік хатшы шет мемлекеттердің елшілерін Астана қаласында өтетін халықаралық «ЭКСПО-2017» мамандандырылған көрмесінің жұмысына қатысуға шақырды.
///
	 

	Мемлекет басшысы Роза Үмбетқызының бүкіл шығармашылық өмірін Абай атындағы Қазақ мемлекеттік опера және балет театрына арнаған айтулы өнер иесі екенін атап өткен.

	«Ол әсем дауысының арқасында отандық және әлемдік опералық туындылардың басты арияларының көбін үлкен шеберлікпен орындап, өнерсүйер қауымның шынайы сүйіспеншілігіне бөленді. Гастрольдік сапарларға шығып, алыстағы ауылдар мен шетел сахналарында да ән шырқады. Сонымен қатар, Консерваторияда дәріс оқып, лайықты ізбасарларын даярлады. Өз өнерімен және еңбегімен ел құрметіне бөленіп, кезінде КСРО және Қазақ КСР Жоғары Кеңесінің депутаты болып сайланды, сондай-ақ мемлекеттік наградалармен марапатталды», – делінген жеделхатта.

	Соңында Қазақстан Президенті Роза Жаманованың есімі мен өнері әрдайым халқымызбен бірге жасай беретінін атап өткен. 
///Мемлекет басшысы әуежай мен аэровокзал ғимараттарын қайта жөндеу жұмыстарының барысымен танысты.
Сондай-ақ, Елбасыға ұшу-қону жолағын жаңарту жұмысы, әуежайды және өңірдің туристік инфрақұрылымын дамыту перспективалары туралы баяндалды.

///Кездесу барысында Мемлекет басшысына банктің қызметі, сондай-ақ оның бұдан әрі даму перспективалары мен басымдықтары туралы мәлімделді.
Нұрсұлтан Назарбаев Еуразия даму банкінің құрылу мақсатына, оның алдында тұрған бүгінгі міндеттерге тоқталып, интеграциялық жобаларды қаржыландырудың маңыздылығын атап өтті.
– Банктің негізгі құрылтайшылары – Қазақстан мен Ресей. Банк Еуразиялық экономикалық одақтың мүддесі үшін құрылды. Жұмыстың таңдалған бағыты дұрыс. Қазақстан жағдайында несиені көбіне теңгемен беру мүмкіндігін қарастыруды ұсынамын, – деді Мемлекет басшысы.
Сондай-ақ, Қазақстан Президенті Еуразиялық экономикалық одаққа мүше мемлекеттер бастамашылық еткен шағын жобаларға несиені қоса қаржыландыру шартымен беру мәселесін қарастыруды ұсынды.
– Көлік-инфрақұрылым, су және аграрлық бағыттағы ортақ жобаларды қоса қаржыландыруға банктің мүмкіндігі бар. Бұл жобалар одаққа мүше барлық мемлекеттер үшін жүзеге асырылатын болады. Мұндай жобалар ең алдымен оларды ұсынатын Еуразиялық экономикалық комиссияның жұмысына байланысты болмақ, – деді Нұрсұлтан Назарбаев.
Д.Панкин Қазақстан Президентіне жаңа жобалар жөніндегі шарттардың жасалу барысы туралы, сондай-ақ банктің несиелік қорының ахуалы, оның өткен жыл қорытындысы бойынша айтарлықтай артқаны жөнінде баяндады.


///Қарағанды облысы, Жезқазған қаласы
Қазақстан Президенті Қасым-Жомарт Тоқаев телекөпір режимінде Қарағанды облысының Жәйрем кентінде жаңадан ашылған кен байыту кешенінің жұмысын ресми түрде іске қосты.
Кен байыту фабрикасының құрылысында 2500-ге жуық адам жұмыс істеді. Жәйрем кенті үшін жаңа жобаның іске қосылуы жаңа өмір мен дамудың зор келешегіне жол ашады. Кен байыту кешені Қазақстанда мырыш пен қорғасын концентраттарын шығаратын ең ірі кәсіпорын болады. Өндірісте 400 адам жұмыспен қамтылады.

Қарағанды облысының әкімі Жеңіс Қасымбек Мемлекет басшысына аймақ үшін аталған жобаның маңызы зор екенін айтты. Жаңа фабрика шығарылатын өнім түрлері көбейеді және өндіріс көлемі 2,5 есе артып, 5 миллион тоннаға дейін жетеді. Сондай-ақ өңделген өнімнің экспорты ұлғайып, салық түсімі 1,5 миллиард теңгеге көбейеді.  Жоба басталғалы бері инвесторға барынша қолдау көрсетілді. Жүйелі жүргізілген жұмыстың нәтижесінде коронавирус індетіне қарамастан, жоба белгіленген мерзім ішінде аяқталды.
Президентке қазіргі таңда Қарағанды облысында 2 триллион теңгеден асатын қаражатқа 50 ірі инвестициялық жоба іске асырылып отырғаны жөнінде баяндалды. Биыл 14 жоба іске қосылып, аймақтың өнеркәсіп кәсіпорындарының инфрақұрылымына тартылатын инвестиция көлемі 230 миллиард теңгені құрайды.

«Қазмырыш» ЖШС бас директоры Александр Хмелев Қасым-Жомарт Тоқаевқа фабриканың құрылысы 3 жылда аяқталғанын және коронавирус індеті жүктелген міндетті іске асыруға кедергі болмағанын айтты. Оның пікірінше, байыту фабрикасының іске қосылуы Жәйремді ғана емес, тұтастай Қарағанды облысын дамытудың жаңа кезеңі болмақ. Мұнда жылына 5 миллион тонна кен өңделеді. Бұл кәсіпорынның кемінде 15 жыл жұмыс істеуіне мүмкіндік береді.

Сонымен қатар «Қазмырыш» компаниясы кенттің дамуына 5 миллиард теңгеге жуық қаражат құйды. Жергілікті ауруханаға заманауи жабдықтар сатып алынып, құзыреттерді дамыту орталығы құрылды және коммуналдық саланы жаңғырту мен дамытуға жыл сайын қаржы бөлінеді.

Жәйремдегі кен байыту кешенінің цех басшысы Еркін Шайхин Мемлекет басшысына қолдау көрсеткені үшін алғыс білдіріп, кенттің жанданғанын және ондағы оң өзгерістер туралы, сондай-ақ жаңа фабриканың іске қосылуынан жергілікті тұрғындар зор үміт күтетінін айтты.
Іс-шара соңында Президент кәсіпорынның еңбек ұжымына және осы ірі жобаны іске асыруға атсалысқан барша азаматтарға ризашылығын білдіріп, табыс тіледі.






///Семейге жасаған жұмыс сапары барысында Қасым-Жомарт Тоқаев жалпы көлемі 203 гектар болатын Қарағайлы ықшам ауданында салынып жатқан құрылыс жұмыстарының қарқынымен танысты.
Ықшам аудандағы тұрғын-үй қоры 787,7 мың шаршы метр. Физика-математика пәндерін тереңдетіп оқитын 720 оқушыға арналған Назарбаев зияткерлік мектебінің құрылысы аяқталған. Жанында 120 орындық жатақханасы бар. Сонымен қатар мемлекеттік-жекеменшік әріптестік аясында 320 орындық балабақша салынған. Жуырда Қарағайлы ықшам ауданында 1405 пәтерлік 20 тұрғын үй пайдалануға берілген.
Сондай-ақ Қарағайлыда 3 мектеп, 6 балабақша, мұз модулі және оңалту орталығы салынады.
Мемлекет басшысының тұрғын үй құрылысын дамытуға қатысты тапсырмасы өз нәтижесін беруде. Соңғы екі жылда 200-ден астам мұқтаж отбасыға Қарағайлы ықшам ауданынан пәтер берілген. Көп балалы аналармен кездескен Президент мемлекет әлеуметтік қолдауды жалғастыра беретінін айтты.
– Үкімет көп балалы аналарға, мұқтаж отбасыларға ұдайы көмек беріп келеді. Әртүрлі жеңілдіктер қарастырып отыр. Ең бастысы өздеріңіздей көп балалы аналардың еңбекке деген ерекше талпынысы қуантады. Бала тәрбиесімен айналысып қана қоймай, халықты жұмыспен қамтып отырған игі істеріңіз өзгелерге үлгі болуы керек. Сондықтан сіздерді әрдайым қолдай береміз, – деді Қасым-Жомарт Тоқаев.
Көп балалы аналар «Еңбек» мемлекеттік бағдарламасы шеңберінде көрсетіліп жатқан қолдауға,  кәмелеттік жасқа толмаған 4 және одан да көп баласы бар отбасыларға берілетін әлеуметтік жәрдемақы сомасының ұлғаюына, Семейді дамытудың кешенді жоспарының қабылдануына қатысты  алғыстарын айтты. Сонымен қатар отбасылық бизнесті дамытуға берілетін гранттардың тізімін кеңейту, грант сомасын ұлғайту жөніндегі ұсыныстарын жеткізді.
Президент Қарағайлы ықшам ауданындағы бірегей спорт кешенін аралап көріп, мұндай нысан Қазақстанның әр қаласында салынуы қажет екенін атап өтті.
 









///Мемлекет басшысына кәсіпорынның мүмкіндіктері туралы мәлімет берілді. Компания басшылығының мәліметіне сәйкес 4,5 гектар аумақты алып жатқан кәсіпорынға 30 миллиард теңге инвестиция салынған. Компания Жапония, Швейцария және Германиядан әкелінген инновациялық құрылғылармен тез дайындалатын азық-түлік өнімдерін  шығарады. Жылына 85 мың тонна өнім шығаруға мүмкіндігі бар.  

Қазіргі уақытта кәсіпорын 500 миллион қаптама шығарса, соның 70 пайызы экспортталады.
«Маревен Фуд Тянь-Шань» ЖШС 670 адамды жұмыспен қамтып отыр. Оның 95 пайызы жақын маңдағы елді мекендердің тұрғындары.
Бұдан кейін Қасым-Жомарт Тоқаевқа облыс әкімі Амандық Баталов өңірдегі жүзеге асырылып жатқан инвестициялық жобалар мен облыстың әлеуметтік-экономикалық дамуы туралы есеп берді.

Облыс әкімінің айтуынша, аймақ экономикасына 312 миллиард теңге инвестиция тартылып, 40 мың жұмыс орны ашылған. Биыл өңірде жалпы құны 112 миллиард теңге болатын 65 жоба іске асырылып жатыр.

Амандық Баталов Президенттің былтырғы Германияға жасаған сапарының нәтижесінде «Бауманн» компаниясы ұсақ мал етін өңдейтін қуаты 30 мың тонналық «Жетісу қой» жобасын қолға алғанын хабарлады.

Қасым-Жомарт Тоқаев облыста атқарылып жатқан инвестициялық жобаларға оң баға беріп, басталған жұмыстарды уақтылы аяқтауға тапсырма берді.

//////
	 

	Кеңес жұмысына мемлекеттік органдардың, ұлттық компаниялардың басшылары, Ұлттық кәсіпкерлер палатасының және бизнес-қоғамдастықтың өкілдері қатысты.

	Отырыс барысында отандық бизнес пен инвестицияны дамытудың маңызды мәселелері талқыланды.

	Қазақстан Президенті кәсіпкерлік экономиканың нақты қозғаушы күші екенін атап өтті.

	- Шағын және орта бизнес – орта таптың берік іргетасы. Жалпы алғанда, бұл секторда оң қарқын байқалып отыр: өткен жылдың қорытындысы бойынша бизнеспен айналысатындар саны 8 пайызға артып, 2,6 миллион адамға жетті, ал  шағын және орта кәсіпкерлік субъектілері шығарған өнімдер 9 триллион теңгені құрап, жылдық өсім көрсеткіші 3,3 пайыз болды, - деді Мемлекет басшысы.

	Нұрсұлтан Назарбаев сонымен қатар оң үрдістермен бірге жағымсыз жайттар да орын алып отырғанын атап өтті.

	- Соңғы жылдарда экономикадағы шағын және орта бизнестің үлесі ішкі жалпы өнімнің 17 пайызы деңгейінде тоқтап тұр. Кәсіпкерлік субъектілерінің саны көп екеніне қарамастан, республикалық бюджет төлемінің 70 пайызын небәрі төрт жүз салық төлеуші ғана қамтамасыз етті. Ал бұл барлық бизнесмендердің 0,2 пайызы ғана. Негізгі капиталға деген ішкі жеке инвестицияның өсу  қарқыны ішкі жалпы өнімнің өсу қарқынынан қалып келеді. Егер дағдарыс кезеңіне дейін олардың ішкі жалпы өнімдегі үлесі 18,4 пайызды құраған болса, 2013 жылдың қорытындысы бойынша небәрі 13 пайызды құрады. Шетелдік тікелей инвестициялар ағыны 2013 жылы 9,7 миллиардты құрады, бұл 2012 жылғы көрсеткіштен 4 миллиардқа кем, – деді Қазақстан Президенті.

	Мемлекет басшысы негізгі міндет бизнеске Экономикалық ынтымақтастық және даму ұйымы елдері деңгейінде жағдай туғызу болып отырғанына және бұл үшін кешенді шаралар қабылдау, атап айтқанда, мемлекеттік реттеуді анағұрлым жақсарту қажеттігіне тоқталды. 

	- Мен бұл бағыттағы түбегейлі шаралар туралы жарлыққа қол қойдым. Бизнесті тексеруге мораторий жарияланды. 2015 жылдан бастап жоспарлы тексерулер өткеннің үлесінде қалуға тиіс. Біз мұндай мораторийді бірінші рет енгізіп отырғанымыз жоқ. Бірақ оны жойған кезде қайтадан шағым қаптап түседі. Бұл мәселеге қайта оралмау үшін Үкімет менің Жарлығымды сапалы орындағаны жөн, - деп атап өтті Нұрсұлтан Назарбаев.

	Қазақстан Президенті биылғы жылы рұқсат беру және ескерту  жүйесін түбегейлі жеңілдететін заң қабылданатынын, сондай-ақ, рұқсат беруді автоматтандыру аяқталатынын айтты.

	- Осыдан бастап нормативтік құқықтық актілердің барлық жобалары  бизнеске қатысты реттегіш ықпалды анықтау үшін сынақтан өткізіледі. Мемлекеттік қызмет көрсетудің барлық бизнестік үдерістеріне жан-жақты талдау жүргізу керек. Бұл жұмысты Кәсіпкерлер палатасының өңірлік өкілдіктерін қатыстыра отырып, жергілікті жерден бастау қажет. Әкімдіктер оларға толық қолдау көрсетуге тиіс, – деді Мемлекет басшысы.

	Нұрсұлтан Назарбаев Үкіметке жергілікті органдармен бірге Ұлттық кәсіпкерлер палатасымен бірлескен іс-қимыл регламентін бекітуді тапсырды.

	- Палата бизнесмендердің құқықтары мен мүдделерін сақтауға белсене қатысуға тиіс. Мұны мәселен, Президенттің бизнесті қорғау сайтына түскен шағымдарды қарау кезінде палатаның қатысуын қамтамасыз етуден бастаған жөн. Бұл ахуалды мемлекеттік органға тәуелсіз бағалауға мүмкіндік береді, – деді Қазақстан Президенті. 

	Мемлекет басшысы Қазақстанда бизнес-омбудсмен институты енгізіліп жатқанын, өндіріске немесе елдегі инфрақұрылымдық жобаларға айтарлықтай қаржы салатын ұлттық инвесторлар оның жеке қорғауында болуы тиістігін еске салды.

	Қазақстан Президенті сондай-ақ экономиканы дамытуға Ұлттық қордан 1 триллион теңге бөлінетінін атап өтті.

	– Тек биылдың өзінде экономикаға 500 миллиард теңге бөлінеді. Соның 100 миллиард теңгесі шағын және орта бизнеске, 250 миллиард теңгесі проблемалы несиелерді шешуге, 150 миллиард теңгесі индустрияландыру жобалары мен олардың инфрақұрылымдарына жұмсалады. Бұл қаражат келесі аптада бөлінеді. Комиссия құрылып, аталған қаражаттың жұмсалуын қадағалайтын болады, – деді Мемлекет басшысы.

	Қазақстан Президенті сондай-ақ қолжетімді теңге нарығын дамыту үшін ынталандыру пакетін әзірлеуді, яғни қаржы секторын долларсыздандыруды және Бірыңғай жинақтаушы зейнетақы қорының активі секілді ішкі инвестиция көздерін іске қосуды тапсырды.

	– Ұлттық банкке Үкіметпен бірлесіп, 1 маусымға дейін Қор активтерін инвестициялау,  соның ішінде банктерге ұзақмерзімді депозиттер салу арқылы инвестициялау стратегиясын әзірлеуді тапсырамын, – деді Нұрсұлтан Назарбаев.

	Мемлекет басшысы 2017 жылғы 1 қаңтардан бастап табысты жаппай жариялау, оның соңын ала шығыстарды жаппай жариялау енгізілетіні туралы еске салды.

	– Бұл шара экономикамыздың үлкен бөлігін «көлеңкеден» шығаруға септігін тигізеді және бізді дамыған елдердің экономикалық транспаренттілік деңгейіне жақындатады. Көлеңкелі экономика – орнықты дамудың бірінші жауы және сыбайлас жемқорлықтың жақсы жолдасы. Сөйте тұра, барлық дамыған экономикалар табысты жаппай декларациялау үдерісін тек ХХІ ғасырдың басында ғана аяқтап, жолға қойды, – деді Қазақстан Президенті.

	Нұрсұлтан Назарбаев әлемдік тәжірибеде табысты жаппай жариялауды енгізер алдында капиталды жаппай амнистиялау жүргізілетінін атап өтті.

	– Ұлттық банкке Үкіметпен бірлесіп, капиталды амнистиялау туралы заң жобасын әзірлеуді және менің қарауыма биылғы 1 маусымға дейін енгізуді тапсырамын. Біздің алдыңғы талпыныстарымыздан айырмасы, бұл акция табысты жаппай жариялауды енгізгенге дейін жалғасуы тиіс. Жеделдікті, құпиялылықты, нарықтылықты және бағдарламаның әділдігін қамтамасыз ету қажет, – деді Мемлекет басшысы.

	Қазақстан Президенті қуатты кәсіпкерлікті дамыту үшін қазақстандық бизнеске жаңа экспорттық нарықтар керек екендігін атап өтті. Сондықтан экономикалық интеграция шешуші мәнге ие болады.

	– Біз бұған саналы түрде келе жатырмыз. Бүгінде ешкім тұйық кеңістікте өмір сүрмейді. Егер ресейлік нарық бізге барлық бағыттар бойынша ашылатын болса, еліміздегі өнім шығару уақыт өте келе 8 есеге ұлғаяды, – деді Нұрсұлтан Назарбаев.  

	Мемлекет басшысы қалыптасқан кәсіпкерлік ортаның маңызды белгісі өзін өзі реттеуге қабілеттілік болып саналатынын атап айтты.

	– Палата тиісті заң жобасын әзірлеуге белсене араласуы қажет. Мемлекет өз кезегінде өзін өзі реттейтін ұйымдарды бақылауды жүзеге асыра отырып,  нарықтың барлық субьектілерін қадағалаудан бас тартуы тиіс, – деді Қазақстан Президенті.

	Нұрсұлтан Назарбаев 2009 жылы дағдарыс уақытында мемлекеттің экономикаға қатысуын ұлғайтуға мәжбүр болғанын еске салды.

	– Қазір жеке сектордан шығатын уақыт келді. Сол себепті біз жекешелендірудің екінші толқыны туралы мәлімдедік. Ұлттық кәсіпкерлер палатасы осы үдеріске белсене қатысып, оның ашықтығын қамтамасыз етуі және қосымша серпін беруі тиіс. Мемлекеттің нарықтық ортаның қай тұсында және қалай қатысатындығының айқын көрінісі керек, – деді Мемлекет басшысы.

	Қазақстан Президенті алдағы ЭКСПО-2017 көрмесі көптеген бизнесмендер үшін зор мүмкіндіктер жолын ашуы тиістігін атап өтті. 

	- Алдын ала бағалау бойынша, ЭКСПО құрылысының бірінші кезеңінде миллион метр кабель өнімі, жарты миллион тонна цемент, көп көлемде арматура, кірпіш қажет болады. Осының бәрін біз өзіміз өндіре аламыз. Сондықтан «Астана ЭКСПО-2017» Ұлттық компаниясына және кәсіпкерлер палатасына бизнестің көрмені дайындауға қатысуының арнаулы бағдарламасын бірлесіп әзірлеуді тапсырамын, - деді Нұрсұлтан Назарбаев. Мемлекет басшысы қазір индустрияландыру бағдарламасының екінші кезеңін әзірлеу аяқталып жатқанын хабарлады.

	- Біздің дәстүрлі салаларымызды – мұнай-газ, тау-кен металлургиясы салаларын және ауыл шаруашылығын дамытқан жөн. Дәл осы салаларда біздің салыстырмалы экономикалық басымдықтарымыз бар. Мақсат – осы салаларды бәсекеге қабілетті және өнімділігін жоғары ету. Сондай-ақ, өңдеуші өнеркәсіпті, бірінші кезекте мұнай өңдеуді, мұнай химиясын, машина жасауды, ауыл шаруашылығы өнімдерін өңдеуді, тамақ өнеркәсібін дамыту маңызды. Негізгі міндет – дәстүрлі салалардың базасында экономикамызды әртараптандыру, - деді Қазақстан Президенті.

	Сондай-ақ, басты бағыттар ретінде Нұрсұлтан Назарбаев туризм және қызмет көрсету секторын дамытуды, ғылымды қажетсінетін экономика үшін негіз қалыптастыруды атады.

	Қазақстан Президенті қойылған барлық міндеттерді орындау үшін жоғары білікті техникалық мамандардың қажет болатынын атап өтті.

	– Бүгінде жоғары оқу орындарының студенттері мен техникалық өндірістік білім беруді ұйымдастырудың ара қатынасы – 50/50, ал экономикасы дамыған елдерде бұл көрсеткіш әдетте – 40/60. Егер біз техникалық мамандарды жеткілікті даярламайтын болсақ,  индустрияландыру ісінде табысқа жете алмаймыз. Дүниежүзілік банктің 192 ел  экономикасын зерттеу негізіндегі мәліметтері бойынша, тек 16 пайыз экономикалық өсімді нақты капитал береді, 20 пайызы табиғи, ал 64 пайызы  адами ресурстарға байланысты болады, – деді Нұрсұлтан Назарбаев.

	Мемлекет басшысы осыған байланысты кәсіби және техникалық білім беруге ең озық әлемдік стандарттарды енгізу қажеттігіне тоқталды.

	– Кәсіби техникалық білім берудің қолданыстағы жүйесін толығымен  дуальды білім беру жүйесіне көшіру қажет. Жаңа инфрақұрылымды және Қазақстандағы жетекші колледждер желісін дамыту керек. Бұл – білім және ғылым министрлігінің, компаниялардың және жалпы Үкіметтің міндеті. Ұлттық палата бұл реформаның негізгі қатысушысы болуға тиіс, оны түлектердің сапасын тәуелсіз бағалаудан бастауы керек, – деді Қазақстан Президенті.

	Бұл ретте Нұрсұлтан Назарбаев салалық қауымдастықтар жанынан жұмыс берушілердің арнаулы орталықтарын, сондай-ақ ауылдық елдімекендерден шыққан, ісін жаңа бастаған кәсіпкерлер үшін бизнес-мектептер ашу қажеттігін айтты.   

	– Ұмытыла бастаған жүйені – қалыптасқан бизнесмендердің тәжірибесін жаңа бастағандарға үйретуді қайта жаңғырту қажет. Бұл да бизнестің әлеуметтік жауапкершілігінің бір түрі болып саналады, – Мемлекет басшысы.  

	Қазақстан Президенті Үкімет пен Палата жүргізіп отырған барлық жұмыс Дүниежүзілік банктің «Бизнес жүргізу» рейтингі аясында бағаланатынына назар аударды.

	– 2016 жылы сол рейтингтегі алғашқы отыз елдің қатарына кіру міндетін қоямын. Бізде проблемалы екі сала бар – құрылыс және халықаралық сауда. Мысалы, «Халықаралық сауда» көрсеткіші бойынша біз ең соңғы орынның біріндеміз. Кедендік әкімшіліктендірудің қолданыстағы жүйесі түбегейлі реформалауды талап етеді, – деді Нұрсұлтан Назарбаев.

	Мемлекет басшысы Үкімет пен Ұлттық кәсіпкерлер палатасына айтылған бағыттар бойынша бірыңғай бағдарлама дайындауды, оны қажетті қаржыландыру жайын қарастыруды және Палатаны бірыңғай оператор ретінде белгілеуді тапсырды.

	Отырыс кезінде кәсіпкерлікті дамыту, бизнестің ахуалын жақсарту жұмысы жөнінде, сондай-ақ Мемлекет басшысы тапсырмаларының орындалу барысы туралы Премьер-Министрдің бірінші орынбасары Б.Сағынтаев баяндама жасады.

	Бұдан бөлек, негізгі мәселелер бойынша Ұлттық кәсіпкерлер палатасының басқарма төрағасы А.Мырзахметов, ҰКП басқарма төрағасының орынбасары Р.Ошақбаев, «Халық Банк» ААҚ басқарма төрағасы Ү.Шаяхметова, «Қазавтобизнес» қауымдастығының президенті, «Аллюр Автоның» бас директоры А.Лаврентьев, сондай-ақ «Ютария ltd» ЖШС бас директоры С.Шәуенова сөз сөйледі.




/// 
Мемлекет басшысы Нұрсұлтан Назарбаев М.Нәрікбаевтың ұзаққа созылған ауыр науқастан қайтыс болуына байланысты ауыр қайғыға ортақтасып, көңіл айтты.
Жеделхатта Мақсұт Сұлтанұлының білікті заңгер және іскер ұйымдастырушы ретінде танылғаны атап өтілген. Бас прокурор, Жоғарғы соттың төрағасы, Мемлекеттік заң академиясының ректоры қызметтерін атқарған М.Нәрікбаев Қазақстанда құқықтық мемлекет қалыптастыру және дамыту ісіне зор үлес қосты.
Сонымен қатар, ол елдің саяси және қоғамдық өмірінде елеулі із қалдырған «Әділет» партиясын құрды. Еңбегі үшін республиканың жоғары наградаларымен марапатталды.
Нұрсұлтан Назарбаев Қазақстан халқы М.Нәрікбаевтың есімі мен еңбегін ұмытпайтынын айтты. 
///Мемлекет басшысы Қасым-Жомарт Тоқаев Гитанас Науседаға Литва Республикасының Президенті лауазымына сайлануына байланысты құттықтау жеделхатын жолдады.
«Мемлекеттеріміз арасындағы достық пен түсіністікке негізделген қарым-қатынастардың одан әрі жалғасатынына, халықтарымыздың игілігі үшін дами түсетініне кәміл сенемін. Сізге аса жауапты қызметіңізде мол табыс, ал достас Литва халқына бақ-береке тілеймін», – делінген жеделхатта.
///Кездесуге Президент Әкімшілігінің, Ақпарат және коммуникациялар министрлігінің және басқа да мемлекеттік органдардың басшылары қатысты.
Іс-шара барысында еліміздегі мемлекеттік бұқаралық ақпарат құралдарының жетекшілері Мемлекет басшысына өздері басшылық ететін мекеменің қызметі туралы есеп берді.
Сонымен бірге Қазақстан Президенті мемлекеттік БАҚ-тың жетістіктерімен және олардың алдағы даму жоспарларымен танысты. Елбасы жастарды адамгершілікке тәрбиелеуге септігін тигізетін сапалы отандық медиаконтент әзірлеудің маңыздылығын атап өтті.
– Мемлекеттік БАҚ медиа саласы нарығынан өз орнын алу үшін жұмыс жүргізуге тиіс. Мейлінше тартымды, соның ішінде әлемдік мәдениет пен тарих туралы ақпараттық контенттің көбірек болғаны жөн, – деді Нұрсұлтан Назарбаев.
Отандық БАҚ жетекшілері Мемлекет басшысына Қазақстанның ақпарат әлеміндегі қазіргі ахуал және оның даму перспективалары туралы баяндады.
Соңында Елбасы бәсекеге қабілетті мемлекеттік бұқаралық ақпарат құралдарын қалыптастыру қажеттігін атап өтіп, бірқатар нақты тапсырма берді.


///
	 

	Кездесу барысында екі мемлекеттің басшылары сауда-экономикалық, инвестициялық, мәдени-гуманитарлық салалардағы ынтымақтастықты нығайту мәселелерін талқылады.

	Тараптар жаңғыртылатын энергетика, туризм және электроника салаларында екіжақты іс-қимылды дамытуға зор әлеует бар екенін атап өтті.  

	Сондай-ақ Нұрсұлтан Назарбаев пен ІІ Альбер  халықаралық күн тәртібіндегі өзекті мәселелер жөнінде де пікір алмасты.

	Соныман қатар Монако Князі Тұңғыш Президент Кітапханасын аралап көрді, онда құрметті қонаққа «Әлемді өзгертетін идеялар» деп аталатын интерактивті білім орталығы және тақырыптық кітап коллекциялары таныстырылды. 




/// 
Қымбатты отандастар!
 
Православие христиандарын және күллі қазақстандықтарды жарқын да ізгі мереке – Рождество мейрамымен құттықтаймын!
Екі мың жыл бойы Рождество мерекесі діндарлардың жүрегіне қуаныш пен үміт ұялатып, қайырымдылық пен әділдікке, мейірімділік пен кешірімділікке сенудің нышаны болып келеді. Бұл – ізгі ниеттер мен қайырымды істердің, көмекке мұқтаж адамдарға қамқорлықтың уақыты.
Біздің заманымызда православтар қауымы өздерінің ғибадат ету дәстүрін жалғастырып келеді. Ол адамдардың діни сеніміне, руханият қайнарынан сусындауына көмектесіп, моральдық ұстанымдары мен дәстүрлі отбасылық құндылықтарын нығайтуда.
Православие христиандары еліміздегі конфессияаралық келісімді, қоғамдық тұрақтылық пен татулықты сақтауға сүбелі үлес қосып келеді. Қазақстандықтар діни нанымдары мен этностық шығу тектеріне қарамастан қуаныштарын бір-бірімен бөліседі.
Осы жарқын мерекеде барша діндарларға денсаулық, рухани күш, игі бастамаларына сәттілік тілеймін! Шаңырақтарыңыздан шаттық, татулық пен молшылық кетпесін!
///Қазақстан Президенті мегаполистің тұрғын үй құрылысының және әлеуметтік инфрақұрылымының жоспарымен танысты.
Сонымен қатар, Нұрсұлтан Назарбаевқа қала нысандарының құрылысы және қайта жөндеу жұмыстары жөнінде мәлімет берілді. 
 


///Нұрсұлтан Назарбаев Индонезия Республикасының Сулавеси аралында болған жер сілкінісі мен цунами салдарынан көптеген адамның қаза тапқаны және зардап шеккені туралы хабарды зор күйзеліспен қабылдады.
«Достас Индонезия халқының орны толмас қайғысына ортақтасып, Қазақстан халқының және жеке өзімнің атымнан Сізге және апат құрбандарының отбасылары мен туыстарына көңіл айтамын.
Зардап шеккендердің тезірек сауығып, отбасыларына оралуына тілектестік білдіремін», – делінген жеделхатта. 
///
	 

	Кездесу Түркия Республикасының Президенті  Р.Ердоғанның инаугурациясы рәсімі аясында өтті.
	
	Әңгімелесу барысында екіжақты ынтымақтастықтың перспективалық бағыттары және халықаралық күн тәртібіндегі өзекті мәселелер талқыланды. 
	
	Мемлекеттер басшылары сауда-экономикалық қарым-қатынасты, сондай-ақ  қазіргі әлеуетті ескере отырып, бірқатар сала бойынша өзара ықпалдастықты да жандандыру қажеттігін атап өтті.
/// 
Авторлар өз хатында өтіп бара жатқан жылы өңірде қол жеткізілген оң нәтижелер туралы баяндаған.
Атап айтқанда, олар «Жезқазған–Бейнеу» теміржол желісін іске қосудың экономикалық пайдасына тоқталған.
«Осы жолдың бойында орналасқан 14 пункте жүздеген жұмыс орны ашылып, жаңа әлеуметтік нысандар салынуда. Бұл экономикалық көрсеткіштерді күрт көтеріп қоймай, алыс елді мекендердегі тұрғындардың өмірін жақсарта түседі», – деп жазады авторлар.
Жұртшылық өкілдері республикалық, сондай-ақ халықаралық маңыздағы бірқатар жобалардың да жүзеге асырылғанына назар аударады. Олардың қатарында Жаңажол газ өңдеу зауыты, Ақтөбе рельс-арқалық зауыты, «Қазхром» ТҰК» АҚ Ақтөбедегі жаңа ферроқорытпа зауыты бар. Осы жобалардың құнының өзі 2,5 миллиард доллардан асқан.
Авторлар тұрғын үй-коммуналдық шаруашылығын жаңғырту саласында жүзеге асырылып жатқан бағдарламалардың да нәтижелеріне тоқталған.
«Облыс тұрғындарының 91,3 пайызы сапалы ауыз сумен қамтамасыз етіліп, Ақтөбе қаласының және Алға, Шалқар, Қандыағаш, Бадамша секілді аудан орталықтарының жылумен қамтамасыз ету жүйесі жаңартылды», – делінген хатта.
Сонымен қатар хатта елді мекендерді газдандырудың маңызын, сондай-ақ «Батыс Еуропа – Батыс Қытай» көлік дәлізі мен құрылысы жоспарланған «Астана – Ақтөбе – Атырау» автомагистралінің өңір экономикасын бұдан әрі дамытуда алатын айрықша рөлі атап өтілген.
Соңында хат авторлары Мемлекет басшысына өңірге ұдайы көңіл бөліп отыратыны үшін алғыс айтып, Ақтөбені агломерациялық орталыққа айналдыру жөніндегі жауапкершілігі зор міндетті жүзеге асыру үшін аянбай еңбек ететіндерін жеткізген. 
///Қазақстан Президенті 22 тамыз – 5 қыркүйек аралығында бірнеше мемлекетке сапармен барады.
Атап айтқанда, 22-23 тамызда Нұрсұлтан Назарбаев Президент Анджей Дуданың шақыруымен Польша Республикасына мемлекеттік сапармен барады. Екі елдің көшбасшылары сауда-экономика, инвестиция, ауыл шаруашылығы, сондай-ақ транзит-көлік және мәдени-гуманитарлық салалардағы ынтымақтастықты нығайту жолдарын талқылауды жоспарлап отыр. Бұдан бөлек, Мемлекет басшысының Қазақстан-Польша бизнес-форумына қатысуы көзделген.
23-24 тамызда Қазақстан Президенті ресми сапармен Сербия Республикасына барып, онда Президент Томислав Николичпен кездеседі. Келіссөздер аясында мемлекеттер басшылары Қазақстан мен Сербияның екіжақты қарым-қатынасының өзекті мәселелерін талқылайтын болады.
Нұрсұлтан Назарбаев 1-5 қыркүйек аралығында ҚХР-дың Төрағасы Си Цзиньпиннің шақыруымен G-20 Саммитіне қатысу үшін Қытай Халық Республикасына сапармен барады. Сапар барысында Мемлекет басшы ҚХР-дың Төрағасы Си Цзиньпинмен кездесіп, онда Астана мен Бейжің ынтымақтастығының басым бағыттары талқыланады деп жоспарлануда. Бұдан бөлек, Саммит аясында делегациялар басшыларымен бірқатар келіссөздер өтпек.
//////Өзбекстандағы Қазақстан жылының ашылу рәсімі басталар алдында мемлекеттер басшылары Қазақстан Республикасының Тұңғыш Президенті - Елбасы Нұрсұлтан Назарбаевтың «Ұлы даланың жеті қыры» мақаласының негізгі мазмұнын ашуға арналған «Ұлы дала мұрасы» атты көрмені аралады.
Көрмеге Қазақстан Республикасы Ұлттық музейінің қорындағы еліміздің ежелгі өнер туындылары, соның ішінде Есік қаласынан табылған алтын адам, Берел қорғандарынан табылған аттар мен ат әбзелдерінің қалпына келтірілген нұсқалары, «Тақсай Ханшайымы», «Әзірет Сұлтан» мемлекеттік тарихи-мәдени қорық-музейінің бірегей экспонаттары қойылған.
Қазақстан Президенті Қасым-Жомарт Тоқаев салтанатты рәсімде сөйлеген сөзінде Өзбекстан Республикасының Президенті Шавкат Мирзиёевке және өзбек халқына жылы қарсы алып, қонақжайлық көрсеткені үшін ризашылығын білдірді.  
– Бізді тіліміздің бірлігі, дініміз, ортақ тарихымыз бен біртұтас тағдырымыз біріктіреді. Халықтарымыз – Орталық Азиядағы ежелгі әрі ұлы өркениеттің мұрагері. Біз дәстүрімізді, бабаларымыздың құндылықтары мен мәдени-тарихи мұраларын сақтап қалдық. Сонымен қатар, көптеген қиын сынақтарды бастан өткердік, – деді Мемлекет басшысы.
Қасым-Жомарт Тоқаев Қазақстан мен Өзбекстан арасындағы стратегиялық әріптестік пен жемісті ынтымақтастықтың қазіргі кезеңдегі жоғары деңгейге көтерілген тарихи достықтың қисынды жалғасы екенін айтты.
– Шекара маңындағы ынтымақтастық нығайып, тауар айналымы өсіп келеді. Бүгінде Қазақстан-Өзбекстан қарым-қатынастарында шешілмеген ешқандай мәселе жоқ екенін нақты айта аламын. Қазақстан Республикасының Тұңғыш Президенті – Елбасы Нұрсұлтан Назарбаев пен құрметті Президент Шавкат Мирзиёевтің арқасында қазақ-өзбек қатынастары жоғары деңгейге көтерілді, – деді Қазақстан Президенті.
Мемлекет басшысы Ұлы Абайдың қазақтарға бауырлас өзбек халқының еңбекқорлығын, қайырымды істері мен қарапайымдылығын үлгі етіп, үйренуге шақырғанын айтып, Өзбекстан басшылығына қазақ мәдениетін қолдағаны үшін ризашылығын білдірді.
– Президент Шавкат Мирзиёевтің «Қазақтың Ұлы ақыны һәм ойшылы Абай Құнанбаевтың шығармашылық мұрасын кеңінен оқу мен насихаттау туралы» қаулысы аясында атқарылған ауқымды шаралар үшін ризашылығымды білдіремін, – деді Қасым-Жомарт Тоқаев.
Мемлекет басшысы Қазақстандағы өзбек диаспорасын қолдау шараларына жеке тоқталды.
– Біз өз елімізде өмір сүріп жатқан өзбек халқының рухани, әлеуметтік қажеттіліктерін толық қанағаттандыру үшін жан-жақты шаралар жасап жатырмыз. Қазақстанның барлық дерлік өңірінде өзбек этномәдени орталықтары ашылған. Өзбек тілі Қазақстанның медиа саласында, білім жүйесінде және мәдени өмірінде орнын алған. Екі өзбек театры табысты жұмыс істеуде, – деді Қасым-Жомарт Тоқаев.
Қасым-Жомарт Тоқаев бірлескен 200-ден астам шараны қамтыған Қазақстандағы Өзбекстан жылы екіжақты байланыстың нығаюына ықпал еткенін атап өтіп, Шымкентте өткен алғашқы Өңіраралық форумға ерекше тоқталды.
– Екі жақты тауар айналымын 5 миллиард долларға жеткізу туралы мақсатымызға біртіндеп жақындап келеміз. Көлік қатынастарының қарқынын арттыру бойынша жұмыстар жүргізілуде. Біздің елдеріміздің көлік-логистикалық инфрақұрылымдарының дамуы Еуропа мен Азия нарықтарына шығуға мүмкіндіктер ашады, – деді Қазақстан Президенті.
Мемлекет басшысы Өзбекстандағы Қазақстан жылы екі ел қарым-қатынасы үшін ғана емес, тұтас Орталық Азияда өзара түсіністік және сенім атмосферасының қалыптасуы үшін маңызы бар айтулы оқиға екенін атап өтті.
– Орталық Азияның табысты экономикалық дамуы, тұрақтылығы мен қауіпсіздігі, негізінен, Қазақстан мен Өзбекстанның тығыз ықпалдастығы мен келісілген іс-әрекеттеріне байланысты. Шұғыл түрде түркі дүниесінің ғана емес, әлемдік мәдениеттің мақтанышына айналған біздің елдеріміздің басты рухани және тарихи орталықтарын бір-бірімен байланыстыратын Түркістан, Самарқанд, Бұхараны бір бағытқа қосатын туристік кластерін ашуға болады деп есептеймін, – деді Мемлекет басшысы.
Қазақстан Президенті сөзінің соңында ата-бабаларымыз мұра етіп қалдырған қазақ-өзбек халықтарының достығы мен бірлігін сақтау қазіргі ұрпақтың ортақ парызы екенін атап өтіп, Өзбекстандағы Қазақстан жылын ашық деп жариялады.
Салтанатты рәсім Әлібек Дінішев, Айман Мұсаходжаева, Медет Шотабаев, Нұрлан Бекмұхамбетов, Димаш Құдайбергенов, Мария Мудряк сынды Қазақстан өнерінің қайраткерлері мен сахна шеберлері, шығармашылық ұжымдарының қатысуымен өткен гала-концертпен қорытындыланды.
Өзбекстандық көрермендер назарына М.Төлебаевтың «Біржан-Сара» операсынан үзінді, «Astana Ballet» театрының хореографиялық композициясы, «Салтанат» ҚР мемлекеттік би ансамблінің, К.Кужамьяров атындағы Мемлекеттік республикалық академиялық ұйғыр театрының және Мемлекеттік республикалық академиялық корей театрының орындауындағы қойылымдар ұсынылды.










///Мемлекет басшысы Алматы қаласына және Алматы облысына жұмыс сапары барысында Қарасай ауданы Райымбек ауылдық округінің аумағында орналасқан «Батыр бабалар» мемориалдық кешеніне барды.
Нұрсұлтан Назарбаев мемориалдық кешендегі Қазақстанның сақ мәдениетінен бастап Алашорда үкіметінің құрылуына дейінгі тарихын бейнелейтін экспозициялармен танысты. Мемориалдың орталық бөлігі қазақтың батырларына арналған.
Сонымен қатар, Елбасыға ел тәуелсіздігі жолындағы күресте танымал болған белгілі тарихи қайраткерлер – хандар, билер және батырлар суреттерінің галереясы көрсетілді.
Мемлекет басшысы Қарасай ауданының жұртшылық өкілдерімен кездесті. Онда өңірдің әлеуметтік-экономикалық мәселелері мен Алматы облысының даму перспективалары талқыланды.

///
	 

	М.Н.Шабақбаев Қазақстан Республикасының Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметіне тағайындалды.

	***

	Д.Р.Айтжанов басқа жұмысқа ауысуына байланысты Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметінен босатылды.
/// 
Кездесу барысында Б.Байбек қаланы әлеуметтік-экономикалық тұрғыдан дамыту жұмыстары жөнінде баяндады.
Атап айтқанда, негізгі азық-түлік бағасының өсуіне жол бермеу, тиімді оқу үдерісін ұйымдастыруға жағдай жасау, жылу беру маусымына дайындық жөніндегі шаралар қабылдануда.
Б.Байбек жалпы сомасы 10 миллиард теңге болатын меморандумға қол қойылғанын, соған сәйкес Алматы кәсіпорындары өз өнімдерін «ЭКСПО-2017» көрмесі нысандарының құрылысына жеткізіп отыратынын айтты. Мұндай қадам алдағы Универсиада нысандарына да байланысты жоспарланып отырғаны атап өтілді.
Сонымен қатар Алматы әкімі биылғы шілдеде болған көшкін зардабын жою жұмыстары туралы да айтты. Мәселен, тиісті өтемақылық төлемдер жасалып, аумақтарды тазарту жұмыстары жүргізілді, Қарғалы өзенінің сағасын бекіту жөнінде шаралар қабылданды.
Б.Байбек «Нұр Отан» партиясының жемқорлыққа қарсы іс-қимыл бағдарламасы аясында таяу уақытта қала мектептері мен ауруханаларының қаржылық есептерін жариялау тәжірибесін енгізу қарастырылып отырғанын хабарлады.
Алматы әкімі халықпен кері байланыстың жолға қойылғанын айтып, сондай-ақ қаланың әлеуметтік-экономикалық көрсеткіштерін одан әрі жақсартуды қамтамасыз етуге бағытталған іс-қимылдар жөнінде, соның ішінде Қаланың 2020 жылға дейін дамыту стратегиясын әзірлеу ісінің басталғаны туралы баян етті.
Мемлекет басшысы кездесу қорытындысы бойынша бірқатар нақты тапсырма берді. 

///Президент Қасым-Жомарт Тоқаевқа ұлттық газ компаниясының қазіргі жұмысы туралы және ішкі нарықты тауарлы газбен қамтамасыз етуге басымдық беру жөніндегі тапсырмасының орындалу барысы баяндалды.
Санжар Жаркешов газ саласын дамытудың кешенді жоспарының әзірленуі жөнінде баяндады. Аталған жоспар ресурстық базаны кеңейтуді және еліміздегі газ тасымалдау инфрақұрылымын жаңғыртуды көздейді.
Мемлекет басшысына сатып алу жүйесінің ашықтық деңгейін арттыру жөнінде берген тапсырмаларының орындалу барысы, сондай-ақ ұлттық компанияның кадр саясатындағы өзгерістер жөнінде ақпарат берілді.
Кездесуде құбылмалы геосаяси жағдайға байланысты туындайтын сын-қатерлерді еңсеруге бағытталған дағдарысқа қарсы шаралар талқыланды.
Кездесу қорытындысы бойынша Президент ұсынылған шешімдерді қолдап, толық аудит ұйымдастыру және компания қызметіндегі транспаренттілікті қамтамасыз ету жөнінде бірқатар тапсырма берді.
///Қазақстан Президенті «Әзірет Сұлтан» тарихи-мәдени қорық-музейінің аумағында орналасқан Қожа Ахмет Яссауи кесенесін аралап көрді.
Мемлекет басшысына Түркістанның тарихи-мәдени орталығын қайта жаңғыртуға байланысты «Әзірет Сұлтан» қорық-музейінің даму жоспары таныстырылды.
Жоспарға сәйкес, танымдық және рухани туризм үшін қолайлы жағдай жасау көзделген. Осыған орай, әрбір турист музей аумағында орналасқан тарихи және айтулы орындарды аралап көре алады. 
Бірінші кезекте Түркістанның ежелгі қоныстарының бірі – Күлтөбе қаласы қайта жаңғыртылатын болады. Ортағасырлық мешіті бар Әбілмәмбет хан мен Тәуке ханның ордалары және басқа да бірқатар нысан толық қайта қалпына келтіріледі. 


///Қасым-Жомарт Тоқаев Ресей Президенті Владимир Путиннің шақыртуымен жыл сайын өтетін «Валдай» халықаралық пікірталас клубының XVI пленарлық сессиясына қатысты. Әлемнің ондаған елінен келген беделді саясаткерлер мен белгілі сарапшылардың, қоғам қайраткерлерінің басын қосқан биылғы форум ғаламдық геосаясаттағы Шығыстың рөлі тақырыбына арналды.
Мемлекет басшысы шараға қатысушылардың алдында сөйлеген сөзінде Қазақстан тарихи және географиялық орналасу жағынан Шығыспен де, Батыспен де  байланыс орнатқанын атап өтті.
– Біз исламдық, конфуциандық және шығысхристиандық өркениеттердің тоғысында орналасқанбыз. Ұлы Жібек жолы, Алтын Орда, еуразиялық өмір салты қазақтардың мәдени кодының негізгі бөлшегін құрайды,– деді Қасым-Жомарт Тоқаев.
Президенттің айтуынша, «Азия ғасыры» дегеніміз, бұл – халықтың өсу қарқыны, жалпы ішкі өнім, сауда, өнеркәсіп және жоғары технологиялық өндіріс.
– 2018 жылы әлемнің ең табысты 500 ірі компаниясының 210-ы азиялық болған. Азия компаниялары цифрлық технологиялар саласында әлемдегі көшбасшылардың бірі саналады. Бұл құрлықтағы елдер ғаламдық жалпы ішкі өнімнің 50 пайызын қамтамасыз етіп, халықаралық сауда мен инвестицияларды ынталандыруда,– деді Мемлекет басшысы.
Баяндама барысында ғаламдық және аймақтық дамудың оң тенденцияларымен қатар, сын-қатерлері де айтылды. Қасым-Жомарт Тоқаев Корей түбегі, Оңтүстік Қытай теңізі, Кашмир, Ауғанстан, Йемен, Сирия, Палестина-Израиль қақтығыс аймағы, Иран мәселесі секілді көптеген аймақтағы қақтығыс ошақтары геосаясаттағы «баяу жарылатын минаға» айналғанын айтты.  
Қазақстан Президенті аймақтағы негізгі елдердің арасындағы бір-біріне деген сенім тапшылығы, «қырғи-қабақ соғыс» элементтерінің қайта бас көтеруі, қақтығыстар, санкциялар мен сенімсіздіктерге жетелейтінін атады.
– Азиядағы қауіпсіздікті бөлшектеуге қатысты тиімді формулалар іздеу қажет. Бүгінде әртүрлі екіжақты альянстар, аймақтық және субаймақтық институттар «саясат көрпесін» өздеріне тартуда. Қытай халқы айтпақшы, Азияда «бір көрпенің астында жатып, әртүрлі түс көреді»,– деді Мемлекет басшысы.
Қасым-Жомарт Тоқаев Қазақстан 2020-2022 жылдары Азиядағы өзара ықпалдастық және сенім шаралары жөніндегі кеңеске төрағалық ету барысында өзге де көпжақты институттармен байланысты күшейтуді жоспарлап отырғанын мәлім етті.
Қазақстан басшысының айтуынша, климаттың өзгеруі де күн тәртібіндегі өзекті мәселе болып қала бермек.
– Ғаламдық жылыну мұздақтардың еруін, шөлейттер мен топырақтың құнарсыздануын жылдамдатып жібереді. Осыған байланысты Азиядағы қақтығыстар таза ауыз су көздерін бақылауға қарай ойысуы мүмкін. Ал бұл – Орталық Азия аймағындағы тұрақсыздық тудыруы ықтимал мәселенің бірі екені белгілі,– деп мәлімдеді Президент.
Мемлекет басшысы қақтығыстардың алдын алу мақсатында өзге мемлекеттермен және халықаралық ұйымдармен жүйелі және бірлескен жұмыс жүргізуді дұрыс деп санайтынын айтты.
Сонымен қатар, Қазақстан ЕАЭО аясында конструктивті жұмысты жалғастыра бермек.
– Конъюнктураның нашарлауына байланысты туындаған қиындықтарға қарамастан, біздің ұжымдық бірлестігіміз беделді экономикалық ұйымға айналып келеді. Бұған ұйымның сауда әріптестік желісінің Сингапурдан Сербияға дейінгі кеңістікті қамтуы айқын дәлел,– деді Қасым-Жомарт Тоқаев.
Еліміздің бітімгершілік мәселесіндегі ұстанымын айта келе, Президент Қазақстанның аймақтық қақтығыстарды реттеуде әділ арағайындықты жақтайтынын айтты. Мемлекет басшысы Таяу Шығыс үшін, оның ішінде, Сирия бойынша Астана процесінде  өміршең шешімдер іздестіруге дайын әрі қолдауға әзір екенін мәлімдеді. Қазақстан соңғы айларда шиеленісіп кеткен Ауғанстандағы жағдайды бақылауда ұстайды және көмектесуді жалғастыра береді.
Мемлекет басшысы Қазақстанның әрқашан қарусыздану мен сындарлы дипломатияны жақтайтынын атап өтті. 
– Қауіпсіздік проблемаларын шешуде ұжымдық көзқарастарды сарапқа салатын алаң екенін дәлелдеген Азиядағы өзара ықпалдастық және сенім шаралары жөніндегі кеңес зор рөл атқаруы мүмкін. Осы форумды толыққанды ұйымға айналдыру мәселесін талқылайтын уақыт келді,– деді Қасым-Жомарт Тоқаев.
Баяндамада Қазақстан қазіргі заманның сын-қатерлеріне төтеп беру қызметін жалғастыра беретіні айтылды.
– Қауіпсіздіктің сан қырлы қатерлерін кешенді түрде шешпей, Азияның экономикалық ғажайыбын жүзеге асыру мүмкін емес. Ұжымдасып әрекет етпесек «Азияның даму ғасырының» орнына бүкіл ғаламға кесірі тиетін көмескіленген «Азияның күңгірт күндеріне» тап болуымыз мүмкін,– деді Президент.
Қасым-Жомарт Тоқаев Батыстың өзара іс-қимылынсыз Шығыста тиімді қауіпсіздік архитектурасын қалыптастыру мүмкін емес деп санайды. Осы орайда, ол Қазақстанның АӨСШК мен ЕҚЫҰ ұйымдарының мүмкіндіктерін біріктіру туралы ұсынысын еске салды.
– Біздің аймақтағы ортақ жұмысымыздың негізгі бағыты терроризм және экстремизммен, ұйымдасқан қылмыспен, заңсыз миграциямен, есірткі тасымалымен күрес болуы ықтимал. Ал адами капиталды дамыту, мемлекеттік басқарудың үздік үлгілерін енгізу, инновациялық мүмкіндіктерді жетілдіру, су ресурстарын тиімді әрі теңдей пайдалану – біздің жасампаздық жолындағы дамуымыздың басты бағдары болуы тиіс,– деді Мемлекет басшысы.
Пленарлық сессия барысында Ресей Президенті Владимир Путин, Иордания Королі ІІ Абдалла, Әзірбайжан Президенті Ильхам Әлиев, Филиппин Президенті Родриго Дутерте сөз сөйледі.













/// 
Елбасы гипермаркеттің сауда залдарын аралап, онда қойылған отандық тауарларды, соның ішінде бөлшек сауда кәсіпорны аумағында өндірілетін өнімдерді көрді.
Сондай-ақ Нұрсұлтан Назарбаевқа өндірісте қолданылатын технологиялар мен кәсіпорынның одан әрі дамуы жөнінде баяндалды.
Бұдан бөлек, Қазақстан Президенті жергілікті тамақ өнімдерін өндірушілермен және облыстың шағын және орта бизнес өкілдерімен кездесті.
Әңгіме барысында Мемлекет басшысы отандық өндірісті қолдау және Қазақстан тауарларының халықаралық нарықтағы бәсекеге қабілеттілігін арттыру үшін мемлекет күш-жігер  жұмсап отырғанын атап өтті.
***
Гипермаркетте 250-ден аса компанияның өнімі қойылған, соның 137-сі – қазақстандық өндірушілер болса, 45-і Павлодар қаласы мен облысының компаниялары. Гипермаркеттегі отандық өнімдердің үлесі барлық тауар ассортиментінің 60 пайызын құрайды. 




///Мемлекет басшысы Еуропалық Комиссияның сайланған Президенті Урсула фон дер Ляйенді туған күнімен құттықтап, жеделхат жолдады.
Жеделхатта Еуропалық Одақ Урсула фон дер Ляйеннің басшылығымен өзінің іргетасын нығайтып, халықтың әл-ауқатын арттырып, халықаралық аренадағы мерейін арттыру жолында биік белестерді бағындырып, игі мақсат-мұраттарға жете беруіне тілектестігін білдірген.
«Қазіргі таңда өңірдің тұрақты ілгерілеуі мен өркендеуі үшін Кеңейтілген серіктестік пен ынтымақтастық туралы келісім және ЕО-ның Орталық Азия бойынша жаңа стратегиясы неғұрлым берік байланыстардың жаңа дәуіріне жол ашуда. Алдағы жылдары Қазақстан мен Еуропалық Одақ арасында достық негізінде қалыптасқан жемісті қатынастардың одан әрі дами түсетініне кәміл сенемін», – деп жазды Қазақстан Президенті.
Қасым-Жомарт Тоқаев Еурокомиссияның сайланған Президентіне мол табыс пен сәттілік тіледі. 
///Мемлекет басшысы жұмыс сапары аясында Ақтөбе медициналық орталығына барды. Қазақстан Президентіне медициналық кластер құру тәжірибесі және Ақтөбе облысының үлгісі бойынша өңірлердегі денсаулық сақтау саласында кластерлік әдісті қолданудың перспективалары жөнінде мәлімет берілді.
Қасым-Жомарт Тоқаев «Халықтың денсаулығын сақтау: саясат, ғылым, білім, алғашқы медициналық-санитарлық жәрдем тәжірибесі» атты халықаралық ғылыми-тәжірибелік конференциядағы баяндамасында, ұлт денсаулығы мемлекетіміздің басты байлығы екенін айтты.
– Елбасының тапсырмасымен негізі қаланған Ақтөбе медицина орталығы отандық денсаулық сақтау саласының  әлеуетін арттыруға айрықша үлес қосып отыр. Бүгінде тұрғындар Нұр-Сұлтан, Алматы қалаларына бармай, шетелге шықпай, осы орталықта нейрохирургия, балалар кардиологиясы, трансплантология салалары бойынша сапалы ем қабылдай алады. Барлық облыс осындай деңгейге ұмтылуы қажет. Бұған әлеуетіміз жетеді, – деді Қазақстан Президенті.
Мемлекет басшысы елімізде медициналық-демографиялық ахуалдың жақсарып келе жатқанын атап өтіп, тәуелсіздік жылдарында Қазақстан халқының саны 2 миллион адамға, азаматтардың өмір сүру ұзақтығы 6 жылға өскенін айтты.
– Инфрақұрылым айтарлықтай жаңарды. 219 жаңа аурухана, 1200-ге жуық жаңа заманауи емхана мен амбулаториялық мекемелер салынды. Біз Бірыңғай ұлттық денсаулық сақтау жүйесін енгіздік. Бүгінде республикалық клиникалар бұрын тек шетелде ғана жасалатын күрделі операцияларды жасайды, – деді Қасым-Жомарт Тоқаев.
Қазақстан Президенті денсаулық сақтау инфрақұрылымын одан әрі жаңғырту, медициналық қызмет пен дәрі-дәрмектердің сапасын жақсарту және олардың халыққа қол жетімді болуын қамтамасыз ету, отандық медицина ғылымын дамыту, сондай-ақ, денсаулық сақтау жүйесін цифрландыру жөніндегі шараларға егжей-тегжейлі тоқталды.
– Алғашқы жәрдем адамдарға барынша жақындатылуы тиіс. Сапалы медициналық қызмет азаматтардың тұрғылықты жеріне қарамастан бәріне бірдей қол жетімді болуы керек. Сонымен қатар, алдағы уақытта қоғамдық денсаулық сақтау қызметіне және алғашқы медициналық-санитарлық жәрдемге бөлінетін қаржыны, осы салаға жұмсалатын қаражаттың  жалпы көлемінің 60 пайызына дейін арттыру қажет. Нәтижесінде 2025 жылға дейін алдын алу шараларына ғана бөлінетін қаржы Экономикалық ынтымақтастық және даму ұйымы елдерінің деңгейіне жетеді, – деді Мемлекет басшысы.
Қасым-Жомарт Тоқаев 2019-2021 жылдары жеті өңірдегі 10 медициналық нысанның құрылысына 120 миллиард теңгеге жуық қаржы бөлінетінін айтты. Сонымен қатар, алдағы үш-бес жылда отандық медицинаны, соның ішінде ауылдық жердегі ауруханаларды материалдық-техникалық жабдықтармен және көлікпен қамтамасыз ету мәселелерін толық шешу көзделіп отыр.
– Медициналық қызметтің қол жетімділігі мен сапасына  байланысты міндеттерді, дәрігерлердің мәртебесі мен беделін көтермей жүзеге асыру мүмкін емес. Биылғы 1 маусымнан бастап бюджет саласы қызметкерлерінің, соның ішінде дәрігерлердің еңбекақысы жекелеген категориялар бойынша 30 пайызға артады. Маман даярлау сапасы бойынша медициналық жоғары оқу орындары мен колледждерге талапты күшейту қажет. Мұнда теориялық база ғана емес, сондай-ақ, тәжірибелік дағдыға машықтану да маңызды. Сондықтан, өңірлік емханалардың бір бөлігін медициналық жоғары оқу орындарына беру керек. Нұр-Сұлтан, Алматы және Шымкент сияқты ірі қалалар жоғары технологиялы медициналық орталықтарға айналуы тиіс, – деді Қазақстан Президенті.
Соңында Мемлекет басшысы конференцияға қатысушыларға табыс және жемісті пікірталас тіледі. 
 





///Мемлекет басшысы іс-шарада сөйлеген сөзінде «Астана» халықаралық қаржы орталығының биржасындағы алғашқы сауда-саттықты бастау рәсімінің ұлттық валютамыз – теңгенің 25 жылдық мерейтойы қарсаңында өтуінің символдық мәні зор екенін айтты.
Нұрсұлтан Назарбаев төл теңгемізді енгізу өз қаржы жүйемізді қалыптастырып, мемлекетіміздің экономикалық дербестігін қамтамасыз етуге мүмкіндік бергенін атап өтті.
– Содан бері Қазақстан экономикасы едәуір өсіп, халықтың тұрмыс деңгейі де артты. Ауқымды реформалар жүргізіліп жатыр. «Астана» халықаралық қаржы орталығының іске қосылуы – елімізді одан әрі орнықты дамытудың маңызды қадамы, – деді Елбасы.
Қазақстан Президенті рәсімге қатысушыларға әлемдік уран нарығының 20 пайызға жуығын қамтитын «Қазатомөнеркәсіп» ұлттық компаниясы бүгін ІРО-ға алғаш рет шығып отырғанын айтты.
– Келешекте біз «Қазақтелеком», «Эйр Астана», «Қазмұнайгаз» және өзге де ұлттық компаниялардың активтерін сатылымға шығаруды жоспарлап отырмыз. «Астана» халықаралық қаржы орталығы елімізге шет елдердің капиталын тартудың құралына айналып, қор нарығын дамудың жаңа деңгейіне шығаруға тиіс. Мұнда әлемнің үздік тәжірибелері жаппай қолданылып, тәжірибелі серіктестер мен сарапшылар тартылған, сондай-ақ оның жұмысына қатысушылар үшін теңдессіз жағдайлар жасалған, – деді Мемлекет басшысы.
Нұрсұлтан Назарбаев келешекте «Астана» халықаралық қаржы орталығы өңірдің басты қаржы хабына айналып, Азияның үздік қаржы орталықтарының қатарына қосылуға тиіс екенін атап өтті.
– Қаржы орталығы қазірдің өзінде елордамызға «қаржы астанасы» деген жаңа мәртебе берді. Жаһандық қаржы орталықтарының рейтингінде бас қаламыз тек соңғы жылдың өзінде 27 сатыға көтерілді. Астана тұрғындар мен елорда қонақтары үшін мейлінше қолайлы жағдай жасалатын «ақылды қала» ретінде одан әрі дами береді, – деді Елбасы.
Соңында Қазақстан Президенті мемлекетіміздің барлық бастамалары халқымыздың әл-ауқаты мен еліміздің жаһандық бәсекеге қабілеттілігін арттыруға бағытталғанын айтты.








///Ашхабад қаласы, Түрікменстан
Қазақстан Президенті Түрікменстанға мемлекеттік сапары аясында 1881 жылғы шайқасты, 1941-1945 жылдардағы Ұлы Отан соғысында қаза тапқандарды және 1948 жылғы Ашхабад жер сілкінісінің құрбандарын еске алуға арналған тарихи кешенге барды. Кешенде аталған оқиғаларда қаза тапқандар мен батырларға қойылған ескерткіштер, монументтер бар.
«Қасиетті Отан» музейінде Мемлекет басшысына Ұлы Отан соғысындағы әскери оқиғалардың макеттері мен жер сілкінісінің экспонаттары таныстырылды.
Қасым-Жомарт Тоқаев құрметті қонақтар кітабына қолтаңбасын қалдырды.









///Мемлекет басшысы Ақтөбе қаласына келді.
Сапар барысында Нұрсұлтан Назарбаевтың өңірдегі инфрақұрылымдық және әлеуметтік-мәдени нысандарды аралап көруі, сондай-ақ өнеркәсіптік кәсіпорындарға баруы жоспарланған.
///Кездесу барысында Мемлекет басшысына Ұлттық банктің 2018 жылы атқарған жұмысының қорытындысы жөнінде есеп беріліп, елдегі валюта-қаржы нарығының қазіргі ахуалы туралы баяндалды.
Елбасы бірқатар экономикалық индикаторлардың оң қарқынмен өсіп келе жатқанын атап өтіп, инфляция деңгейін төмендету үшін қабылданып жатқан шаралардың тиімділігі туралы мәселеге тоқталды.
– 5,3 пайыз деңгейіндегі инфляция – бұл жақсы көрсеткіш. Бірақ, бұған экономиканың тиімділігінен емес, нарықтағы өтімділік көлемінің қысқаруы есебінен қол жеткізіліп отыр. Ұлттық банк пен Үкіметтің бұл бағыттағы жұмысы нашар. Қаражатты айналымнан шығару арқылы инфляцияны одан әрі төмендетуге болады, бірақ бұл шешімнің экономикаға қалай әсер ететіні белгісіз. Сонымен қатар, ұзақ мерзімді несиелердің азайғанын байқауға болады, – деді Нұрсұлтан Назарбаев.
Қазақстан Президенті қолданыстағы заңнамаға бірқатар өзгерістер енгізілгеніне тоқталып, Ұлттық банк тарапынан бұл салаға тиісті бақылау жүргізілуі қажет екенін айтты.
Данияр Ақышев Мемлекет басшысының Қазақстан халқына арналған Жолдауында айтылған қайта өңдеу өнеркәсібін несиелеу жөніндегі тапсырмалардың орындалу барысы туралы әңгімеледі.
Сондай-ақ, Ұлттық банк төрағасы Қазақстан Президентіне ұлттық валюта бағамының өзгеруіне ықпал ететін факторлар туралы баяндады.
– Теңгенің АҚШ долларына шаққандағы айырбас бағамы жыл ішінде 15,6 пайызға төмендеді. Бұған, негізінен, сыртқы факторлар себепші болды. Әлемдегі мұнай бағасы өте құбылмалы болып отыр. Сыртқы жағдайлар, соның ішінде қолдаушылық пен санкциялық саясат та тұрақты емес. Дей тұрғанмен, еркін айырбас бағамы режімі барлық ауыртпалықты жеңілдетіп, өткен жылдың соңында 30,9 миллиард АҚШ долларын құрайтын алтын валюта резервін сақтап қалуға мүмкіндік берді. Ұлттық қордың шетел валютасындағы активі 57,7 миллиард АҚШ долларына жетті, – деді Ұлттық банк төрағасы.
Д.Ақышев қаржы нарығын несиелеу және сауықтыру үшін атқарылып жатқан жұмыстар жөнінде мәлімдеді.
– Біз қаржы секторын жақсарту арқылы нарыққа лайықты қатысушылардың жұмысын ілгерілетуге мүмкіндік береміз. Тиісті шаралар қабылданғаннан кейін несие көлемі айтарлықтай артады деп ойлаймыз. Бұл көрсеткіш 2019 жылы 10 пайызға өседі деп болжамдап отырмыз. Бұл номиналды ішкі жалпы өнімнен жоғары. Тиісінше, несиелердің қол жетімділігі артып, бірте-бірте жағдай жақсара түседі. Біз келешекте проблемалар туындатуы мүмкін күрт өсімнен гөрі теңгерімді өсімді мақұл көреміз, – деді Ұлттық банк төрағасы.
Кездесу соңында Қазақстан Президенті бірқатар нақты тапсырма берді.

///
	 

	Кездесу барысында Қазақстан халқы ассамблеясының мерейтойлық 20-сессиясына дайындық мәселелері талқыланды.

	Сондай-ақ, Қазақстан халқы ассамблеясының 2020 жылға дейінгі даму тұжырымдамасы мен оны жүзеге асырудың 2014 жылға дейінгі іс-шаралар жоспарының негізгі аспектілері қаралды.

	Мемлекет басшысы алдағы сессияға әзірлік және Қазақстан халқы ассамблеясының одан арғы қызметі жөнінде нақты тапсырмалар берді.   

	 
///
	 

	Кездесу барысында елдің мұнай және газ саласын әрі қарай дамыту және негізгі инвестициялық жобаларды жүзеге асыру мәселелері талқыланды.

	Түрлі энергетикалық және мұнай-химиялық кәсіпорындарды біріктіретін "Шелл" халықаралық концерні Қазақстанның мұнай-газ саласындағы ірі инвестор болып саналады. 

///
	 

	Мемлекет басшысы жарыс алдында әйгілі теннисшілерді қабылдап, кездесу барысында олардың осы келісі еліміздегі теннистің бұдан әрі дамуы үшін маңызды екендігіне тоқталды.

	 -Бұл қазақстандық жас спортшылар үшін үлкен оқиға. Сіздер оларға өздеріңізбен ойнау мүмкіндігін бердіңіздер. Бұл оларды айтарлықтай ынталандыру болып саналады. Сондай-ақ сіздер біздің елімізге келіп, елорданың айтулы нысандарын аралап көру мүмкіндігіне ие болдыңыздар, - деді  Қазақстан Президенті.

	Нұрсұлтан Назарбаев бұрын теннис дәстүрі болмаған біздің елімізде қазір спорттың осы түрін дамыту тұрғысынан үлкен жұмыс атқарылып жатқандығына тоқталды.

	-Мысалы, менің өзім теннисті 40-тан асқасын ойнай бастадым. Бүгінде бүкіл елімізде, өңірлерде теннис орталықтары салынып, оны танымал ету жұмыстары жүргізілуде, - деді Мемлекет басшысы.

	Өз кезегінде теннисшілер елімізге келуге шақырғаны үшін алғыс айта отырып, Қазақстанға келу олар үшін үлкен құрмет екенін атап өтті.

	Кездесудің соңында Р.Надаль өзінің ракеткасын Елбасына тарту етті.

	Рафаэль Надаль мен Жо-Вильфрид Тсонга елімізге сапары аясында қазақстандық жас теннисшілерге – «Team Kazakhstan» академиясының тәлімгерлеріне шеберлік дәрісін өткізді және Астананың көрікті жерлерін аралап көрді.

	Рафаэль Надаль – испандық теннисші, Үлкен Дулыға турнирінің 14 дүркін жеңімпазы, 2008 жылғы Олимпиаданың жеке сындағы чемпионы, «Алтын дулыға», сондай-ақ  Дэвис кубогының үш рет Испания құрамасы сапындағы иегері.

	Жо-Вильфрид Тсонга – кәсіпқой француз теннисшісі, ATP 15 турнирінің жеңімпазы, 2012 жылғы Олимпиада ойындарының ерлер арасындағы жұптық сындағы Күміс жүлдегері,  2014 жылғы Хопман Кубогының Франция ұлттық құрамасы сапындағы иегері.

	 


///Кездесуде облыстың негізгі әлеуметтік-экономикалық көрсеткіштері және таяу кезеңдегі даму перспективалары қарастырылды. 
Б.Бақауов Қазақстан Президентіне өңірдегі өнеркәсіптің өсу қарқыны, оның ішінде кен өндіру, металлургия және энергетика салаларындағы ахуал жөнінде баяндады.
Сонымен қатар, агроөнеркәсіптік кешенді және ауыл шаруашылығы жерлерін суаратын ирригациялық  нысандарды одан әрі дамыту жөніндегі шаралар талқыланды.
Мемлекет басшысы кездесу қорытындысы бойынша бірқатар нақты тапсырма берді.

///
	 

	Кеңеске Президент Әкімшілігінің Басшысы Н.Нығматулин, Ұлттық Банк төрағасы Қ.Келімбетов, Премьер-Министрдің орынбасары – Қаржы министрі Б.Сұлтанов, Президенттің экономикалық мәселелер жөніндегі көмекшісі Е.Орынбаев, Экономика және бюджеттік жоспарлау министрі Е.Досаев, сондай-ақ Ұлттық Банк төрағасының орынбасарлары қатысты.

	Кеңес барысында еліміздің қаржы секторының қазіргі мәселелері мен міндеттері талқыланды, сондай-ақ Ұлттық Банктің 2013 жылғы және 2014 жылдың алғашқы тоқсанындағы есебі тыңдалды.

	Мемлекет басшысы жалпы бүгінгі күні елдегі қаржы секторының дамуын тұрақты деп сипаттауға болатынын атап өтті.

	–  Экономикадағы несиелер өткен жылмен салыстырғанда 13%-ға өсті. Халықтың депозиттерінің көлемі 10 триллион теңгеге жетті. Біздің экономикалық қауіпсіздігіміздің кепілі болып саналатын Ұлттық қордың қаражаты бір жыл ішінде 22%-ға дерлік артып, 70 миллиард долларға ұлғайды. Зейнетақы активтерін Бірыңғай жинақтаушы зейнетақы қорына біріктіру үдерісі аяқталды. Сақтандыру нарығы да өсіп жатыр, оның активтері есепті кезеңде 18%-ға артты. Қаржы саласын одан әрі нығайтуда жүйелі қадамдар жасау үшін Ұлттық Банк Үкіметпен бірлесіп, Қаржы секторын дамытудың 2030 жылға дейінгі тұжырымдамасын әзірлеуде. Бұл жұмысты биылғы маусымға қарай аяқтау керек, – деді Нұрсұлтан Назарбаев.

	 Қ.Келімбетов Ұлттық Банкке жүктелген міндеттердің орындалу барысы туралы, атап айтқанда, қаржы-несие саясатын іске асыру және қаржы жүйесінің тұрақтылығын қамтамасыз ету жөнінде баяндады.

	Кеңес қорытындысында Мемлекет басшысы Ұлттық Банк пен Үкіметке екінші деңгейдегі банктер портфеліндегі жұмыс істемейтін несиелер деңгейін азайту, банк секторын Базель III капиталы стандарттарына өткізуді қамтамасыз ету, қаржылық қызмет көрсетуде тұтынушылар құқығын қорғауды күшейту және олардың сапасын арттыру, сондай-ақ құнды қағаздар нарығын дамыту жөнінде бірқатар тапсырмалар берді.

	 


///
	 

	Саммитке Әзербайжан Президенті Ильхам Әлиев, Иран Президенті Хасан Рухани, Ресей Президенті Владимир Путин және Түрікменстан Президенті Гүрбангулы Бердімұхамедов қатысты.

	Саммит барысында  Каспий теңізін бірлесіп басқару, су айдынында заманауи құқықтық режім қалыптастыру, оның бірегей табиғи ортасы мен биологиялық ресурстарын сақтау мәселелері талқыланды. 
	Мемлекет басшылары алдыңғы саммиттердің шешімдерінің орындалу қорытындысын шығарып, «Каспий бестігі» аясындағы дамудың келесі кездесуге дейінгі кезеңге арналған негізгі басымдықтарын белгіледі.

	 Қазақстан Президенті өз сөзінде тараптардың келіссөздер үдерісінде 2010 жылғы Баку кездесуінен бері айтарлықтай ілгерілегеніне тоқталды.

	- Осынша күрделі тақырыпты талқылау достық, өзара түсіністік пен серіктестік ауанда өтіп жатыр. Осыдан төрт жыл бұрын біз Қауіпсіздік саласындағы ынтымақтастық туралы келісімге қол қоюға осылай шыққан едік. Бұл біздің елдеріміздің Каспий теңізіндегі тұрақтылық пен қауіпсіздікті нығайтудағы кең ауқымды мәселелер бойынша өзара іс-қимылын кеңейтуге берік негіз қалады, - деді Мемлекет басшысы.

	Нұрсұлтан Назарбаев гидрометеорология, биоресурстарды қорғау және төтенше жағдайларға әрекет ету саласында келісімге қол қою жоспарланғанын айтты.

	- Біз сондай-ақ саяси мәлімдеме қабылдаймыз, ол таяу болашақтағы келіссөздер үшін жолбасшы болуы тиіс. Бұл мәлімдемеде біз маңызды қағидаттарды бекітеміз. Ол біздің жұмысымыздың басты мақсатына жетуге – Каспий теңізінің құқықтық мәртебесі туралы конвенцияға қол қоюға бағытталған. Таяу уақыттарда осы құжатты қабылдайтынымызға және Каспий өңіріндегі ынтымақтастықты тереңдету үшін берік құқықтық іргетас қалайтынымызға үміттенемін, - деді Қазақстан Президенті.

	Мемлекет басшысы сондай-ақ «Каспий бестігінің» жалпы ауаны сындарлылығымен әрі мәмілеге келуге дайындығымен сипатталатынына назар аударды. Нұрсұлтан Назарбаев тараптар Каспий теңізінің әділ құқықтық режимін орнатуға таяу екенін атап өтті.

	Осыған орай Мемлекет басшысы Каспий маңы елдерімен серіктестікке байланысты мүмкіндіктер жөніндегі өз ойларын ортаға салды. Бұл реттегі ынтымақтастықтың ауқымды бөлігін сауда-экономикалық байланыстар құрауы тиіс.

	- Біз Каспий өңіріндегі елдердің іскер топтарының Саммит қарсаңындағы форумын қоштаймыз. Мұндай алаң бизнес өкілдері арасында өзара тиімді экономикалық байланыстар орнатудың бір формасы болып саналады, - деді Қазақстан Президенті.

	Мемлекет басшысы елдердің экономикаларын әлемдік нарықтың қазіргі жағдайын ескере отырып жақындастыру жолдарын қарастыру мүмкіндігіне назар аударды.

	- Экономикалық өзара іс-қимылдарға Каспийдің құқықтық мәртебесін реттегенге дейін де негіз қалауға болады. «Каспий еркін сауда аймағын» құру туралы ұсынысты қарастыруды ұсынамын. Бұл біздің елдеріміздің үкіметтері деңгейінде нақты талқыланатын мәселелердің алғашқысы бола алады, - деді Нұрсұлтан Назарбаев.

	 Қазақстан Президенті Каспий теңізінен өзге теңіздерге, Әлемдік мұхитқа және кері қарай жалпыға мойындалған нормалар мен халықаралық қағидаттар негізінде еркін шығу туралы қағидаттарды келісімдеу Саммиттің  маңызды жетістігі болғандығына тоқталды.

	- Бүгінгі таңда Қазақстанда транзиттік бағыттардың «Солтүстік-Оңтүстік», ТРАСЕКА, «Ляньюнгань порты –Қорғас –Ақтау порты» секілді дамыған желісі бар. «Батыс Қытай – батыс Еуропа» автокөлік дәлізінің құрылысы аяқталуға таяды. Биыл Қазақстан, Түрікменстан және Иран арадағы теміржолды түпкілікті түйістіруге ниетті. Біз Қазақстанның аумағын ірі еуразиялық іскерлік және транзиттік хабқа айналдыру үшін қажетті барлық жағдайды жасаудамыз, - деді Мемлекет басшысы.

	 Нұрсұлтан Назарбаев Қазақстан арқылы ашылған маршруттарды назарға ала отырып, біздің еліміз оларды Каспий маңы мемлекеттерінің тауарларын басқа елдердің нарығына, бірінші кезекте Қытайға жеткізу үшін транзиттік көпір ретінде пайдалануды ұсынатынын айтты.

	-Осы мақсатта біздің елдеріміздің үкіметтері үкіметаралық келісімдер бекіту мүмкіндігін қарастыра алады. Біздің көзқарасымыз бойынша, бұл барлық тараптар үшін де өзара тиімді,- деп атап көрсетті Қазақстан Президенті.

	Мемлекет басшысы Каспийдің өндірістік жағынан игерілуі экологиялық теңдікті сақтау мәселесін жандандыра түсетінін де мәлімдеді.

	-Біздің міндетіміздің маңыздылығы теңізді бөлуде ғана емес, оның бірегей экологиялық жүйесін де сақтауда жатыр. Бұл біздің болашақ ұрпақ алдындағы жауапкершілігіміз. Бүгінгі таңда экологиялық қауіпсіздікті сақтау саласы бойынша келісім-шарттық әрі құқықтық база жасақталды. Каспий теңізінің қоршаған ортасын сақтау жөнінде Негіздемелік конвенцияның бірқатар хаттамаларына қол қойылды. Бұл процесті дамыту үшін бекіре тұқымдас балықтарды аулауға салынған тиымның сақталуын бақылау тетігін әзірлеу қажет. Осы орайда біз «Каспий бестігі» әзірлейтін браконьерлікке тосқауыл қою жөніндегі бірлескен шешімге баса маңыз береміз, -деді Нұрсұлтан Назарбаев.

	Қазақстан Президенті сондай-ақ Каспий маңы елдерінің туристік инфрақұрылымдары каспийлік туризмді ұйымдастыруға жақсы мүмкіндіктер ашатынын, сондықтан үкіметтерге ынтымақтастықтың осы бағытын жете зерделеу керектігін айтты.

	Нұрсұлтан Назарбаев елдердің қарым-қатынасында мәдени-гуманитарлық ынтымақтастыққа айрықша маңыз берілетінін де атап көрсетті.

	-«Теңіз құрлықтарды бөлгенімен, халықтарды қосады», осы даналық елдеріміздің арасында мыңдаған жылдар бойы орныққан қарым-қатынастың сипатын көрсетеді. Бүгін Астраханьда жастар арасындағы қарым-қатынасты одан әрі тереңдете түсетін Каспий жастар саммиті өтіп жатыр. Бұл идея – жақсы бастама, оны қостау керек,- деді Қазақстан Президенті.

	Мемлекет басшысы болып өткен келіссөздер Каспий маңы елдерінің өзара тату қарым-қатынасының айғағы екенін атап өтті.

	-Астрахань кездесуінің қорытындысы ынтымақтастықты одан әрі нығайтуға лайықты үлес қосатынына сенімдімін. Бұл үшін барлық алғышарттар мен ерік-жігер жеткілікті. Біз күш-жігерімізді біріктіру арқылы ғана халықтарымыз бен елдеріміздің игілігі үшін қажетті нәтижелерге жете аламыз, - деді Нұрсұлтан Назарбаев.

	Соңында Қазақстан Президенті келесі бесінші Саммитті 2016 жылы біздің еліміздің бір қаласында өткізу мүмкіндігін қарастыруды ұсынды.



///Қазақстан Президенті Қасым-Жомарт Тоқаев Нұр-Сұлтанға ресми сапармен келген Ресей Федерациясының Сыртқы істер министрі Сергей Лавровты қабылдады.
Тараптар екі жақты ынтымақтастықтың ауқымды мәселелерін талқылады, сондай ақ, аймақтық және халықаралық күн тәртібіндегі өзекті мәселелерге қатысты пікір алмасты.
Мемлекет басшысы Сергей Лавровтың Қазақстан астанасына ресми сапармен келуі екі жақты қарым-қатынастарға қосымша серпін беретінін атап өтті. Сонымен қатар Президент Сочидегі Валдай форумынан алған әсерімен бөлісіп, жиынның жоғары деңгейде өткенін айтты.
– Біздің елдеріміздің арасында ешқандай күрделі мәселе жоқ. Қазақстан мен Ресей сияқты әріптестер үшін солай болуы да заңдылық. Біз одақтастығымызды бекітіп және дамытуға ниетті стратегиялық әріптестерміз, – деді Қасым-Жомарт Тоқаев.
Сергей Лавров Мемлекет басшысына Қазақстан-Ресей арасындағы жоғары деңгейде қол жеткізілген келісімдердің жүзеге асырылып жатқаны туралы мәлімет берді. Сонымен қатар ол екі елдің сыртқы істер министрлері келіссөздерінің қорытындысы туралы айтты.
– Біздің пайымдауымызша, байланыстарымыздың дамуы жақсы. Қарым-қатынастарымыздың дамуына жоғары деңгейде берілген серпін, біз үшін барлық бағыттағы өзара іс-қимылдарымызға бағдар болуы тиіс, – деді ресейлік дипломат. 




/// 
Дж.Керри Нұрсұлтан Назарбаевқа Қазақстан Республикасы Президенті лауазымындағы жаңа мерзімінің басталуына байланысты ең жақсы тілектерін білдірді.
«АҚШ Қазақстанның Үкіметімен және халқымен қауіпсіздік, бақуаттылық, адам құқығы саласында, сондай-ақ Қазақстанда және өңірде демократиялық, тәуелсіз институттарды, азаматтық қоғамды дамытудағы ортақ мақсаттар бойынша бірге жұмыс істеуден үміттенеді. Біз халықтарымыздың арасындағы байланыстарды кеңейтуге бейілдіміз. АҚШ Қазақстанмен өңірлік және жаһандық қауіпсіздікті сақтаудағы стратегиялық серіктес ретінде, сондай-ақ Қазақстан көшбасшы болып табылатын ядролық таратпау саласында бірге жұмыс істеуге дайын. Біз бұдан әрі де Қазақстанның ел экономикасын әртараптандыру, өңірлік экономикалық ынтымақтастықты кеңейту жөніндегі ұмтылысына ықпал етуге дайынбыз», – делінген  жеделхатта. 
/// 
Мемлекеттік хатшы «Нұр Отан» партиясының XVI съезінде Елбасы бес институттық реформа туралы жариялағанын, олардың қатарында қазіргі заманғы, кәсіби және автономды мемлекеттік аппаратты қалыптастыру мәселесі бар екенін атап өтті.
Г.Әбдіқалықова «Болашақ» бағдарламасы арқылы білім алған жастардың әлеуетін аталған бағытта барынша пайдалану және оларды мемлекеттік қызметке белсенді түрде тарту қажеттігін айтты. Білім және ғылым министрлігінің мәліметі бойынша, бүгінгі таңда бағдарлама түлектерінің тек 6,5%-ы (384 адам) мемлекеттік органдарда қызмет етіп жүр. Бұл көрсеткішті ұлғайту қажет.
Г.Әбдіқалықова «Нұрлы жол» бағдарламасының инфрақұрылымдық жобаларын іске асыру аясында ел экономикасының басымдығы бар салалары мен мемлекеттік аппарат үшін қажетті жоғары кәсіби кадрларды даярлау  мәселесі бойынша Комиссия алдында тұрған міндеттерді белгілеп берді. 
Отырыс барысында Қазақстан Республикасы Президентінің «Болашақ» халықаралық стипендиясын одан әрі жүзеге асыру жөніндегі іс-шараларды орындаудың өзекті мәселелері де қаралды.
Биыл еліміздегі жоғары оқу орындарына ғылыми кадрларды даярлайтын жаңа Split PhD жүйесін енгізу жоспарланып отыр. Ол Қазақстанның индустриялық-инновациялық даму мемлекеттік бағдарламасы үшін кадрлар даярлауға бағытталған.
 Сондай-ақ «Болашақ» стипендиясы иегерлерін ағылшын тілі бойынша тілдік даярлықтан өткізудің жаңа үлгісін енгізу жоспарлануда.
Отырыс қорытындысы бойынша Мемлекеттік хатшы Шетелде кадрлар даярлау жөніндегі республикалық комиссия жұмысын одан әрі ұйымдастыруға байланысты бірқатар нақты тапсырма берді. 
///Іс-шараға сондай-ақ Парламент Мәжілісінің депутаттары, мемлекеттік органдардың, республикалық жастар бірлестіктерінің және ҚХА жастар қанатының басшылары, Қазақстан халқы Ассамблеясының мүшелері, «Қазақстанның 100 жаңа есімі» жобасының жеңімпаздары қатысты.
Конференцияға қатысушыларға арналған сөзінде Мемлекеттік хатшы Г.Әбдіқалықова Елбасы Н.А.Назарбаевтың «Президенттің бес әлеуметтік бастамасы» атты үндеуіндегі: «Өсіп-өркендеп келе жатқан Қазақстан дегеніміз – ең алдымен өз-өзіне сенімді, мемлекеттің қорғауы мен қолдауын сезінетін, сондай-ақ оған лайықты түрде және патриотизм арқылы жауап беретін адамдар екеніне нық сенімдімін» деген сөздерін атап өтті.
Бұл бастамалар «әлеуметтік мемлекет» туралы конституциялық норманы нақты жаңа мазмұнмен толықтыра түседі. Олардың жүзеге асырылуы ұлттық әл-ауқатты арттыруға, әлеуметтік бірлікті нығайтуға септігін тигізеді.
Мемлекеттің жалпы табыстылығы көбінесе өзгерістер үштағанының өзегі болып табылатын «Рухани жаңғыру» бағдарламасының орындалуына байланысты болмақ.
Гүлшара Әбдіқалықова аталған бағдарламаның біраз уақыттан соң ел дамуының барысын айқындауға тиіс жастарға арналғанын айтты.
Сондықтан «Жаңғыру жолы» қозғалысының құрылуы Қазақстанның стратегиялық бағытына жастардың шынайы қолдау білдіруінің дәлелі болып табылады.
«Рухани жаңғыру» бағдарламасының міндеттерін жүзеге асыруға үлес қоса алатын белсенді жастардың басын біріктіру Қозғалыстың негізгі миссиясы болуға тиіс.
Конференция барысында қатысушылар Президенттің бес әлеуметтік бастамасын, қоғамдық сананы жаңғырту бағдарламасының негізгі бағыттарын талқылап, «Жаңғыру жолы» қозғалысының 2018-2020 жылдарға арналған стратегиясын және басқа да құжаттарды бекітті.   
Конференция соңында Мемлекеттік хатшы Гүлшара Әбдіқалықова Қазақстан халқы Ассамблеясының «Жаңғыру жолы» республикалық жастар қозғалысының жолы даңғыл, табысты әрі креативті болуына тілектестік білдірді.
///
	 

	 

	Отырыс аясында Мемлекет басшысының «Қазақстан-2050» Стратегиясы – қалыптасқан мемлекеттің жаңа саяси бағыты» атты Жолдауын жүзеге асыру мәселелері талқыланды.

	Отырысқа Президент Әкімшілігінің басшылығы, Парламент депутаттары, Астана және Алматы қалаларының, облыстардың әкімдері, бірқатар министрліктер мен ведомстволардың, этномәдени бірлестіктердің, аймақтық ассамблея хатшылықтарының басшылары, сондай-ақ ғылыми, шығармашыл зиялы қауымның және БАҚ өкілдері қатысты.  

	Мемлекеттік хатшы Мемлекет басшысының Жарлығымен бекітілген Қазақстан халқы ассамблеясының 2020 жылға дейінгі даму тұжырымдамасын жүзеге асырудың негізгі бағыттарын белгіледі. М.Тәжин Мемлекеттік этносаясатты ақпараттық-насихаттық, талдамалық және ғылыми сүйемелдеу саласындағы тұжырымдаманы жүзеге асыру жөніндегі 2013-2014 жылдарға арналған іс-шаралар жоспарын орындау жөнінде нақты тапсырмалар берді.

	Сондай-ақ, отырыс барысында Қазақстан халқы ассамблеясының, этномәдени бірлестіктер қызметтерінің қорытындысы қаралды. Батыс Қазақстан облысының әкімі Н.Ноғаев, ҚР ІІМ бірінші орынбасары М.Демеуов, ҚР Парламенті Мәжілісінің депутаты, Қазақстан кәрістері қауымдастығының төрағасы Р.Ким, Қазақстан немістері қоғамдық бірлестіктері «Возрождение» қауымдастығының төрағасы А.Дедерер баяндама жасады.
///Нұрсұлтан Назарбаев Ангела Меркельді Германия Федеративтік Республикасының Канцлері лауазымына қайта сайлануымен құттықтады.
«Өткен парламенттік сайлаудағы жеңісіңіз – Германия азаматтарының Сізге, сондай-ақ Германия Федеративтік Республикасының Еуропадағы және әлемдегі беделін нығайтуға, еліңіздің әлеуметтік-экономикалық ахуалын жақсартуға бағытталған саясатыңызға деген сенімінің дәлелі.
Сіздің басшылығыңызбен Германияның жаңа Федералдық үкіметі Қазақстан мен Германия арасындағы өзара тиімді ынтымақтастықты одан әрі дамыта түседі деп сенемін.
Сізге осы жауапты қызметте табыс тілеймін, сондай-ақ барша Германия халқының өсіп-өркендеуіне ниеттестік білдіремін», – делінген жеделхатта.
///Қазақстан Президенті сыбайлас жемқорлыққа қарсы күрес еліміздің стратегиялық дамуының негізгі басымдықтарының бірі екенін айтты. Бұл бағытта бірқатар маңызды міндеттер атқарылған, атап айтқанда, Қазақстан халықаралық ГРЕКО ұйымына мүше болды, қарамағындағы қызметкердің сыбайлас жемқорлыққа қатысы анықталған жағдайда оның басшысының қызметінен босатылуы заңмен бекітілді, сыбайлас жемқорлық тәуекелдерін заңнамамен сараптау жұмыстары күшейтілді.
– Өткен жылмен салыстырғанда жемқорлық әрекеттері үшін жауапқа тартылған адамдардың саны 11 пайызға артқан, яғни, 820-дан 912-ге өскен. Transparency International ұйымының 2019 жылы өткізген сауалнамасының қорытындысы бойынша азаматтардың 28,7 пайызы мемлекеттік ауруханалар мен емханаларды сыбайлас жемқорлықтың ордасы деп атаған. Бұл басқа мемлекеттік мекемелермен салыстырғанда әлдеқайда жоғары, мысалы, полиция – 11,3%, жер қатынастары басқармасы – 7%, мемлекеттік балабақшалар – 6,9%. Өз денсаулығына алаңдап ауруханаға барған адамдардың қажетті медициналық көмек алу үшін кімге қанша ақша берем деп уайымдауына жол беруге болмайды, – деді Мемлекет басшысы.
Қасым-Жомарт Тоқаев азаматтардың табысы азайып, экономиканы қолдауға бағытталған қаржыны жымқыру тәуекелі артқан пандемия кезінде сыбайлас жемқорлыққа қарсы күресті күшейту қажеттігін атап өтті.
– Сыбайлас жемқорлықтың себебі мен шарттарын жоймай онымен күресу, бұл – жел диірменмен алысу. Халық әлдебір шенеуніктің немесе басшының жай жауапкершілікке тартылғанын көріп қана қоймай, ол жұмыс істеген мемлекеттік мекемеде енді мұндай жағдайдың қайталанбайтынын дәлелдейтін түбегейлі өзгерістердің орын алғанына куә болуы керек. Әзірге мен мұндай кешенді және түбегейлі жұмысты көріп отырған жоқпын. Шенеуніктер шеңбер жасап, бірінен кейін бірі ауысып жатыр. Ал жүйелі проблемалар шешілмеген күйі тұр, – деді Қасым-Жомарт Тоқаев.
Президенттің сөзінше, медицина саласындағы сыбайлас жемқорлықты тексеру және әшкерелеу жұмыстары пандемия шарықтау шегіне жетіп, дәрі жетпей жатқаннан кейін ғана басталған. Цифрландыру жүйесіндегі заң бұзушылықтар ондаған миллиард ақша шығындалғаннан кейін барып қозғалған. Бүгінде білім, жұмыспен қамту және әлеуметтік нысандарға қыруар қаржы бөлініп жатыр.
– Бір жылдан кейін осы салаларға бөлінген қаржы жымқырылды, ал жауапты министрліктер көштің соңында қалды демейтінімізге нақты сенімді болуымыз керек. Миллиардтаған қаржы қолды болып кеткеннен кейін, халыққа кінәлі адамдардың ұсталғаны туралы әдемі рапорт бергеннің түкке де керегі жоқ. Бұл бағыттағы жұмысты түбірімен қайта құру керек деп санаймын, – деді Мемлекет басшысы.
Президент сыбайлас жемқорлықпен күрес қызметінің барлық бағыттағы жұмыстарына жаңа серпін беру керек деп санайды. Сыбайлас жемқорлықпен күрестегі әрекетсіздік халықтың наразылығын тудырып, құқықтық ниглизмге әкеп соғады. Дегенмен жемқорлыққа қарсы белсенді күрестің соңы науқаншылыққа ұласып кетпеуі керек. Сонымен қатар бұл жауапты және заңға бағынатын мемлекеттік қызметкерлердің жұмысына кері әсер етпеуі тиіс.
Мемлекет басшысы деректер қорын одан әрі интеграциялау және мемлекеттік қызметтерді цифрландыруды жеделдетуге баса мән беруді тапсырды. Бас прокуратура кәсіпкерлерді дәлелсіз қылмыстық қудалау фактілеріне жол бермеуі керек.
– Өткен жылғы Жолдауымда заңды бизнеске кедергі келтіру аса ауыр мемлекеттік қылмыс екенін айтқан едім. Бұны барлық құқық қорғау органдары, оның ішінде, Бас прокуратура ескеруі тиіс. Кәсіпкер мен инвесторлар сыбайлас жемқорлық қысымынан берік қорғалғандарын сезінуі тиіс, – деп атап өтті Президент.
Бұған қоса сыбайлас жемқорлыққа қарсы күрестің барлық салалары бойынша қатаң қоғамдық бақылау жүргізілуі тиіс.
– Адамдар әлі де жоғары оқу орындарында, колледждерде, тіпті мектептердегі сыбайлас жемқорлықты айтып, шағымданады. Жемқорлық азаматтарымыздың бойына сіңіп, тіпті, қоғамның қалыпты құбылысына айналып кетуі мүмкін. Басты мәселе – осы. Ал кәсіпкерлер жер комитеті, өртке қарсы қызмет, салық және кеден органдарын жемқорлық жайлаған деп есептейді. Жолдың сапасына байланысты да жұртшылық қатты алаңдаулы. Сондай-ақ Сыбайлас жемқорлыққа қарсы іс-қимыл комиссиясы маған су шаруашылығы саласында айтарлықтай түйткілдер бар екенін хабарлады. Міне, осы мәселелер бойынша қоғамдық бақылау тетігі жұмыс жасауға тиіс. Бұл шараға үкіметтік емес ұйымдарды тартқан жөн. Оларды нормативтік-құқықтық актілерді сараптау ісіне қатыстыру керек, – деген тапсырма берді Қасым-Жомарт Тоқаев.
Президент Кеңесті қорытындылай келе ел қауіпсіздігі мен халықтың амандығы сыбайлас жемқорлыққа қарсы күрес бойынша жүйелі әрі табанды шараларды іске асыруға байланысты екенін атап өтті. Президент Үкіметке Сыбайлас жемқорлыққа қарсы күрес іс-қимыл агенттігінің ұсыныстарын толық пысықтау үшін бір ай уақыт берді.
Кеңесте Сыбайлас жемқорлыққа қарсы іс-қимыл агенттігінің төрағасы Алик Шпекбаев, Денсаулық сақтау министрі Алексей Цой, Ішкі істер министрі Ерлан Тұрғымбаев, Цифрлық даму, инновациялар және аэроғарыш өнеркәсібі министрінің бірінші орынбасары Бағдат Мусин, Қаржы министрі Ерұлан Жамаубаев, Ауыл шаруашылығы министрі Сапархан Омаров, Шымкент қаласының әкімі Мұрат Әйтенов пен Жамбыл облысының әкімі Бердібек Сапарбаев есеп берді.
 
 









///Нұрсұлтан Назарбаев озық үлгідегі Ultra-Clima инновациялық жүйесінің қолданылуымен салынған жылыжайды аралап көрді.
Қазақстан Президентіне осы жобаның көкөністі бүкіл өңірге жеткізу, сондай-ақ оны таяу және алыс шет елдерге экспорттау мүмкіндіктері жөнінде баяндалды.    
***
Кәсіпорынның өнімділік қуаты жылына 6 мың тонна көкөніс өндіруге жетеді. «Greenhouse Kazakhstan» жылыжай кешені «ҚазАгроҚаржы» акционерлік қоғамының қолдау көрсетуімен мемлекеттік индустриялық-инновациялық даму бағдарламасы аясында салынған.

///Мемлекет басшысы жұмыс сапары барысында зауыттың ферроқорытпа өндірумен айналысатын цехының жұмысымен танысты.
Қазақстан Президентіне кәсіпорынның өндірістік қуаты жылына 440 мың тонна ферроқорытпа өндіруге жететіні жөнінде баяндалды. Бұл өнім Қытай Халық Республикасына, Еуропа елдері мен АҚШ-қа экспортталады.
*** 
Ақтөбе ферроқорытпа зауыты – Қазақстан қара металлургиясының ірі кәсіпорындарының бірі. Зауытта 4 балқыту цехы, конвертерлік қорытпа телімі, қалдықты қайта өңдейтін цех пен қосалқы цехтар бар.

///Кездесуде Гүлшара Әбдіқалықова Мемлекет басшысына жалпыұлттық «Рухани жаңғыру» бағдарламасының ел өңірлерінде жүзеге асырылу барысы жөнінде баяндады.
Мемлекеттік хатшы Нұрсұлтан Назарбаевқа Президент жанындағы өзі басшылық ететін комиссиялардың биылғы 9 айдағы жұмысы туралы айтты.    
Кездесу қорытындысы бойынша Мемлекет басшысы бірқатар нақты тапсырма берді. 

///
	 

	Ардагерлер өз хатында Елбасының тапсырмасына сәйкес Үдемелі индустриялық-инновациялық даму бағдарламасы аясындағы жобалардың іске асырылуы еліміздің экономикалық өркендеуін жаңа деңгейге көтергенін атап өткен. «Өйткені, бұл бағдарлама халықтың әл-ауқатын жақсартуға ықпал етіп отыр. Еліміз тәуелсіздік алған жылдардан бері мемлекет шетелдік ірі компаниялар мен отандық бизнес өкілдеріне мүмкіндігінше қолдау көрсетіп, шағын және орта бизнес саласының қарқынды дамуына жағдай жасап келеді. Мысалы, 2008 жылдың қаңтар айында Жезқазған қаласында өткен «Бизнестің әлеуметтік жауапкершілігін арттыру» жөніндегі форумда Мемлекет басшысы бизнестің әлеуметтік салаға қаржы бөліп, оның дамуына үлес қосатын кез келгенін айтқан еді. Президенттің осы бастамасы бүгінгі күні өз жемісін беріп, бизнес өкілдері тарапынан кеңінен қолдау тауып отыр» деп жазады хат иелері.

	Одан әрі хатта: «Қызылорда облысының әкімдігі мен «Қазатомпром» ұлттық атом компаниясы» АҚ арасында «Қызылорда облысының әлеуметтік-экономикалық дамуы туралы меморандумға» қол қойылып, компания тарапынан Шиелі ауданында нақты жобалар жүзеге асырылуда. Қазақта «Жақсының жақсылығын айт, нұры тасысын» деген сөз бар. Елбасының тапсырмасымен «Бизнестің әлеуметтік жауапкершілігін» арттыруда «Қазатомпром» ұлттық атом компаниясы» АҚ президенті В.Школьник Шиелі ауданының жұртшылығымен бірнеше мәрте кездесіп, халықтың ұсыныс-пікірімен таныс болды. Соның нәтижесінде бұл уақытқа дейін көп іс атқарылды», - делінген ұжымдық хатта.

	Атап айтқанда, 2007-2010 жылдары Шиелі ауданында 200 орындық «Арман» мәдениет үйі, №127 орта мектеп ғимараты, көп қабатты тұрғын үйдің қараусыз қалған пәтерлері күрделі жөндеуден өткен. Сондай-ақ, 280 орындық «Айналайын» балабақшасы, мүмкіндігі шектеулі балаларға арналған 50 орындық мектеп-интернат пайдалануға беріліп, басқа да түрлі әлеуметтік жобалар жүзеге асырылған. Осы атқарылған шаралардың нәтижесінде қосымша 300-ден аса жұмыс орны ашылған. Жалпы алғанда, 2007-2010 жылдары ұлттық компания әлеуметтік жобаларға 2,5 миллиард теңгеге жуық қаржы жұмсаған. Ал 2010-2012 жылдары Көкшоқы ықшамауданында 150 орындық стадион құрылысы, Майлытоғай ауылында жобалық құны 30 миллион теңгеге жуық жер асты ұңғымасы пайдалануға беріліп, тұрғындар ауыз сумен қамтамасыз етілген. Бұл – бизнестің әлеуметтік жауапкершілігі ұғымын ұлттық компания басшылығының терең түсініп, Елбасы бастамасына кеңінен қолдау көрсетіп, іс жүзіне асырғандығының нақты жемісі.

	Хат иелері бұл табыстарға Президент жүргізіп отырған сарабдал саясаттың арқасында қол жеткізілгеніне тоқталып өтіп, Елбасының еліміздің жарқын болашағы үшін атқарып келе жатқан қызметіне мол табыс тілейді.

	Ұжымдық хатқа Шиелі ауданының ардагерлері С.Оразымбетов, П.Архабаев, Қ.Сүгірбаев, Ө.Исаханов, Ж.Ахметов, А.Ешпанов, С.Сәрсенбаев, Ж.Баетов, С.Аманжолов және Б.Медетбеков қой қойған.     
///Мемлекет басшысы Сортөбе ауылындағы мәдениет үйінде дүнген диаспорасының өкілдерімен кездесу өткізді.
Президент Қазақстанды достықтың, бейбітшілік пен келісімнің, сондай-ақ, барлық этникалық топтардың ортақ отаны болып саналатынын атап өтті. Еліміз түрлі тарихи жағдайларға байланысты, қиын-қыстау заманда мәжбүрлі түрде қазақ жерін паналап келген халықтың бәрін құшақ жая қарсы алғанын айтты. Мемлекет басшысы Қордай ауданында болған оқиғадан дұрыс қорытынды шығару керек екенін мәлімдеді.
– Болған қайғылы оқиға артта қалуы тиіс. Алдағы уақытта тату-тәтті, түсіністікте бірге өмір сүреміз. Біз бұдан сабақ алуымыз керек. Бұрын-соңды мұндай жағдай болған емес. Бұл биліктің де жіберген кемшілігі. Сондықтан мен бірден облыс басшылығын, соның ішінде құқық қорғау органдарының жетекшілерін де ауыстырдым, – деді Мемлекет басшысы.
Қасым-Жомарт Тоқаев Бердібек Сапарбаев төрағалық ететін Үкіметтік комиссия барлық нысандарды қайта қалпына келтіріп, әлеуметтік мәселелерді шешумен айналысатынын айтты. Аймақтағы ахуал жіті бақылауда болады.
Президент  дүнген диаспорасының өкілдерін жастардың тәрбиесіне баса мән беріп, оларды әрбір халықтың мәдениетіне, қазақ тілі мен Қазақстанның мемлекеттік рәміздеріне құрметпен қарауға шақырды.
– Сіздердің балаларыңыз қазақ тілін үйренуі керек. Сондай-ақ орыс тілі мен өзінің ана тілін де білуі қажет. Мемлекет сіздердің мәдениеттеріңіз бен дәстүрлеріңізді сақтап, дамытуға жан-жақты қолдау көрсетеді. Дегенмен сіздер, әсіресе, ауылда тұратын азаматтар мемлекеттік тілді білгендеріңіз аса маңызды, – деді Мемлекет басшысы.
Сонымен қатар Президент жастардың Қордай ауданындағы бірнеше ауылда ғана емес, Қазақстанның барлық өңірінде жұмыс істеуіне мол мүмкіндік бар екенін жеткізді.
– Қазақстан – байтақ әрі бай мемлекет. Еліміздің солтүстігінде құнарлы жерлер бар. Біз неге бір жерде ғана тұрақтауымыз керек? Балаларыңызды солтүстікке, шығысқа қарай жіберіңіздер. Солтүстік, батыс, оңтүстік, шығыста сіздердің балаларыңызға жұмыс істеп, ақша табуға мүмкіндік мол, – деді Қасым-Жомарт Тоқаев.
Мемлекет басшысы жұртшылықты қайғылы оқиғаның қайталануына жол бермеуге шақырды. Өңірдегі құқық қорғау органдарының жаңа басшылығына қоғамдық тәртіп пен тұрғындардың қауіпсіздігін қамтамасыз ету, сондай-ақ, қылмыстың алдын алу жөнінде міндет жүктеді.  
Кездесуде Қордай ауданының Құрметті азаматы Шисыр Динласон кезінде қамқорлық көрсеткен қазақ халқына қонақжайлылығы мен мейірімі үшін алғыс білдірді. Еңбек ардагері жергілікті дүнгендердің болған оқиғаға өкініш білдіріп, кешірім сұрайтынын айтты. Сортөбе ауылдық мектебінің қазақ тілі мен әдебиеті пәнінің мұғалімі Эдик Суларов жергілікті балаларға мемлекеттік тілді, Қазақстан тарихын, қазақ халқының салт-дәстүрін оқытуға ниетті екенін жеткізді.
Кездесу соңында Қазақстан Президенті Қаракемер, Масаншы және Сортөбе ауылдарындағы қоғамдық тәртіпті қамтамасыз ететін Арнайы жедел әрекет ету жасағының жауынгерлерімен, Ұлттық гвардияның әскери қызметшілерімен әңгімелесті. 




///Мемлекет басшысы Қасым-Жомарт Тоқаев Ресей Федерациясының Президенті Владимир Путинді туған күнімен құттықтап, зор денсаулық, бақ-береке және Ресей халқының игілігі жолындағы еңбегіне табыс тіледі.
Владимир Путин Қасым-Жомарт Тоқаевқа құттықтағаны үшін ризашылық білдіріп, достық пен тату көршіліктің берік қарым-қатынасына құрылған Қазақстан мен Ресей арасындағы ынтымақтастықтың жоғары деңгейде екенін атап өтті.
Екі елдің басшылары алдағы жұмыс кестесін ақылдасты. Оның ішінде, биылғы 6-7 қараша күндері Омбы қаласында өтетін Қазақстан мен Ресей ынтымақтастығының XVI аймақаралық форумына дайындық барысын талқылады.
///Қазақстан Президенті Алматы қаласындағы жұмыс сапары барысында жаяу жүргіншілерге ыңғайланып қайта жөнделген Жібек жолы, Панфилов көшелерін және «Астана» алаңын аралап көрді.
Мемлекет басшысына Алматы қаласының тұрғындар мен қонақтар үшін жайлылығын арттыру мақсатымен жүргізілген ауқымды қайта жөндеу жұмыстарының басты нәтижелері туралы мәлімделді.
Сондай-ақ, Нұрсұлтан Назарбаевқа қаланы абаттандыру, жаяу жүргіншілер мен жол қозғалысындағы көлік жүргізушілердің қауіпсіздігін қамтамасыз етудің тиімділігіне бағытталған заманауи шешімдер жөнінде айтылды.

///Мемлекет басшысы жұмыс сапары барысында батырдың отбасы тұрып жатқан үйге барды. Қазақстан Президентіне қызмет барысында ерлікпен қаза тапқан Ғазиз Байтасовтың құрметіне қойылған ескерткіш тақта, оның фотосуреттері, медальдары мен жеке заттары көрсетілді.
Қасым-Жомарт Тоқаев Халық қаһарманының жұбайымен және ұлдарымен әңгімелесу барысында Ғазиз Байтасовтың өте жауапты әрі қиын сәтте өз ісіне адал болғанын, оның ерлігі ешқашан ұмытылмайтынын атап өтті.



///Қазақстан Президентіне әдебиеттің қазіргі жағдайы мен дамуы, Жазушылар одағының атқарған жұмыстары және алдағы жоспары жөнінде мәлімет берілді.
Сонымен қатар Жазушылар одағының төрағасы Ұлықбек Есдәулет  биыл елімізде өтетін Азия елдері қаламгерлерінің форумына дайындық мәселесі жайлы баяндады.
Қасым-Жомарт Тоқаев ұлттық рухани әлеуетті ілгерілету ісінде ақын-жазушылар қауымы маңызды рөл атқаратынын атап өтті.
Соңында Мемлекет басшысы Жазушылар одағының жұмыстарына жоғары баға беріп, қаламгерлерге шығармашылық табыс тіледі.


///2021 жылғы 6 тамызда Түрікменбашы қаласында Қазақстан Республикасының Президенті, Қырғыз Республикасының Президенті, Тәжікстан Республикасының Президенті, Түрікменстан Президенті және Өзбекстан Республикасының Президентінің қатысуымен Орталық Азия Мемлекеттері басшыларының Консультативтік кездесуі өтті.
Мемлекеттер басшылары достық, өзара құрмет пен сенім, сындарлық және өзара түсіністік жағдайында өткен келіссөздердің қорытындылары бойынша,
тарихи қалыптасқан достық және тату көршілік қатынастар негізінде өңірлік ынтымақтастықты дамытудың үдемелі процесін атай отырып,
Біріккен Ұлттар Ұйымы Жарғысының қағидаттарын негізге ала отырып және халықаралық құқықтың жалпыға бірдей танылған нормаларын сақтауға өзінің берік бейілділігін растай отырып,
өзара құрмет, тең құқылық, бір-бірінің мүдделерін ескеру негізінде келіссөздер мен консультациялар арқылы Орталық Азия өңірін дамытудың өзекті мәселелерін қарау және шешу қажеттігін атап көрсете отырып,
өз мемлекеттерінің өңірдегі бейбітшілікті, тұрақтылық пен қауіпсіздікті қамтамасыз ету мүддесінде ашық және кең ауқымды өзара іс-қимылға әзірлігін атай отырып,
саясат, орнықты және тұрақты даму, сауда-экономикалық және инвестициялық-қаржылық, көлік-коммуникациялық, су-энергетикалық, ақпараттық-технологиялық, экологиялық және мәдени-гуманитарлық ынтымақтастықты қоса алғанда, өзара мүдделілік білдірілген барлық салалардағы қатынастарды одан әрі кеңейтуге және нығайтуға деген жалпы ұмтылысты негізге ала отырып,
Орталық Азия мемлекеттерінің маңызды жаһандық және өңірлік проблемаларды шешудегі бірлескен бастамаларының әлемдік аренада елеулі нәтижелері бар екенін атап өте отырып,
жаһандық сын-тегеуріндер мен қауіптерге, оның ішінде коронавирустық инфекция пандемиясына қарсы іс-қимылда, сондай-ақ оның теріс салдарын бірлесіп еңсеруде өңір мемлекеттерінің тығыз әріптестігінің маңыздылығын атап көрсете отырып,
Орталық Азия Мемлекеттері басшыларының жүйелі түрдегі Консультативтік кездесулері өңірдегі көпжақты мемлекетаралық ынтымақтастықты одан әрі нығайтуға ықпал ететін өзекті мәселелер бойынша ұсыныстарды талқылауға және енгізуге мүмкіндік беретінін тағы да растай отырып,
төмендегіні мәлімдейді:
1.      Мемлекетер басшылары биылғы Консультативтік кездесу Орталық Азия мемлекеттері тәуелсіздігінің 30 жылдығы қарсаңында өтіп жатқанын атап өтеді.
Осы орайда Тараптар аталған форумның Орталық Азия елдері арасындағы қатынастарды одан әрі нығайту және дамыту ісіндегі тарихи маңыздылығын айрықша атап көрсетеді.
2.     Тараптар екіжақты және көпжақты іс-шаралар өткізу, Орталық Азия өңірінің барлық мемлекеттерінің бейбіт дамуына, өркендеуі мен тұрақтылығына жәрдемдесу мақсатында өзара сапарларды жүзеге асыру жолымен көпжақты өзара іс-қимылды кешенді дамытудың өзектілігі мен қажеттілігін растайды.
3.   Тараптар Түрікменбашы қаласындағы Консультативтік кездесу қауіпсіздік пен тұрақтылықты қамтамасыз ету, сауда, экономика және инвестициялар, көлік және транзит, ауыл шаруашылығы және азық-түлік қауіпсіздігі салаларында өнеркәсіптік кооперация, су-энергетикалық ресурстар, қоршаған ортаны қорғау, туризм, ғылым, білім, мәдениет және гендерлік теңдік мәселелерінде өңірлік өзара тиімді ынтымақтастықты одан әрі дамытудың перспективалық бағыттарын, нысандары мен тетіктерін жан-жақты қарауға мүмкіндік бергенін атап өтеді.
4.      Мемлекет басшылары өз елдерінің әлеуетін өңірде қауіпсіз, тұрақты, кең және ашық әріптестікке арналған кеңістік қалыптастыру мүддесіне пайдаланудың маңыздылығын атап өтеді.
Осыған орай Тараптар сыртқы істер министрліктері, дипломатиялық өкілдіктер, консулдық мекемелер, сондай-ақ Орталық Азия мемлекеттерінің БҰҰ жанындағы тұрақты өкілдіктері мен басқа да халықаралық ұйымдар желісі бойынша консультациялар өткізудің, байланыстар мен оларды нығайтудың маңыздылығын атап көрсетеді.
5.      Тараптар БҰҰ Бас Ассамблеясы Халықаралық бейбітшілік және сенім жылы деп жариялаған биылғы 2021 жылы халықаралық қоғамдастықтың Біріккен Ұлттар Ұйымы тұлғасында қабылдаған кең ауқымды және ұзақ мерзімді стратегияларды, тұжырымдамалар мен бағдарламаларды іске асыру ісінде нақты нәтижелерге қол жеткізу мақсатында Орталық Азия мемлекеттерінің халықаралық аренадағы шоғырланған қызметін жандандыру қажет деп есептейді.
6.     Мемлекеттер басшылары 2021 жылы Орталық Азияда, Ядролық қарудан азат аймақ туралы шартқа қол қойылуының 15 жылдығы, сондай-ақ Семей ядролық сынақ полигоны жабылуының 30 жылдығы аталып өтетініне ерекше тоқталды.
Осыған байланысты Президенттер Орталық Азиядағы, Ядролық қарудан азат аймақ туралы шартты іске асыру бойынша өңір мемлекеттерінің белсенді ынтымақтастығын жалғастыруға дайын екендіктерін білдірді және ядролық қарусыздану мен таратпау ісінде күш-жігерді шоғырландыру мақсатында басқа да ядролық қарусыз аймақтармен өзара іс-қимылды жандандыру қажеттігін атап өтті.
7.     Тараптар көрші Ауғанстандағы жағдайдың жуық арадағы реттелуі Орталық Азиядағы қауіпсіздік пен тұрақтылықты сақтау мен нығайтудың маңызды факторларының бірі болып табылатынын растайды. Осыған орай, Тараптар Ауған қоғамындағы азаматтық бейбітшілік пен келісімге жедел қол жеткізуге жан-жақты көмек көрсетуге дайын екендіктерін білдірді.
Осы орайда Тараптар барлық мүдделі мемлекеттер мен халықаралық ұйымдардың Ауғанстандағы қауіпсіздік пен тұрақтылықты қамтамасыз етуге, елдің әлеуметтік-экономикалық инфрақұрылымын қалпына келтіруге және оны әлемдік шаруашылық байланыстарға тартуға бағытталған күш-әрекеттерін қолдайды.
8.      Тараптар өңірді дамытудың өзекті мәселелерін жүйелі түрде қарау үшін тұрақты жұмыс істейтін консультативтік платформа ретінде Орталық Азиядағы қауіпсіздік пен ынтымақтастық жөніндегі диалог құру мәселесін пысықтауды қолдады.
9.     Тараптар Орталық Азия өңірінің тұрақты дамуын сауда-экономикалық, инвестициялық, өнеркәсіптік, қаржылық, энергетикалық, ауыл шаруашылығы, коммуникациялық, әлеуметтік, экологиялық және өзара мүдделі басқа да салалардағы байланыстарды одан әрі нығайту арқылы қамтамасыз ету бірінші кезектегі міндет деп санайды.
Қаржы жүйесін бірлесіп дамыту және өңірге инвестициялар тарту мақсатында Тараптар «Астана» халықаралық қаржы орталығы алаңын Орталық Азия өңірі елдерін, сондай-ақ шетелдік инвесторлармен байланыстыратын экономикалық платформа ретінде пайдалануға келісті.
10.    Тараптар Орталық Азия мемлекеттері арасындағы көші-қон процестерін реттеу саласындағы құзыретті органдардың өзара іс-қимылын күшейтудің маңыздылығын, сондай-ақ еңбекші көшіп-қонушылардың құқықтары мен мүдделерін қорғауды қамтамасыз ету, оларға құқықтық, әлеуметтік, ақпараттық-консультациялық көмек көрсету қажеттігін мойындайды.
11.    Тараптар өзара тауар айналымын арттырудың маңыздылығын және өңірдегі сауда рәсімдерін жеңілдету жөніндегі міндеттерді тиімді шешуге өзара тиімді ортақ тәсілдерді одан әрі әзірлеу қажеттігін атап өтеді.
Тараптар өзара сауданы ұлғайту, шекара маңындағы аумақтарда сауда-өндірістік алаңдарды, сондай-ақ көтерме-тарату орталықтары желісін дамытуды қоса алғандағы бірлескен экономикалық жобаларды іске асыру мақсатында Орталық Азия мемлекеттерінің іскер топтары мен өңірлері арасындағы ынтымақтастықты кеңейту жөніндегі жұмысты жандандыру қажеттігін атап өтеді.
12.    Тараптар авиациялық, автокөлік, теміржол, өзен және теңіз көлігіне арналған жаңа халықаралық бағыттар құру мен жұмыс істеп тұрғандарын жаңғырта отырып, мультимодальдық көлік дәліздерін, логистиканың, сауда мен туризмнің халықаралық көпфункционалды орталықтарын, тауарлар мен жүктердің еркін және кедергісіз транзитін қамтамасыз ету, үздік халықаралық тәжірибелерге сәйкес трансшекаралық рәсімдерді жеңілдету және өңірдің транзиттік әлеуетін тиімді пайдалануды қамтамасыз ететін басқа да бірлескен инфрақұрылымдық жобаларды іске асыру мақсатында көлік-транзит саласындағы көпжақты ынтымақтастықты одан әрі тереңдетудің маңыздылығын айрықша атап көрсетеді.
Тараптар «Солтүстік – Оңтүстік» және «Шығыс – Батыс» халықаралық дәліздерін бірлесіп дамытуға барынша күш салады.
Тараптар Көлік коммуникациялары жөніндегі өңірлік кеңес құруды жеделдету, өңір мемлекеттері қатысатын тиімді халықаралық көлік дәліздерін қалыптастыру бойынша іске асырылып жатқан және перспективалы жобаларды ескере отырып, Орталық Азияда көлік жүйесін бірлесіп дамыту жөніндегі бағдарлама мен келісімді келісу қажеттігін атап өтті.
Тараптар өзбек тарапының Біріккен Ұлттар Ұйымы аясындағы Көліктік-коммуникациялық өзара байланысты дамытудың өңірлік орталығын құру туралы бастамасын қолдады.
Тараптар өңірлік қосылған құн тізбектерін және бірлескен өнеркәсіптік кластерлерді құру, цифрлық экономиканы ілгерілетудегі ынтымақтастықты арттыру арқылы өзара сауда көлемін ұлғайтуға ниеттеніп отыр.
13.    Тараптар сауда-экономикалық, энергетикалық, көліктік-логистикалық және инновациялық бағыттарда өзара ынтымақтастыққа мақсатты және жүйелі сипат беру мақсатында Орталық Азия елдерінің өнеркәсіпшілері мен кәсіпкерлерінің бесжақты кеңесін құру қажеттігі туралы мәлімдеді.
14.    Тараптар әлеуметтік және экономикалық өсудің жаңа көздерін іздеу мақсатында инновациялық бағдарламалар мен жобаларды бірлесіп іске асыру үшін күш-әрекеттерді біріктіруге, сондай-ақ ғылым, технологиялар мен инновациялар саласындағы тиімді ынтымақтастыққа қолдау көрсетуге, ғылыми зерттеулерді бірлесіп жүргізуге, ғылыми-зерттеу орталықтары арасында тәжірибе алмасуға ниет білдіреді.
15.    Тараптар Жоғары оқу орындары арасындағы және ғылыми алмасулардың өңірлік бағдарламасын әзірлеу арқылы ректорлар форумдары, ғылыми конференциялар мен ғылыми-педагогикалық және студенттік жұртшылық пен жастар симпозиумдары шеңберінде білім беру, «ғылыми дипломатия» саласындағы ынтымақтастықты тереңдетуді қолдайды.
Тараптар ақпараттық-коммуникациялық технологиялардың дамуы мен пайдаланудағы прогресті, сондай-ақ күнделікті өмірге деген үдемелі әсерін атап көрсетеді. Мемлекеттер халықаралық құқық қағидаттары мен нормаларын сақтай отырып, ақпараттық қауіпсіздіктің жаңа қатерлерін еңсеру мақсатында күш-жігер біріктіруге ниетті.
16.    Орталық Азия мемлекеттерінің барлығы климаттың өзгеру салдарын жұмсарту және оған бейімделу, шөлейттенуге қарсы күрес, су-энергетикалық ресурстарды ұтымды пайдалану, қоршаған орта мен экологияны қорғау, мұздықтарды сақтау және уран қалдықтары қоймаларын рекультивациялау, жаңартылатын энергия көздерін дамытуды қоса алғанда, қорларды үнемдейтін және жасыл технологияларды енгізуге бағытталған жобалар мен бағдарламаларды ілгерілету саласындағы өңірлік ынтымақтастықты нығайту қажеттігін атап өтті.
Тараптар осы салаларда өңірдегі орнықты даму мақсаттарына қол жеткізу үшін ұзақ мерзімді және өзара тиімді ынтымақтастық тетіктерін жетілдіру үшін бірлескен күш-жігер жұмсауға дайын.
Тараптар өңірдің барлық елдерінің мүдделерін ескеретін Орталық Азиядағы су-энергетикалық мәселелерді шешуге қолғабыс ету үшін қолданыстағы және салынып жатқан гидроэнергетикалық объектілердің маңыздылығын атап өтті.
Тараптар БҰҰ Бас Ассамблеясының 75-ші сессиясының «Табиғат шекара танымайды: трансшекаралық ынтымақтастық – биоәртүрлілікті сақтаудың, қалпына келтірудің және тұрақты пайдаланудың негізгі факторы», «Тұрақты дамуға арналған су» 2018-2028 жылдардағы іс-қимылдардың халықаралық онжылдығының мақсаттарына қол жеткізу барысына ортамерзімді жан-жақты шолу бойынша Біріккен Ұлттар Ұйымының конференциясы», «Арал өңірін экологиялық инновациялар мен технологиялар аймағы деп жариялау», «Біріккен Ұлттар Ұйымы мен Аралды құтқару жөніндегі халықаралық қор арасындағы ынтымақтастық», «Қазақстандағы Семей өңірі халқын оңалту, қоршаған ортасын қалпына келтіру және экономикалық даму мақсатындағы халықаралық ынтымақтастық және іс-шараларды үйлестіру» қарарларын қабылдау сияқты халықаралық және өңірлік бастамаларды тұтас түсінуге қол жеткізудің және БҰҰ алаңында ілгерілетудің маңыздылығын атап көрсетеді.
Жаһандық климаттың өзгеруінің әлемдегі, атап айтқанда Орталық Азиядағы мұздықтарға теріс әсерін ескере отырып, Мемлекеттер басшылары Тәжікстан Республикасы Президентінің 2025 жылды Халықаралық мұздықтарды сақтау жылы деп жариялау және Мұздықтарды қорғау халықаралық қорын құру туралы ұсынысын қолдады.
Мемлекеттер басшылары Түрікменстан Президентінің Төмен көміртекті энергетиканы дамыту жөніндегі шараларды жүзеге асыруға бағытталған БҰҰ Стратегиясын әзірлеу туралы бастамасына, сондай-ақ БҰҰ аясында энергетикадағы басым бағыттардың бірі ретінде сутегін дамыту жөніндегі халықаралық «Жол картасын» құруға қолдау білдірді.
17.    Мемлекеттер басшылары өңірдегі, оның ішінде Арал теңізі бассейніндегі, әсіресе экологиялық дағдарыс пен климат өзгеруінің теріс әсеріне ұшыраған аймақтардағы әлеуметтік-экономикалық және экологиялық жағдайды сауықтырумен байланысты проблемаларды кешенді шешу үшін күш-жігерді шоғырландырудың маңыздылығын мойындады.
18.    Тараптар судың, атмосфералық ауаның ластануын азайтуға, мұздықтарды, жердің тозуын сақтауға, орман екпелері алаңдарын ұлғайтуға, табиғат апаттарының, оның ішінде су тасқыны, сел тасқыны, құрғақшылық тәуекелдерін азайтуға, сондай-ақ таза ауыз сумен қамтамасыз етуге бағытталған келісілген шаралар қабылдау қажеттігін атап өтті.
Мемлекеттер басшылары Орталық Азияның барлық мемлекеттерінің мүдделері мен қатысуын ескере отырып, Аралды құтқару жөніндегі халықаралық қордың ұйымдық құрылымы мен шарттық-құқықтық базасын жетілдіру жөнінде жүргізіліп жатқан жұмыстардың маңыздылығын атап өтті.
19.    Бүгін, адамзат жаңа жаһандық қауіп-қатерге - коронавирустық инфекцияның пандемиясына тап болған кезде, Орталық Азия мемлекеттері осы инфекцияның таралуына қарсы кешенді шаралар қабылдап жатыр.
Осы бағыттағы қадамдарын әлемдік қоғамдастықтың қызметімен толық үйлестіре отырып, тараптар коронавируспен күресте маңызды халықаралық бастамаларды қолдайды.
Мемлекеттер басшылары Қазақстан Республикасы Президентінің БҰҰ аясында Аурулар және биоқауіпсіздікті бақылау жөніндегі өңірлік орталықтар желісін құру, сондай-ақ БҰҰ аясында арнайы көпжақты орган - БҰҰ Қауіпсіздік Кеңесіне есеп беретін Биологиялық қауіпсіздік жөніндегі халықаралық агенттік құру туралы бастамасына қолдау білдірді.
Осыған орай, Тараптар ғылыми дипломатия желісі бойынша өзара іс-қимылды жандандыруға, ғалым-медиктердің, сарапшылар мен білімнің өзге де аралас салаларындағы мамандардың жүйелі қарым-қатынасы үшін барлық қажетті жағдайларды жасауға келісті.
Орталық Азия мемлекеттерінің қауіпті инфекциялардың таралуына қарсы іс-қимыл жасау ісіндегі күш-жігерін шоғырландыру мақсатында Тараптар вирустардың және басқа да инфекциялардың шығу табиғатын, олар тудыратын аурулардың шығу нысандарын, инфекциялық ауруларды емдеу және алдын алу әдістерін зерделеу жөніндегі өңірлік тетік құру туралы мәселені қарау қажет деп санайды.
20. Азық-түлік жүйелерінің тұрақтылығын арттыру қажеттілігі тұрғысынан Тараптар жеткізу тізбегін қолдауға және азық-түлік пен күнделікті қажет тауарларға арналған «жасыл дәліздер» тетіктерін кеңінен енгізуге келісті.
21.    Тараптар Орталық Азияны мекендейтін халықтардың мүддесі үшін және БҰҰ жариялаған Мәдениеттерді жақындастырудың халықаралық онжылдығы рухында мәдениетаралық диалогты дамытуға, алуан түрлі мәдениеттер мен ұлтаралық толеранттылықты сақтауға және көтермелеуге, этносаясатты, өңірдің материалдық және материалдық емес мәдени және табиғи мұрасын зерделеу мен қорғау саласында ынтымақтасуға және өзара қолдау көрсетуге, әдеби байланыстарды жетілдіруге, халықаралық фестивальдар, форумдар мен конкурстар өткізуге, музыка, театр, бейнелеу және қолөнері, кинематография, телерадио хабарларын тарату, мұрағат, мұражай мен кітапхана ісі саласындағы өзара іс-қимылды тереңдетуге және азаматтар, ең алдымен жастар арасындағы тікелей байланыстар мен туристік алмасуларды дамытуға келісті.
Осы бағыттағы өзара іс-қимылға жүйелі және тұрақты сипат беру мақсатында Тараптар «Орталық Азия: ортақ тарих және ортақ болашақ» атты мәдени-гуманитарлық алмасудың бірыңғай платформасы ретінде Орталық Азия мәдени диалог форумын құруға уағдаласты.
22. Спорттың халықтар арасындағы достықты нығайтудағы маңызды рөлін ескере отырып, Мемлекеттер басшылары дене шынықтыру мен спортты дамытуды жалғастыруға, Тараптар аумақтарында халықаралық спорттық-бұқаралық іс-шараларды өткізуге қолдау көрсетуге, дене шынықтыру, спорт ұйымдары мен мекемелері арасындағы ынтымақтастықты көтермелеуге келісті. Сондай-ақ ұлттық спорт түрлерін халықаралық спорт аренасына ілгерілету бойынша Тараптар күш-жігерді шоғырландыруы қажет екені аталып өтті.
23.    Мемлекеттер басшылары туризм саласында, оның ішінде пандемиядан кейін осы секторды жедел қалпына келтіру және өңір елдері арасындағы туристік алмасуды жандандыру мақсатындағы тығыз өзара іс-қимылдың қажеттігін атап өтті.
Сондай-ақ Тараптар трансшекаралық аумақтарда туристік аймақтар мен кластерлер құру, Орталық Азияда бірыңғай кеңістік құру мақсатында туристік өнімдер мен бағыттарды бірлесіп ілгерілету жұмыстарын жандандыруға келісті.
Тараптар халықаралық және ішкі туризмді дамытуға қатысатын ұйымдар және туризм саласындағы мемлекеттік басқару органдары мен туристік компаниялар арасындағы тығыз ынтымақтастықты қолдайды.
Тараптар туристік қызметті дамыту туралы ақпаратпен, баспа материалдарымен, фильмдермен алмасуда, жарнамалық кампаниялар, конференциялар мен семинарлар өткізуде, көрмелер мен жәрмеңкелер ұйымдастыруда одан әрі ынтымақтастық жасайтын болады.
24.    Мемлекеттер басшылары сыртқы саяси ведомстволарға 2022-2024 жылдарға арналған өңірлік ынтымақтастықты дамыту жөніндегі жол картасы жобасын (Орталық Азия Мемлекеттері басшыларының консультативтік кездесулерінің қорытындылары бойынша) бекіту жұмыстарын жуық арада аяқтауды тапсырды.
25.    Мемлекеттер басшылары сыртқы саяси ведомстволарға Орталық Азия Мемлекеттері басшыларының келесі Консультативтік кездесуінде XXI ғасырда Орталық Азияны дамыту мақсатында достық, тату көршілік және ынтымақтастық туралы шартқа қол қоюды дайындауды тапсырды.
26.    Президенттер Орталық Азия Мемлекеттері басшыларының Консультативтік кездесулерінің Бірыңғай рәмізін пайдалану туралы шешім қабылдады және ол туралы Ережені мақұлдады.
27.    Президенттер Орталық Азия Мемлекеттері басшыларының Құрмет белгісін бекіту туралы шешім қабылдап, Құрмет белгісі туралы Ереже мен оның Сипаттамасын мақұлдады.
28.    Мемлекеттер басшылары Түрікменбашы қаласында өтіп жатқан Орталық Азия елдері әйелдер диалогының форумына, Орталық Азия елдерінің Экономикалық форумына, Орталық Азия елдерінің Ұлттық өнімдер халықаралық көрмесіне, Орталық Азия елдерінің Ұлттық тағамдар халықаралық фестиваліне және Орталық Азия елдерінің Мәдениет және өнер шеберлерінің салтанатты концертіне жоғары баға берді.
Мемлекеттер басшылары Сыртқы істер министрлеріне Орталық Азия Мемлекеттері басшыларының төртінші Консультативтік кездесуін өткізу мерзімі мен орны бойынша ұсыныстар дайындауды және Консультативтік кездесудің күн тәртібін әзірлеуді тапсырды.
Консультативтік кездесу дәстүрлі достық, шырайлы және сенімді атмосферада өтті.
Мемлекеттер басшылары Түрікменстан Президенті Гурбангулы Мяликгулыевич Бердімұхамедовке қонақжайлылығы және Консультативтік кездесуді жоғары деңгейде ұйымдастырғаны үшін ризашылық білдірді.
 
Түрікменбашы қ., 2021 жылғы 6 тамыз
 
///
	 

	Кеңес жұмысына мемлекеттік органдардың, ұлттық компаниялардың басшылары, Ұлттық кәсіпкерлер палатасының және бизнес-қоғамдастықтың өкілдері қатысты.

	Отырыс барысында отандық бизнес пен инвестицияны дамытудың маңызды мәселелері талқыланды.

	Қазақстан Президенті кәсіпкерлік экономиканың нақты қозғаушы күші екенін атап өтті.

	- Шағын және орта бизнес – орта таптың берік іргетасы. Жалпы алғанда, бұл секторда оң қарқын байқалып отыр: өткен жылдың қорытындысы бойынша бизнеспен айналысатындар саны 8 пайызға артып, 2,6 миллион адамға жетті, ал  шағын және орта кәсіпкерлік субъектілері шығарған өнімдер 9 триллион теңгені құрап, жылдық өсім көрсеткіші 3,3 пайыз болды, - деді Мемлекет басшысы.

	Нұрсұлтан Назарбаев сонымен қатар оң үрдістермен бірге жағымсыз жайттар да орын алып отырғанын атап өтті.

	- Соңғы жылдарда экономикадағы шағын және орта бизнестің үлесі ішкі жалпы өнімнің 17 пайызы деңгейінде тоқтап тұр. Кәсіпкерлік субъектілерінің саны көп екеніне қарамастан, республикалық бюджет төлемінің 70 пайызын небәрі төрт жүз салық төлеуші ғана қамтамасыз етті. Ал бұл барлық бизнесмендердің 0,2 пайызы ғана. Негізгі капиталға деген ішкі жеке инвестицияның өсу  қарқыны ішкі жалпы өнімнің өсу қарқынынан қалып келеді. Егер дағдарыс кезеңіне дейін олардың ішкі жалпы өнімдегі үлесі 18,4 пайызды құраған болса, 2013 жылдың қорытындысы бойынша небәрі 13 пайызды құрады. Шетелдік тікелей инвестициялар ағыны 2013 жылы 9,7 миллиардты құрады, бұл 2012 жылғы көрсеткіштен 4 миллиардқа кем, – деді Қазақстан Президенті.

	Мемлекет басшысы негізгі міндет бизнеске Экономикалық ынтымақтастық және даму ұйымы елдері деңгейінде жағдай туғызу болып отырғанына және бұл үшін кешенді шаралар қабылдау, атап айтқанда, мемлекеттік реттеуді анағұрлым жақсарту қажеттігіне тоқталды. 

	- Мен бұл бағыттағы түбегейлі шаралар туралы жарлыққа қол қойдым. Бизнесті тексеруге мораторий жарияланды. 2015 жылдан бастап жоспарлы тексерулер өткеннің үлесінде қалуға тиіс. Біз мұндай мораторийді бірінші рет енгізіп отырғанымыз жоқ. Бірақ оны жойған кезде қайтадан шағым қаптап түседі. Бұл мәселеге қайта оралмау үшін Үкімет менің Жарлығымды сапалы орындағаны жөн, - деп атап өтті Нұрсұлтан Назарбаев.

	Қазақстан Президенті биылғы жылы рұқсат беру және ескерту  жүйесін түбегейлі жеңілдететін заң қабылданатынын, сондай-ақ, рұқсат беруді автоматтандыру аяқталатынын айтты.

	- Осыдан бастап нормативтік құқықтық актілердің барлық жобалары  бизнеске қатысты реттегіш ықпалды анықтау үшін сынақтан өткізіледі. Мемлекеттік қызмет көрсетудің барлық бизнестік үдерістеріне жан-жақты талдау жүргізу керек. Бұл жұмысты Кәсіпкерлер палатасының өңірлік өкілдіктерін қатыстыра отырып, жергілікті жерден бастау қажет. Әкімдіктер оларға толық қолдау көрсетуге тиіс, – деді Мемлекет басшысы.

	Нұрсұлтан Назарбаев Үкіметке жергілікті органдармен бірге Ұлттық кәсіпкерлер палатасымен бірлескен іс-қимыл регламентін бекітуді тапсырды.

	- Палата бизнесмендердің құқықтары мен мүдделерін сақтауға белсене қатысуға тиіс. Мұны мәселен, Президенттің бизнесті қорғау сайтына түскен шағымдарды қарау кезінде палатаның қатысуын қамтамасыз етуден бастаған жөн. Бұл ахуалды мемлекеттік органға тәуелсіз бағалауға мүмкіндік береді, – деді Қазақстан Президенті. 

	Мемлекет басшысы Қазақстанда бизнес-омбудсмен институты енгізіліп жатқанын, өндіріске немесе елдегі инфрақұрылымдық жобаларға айтарлықтай қаржы салатын ұлттық инвесторлар оның жеке қорғауында болуы тиістігін еске салды.

	Қазақстан Президенті сондай-ақ экономиканы дамытуға Ұлттық қордан 1 триллион теңге бөлінетінін атап өтті.

	– Тек биылдың өзінде экономикаға 500 миллиард теңге бөлінеді. Соның 100 миллиард теңгесі шағын және орта бизнеске, 250 миллиард теңгесі проблемалы несиелерді шешуге, 150 миллиард теңгесі индустрияландыру жобалары мен олардың инфрақұрылымдарына жұмсалады. Бұл қаражат келесі аптада бөлінеді. Комиссия құрылып, аталған қаражаттың жұмсалуын қадағалайтын болады, – деді Мемлекет басшысы.

	Қазақстан Президенті сондай-ақ қолжетімді теңге нарығын дамыту үшін ынталандыру пакетін әзірлеуді, яғни қаржы секторын долларсыздандыруды және Бірыңғай жинақтаушы зейнетақы қорының активі секілді ішкі инвестиция көздерін іске қосуды тапсырды.

	– Ұлттық банкке Үкіметпен бірлесіп, 1 маусымға дейін Қор активтерін инвестициялау,  соның ішінде банктерге ұзақмерзімді депозиттер салу арқылы инвестициялау стратегиясын әзірлеуді тапсырамын, – деді Нұрсұлтан Назарбаев.

	Мемлекет басшысы 2017 жылғы 1 қаңтардан бастап табысты жаппай жариялау, оның соңын ала шығыстарды жаппай жариялау енгізілетіні туралы еске салды.

	– Бұл шара экономикамыздың үлкен бөлігін «көлеңкеден» шығаруға септігін тигізеді және бізді дамыған елдердің экономикалық транспаренттілік деңгейіне жақындатады. Көлеңкелі экономика – орнықты дамудың бірінші жауы және сыбайлас жемқорлықтың жақсы жолдасы. Сөйте тұра, барлық дамыған экономикалар табысты жаппай декларациялау үдерісін тек ХХІ ғасырдың басында ғана аяқтап, жолға қойды, – деді Қазақстан Президенті.

	Нұрсұлтан Назарбаев әлемдік тәжірибеде табысты жаппай жариялауды енгізер алдында капиталды жаппай амнистиялау жүргізілетінін атап өтті.

	– Ұлттық банкке Үкіметпен бірлесіп, капиталды амнистиялау туралы заң жобасын әзірлеуді және менің қарауыма биылғы 1 маусымға дейін енгізуді тапсырамын. Біздің алдыңғы талпыныстарымыздан айырмасы, бұл акция табысты жаппай жариялауды енгізгенге дейін жалғасуы тиіс. Жеделдікті, құпиялылықты, нарықтылықты және бағдарламаның әділдігін қамтамасыз ету қажет, – деді Мемлекет басшысы.

	Қазақстан Президенті қуатты кәсіпкерлікті дамыту үшін қазақстандық бизнеске жаңа экспорттық нарықтар керек екендігін атап өтті. Сондықтан экономикалық интеграция шешуші мәнге ие болады.

	– Біз бұған саналы түрде келе жатырмыз. Бүгінде ешкім тұйық кеңістікте өмір сүрмейді. Егер ресейлік нарық бізге барлық бағыттар бойынша ашылатын болса, еліміздегі өнім шығару уақыт өте келе 8 есеге ұлғаяды, – деді Нұрсұлтан Назарбаев.  

	Мемлекет басшысы қалыптасқан кәсіпкерлік ортаның маңызды белгісі өзін өзі реттеуге қабілеттілік болып саналатынын атап айтты.

	– Палата тиісті заң жобасын әзірлеуге белсене араласуы қажет. Мемлекет өз кезегінде өзін өзі реттейтін ұйымдарды бақылауды жүзеге асыра отырып,  нарықтың барлық субьектілерін қадағалаудан бас тартуы тиіс, – деді Қазақстан Президенті.

	Нұрсұлтан Назарбаев 2009 жылы дағдарыс уақытында мемлекеттің экономикаға қатысуын ұлғайтуға мәжбүр болғанын еске салды.

	– Қазір жеке сектордан шығатын уақыт келді. Сол себепті біз жекешелендірудің екінші толқыны туралы мәлімдедік. Ұлттық кәсіпкерлер палатасы осы үдеріске белсене қатысып, оның ашықтығын қамтамасыз етуі және қосымша серпін беруі тиіс. Мемлекеттің нарықтық ортаның қай тұсында және қалай қатысатындығының айқын көрінісі керек, – деді Мемлекет басшысы.

	Қазақстан Президенті алдағы ЭКСПО-2017 көрмесі көптеген бизнесмендер үшін зор мүмкіндіктер жолын ашуы тиістігін атап өтті. 

	- Алдын ала бағалау бойынша, ЭКСПО құрылысының бірінші кезеңінде миллион метр кабель өнімі, жарты миллион тонна цемент, көп көлемде арматура, кірпіш қажет болады. Осының бәрін біз өзіміз өндіре аламыз. Сондықтан «Астана ЭКСПО-2017» Ұлттық компаниясына және кәсіпкерлер палатасына бизнестің көрмені дайындауға қатысуының арнаулы бағдарламасын бірлесіп әзірлеуді тапсырамын, - деді Нұрсұлтан Назарбаев. Мемлекет басшысы қазір индустрияландыру бағдарламасының екінші кезеңін әзірлеу аяқталып жатқанын хабарлады.

	- Біздің дәстүрлі салаларымызды – мұнай-газ, тау-кен металлургиясы салаларын және ауыл шаруашылығын дамытқан жөн. Дәл осы салаларда біздің салыстырмалы экономикалық басымдықтарымыз бар. Мақсат – осы салаларды бәсекеге қабілетті және өнімділігін жоғары ету. Сондай-ақ, өңдеуші өнеркәсіпті, бірінші кезекте мұнай өңдеуді, мұнай химиясын, машина жасауды, ауыл шаруашылығы өнімдерін өңдеуді, тамақ өнеркәсібін дамыту маңызды. Негізгі міндет – дәстүрлі салалардың базасында экономикамызды әртараптандыру, - деді Қазақстан Президенті.

	Сондай-ақ, басты бағыттар ретінде Нұрсұлтан Назарбаев туризм және қызмет көрсету секторын дамытуды, ғылымды қажетсінетін экономика үшін негіз қалыптастыруды атады.

	Қазақстан Президенті қойылған барлық міндеттерді орындау үшін жоғары білікті техникалық мамандардың қажет болатынын атап өтті.

	– Бүгінде жоғары оқу орындарының студенттері мен техникалық өндірістік білім беруді ұйымдастырудың ара қатынасы – 50/50, ал экономикасы дамыған елдерде бұл көрсеткіш әдетте – 40/60. Егер біз техникалық мамандарды жеткілікті даярламайтын болсақ,  индустрияландыру ісінде табысқа жете алмаймыз. Дүниежүзілік банктің 192 ел  экономикасын зерттеу негізіндегі мәліметтері бойынша, тек 16 пайыз экономикалық өсімді нақты капитал береді, 20 пайызы табиғи, ал 64 пайызы  адами ресурстарға байланысты болады, – деді Нұрсұлтан Назарбаев.

	Мемлекет басшысы осыған байланысты кәсіби және техникалық білім беруге ең озық әлемдік стандарттарды енгізу қажеттігіне тоқталды.

	– Кәсіби техникалық білім берудің қолданыстағы жүйесін толығымен  дуальды білім беру жүйесіне көшіру қажет. Жаңа инфрақұрылымды және Қазақстандағы жетекші колледждер желісін дамыту керек. Бұл – білім және ғылым министрлігінің, компаниялардың және жалпы Үкіметтің міндеті. Ұлттық палата бұл реформаның негізгі қатысушысы болуға тиіс, оны түлектердің сапасын тәуелсіз бағалаудан бастауы керек, – деді Қазақстан Президенті.

	Бұл ретте Нұрсұлтан Назарбаев салалық қауымдастықтар жанынан жұмыс берушілердің арнаулы орталықтарын, сондай-ақ ауылдық елдімекендерден шыққан, ісін жаңа бастаған кәсіпкерлер үшін бизнес-мектептер ашу қажеттігін айтты.   

	– Ұмытыла бастаған жүйені – қалыптасқан бизнесмендердің тәжірибесін жаңа бастағандарға үйретуді қайта жаңғырту қажет. Бұл да бизнестің әлеуметтік жауапкершілігінің бір түрі болып саналады, – Мемлекет басшысы.  

	Қазақстан Президенті Үкімет пен Палата жүргізіп отырған барлық жұмыс Дүниежүзілік банктің «Бизнес жүргізу» рейтингі аясында бағаланатынына назар аударды.

	– 2016 жылы сол рейтингтегі алғашқы отыз елдің қатарына кіру міндетін қоямын. Бізде проблемалы екі сала бар – құрылыс және халықаралық сауда. Мысалы, «Халықаралық сауда» көрсеткіші бойынша біз ең соңғы орынның біріндеміз. Кедендік әкімшіліктендірудің қолданыстағы жүйесі түбегейлі реформалауды талап етеді, – деді Нұрсұлтан Назарбаев.

	Мемлекет басшысы Үкімет пен Ұлттық кәсіпкерлер палатасына айтылған бағыттар бойынша бірыңғай бағдарлама дайындауды, оны қажетті қаржыландыру жайын қарастыруды және Палатаны бірыңғай оператор ретінде белгілеуді тапсырды.

	Отырыс кезінде кәсіпкерлікті дамыту, бизнестің ахуалын жақсарту жұмысы жөнінде, сондай-ақ Мемлекет басшысы тапсырмаларының орындалу барысы туралы Премьер-Министрдің бірінші орынбасары Б.Сағынтаев баяндама жасады.

	Бұдан бөлек, негізгі мәселелер бойынша Ұлттық кәсіпкерлер палатасының басқарма төрағасы А.Мырзахметов, ҰКП басқарма төрағасының орынбасары Р.Ошақбаев, «Халық Банк» ААҚ басқарма төрағасы Ү.Шаяхметова, «Қазавтобизнес» қауымдастығының президенті, «Аллюр Автоның» бас директоры А.Лаврентьев, сондай-ақ «Ютария ltd» ЖШС бас директоры С.Шәуенова сөз сөйледі.




///
	 

	Б. Байбек кездесу барысында Мемлекет басшысы – партия төрағасы Нұрсұлтан Назарбаевқа 2014 жылдың бірінші жартыжылдығындағы жұмыстың және 2050 Стратегиясын түсіндіру мен жүзеге асыру жұмыстарының нәтижелері туралы баяндады.

	Мемлекет басшысы «Нұр Отан» партиясы еліміздегі негізгі қоғамдық күш екеніне, оның жұмысының бір бағыты мемлекеттік саясатты түсіндіру болып саналатынына тоқталды.

	– Өңірлерде жұмыс істейтін партиялықтар жүргізіліп жатқан жұмысты халыққа жеткізуі, сондай-ақ жергілікті атқарушы органдардың мемлекеттік бағдарламаларды жүзеге асыру барысын бақылауы тиіс. Партия беделі өте жоғары деңгейде сақталып, абыройы мұнтаздай болуы тиіс, – деді Қазақстан Президенті.

	Нұрсұлтан Назарбаев мемлекеттік бағдарламаларды, әсіресе индустриялық-инновациялық даму бағдарламасын тиімді жүзеге асырудың маңыздылығын атап өтті.

	– Шетелдік инвесторлар кеңесінің өткен отырысы кәсіпкерліктің мүдделілігі жоғары екенін көрсетті. Мен елдегі бизнестік ахуалды жетілдіру жөніндегі жаңа міндеттерді жарияладым. Барлық жерде шағын және орта бизнесті қолдап, тұрғындардың бизнес-жобалар әзірлеуіне, несиелеу көздерін тауып, салықтық және басқа да преференциялар туралы білуіне көмектесу керек. Шағын және орта кәсіпорындарды дамыту көптеген жұмыс орындарын қамтамасыз етеді, партияның осы мәселені өз қолына алғаны жөн, – деді Мемлекет басшысы.

	 «Нұр Отан» партиясының бірінші орынбасары өз кезегінде тұрғындармен кері байланысты қамтамасыз ету жұмыстары жолға қойылғаны туралы мәлімдеді.

	– Өткен жылдың қорытындысы бойынша партияның қоғамдық қабылдауына 800 мың адам келді. 39 мың арыз мемлекеттік органдардың қарауына жолданды. Партиялық бақылау мен орталық және жергілікті атқарушы органдармен іс-қимылды күшейту жұмыстары жүргізілді.  Сонымен бірге, Сіздің тапсырмаңызға сәйкес, мүмкіндігі шектеулі азаматтармен жұмыс жүргізілуде. Соңғы алты айда осы санаттағы 4000 адам жұмысқа орналастырылды, – деді Б.Байбек.

	Бұдан бөлек, «Нұр Отан» партиясы төрағасының бірінші орынбасары  Үкімет қызметінің нәтижелерін түсіндіру, «Қазақстан-2050» стратегиясын, сондай-ақ еуразиялық экономикалық интеграцияны жүзеге асыру аясындағы жұмыс жөнінде хабарлады.

	Кездесу қорытындысы бойынша Мемлекет басшысы, партия көшбасшысы «Қазақстан-2050» стратегиясын жүзеге асыру, халықпен тікелей өзара іс-қимыл аясын кеңейту, партияның өзін-өзі жан-жақты қамтамасыз етуі және оның алдына қойылған өзге де міндеттерді орындауы жөніндегі жұмысты одан әрі күшейтуге қатысты бірқатар нақты тапсырмалар берді.


///Мемлекеттік хатшыға рәсім барысында Буркина-Фасоның Қазақстандағы Төтенше және өкілетті елшісі міндетін қоса атқарушы Антуан Сомда, Ұлы Люксембург Герцогтігінің Қазақстандағы Төтенше және өкілетті елшісі міндетін қоса атқарушы Жан-Клод Кнебелер, Жаңа Зеландияның Қазақстандағы Төтенше және өкілетті елшісі міндетін қоса атқарушы Ян Хилл, Черногорияның Қазақстандағы Төтенше және өкілетті елшісі міндетін қоса атқарушы Игорь Йовович, Исландия Республикасының Қазақстандағы Төтенше және өкілетті елшісі міндетін қоса атқарушы Сигридур Берглинд Асгейрсдоттир, Молдова Республикасының Қазақстандағы Төтенше және өкілетті елшісі міндетін қоса атқарушы Думитру Брагиш, Парагвай Республикасының Қазақстандағы Төтенше және өкілетті елшісі міндетін қоса атқарушы Рамон Антеро Диас Перейра, Руанда Республикасының Қазақстандағы Төтенше және өкілетті елшісі міндетін қоса атқарушы Уильямс Нкурунзиза, Судан Республикасының Қазақстандағы Төтенше және өкілетті елшісі міндетін қоса атқарушы Надир Юсеф Аль-Тайеб сенім грамоталарын тапсырды.
Г.Әбдіқалықова аталған рәсім республика тәуелсіздігінің 25 жылдығы қарсаңында өтіп отырғанын атап өтті. Мемлекеттік хатшы елшілерді Қазақстандағы дипломатиялық миссияларының ресми түрде басталуымен құттықтап, олардың қызметі елдеріміз арасындағы ынтымақтастықтың әлеуетін арттыруға ықпал ететіндігіне сенім білдірді.
Мемлекеттік хатшы Буркина-Фасоның Төтенше және өкілетті елшісіне оның елінің Ислам ұйымының азық-түлік қауіпсіздігі жөніндегі жарғысына қосылғандығы үшін ризашылығын білдірді.
Г.Әбдіқалықова «Нұрлы жол» бағдарламасы мен Қазақстанның индустриялық-инновациялық даму бағдарламасының екінші кезеңін іске асыруға Люксембург компанияларының атсалысуын құптайтынын жеткізді.
Мемлекеттік хатшы агроөнеркәсіп саласындағы, атап айтқанда, инновациялық технологияларды трансферлеу және Қазақстан аумағында ауыл шаруашылығы өнімдерін жете өңдеу саласында Жаңа Зеландиямен ынтымақтастық орнатуға еліміздің мүдделі екенін атап өтті.
Г.Әбдіқалықова Черногория Қазақстанның Балқан өңіріндегі перспективалық серіктестерінің бірі екеніне және туризм саласындағы ынтымақтастықты дамытуға біздің ел мүдделілік танытып отырғанына назар аударды.
Мемлекеттік хатшы геотермалды энергетиканы пайдаланудағы Исландияның көшбасшылығын ескеріп, «жасыл экономика» саласындағы ынтымақтастықты дамытуға Қазақстанның айрықша қызығушылық танытып отырғанын айтты.
Г.Әбдіқалықова агроөнеркәсіп саласы Молдова Республикасымен екіжақты ынтымақтастықтың маңызды бағыты болып саналатынын атап өтті.
– Біз Қазақстан астығын Молдоваға жеткізуге және мал шаруашылығы өнімін экспорттауға дайынбыз, – деді Мемлекеттік хатшы.
Сондай-ақ, Г.Әбдіқалықова Парагвайдың электр қуатына деген қажеттілігінің шамамен 90%-ын жаңартылатын қуат көздері есебінен қамтамасыз етіп отырғанына назар аударып, бұл елдің «ЭКСПО-2017» көрмесіне қатысуы баламалы энергетика саласында әлемдегі үздік жетістіктерге жетуге мүмкіндік беретініне назар аударды.
Мемлекеттік хатшы Руанда елшісін Африкалық одақтың биылғы саммитінің табысты өтуімен құттықтады.
Судан елшісімен әңгімелесу кезінде Г.Әбдіқалықова аталған ел «Ислам инфрақұрылымдық интеграциясы» жобасын іске асыру барысында бізге қолдау көрсетеді деген үмітін жеткізді.
Шет мемлекеттердің елшілері кең ауқымды мәселелерге қатысты байланыстар аясын кеңейтуге деген зор мүдделіліктің бар екенін білдірді.
Соңында Мемлекеттік хатшы шет мемлекеттердің елшілерін Астана қаласында өтетін халықаралық «ЭКСПО-2017» мамандандырылған көрмесінің жұмысына қатысуға шақырды.
///
	 

	Әңгіме барысында Кеден одағы елдері көшбасшылары,Украина  және Еуропалық одақ өкілдері кездесуінің қорытындылары талқыланды.  Екі елдің басшылары осы кездесудің қорытындысы бойынша қол жеткен уағдаластықтар Украинадағы ахуалды жақсартуға оң ықпалын тигізетіндігіне сенім білдірді.

	Сонымен қатар, Нұрсұлтан Назарбаев пен Александр Лукашенко сауда-экономикалық, индустриялық-инновациялық және агроөнеркәсіптік салалардағы  екіжақты ынтымақтастықтың негізгі бағыттарын қарастырды. Сондай-ақ интеграциялық құрылымдар аясындағы өзара ықпалдастық мәселелері мен халықаралық күн тәртібінің өзекті жайттары да қозғалды. 

///
	 

	Отырысқа мемлекеттік органдардың жетекшілері, санитарлық-эпидемиологиялық және ветеринарлық қызметтердің басшылары, сондай-ақ бейінді қазақстандық ғылыми-зерттеу институттардың сарапшылары қатысты.

	Талқылау барысында ҚР Мемлекеттік хатшысы Ә.Жақсыбеков сырттан келетін және ішкі эпидемиологиялық қауіп-қатерлердің өсуі жағдайында Қазақстанның биологиялық қауіпсіздігін күшейту мақсатында профилактикалық және алдын алу шараларын уақтылы қабылдаудың маңыздылығын атап өтті.

	Сарапшылар Орталық Азияда санитарлық-эпидемиологиялық тәуекелдің өсуіне байланысты алаңдаушылығын білдірді. Жаңа инфекциялық аурулар мен вирустардың (Эбола безгегі, қызылша эпидемиясы, туберкулез, оба және басқалар) тарауы Қазақстан халқының денсаулығына және экономикалық тұрақтылығына қатер төндіретіндігі атап өтілді.

	Қазақстанның санитарлық-эпидемиологиялық және ветеринарлық қызметтерін дамытуды мемлекеттік қолдау шаралары, сондай-ақ бұл саладағы халықаралық ынтымақтастықтың болашағы пысықталды.

	Ә.Жақсыбеков мемлекеттік саясатты күшейту, ұлттық санитарлық-эпидемиологиялық және ветеринарлық қызметтердің инфрақұрылымын жаңарту, азаматтардың денсаулығы мен өмірін қорғауды қамтамасыз етуде ведомствоаралық ынтымақтастық механизмдерін жетілдіру қажеттілігін атап өтті.

	Жұмыстың қорытындысы бойынша Сарапшылық кеңес тиісті мемлекеттік органдарға нақты тапсырмалар берді. Мәселе Қауіпсіздік Кеңесінің кезекті отырысына шығарылады.
///Қазақстан Президентінің Түркістан облысына сапары Сардоба су қоймасындағы апаттан зардап шеккен тұрғындар үшін Мырзакент кентінде салынып жатқан жаңа ықшам ауданның құрылысымен танысудан басталды.
Апат салдарынан 4 мыңға жуық халық зардап шегіп, 500-ден астам баспана толығымен бұзылып, қайта салынды. Жеңіс, Жаңатұрмыс, Достық елді мекендерінің тұрғындары үшін Мырзакент кентінде жаңа ықшам аудан бой көтерді, әрбір отбасы мүшесіне 100 мың теңгеден берілді. Өргебас, Фирдауси ауылдарын қайта қалпына келтіру жұмыстарының қарқыны жақсы. Айта кетерлігі, аталған ауылдардағы апаттан баспаналары бүлініп-қираған тұрғындарға 17 миллион теңгеден беріліп жатыр.
Құрылыс барысымен танысқан Қасым-Жомарт Тоқаев тұрғындармен кездесті. Президент су тасқыны кезінде мемлекет шұғыл шешім қабылдап, ауданды қалпына келтіру үшін қазынадан қаржы бөлінгенін, осындай сын сәтте бүкіл халқымыздың ұйымшылдық танытқанын атап өтті.
– Жаңа шағын аудан салынып жатыр. Зардап шеккен бірде-бір адам далада қалған жоқ. Әрбір тұрғынның жағдайын ескердік. Жаңа баспанаға көшем деген адамдар осында қоныс аударады. Көп ұзамай барлығы өз үйлеріне оралатын болады. Ауқымды жұмыс атқарылып жатыр. "Жұмыла көтерген жүк жеңіл" деген. Кәсіпкерлер, құрылысшылар, дәрігерлер, қарапайым азаматтар, көптеген еріктілер белсенді жұмыс істеді. Барлығына шынайы ризашылығымды білдіремін, – деді Мемлекет басшысы.
Қазақстан Президенті аудандағы ахуалды тікелей өзі қадағалап отырғанын жеткізді.
Сапар барысында Экология, геология және табиғи ресурстар министрі Мағзұм Мырзағалиев Өзбекстан Республикасымен бірлесіп су тасқынының салдарын жою, алдағы уақытта мұндай апатты болдырмауға қатысты қабылданып жатқан шаралар жайында баяндады.
Қасым-Жомарт Тоқаев жұмысты нәтижелі жалғастыра беру керек деп тапсырды.
 






///Кездесу барысында Елбасыға агенттіктің мемлекеттік қызмет саласындағы атқарған жұмыстары мен сыбайлас жемқорлыққа қарсы іс-қимыл бойынша  қолданған шаралары жөнінде есеп берілді.
Нұрсұлтан Назарбаевқа факторлы-баллдық төлем жүйесінің мемлекеттік қызметке енгізілуі жөніндегі пилоттық жобаның іске асырылу барысы туралы да баяндалды.
Қазақстан Президенті жемқорлыққа қарсы күрестің тиімділігін арттырудың маңыздылығына ерекше назар аударып, тиісті алдын алу шараларын жүргізу қажеттігін айтты.
– Барлық салада жемқорлыққа қарсы күрес күшейтілуге тиіс. Біріншіден, тиісті мониторинг жүргізіп, мемлекеттік қызмет көрсетуді цифрлық форматқа көшіру жұмыстарын жалғастыру қажет. Екіншіден, мемлекеттік қызметшілердің жалақысы жөніндегі мәселені шешу керек. Үшіншіден, басшылықтың жауапкершілігін арттыру маңызды, – деді Мемлекет  басшысы.
Кездесу барысында Алик Шпекбаев жемқорлыққа қарсы саясатты жүзеге асыру жолында қолданылып жатқан шаралар мен оны халықаралық сарапшылар қоғамдастығының бағалау нәтижелері туралы мәлімет берді.
Кездесу қорытындысы бойынша Нұрсұлтан Назарбаев бірқатар нақты тапсырма берді. 

///Қасым-Жомарт Тоқаевтың Павлодар облысы Екібастұз қаласына жұмыс сапары моноқалаларды дамыту жөніндегі республикалық кеңес өткізуден басталды.
Мемлекет басшысы Қазақстанда 89 қала бар екенін және олардың 27-сі моноқала санатына жататынын атап өтті. Бұл қалалардағы тұрғындар саны – 1,4 миллион адам. 
– Моноқалалар өндірістік өнеркәсіп өнімдерінің 40 пайызға жуығын өндіреді. Мұнай-газ, металлургия, химия өнеркәсібі және энергетика саласындағы ірі кәсіпорындарымыз сонда шоғырланған. Алайда, бұл қалаларда шешімін таппай келе жатқан түйткілдер аз емес. Әлеуметтік-экономикалық және экологиялық мәселелер бар. Моноқалалардың экономикасын әртараптандыру айрықша маңызды.  Басқа да салаларды дамытып, жаңа жұмыс орындарын ашу – аса өзекті мәселе, – деді Мемлекет басшысы.   

Қасым-Жомарт Тоқаев кеңеске қатысушылардың баяндамаларын тыңдағаннан кейін моноқалалардың өзекті проблемаларына егжей-тегжейлі тоқталды. Атап айтқанда, Президент осы елді мекендерге қатысты мемлекеттік саясатты жедел түрде қайта қарау қажет екенін айтты.
Мемлекет басшысы Қазақстандағы моноқалалардың дамуын орнықты экономикалық өсімнен қатты тұралап қалуға дейінгі деңгейде салыстыра отырып, олардың даму перспективалары әртүрлі екенін атап өтті. Оның бағалауынша, кейбір моноқалалар нарыққа бейімделіп, экономикасын әртараптандыра алған. Мемлекет басшысы Кентау мен Екібастұзды, Шығыс Қазақстан, Қарағанды облыстарының моноқалаларын мысал ретінде айтты. Бұл ретте, Президент оң даму көрсеткіштері бар мысалдардың көп емес екенін атап өтті.
– Жалпы моноқалаларды дамытуда теңгерімнің жоқтығы айқын көрінеді. Моноқалаларды әлеуетіне қарай негізгі үш топқа бөлген жөн деп санаймын. Бұл мәселеде мейлінше прагматик болу қажет. Өзімізді-өзіміз алдауға және тұрғындарды шатастыруға хақымыз жоқ. Қандай да бір қаланы қолдау шаралары дұрыс жасалған талдауға тікелей байланысты, – деді Президент.

Мемлекет басшысы Үкіметке әкімдіктермен бірлесе отырып, барлық моноқалаға тиісті талдау жасауды тапсырды. Онда әзірленіп жатқан  Аумақтың даму жоспары мен Өңірлерді дамыту жоспарлары ескерілуге тиіс. Президент осы жұмысты 2022 жылдың 1 наурызына дейін аяқтауды міндеттеді.
Сонымен қатар Қасым-Жомарт Тоқаев шалғайдағы ірі моноқалалар мен еліміздің өзге өңірлері арасындағы стратегиялық көліктік байланыстарды қамтамасыз ету маңызды екенін атап өтті.
– Мен Нұр-Сұлтан – Алматы тасжолының құрылысын 2023 жылы аяқтауға тапсырма бердім. Бұл жол – Балқаш қаласының әлеуетін айтарлықтай арттырады. Еліміздің Солтүстігі мен Оңтүстігі арасындағы қарқынды жүк тасымалы, халықаралық транзит, сондай-ақ бірегей Балқаш көліне қарай ағылған туристердің легі оның ұзақ мерзімді экономикалық өсімін қамтамасыз етеді. 2024 жылы Жезқазған – Қызылорда тасжолының құрылысы аяқталуға тиіс. Бұл Жезқазған мен Сәтбаев қалаларының сауда-көлік байланысын күшейтуге және жүк транзитін арттыруға мүмкіндік береді, – деді Президент.
Президент моноқалалардың экономикасын әртараптандыруға, шағын және орта бизнесті дамытуға бағытталған негізгі жобалардың маңызды рөліне тоқталды.
– Үкімет құны 2 триллион теңге болатын 79 жобаны жүзеге асырып жатыр.  Бұл 20 мың жұмыс орнын ашуға мүмкіндік береді. Бірақ үш моноқалада негізгі жобалар тоқтатылса, Ақсай қаласында бұл жобалар толық іске асырылмаған. Бұл ретте Текелі, Хромтау, Рудный, Ақсай қалаларында жағдай мәз емес. Тұрақты жұмыс істеп тұрған негізгі жобалардың шамамен 75 пайызы 2017 жылға дейін іске қосылған. Бүгінде моноқалалар бойынша ұсынылған 30 жоба әзірге жоспар күйінде қалып отыр. Олардың басым бөлігінің жоспарлануы он жыл бойы созылып келеді. Ақмола, Ақтөбе және Алматы облыстарында мүлдем жоба жоқ. Батыс Қазақстан облысында бір ғана жоба жоспарланған. 19 жаңа жобаның 14-і немесе 75 пайызға жуығы Павлодар және Қарағанды облыстарына тиесілі, – деді Мемлекет басшысы.

Президент моноқалаларға жақын жерлердегі жер қойнауларына геологиялық зерттеу жүргізу басты міндеттің бірі екенін айтты.
– Ең алдымен, Риддер, Хромтау, Жезқазған, Теміртау және Балқаш моноқалаларының аумақтарындағы перспективасы бар 7 учаскеге көңіл бөлген жөн. Жезқазған мен Сәтбаев қалаларының маңында мыстың игерілмеген ірі кен орындары бар. Салық тәртібі қолайлы әрі тұрақты болса, жер қойнауын пайдаланушылар геологиялық барлауды белсенді жүргізуге және кен орындарын игеруге дайын. Бұл көптеген моноқалаға жаңа өмір бастауға мүмкіндік береді, – деді Мемлекет басшысы.
Мемлекет басшысы еліміздің отын энергетикалық орталығы саналатын Екібастұз қаласын дамыту стратегиясына арнайы тоқталды.
– 2023 жылы МАЭС-1 энергоблоктарын жаңғырту жұмыстарын аяқтау өте маңызды. МАЭС-2-нің үшінші блогының құрылысын аяқтау қажет. Жұмыс созылып кетті. Алдымызда электр қуатының тапшылығына қатысты мәселе туындайтыны байқалады. Құрылысты 2024 жылдың соңына дейін аяқтауды тапсырамын, – деді Президент.

Кеңес барысында Президент моноқалаларды дамыту мәселесімен қатар  өңірлердің әкімдері мен Үкімет мүшелерінің назарын жедел әрекет етуді талап етіп отырған бірқатар өзекті мәселеге аударды. Мемлекет басшысы инфляция деңгейінің артуын бірінші мәселе ретінде атап өтті.
– Биыл әлеуметтік маңызы бар азық-түлік тауарларының бағасы 10,4 пайызға қымбаттады. 9 айдың қорытындысы бойынша инфляцияның жалпы өсімі 8,9 пайызды құрады. Егін жинау науқаны аяқталғанымен, көкөністердің бағасы шарықтап тұр. Басқа да азық-түлік тауарларының бағасы қымбаттап барады. Менің тапсырмам бойынша делдалдық әрекеттерді анықтау жөніндегі аймақтық комиссиялар құрылды. Ал, шын мәнінде, ештеңе істелмеген. Нәтижесін мен де, халық та көріп отырған жоқ. Президент Әкімшілігі осы мәселені зерттеп, бір апта ішінде есеп беруі керек, – деді Қасым-Жомарт Тоқаев.
Мемлекет басшысы еліміздегі эпидемиологиялық жағдайға  да тоқталды.
– Халыққа екпе салу жоспарының тек үштен бір бөлігі орындалуда. Әлемде толассыз анықталып жатқан жаңа штаммдарды ескере отырып, мұның дұрыс емес екенін айтуға тиіспіз. Мемлекеттердің басым бөлігі тұрғындарға вакцинаны қайта салуға кірісіп кетті. Екпе егуді наурыз айында қолға алғанымызды ескере отырып, біз үшін де қайта вакцина салу уақыты келді деуге болады. Үкімет пен әкімдер тұрғындарды қайта вакциналау науқанына кірісуі керек, – деді Президент.

Еліміздегі жанар-жағармай тапшылығы – өзекті мәселе. Қасым-Жомарт Тоқаев мұнай өңдеу көлемінің артқанына және мұнай өңдеу зауыттары жаңартылғанына қарамастан, Үкімет пен «Самұрық-Қазына» Қоры мұнай өнімдерінің тапшылығына жол бергенін айтты. Бұдан бөлек, Мемлекет басшысы мұнай өңдеу зауыттарын жаңартудың сапасына наразылық білдірді. Бұл салаға 2 триллион теңге бөлінсе де, мұнай өңдеу зауыттарының жұмыстарын жоспардан тыс тоқтату әлі күнге дейін жалғасып келеді.
Президент шекарааралық өзендердің, әсіресе, Сырдария, Жайық және Іле өзендерінің тартылып, экологиялық жағдайларының нашарлауына алаңдаушылық білдірді. Қасым-Жомарт Тоқаев аталған мәселені шешу үшін су пайдалану тәсілдерін түбегейлі өзгерту қажет екенін айтты. Бұл ретте, жаңа технологиялар мен цифрландыруды да пайдаланған жөн. Бұдан бөлек, Мемлекет басшысы 120 су арнасын қалпына келтіріп, жаңадан 9 су қоймасын салу жөнінде берген тапсырмасын еске салды.

Президент ауыл шаруашылығын тиімді субсидиялау мәселесіне тағы да тоқталып, соңғы 5 жыл ішінде бұл мақсатта 2 триллионнан астам теңге бөлінгенін атап өтті.
– Нәтижесінде не көріп отырмыз? Бюджет қаражаты лезде жоқ болады, олардың жұмсалуы бойынша бірыңғай бақылау қойылмаған. Нақты экономикалық пайда да жоқ. Нарықтарымызда көршілес елдердің ауыл шаруашылығы өнімі басым. Сыбайлас жемқорлыққа қарсы іс-қимыл агенттігіне прокуратурамен және басқа да органдармен бірлесе отырып, осы салаға кешенді талдау жүргізуді тапсырдым. Бұл мәселеге жұртшылық пен аграрийлерді тарту қажет, – деді Қасым-Жомарт Тоқаев.

Субсидиялау мәселесіне қатысты сыбайлас жемқорлық пен ақша жымқыру фактілері бойынша Сыбайлас жемқорлыққа қарсы іс-қимыл ведомствосының басшысы Марат Ахметжанов егжей-тегжейлі баяндады.
– Фактілер,әрине, өте ауыр. Мемлекетке миллиардтап шығын келтіріп отыр. Тергеуді сапалы өткізу маңызды екенін тағы да ескертемін. Сіз айтқан тәжірибе бірнеше жылдар бойы орын алып отырғанын атап өткен жөн. Бұл кеше туындаған мәселе емес. Сондықтан Сізге тергеу жұмыстарын одан әрі жоғары деңгейде жүргізуді тапсырамын. Барлық жауапты тұлғаны жазалау керек. Түптеп келгенде, түрмелерде орын жеткілікті, – деп ескертті Президент.
Сонымен қатар Мемлекет басшысы жуырда Алматы облысының Пенжім елді мекенінде болған оқиғаға тоқталып, қоғамдағы бірлік пен татулықты сақтау және нығайту мәселесіне назар аударды.
– Мектепте жай ғана төбелес болды. Бұған жол бермеу керек еді. Оқушылардың мектеп ішінде жүріп жарақат алуы – төтенше жағдай! Азаматтарымыздың наразылығық білдіргені орынды, оларды түсінуге болады. Одан кейін жастар арасында бұзақылыққа жол берілді. Бірақ мұндай жағдайдың алдын алуға болар еді. Дегенмен, әрекет болмады. Ақпараттық кеңістікте осы оқиға этносаралық сипат алды. Бұл жерде ешқандай да этносаралық жанжал болған жоқ! Алайда елімізге қарсы араңдатушылар мен қаскөйлер аталған оқиғаны басқа сипатта көрсетті. Өкініштісі, құқық қорғау органдарының да, Президент Әкімшілігінің де тарапынан мұндай араңдатушыларға қатысты еш әрекет жасалмады. Біз шара қолданбаймыз ба? Мұндай араңдатушылар еліміздің ұлттық қауіпсіздігіне нұқсан келтіруде. Сондықтан осы оқиғадан дұрыс шешім шығаруымыз керек, – деді Президент.

Мемлекет басшысы қоғамда түрлі этностар мен конфессиялар өкілдерінің тату көршілік және бейбіт қатар өмір сүру дәстүрін нығайту, жоғарыда аталған оқиғаларға мән беру алгоритмдерін әзірлеу қажеттігін атап өтті. Сондай-ақ, еліміздің бірегейлігіне, оның ішінде әлеуметтік желілер мен мессенджерлер арқылы нұқсан келтіруге және ұлттық қауіпсіздікке зиянын тигізуге бағытталған кез келген әрекеттерге құқық қорғау органдары тарапынан шара қолданылатынын айтты.
Қасым-Жомарт Тоқаев сөзін қорытындылай келе, мемлекеттік аппарат – мемлекетті басқарудың негізі екенін атап өтіп, олар жауапкершілік алып, ең күрделі жұмысты орындауы тиіс деді.
Сонымен қатар кеңес барысында Премьер-Министрдің орынбасары Роман Скляр, «Самұрық – Қазына» ҰӘҚ» АҚ басқарма төрағасы Алмасадам Сәтқалиев, Павлодар облысының әкімі Әбілқайыр Сқақов, сондай-ақ бейнебайланыс арқылы «ERG» компаниясы директорлар кеңесінің төрағасы Александр Машкевич, «Қазақмыс» корпорациясы» ЖШС басқарма төрағасы Эдуард Огай, Қарағанды облысының әкімі Жеңіс Қасымбек және Риддер қаласының әкімі Дмитрий Горьковой баяндама жасады.
Жиын соңында Павлодар облысының әкімі Президентке өңірдің әлеуметтік-экономикалық дамуы туралы баяндады, сондай-ақ Екібастұз қаласын дамытудың негізгі жобалары туралы презентация жасады.
 
///Астана мен Алматы қалаларының және облыс әкімдерінің қатысуымен өткен отырыс барысында ұлттық қауіпсіздікті және қоғамдық-саяси тұрақтылықты қамтамасыз етудің өзекті мәселелері талқыланды.
Қазақстан Президенті қатысушыларға арнаған сөзінде биыл еліміз бірқатар тарихи маңызды оқиғаны мерекелейтінін айтты.
– Биыл біз Қазақстан Тәуелсіздігінің 25 жылдығын атап өтеміз. Бұл оқиға аясындағы барлық мерекелік іс-шаралар тиісті қоғамдық-саяси тәртіпті қамтамасыз ете отырып, жоғары деңгейде өткізілуі керек. Бұл әсіресе біздің сыртқы және ішкі қауіпсіздігімізге әсер ететін әлемдегі сын-қатерлердің артуы кезінде айрықша өзекті болып отыр, – деді Елбасы.
Бұдан бөлек, өңірлер әкімдеріне Ұлт жоспарын, қабылдаған әлеуметтік міндеттемелерді тиімді орындау, жұмыспен қамту және халықтың мұң-мұқтажына уақытылы назар аудару, сондай-ақ жергілікті жерлерде идеологиялық жұмыстарды жақсарту жөнінде міндеттер қойылды.
Нұрсұлтан Назарбаев Қауіпсіздік Кеңесі отырысының қорытындысы бойынша бірқатар нақты тапсырма берді.

///Қасым-Жомарт Тоқаевқа Атырау облысының әлеуметтік-экономикалық дамуының биылғы 9 айдағы қорытындысы баяндалды. Махамбет Досмұхамбетовтің айтуынша, облыстағы өңдеу өнеркәсібінде, құрылыс, ауыл шаруашылығы, шағын және орта бизнес пен өзге де салаларда өсім байқалады. Аймақ жан басына шаққандағы жалпы өңірлік өнім, инвестиция және құрылыс жұмыстарының көлемі жағынан республика бойынша бірінші орынға шыққан.
Биыл 19 мыңдай жаңа жұмыс орны ашылған, жұмыспен қамту орталығы арқылы 20 864 адам жұмысқа орналастырылған. Ал бүгінге дейін «Еңбек» бағдарламасы аясында  24 348 адам жұмыспен қамтылған. Биылғы 9 айда 4882 пәтерлі 646,3 мың шаршы метр тұрғын үй пайдалануға берілген. Бұл 2020 жылмен салыстырғанда 41,6 пайызға көп.
Мемлекет басшысына «жасыл» аймақтағы облыстың эпидемиологиялық ахуалы және вакциналау жұмыстары туралы ақпарат берілді.
Бұдан бөлек, облыс әкімі экология саласы мен көгалдандыруға қатысты атқарылып жатқан жұмыстар жөнінде баяндады. 2025 жылға дейін елді мекендерде 540 мың көшет отырғызу жұмыстары басталған.
Сонымен қатар облыс әкімі Президенттің тапсырмасы бойынша Атырау облысын әлеуметтік-экономикалық тұрғыдан дамыту жөніндегі 2021-2025 жылдарға арналған кешенді жоспардың жүзеге асырылу барысы туралы есеп берді. Жоспар жуырда бекітілген. Бұл маңызды құжат қордаланған проблемаларды шеше отырып, өңірдің дамуына тың серпін береді.
Қасым-Жомарт Тоқаев Махамбет Досмұхамбетовке аймақта атқарылып жатқан жұмыстарды жалғастыруды тапсырды.
///Мемлекет басшысы «TotalEnergies» концерні президентінің аға кеңесшісі Арно Брейякпен және «TotalEnergies» барлау және өндіру» компаниясының президенті Николя Терразбен кездесу өткізді.
Президент француз кәсіпкерлеріне ілтипат білдіре отырып, Николя Терразды «TotalEnergies» барлау және өндіру» компаниясының басшысы қызметіне жаңадан тағайындалуымен құттықтады.
Кездесу барысында «TotalEnergies» компаниясының қатысуымен жаңартылатын қуат көздері саласындағы жобаларды жүзеге асыру мәселелеріне назар аударылды. Қасым-Жомарт Тоқаев Қызылорда және Жамбыл облыстарындағы екі күн электр станциясы құрылыстарының аяқталып, пайдалануға берілгенін атап өтті.
Арно Брейяк Мемлекет басшысына қуаты 1 ГВт болатын жел энергетикасы кешенінің құрылысы туралы меморандумға қол қойылғаны туралы, сондай-ақ концернді Қазақстанда және әлемде одан әрі дамытудың перспективалары жөнінде айтты.
Сонымен қатар кездесуде Қашаған және Дұнға кен орындарындағы мұнай өндіру көлемін арттыру мәселесі көтерілді.
///Мемлекет басшысы Ақтөбе қаласына келді.
Сапар барысында Нұрсұлтан Назарбаевтың өңірдегі инфрақұрылымдық және әлеуметтік-мәдени нысандарды аралап көруі, сондай-ақ өнеркәсіптік кәсіпорындарға баруы жоспарланған.
///Кездесуде Қазақстан Президентіне партияның қазіргі қызметі жөнінде мәлімет беріліп, «Жас Отан» жастар қанатының IV съезінің қорытындылары туралы баяндалды.
Елбасы мемлекеттік саясатты іске асыру үдерісінде партияның жастар қанаты маңызды миссия атқаратынын айтты.
– «Жас Отан» жастар қанатының съезі табысты өтті. Менің тапсырмама сәйкес, жастар арасында саяси жұмыстар жүргізілуге тиіс. «Жас Отанның» мақсаты – Қазақстан жастарының бәрін біріктіру, – деді Нұрсұлтан Назарбаев.
Кездесу барысында Мәулен Әшімбаев съездің қорытындысы бойынша қол жеткізілген нәтижелерге тоқталды.
– ІV съезге барлық облыстар мен өңірлерден 1500-ден астам делегат қатысты. Форумның бірінші күні партияның конференциясы және арнайы бес панельді сессия өтті, – деді «Нұр Отан» партиясы Төрағасының бірінші орынбасары.
Бұдан бөлек, М.Әшімбаев Нұрсұлтан Назарбаевқа стратегиялық мемлекеттік және салалық бағдарламаларды, соның ішінде «Рухани жаңғыру» және «Цифрлық Қазақстан» бағдарламаларын жүзеге асыру үдерісіне партияның атсалысуы туралы баяндады.
Сондай-ақ, «Нұр Отан» партиясы Төрағасының бірінші орынбасары Мемлекет басшысына партияның кадрлық резервін қалыптастыру барысы жөнінде мәлімдеді.
Кездесу соңында Нұрсұлтан Назарбаев партияның түрлі бағыттағы  жұмысын жандандыру жөнінде бірқатар нақты тапсырма берді. 

/// Түрікменстан, Ашхабад қаласы
 
Екі ел басшылары шағын форматта өткен кездесуден кейін келіссөзді ресми делегация мүшелерінің қатысуымен одан әрі жалғастырды.
Қазақстан Президенті бауырлас Түрікменстанға жасаған алғашқы мемлекеттік сапарына зор мән беретінін айтты.
– Бұл оқиға – ерекше сипатқа ие, сондай-ақ Қазақстан мен Түрікменстан арасындағы достық, тату көршілік қатынастарды және өзара қолдау шараларын мүлде жаңа деңгейге көтеруге – ортақ мақсатқа қол жеткізуге бағытталған маңызды қадам, – деді Мемлекет басшысы.

Қасым-Жомарт Тоқаев екі мемлекеттің тәуелсіздігінің 30 жылдығында өтіп жатқан бүгінгі кездесудің символдық мәні бар екеніне тоқталып, қазақстандықтардың атынан түрікмен халқын осынау мерейлі мерекемен құттықтады.
– Қазақстан Түрікменстанның бейбітсүйгіш саясатын және Сіздің Орталық Азия аймағында да, еуразиялық кеңістікте де кооперацияны одан әрі нығайтуға бағытталған бастамаларыңызды толық қолдайды. Түрікменстанның сыртқы саясаты тұрақты ынтымақтастыққа негізделген. БҰҰ-ның Бас Ассамблеясы мақұлдаған Түрікменстанның бейтарап ел мәртебесін қолдаймыз. Түрікменстан жуырда Каспий – Аваза інжу-маржандарында Аймақ елдері басшыларының Консультативтік кездесуін сәтті өткізді. Кездесу өте табысты болды және оның Орталық Азияның барлық елі арасындағы ықпалдастыққа тың серпін бергені сөзсіз, – деді Қазақстан Президенті. 

Бұдан бөлек Қасым-Жомарт Тоқаев сауда-экономикалық ынтымақтастық қазақ-түрікмен көпжақты байланыстарының негізгі өзегі саналатынын еске салды.
– Жаһандық пандемияға байланысты екіжақты тауар айналымы біршама төмендегенімен, биылғы 8 айдың қорытындысы бойынша өзара сауда-саттықтың өсімі 30 пайыздан асқаны байқалады. Әрине, бұл біздің мүмкіндіктеріміздің шегі емес. Сонымен қатар энергетика, көлік және логистика, ауыл шаруашылығы, өнеркәсіп салалары бойынша өте мол резервіміз бар, – деді Қазақстан Президенті.

Қасым-Жомарт Тоқаев әріптесінің 2022 жылы Түрікменстанның Қазақстандағы Мәдени күндерін өткізу туралы ұсынысын қолдады. Мемлекет басшысы елімізде түрікмен өнерпаздарының өнерін толық көрсетуіне кепілдік бере отырып, бұл оқиғаны мәдени-рухани байланыстар саласындағы маңызды бағыт деп атап өтті.
Мемлекет басшысы жалпы құны 130 миллион доллардан асатын тауардың 60 түрі бойынша Түрікменстанға тасымалданатын өнімдерді ұлғайтуға Қазақстанның дайын екенін жеткізді.
– Бұл міндетті орындай алатынымызға сенімдімін. Атап айтқанда, біз ауыл шаруашылығы өнімдерін, әсіресе ұн мен бидайды нарықтық баға бойынша өзара тиімді тасымалдау ісін арттырудың перспективасы бар екенін көріп отырмыз. Бұған дейін Қазақстан түрікмен тарапымен арадағы уағдаластық бойынша қолжетімді бағада бидай экспортын бастаған, – деді Қасым-Жомарт Тоқаев.

Қазақстан Президенті сөзінің соңында кездесу аясында талқыланған барлық мәселе қазақ-түрікмен қатынастарының ерекше сипатқа ие, сондай-ақ тату көршілік және өзара тиімді ынтымақтастыққа бейілдігіміздің жарқын үлгісі екенін атап өтті.
 

 
Келіссөздер қорытындысы бойынша төмендегі құжаттарға қол қойылды:
- Қазақстан Республикасының Президенті Қасым-Жомарт Тоқаев пен Түрікменстан Президенті Гурбангулы Бердімұхамедовтің бірлескен мәлімдемесі;
 - Қазақстан Республикасы мен Түрікменстан арасында Каспий теңізіндегі Қазақстан-Түрікменстан мемлекеттік шекарасын межелеу және балық аулау аймақтарының шектес учаскелерін бөлу туралы шарт;
- Қазақстан Республикасының Үкіметі мен Түрікменстан Үкіметі арасындағы Қазақстан-Түрікменстан мемлекеттік шекарасының режимі туралы келісім;
- Қазақстан Республикасының Үкiметi мен Түрікменстан Үкiметi арасындағы Азаматтық қорғаныс, төтенше жағдайлардың алдын алу және оларды жою саласы бойынша ынтымақтастық туралы келісім;
- Қазақстан Республикасының Қорғаныс министрлігі мен Түрікменстанның Қорғаныс министрлігі арасындағы қорғаныс саласы бойынша ынтымақтастық туралы келісім;  
- Қазақстан Республикасының Қаржы министрлігі мен Түрікменстанның Мемлекеттік кеден қызметі арасындағы Қазақстан Республикасы мен Түрікменстанның арасында өткізілетін тауарлар мен көлік құралдары туралы алдын ала мәлімет алмасуды ұйымдастыру туралы келісім;
- Қазақстан Республикасының Ақпарат және қоғамдық даму министрлігі мен Түрікменстанның телевизия, радио және кинематография жөніндегі мемлекеттік комитеті арасындағы ақпарат саласы бойынша ынтымақтастық орнату туралы меморандум;
- Қазақстан Республикасының Экология, геология және табиғи ресурстар министрлігі мен Түрікменстанның Ауыл шаруашылығы және қоршаған ортаны қорғау министрлігі арасындағы қоршаған ортаны қорғау саласы бойынша ынтымақтастық туралы өзара түсіністік туралы меморандум;
- Қазақстан Республикасы Индустрия және инфрақұрылымдық даму министрлігі мен Түрікменстанның министрлер кабинетіне қарасты Көлік және коммуникациялар агенттігінің «Түркменавтоолаглары» агенттігі арасындағы халықаралық автомобиль тасымалдарын дамыту жөніндегі өзара түсіністік туралы меморандум;
- Қазақстан Республикасы Индустрия және инфрақұрылымдық даму министрлігі мен Түрікменстан Министрлер Кабинетіне қарасты Көлік және коммуникациялар агенттігі арасындағы жүктерді және жолаушыларды тасымалдау мен олардың транзиті туралы өзара түсіністік туралы меморандум;
- Қазақстан Республикасының Еңбек және халықты әлеуметтік қорғау министрлігі мен Түрікменстанның Еңбек және халықты әлеуметтік қорғау министрлігі арасындағы әлеуметтік-еңбек саласы бойынша ынтымақтастық орнату ниеттері туралы меморандум;
- Қазақстан Республикасы Ауыл шаруашылығы министрлігі мен Түрікменстанның Ауыл шаруашылығы және қоршаған ортаны қорғау министрлігі арасындағы ауыл шаруашылығы саласы бойынша ынтымақтастық жөніндегі өзара түсіністік туралы меморандум;
- Қазақстан Республикасының Стратегиялық жоспарлау және реформалар агенттігінің Ұлттық статистика бюросы мен Түрікменстан Мемлекеттік статистика комитеті арасындағы ынтымақтастық туралы меморандум;
- Қазақстан Республикасының Мәдениет және спорт министрлігі мен Түрікменстанның Мәдениет министрлігі арасындағы мәдениет саласындағы ынтымақтастық жөніндегі өзара түсіністік туралы меморандум;
- Қазақстан Республикасының Сауда және интеграция министрлігі мен Түрікменстанның Сауда және сыртқы экономикалық байланыстар министрлігі арасындағы сауда ынтымақтастығы жөніндегі өзара түсіністік туралы меморандум;
 - «Қазақстан темір жолы» ұлттық компаниясы» акционерлік қоғамы мен Түрікменстан министрлер кабинетіне қарасты «Türkmendemirýollary» көлік және коммуникация агенттігі арасындағы теміржол көлігі саласы мен контейнерлік тасымалдарды дамыту саласы бойынша ынтымақтастықтың негізгі қағидаттары туралы меморандум;
- Қазақстан Республикасы Президенті жанындағы Мемлекеттік басқару академиясы мен Түрікменстан Президенті жанындағы Мемлекеттік қызмет академиясы арасындағы ынтымақтастық туралы меморандум;
- «Әл-Фараби атындағы Қазақ ұлттық университеті» коммерциялық емес акционерлік қоғамы мен Махтумкули атындағы Түрікмен мемлекеттік университеті арасындағы өзара түсіністік туралы меморандум;
- «Әл-Фараби атындағы Қазақ ұлттық университеті» коммерциялық емес акционерлік қоғамы мен Түрікменстан Сыртқы істер министрлігіне қарасты Халықаралық қатынастар институты арасындағы өзара түсіністік туралы меморандум;
- «Jusan Mobile» акционерлік қоғамы мен «Түркментелеком» электр байланысы компаниясы арасындағы Түрікменстан/Қазақстан Республикасы шекарасында кабельдік шекара өткелін салу және электр байланысының ақпараттық коммуникациялық желілерін түйістіру ниеті туралы келісім.
 

 

 

 

 

 

 

 

 


 

///Жиынға Кәсіподақтар федерациясының төрағасы Б.Әбдірайым, Еңбек және халықты әлеуметтік қорғау министрі М.Әбілқасымова, «Атамекен» ұлттық кәсіпкерлер палатасының, халықаралық ұйымдардың өкілдері, Қазақстанның барлық өңіріндегі салалық кәсіподақтардың 200-ден астам делегаты қатысты.
Іс-шараның ашылуында Мемлекеттік хатшы Гүлшара Әбдіқалықова Қазақстан Президенті Нұрсұлтан Назарбаевтың съезге қатысушыларға арналған құттықтауын оқып берді. Онда: «Бүгінде Кәсіподақтар федерациясы – 2 миллиондай адамды біріктіріп отырған еліміздегі аса ірі қоғамдық ұйым. Жұмыс істеп жатқан 18 мыңға жуық бастауыш кәсіподақ ұйымдары еңбек жанжалдарын шешуге, еңбекшілердің құқықтарын қорғауға, еңбек шарттары мен қауіпсіздігін жақсартуға ықпал етіп, жұмыс берушілер мен жұмыскерлер арасындағы басты медиатор болып отыр. Үшжақты әлеуметтік әріптестік моделі де өзінің тиімділігін дәлелдеді, оның аясында жұмыс орындарын сақтау жөніндегі 115 мыңнан астам меморандумға қол қойылған. Кәсіподақтардың қатысуымен Халықаралық еңбек ұйымының 24 конвенциясы ратификацияланды. Бұл шаралардың бәрі еңбекшілердің жұмыс жағдайын жақсартып, олардың өмір сүру сапасын арттыруға бағытталған.
Кәсіподақтар федерациясы өзіне еңбек саласын жаңғырту жөнінде жауапкершілік ала отырып, жұмыс берушілермен бірге қазақстандықтардың Төртінші өнеркәсіптік революцияның жаңа жағдайларына әлеуметтік бейімделуімен шұғылданатын қозғаушы күшке айналуға тиіс», – деп атап өтілген.
Мемлекет басшысы қызмет формалары мен әдістерінің қайта қаралатынына, сонымен бірге еңбек нарығының жаһандық трансформациясын ескере отырып, Қазақстан кәсіподақтары қозғалысын одан әрі дамытудың жаңа стратегиясы әзірленетініне сенім білдірген.
Қазақстан Республикасының Кәсіподақтар федерациясы 21 салалық кәсіподақтан және 17 аумақтық бірлестіктен тұрады.
///Мемлекет басшысы жұмыс сапары барысында батырдың отбасы тұрып жатқан үйге барды. Қазақстан Президентіне қызмет барысында ерлікпен қаза тапқан Ғазиз Байтасовтың құрметіне қойылған ескерткіш тақта, оның фотосуреттері, медальдары мен жеке заттары көрсетілді.
Қасым-Жомарт Тоқаев Халық қаһарманының жұбайымен және ұлдарымен әңгімелесу барысында Ғазиз Байтасовтың өте жауапты әрі қиын сәтте өз ісіне адал болғанын, оның ерлігі ешқашан ұмытылмайтынын атап өтті.



///
	 

	Өз хатында Б.Сапарбаев ауыл шаруашылығын жаңғырту мәселесіне баса назар аудара келіп, «Қазақстан – 2050» Стратегиясында» белгіленген міндеттердің өңірде іске асыруы туралы баяндаған.

	Атап айтқанда, Шығыс Қазақстан облысының әкімі өсімдік өнімдері өндірісін ұлғайту жөніндегі шаралардан хабардар еткен. Мысалы, ауыл шаруашылығы дақылдарының егістік алқабы 77,6 мың гектарға, негізгі майлы және жем-шөп дақылдарының егістік алқабы 62,8 мың гектарға ұлғайтылған. 370 мың гектар алқапта ылғал сақтау технологиясы енгізілген, құны 3,5 млрд. теңге болатын 340-тан астам ауылшаруашылық техникасы сатып алынған.

	Мемлекеттік қолдау шаралары арқасында өңірде бір миллион тоннадан астам астық жиналды, бұл ұн, нан және нан өнімдеріне деген облыс тұрғындары сұранысын толық өтеуге мүмкіндік береді. Қазіргі уақытта Шығыс Қазақстанда майлы дақылдардың жиын-терін жұмысы жүріп жатыр, оның түсімі гектарына 11,4 центнерді құрайды.

	Б.Сапарбаев өңірдегі ауыл шаруашылығы өнімдерінің экспорты биылғы 8 айда 4,7 миллиард теңгеге жеткенін, ал бұл көрсеткіш 2012 жылы 2,6 миллиард теңге болғанын атап өткен.

	Хат соңында Шығыс Қазақстан облысы әкімі өңірдің ауыл шаруашылығы саласының еңбеккерлері еліміздің агроөнеркәсіп кешенін жеделдете дамыту үшін барлық күш-жігерін жұмсайтынына сенім білдірген.
///Мемлекет басшысы биология, физика кабинеттерін, техникалық шығармашылық модельдері көрмесін, хореография залын, үлкен концерт залын аралап көріп, көркемөнер галереясындағы суреттер экспозициясымен танысты.
Елбасы назарына ән және би өнері бойынша балалардың концерттік нөмірлері ұсынылды.
Бұдан бөлек, Нұрсұлтан Назарбаев Оқушылар сарайына келетін балалармен және олардың ата-аналарымен әңгімелесіп, шығармашылық табыс пен бақ-береке тіледі.
Соңында Мемлекет басшысы Оқушылар сарайына жайлы автобус тарту етті.
***
Ғимараттың жалпы алаңы – 13 мың шаршы метрден астам. Мекеме инфрақұрылымы шеберхана, зертхана, көрме және мәжіліс залдарын, сондай-ақ музей, медиатека, дыбыс жазу студиясы мен обсерваторияны қамтиды.

///
	 

	Кеңеске Президент Әкімшілігінің Басшысы Н.Нығматулин, Ұлттық Банк төрағасы Қ.Келімбетов, Премьер-Министрдің орынбасары – Қаржы министрі Б.Сұлтанов, Президенттің экономикалық мәселелер жөніндегі көмекшісі Е.Орынбаев, Экономика және бюджеттік жоспарлау министрі Е.Досаев, сондай-ақ Ұлттық Банк төрағасының орынбасарлары қатысты.

	Кеңес барысында еліміздің қаржы секторының қазіргі мәселелері мен міндеттері талқыланды, сондай-ақ Ұлттық Банктің 2013 жылғы және 2014 жылдың алғашқы тоқсанындағы есебі тыңдалды.

	Мемлекет басшысы жалпы бүгінгі күні елдегі қаржы секторының дамуын тұрақты деп сипаттауға болатынын атап өтті.

	–  Экономикадағы несиелер өткен жылмен салыстырғанда 13%-ға өсті. Халықтың депозиттерінің көлемі 10 триллион теңгеге жетті. Біздің экономикалық қауіпсіздігіміздің кепілі болып саналатын Ұлттық қордың қаражаты бір жыл ішінде 22%-ға дерлік артып, 70 миллиард долларға ұлғайды. Зейнетақы активтерін Бірыңғай жинақтаушы зейнетақы қорына біріктіру үдерісі аяқталды. Сақтандыру нарығы да өсіп жатыр, оның активтері есепті кезеңде 18%-ға артты. Қаржы саласын одан әрі нығайтуда жүйелі қадамдар жасау үшін Ұлттық Банк Үкіметпен бірлесіп, Қаржы секторын дамытудың 2030 жылға дейінгі тұжырымдамасын әзірлеуде. Бұл жұмысты биылғы маусымға қарай аяқтау керек, – деді Нұрсұлтан Назарбаев.

	 Қ.Келімбетов Ұлттық Банкке жүктелген міндеттердің орындалу барысы туралы, атап айтқанда, қаржы-несие саясатын іске асыру және қаржы жүйесінің тұрақтылығын қамтамасыз ету жөнінде баяндады.

	Кеңес қорытындысында Мемлекет басшысы Ұлттық Банк пен Үкіметке екінші деңгейдегі банктер портфеліндегі жұмыс істемейтін несиелер деңгейін азайту, банк секторын Базель III капиталы стандарттарына өткізуді қамтамасыз ету, қаржылық қызмет көрсетуде тұтынушылар құқығын қорғауды күшейту және олардың сапасын арттыру, сондай-ақ құнды қағаздар нарығын дамыту жөнінде бірқатар тапсырмалар берді.

	 


///Семейге жасаған жұмыс сапары барысында Қасым-Жомарт Тоқаев жалпы көлемі 203 гектар болатын Қарағайлы ықшам ауданында салынып жатқан құрылыс жұмыстарының қарқынымен танысты.
Ықшам аудандағы тұрғын-үй қоры 787,7 мың шаршы метр. Физика-математика пәндерін тереңдетіп оқитын 720 оқушыға арналған Назарбаев зияткерлік мектебінің құрылысы аяқталған. Жанында 120 орындық жатақханасы бар. Сонымен қатар мемлекеттік-жекеменшік әріптестік аясында 320 орындық балабақша салынған. Жуырда Қарағайлы ықшам ауданында 1405 пәтерлік 20 тұрғын үй пайдалануға берілген.
Сондай-ақ Қарағайлыда 3 мектеп, 6 балабақша, мұз модулі және оңалту орталығы салынады.
Мемлекет басшысының тұрғын үй құрылысын дамытуға қатысты тапсырмасы өз нәтижесін беруде. Соңғы екі жылда 200-ден астам мұқтаж отбасыға Қарағайлы ықшам ауданынан пәтер берілген. Көп балалы аналармен кездескен Президент мемлекет әлеуметтік қолдауды жалғастыра беретінін айтты.
– Үкімет көп балалы аналарға, мұқтаж отбасыларға ұдайы көмек беріп келеді. Әртүрлі жеңілдіктер қарастырып отыр. Ең бастысы өздеріңіздей көп балалы аналардың еңбекке деген ерекше талпынысы қуантады. Бала тәрбиесімен айналысып қана қоймай, халықты жұмыспен қамтып отырған игі істеріңіз өзгелерге үлгі болуы керек. Сондықтан сіздерді әрдайым қолдай береміз, – деді Қасым-Жомарт Тоқаев.
Көп балалы аналар «Еңбек» мемлекеттік бағдарламасы шеңберінде көрсетіліп жатқан қолдауға,  кәмелеттік жасқа толмаған 4 және одан да көп баласы бар отбасыларға берілетін әлеуметтік жәрдемақы сомасының ұлғаюына, Семейді дамытудың кешенді жоспарының қабылдануына қатысты  алғыстарын айтты. Сонымен қатар отбасылық бизнесті дамытуға берілетін гранттардың тізімін кеңейту, грант сомасын ұлғайту жөніндегі ұсыныстарын жеткізді.
Президент Қарағайлы ықшам ауданындағы бірегей спорт кешенін аралап көріп, мұндай нысан Қазақстанның әр қаласында салынуы қажет екенін атап өтті.
 









///Жиынды ашқан Гүлшара Әбдіқалықова жақында өткен ХІ Астана экономикалық форумында Қазақстан Президенті: «Біз мемлекет қалыптастыру ісінің бастауында «Болашақ» бағдарламасын жүзеге асыруға кірістік. Сол арқылы 13 мың қазақстандық мемлекет есебінен әлемнің үздік университеттерінде оқуға мүмкіндік алды», – деп атап өткеніне тоқталды. Сондай-ақ Мемлекет басшысының жаһандық еңбек нарығының трансформациялану мәселесін айтып, креативті ойлау қабілетін қалыптастыруға, қажетті ақпаратты тауып, оны дұрыс қолдану қабілеттерін жетілдіруге бағытталған білім беру саласын реформалау жөнінде Қазақстан тарапынан қабылданып жатқан шараларға назар аударғаны атап өтілді.
Мемлекеттік хатшы Елбасының «Төртінші өнеркәсіптік революция жағдайындағы дамудың жаңа мүмкіндіктері» атты биылғы жолдауында адами капиталды дамыту мәселелеріне ерекше көңіл бөлгеніне тоқталды. Өзгерістерге үнемі бейім болу және жаңа білімді меңгеру қабілетін дамыту білім беру бағдарламаларының негізгі басымдығына айналуға тиіс. Ол үшін барлық жастағы азаматтарды қамтитын білім беру ісінде өзіміздің озық жүйемізді құру ісін жеделдету қажет.
– Бұл үдерістер барысында «Болашақ» халықаралық бағдарламасын сапалы іске асыруға қатысты зор жауапкершілік жүктеліп отыр, – деді Гүлшара Әбдіқалықова.
Комиссия отырысында Білім және ғылым министрі Е.Сағадиевтің Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы есебі тыңдалды, сондай-ақ «Болашақ» бағдарламасының іске асырылуына байланысты бірқатар мәселе қарастырылды.
Комиссия шешімімен стипендия магистратура мен докторантурада оқуға, сондай-ақ әлемнің жетекші ғылым және өндіріс орталықтарында тағылымдамадан өтуге жіберілетін 67 үміткерге тағайындалды.
Отырыс қорытындысы бойынша Қазақстан Республикасының Мемлекеттік хатшысы Гүлшара Әбдіқалықова «Болашақ» халықаралық стипендиясына қатысты жұмыстарды одан әрі жалғастыру жөнінде бірқатар тапсырма берді.
///Салтанатты кездесу рәсімінен соң екі елдің көшбасшылары Польша Президентінің резиденциясында шағын және кеңейтілген құрамда келіссөздер өткізді. Онда сауда-экономика, инвестиция, ауыл шаруашылығы, транзит-көлік және мәдени-гуманитарлық салалардағы өзара іс-қимылды нығайту мәселелері талқыланды.
Мемлекеттер басшылары өзара мүдделілік қалыптасқан бірқатар бағыттар бойынша перспективалы жобалардың іске асырылу мәселелерін қарастырды.
Бұдан бөлек, тараптар халықаралық күн тәртібіндегі өзекті мәселелер жөнінде пікір алмасты.
Қазақстан Президенті Польша көшбасшысына еліне шақырғаны және қонақжайлық көрсеткені үшін алғыс айтып, екіжақты қарым-қатынастың дамуында ілгерілеушілік, сондай-ақ оның аясын кеңейте түсу үшін зор әлеует бар екенін атап өтті.
А.Дуда Нұрсұлтан Назарбаевтың Польшаға бұл сапары елдер арасындағы серіктестіктің жандана түскенін көрсетіп отырғанын айтты. Польша Президенті екі елдің мүдделері ортақтығына және екіжақты іс-қимылды, соның ішінде көлік-логистика және мұнай-газ салаларындағы ынтымақтастықты нығайтудың ауқымды перспективалары бар екеніне назар аударды.
Сондай-ақ, А.Дуда Польшаның алдағы «ЭКСПО-2017» халықаралық көрмесіне белсене қатысатынын және бұл іс-шараға жеке өзінің келуге әзір екенін жеткізді.
***
Келіссөздер қорытындысы бойынша төмендегідей құжаттарға қол қойылды:
– Қазақстан Республикасы мен Польша Республикасы арасындағы экономикалық ынтымақтастық туралы декларация;
– Қазақстан Республикасының Үкіметі мен Польша Республикасының Үкіметі арасындағы тұлғаларды реадмиссиялау туралы келісім;
– Қазақстан Республикасының Үкіметі мен Польша Республикасының Үкіметі арасындағы ауыл шаруашылығы саласындағы ынтымақтастық туралы келісім;
– «Қазақстан даму банкі» АҚ мен Польшаның Ұлттық экономика банкі арасындағы негіздемелік келісім.








///Мемлекет басшысы «Болашақ» зауытының өндірістік нысандарын тікұшақпен аралап көрді.
Қазақстан Президентіне мұнай-газ саласының ахуалы мен оны дамыту перспективалары жөнінде баяндалды. Сонымен қатар, Мемлекет басшысына мұнай өңдеудің және тұрақтандырудың, сұйылтылған газды мұнайдан ажыратудың және тазалаудың, табиғи күкіртті өндірудің және оны сақтау мен тасымалдаудың технологиялық үдерістері таныстырылды.
Қасым-Жомарт Тоқаев өндіріс орнының Атырау қаласынан алыс емесін атап өтіп, қоршаған ортаны қорғауға ерекше көңіл бөлуге шақырды. Сонымен қатар, Мемлекет басшысы Қазақстан азаматтарының еңбек құқығын сақтаудың маңыздылығына тоқталды.
Қазақстан Президенті кәсіпорын ұжымын тәулігіне 370 мың баррель мұнай өңдеп, рекорд жаңартуымен құттықтады және мұнайшыларға табыс, бақ-береке тіледі.  







///
	 

	Отырысқа мемлекеттік органдардың жетекшілері, санитарлық-эпидемиологиялық және ветеринарлық қызметтердің басшылары, сондай-ақ бейінді қазақстандық ғылыми-зерттеу институттардың сарапшылары қатысты.

	Талқылау барысында ҚР Мемлекеттік хатшысы Ә.Жақсыбеков сырттан келетін және ішкі эпидемиологиялық қауіп-қатерлердің өсуі жағдайында Қазақстанның биологиялық қауіпсіздігін күшейту мақсатында профилактикалық және алдын алу шараларын уақтылы қабылдаудың маңыздылығын атап өтті.

	Сарапшылар Орталық Азияда санитарлық-эпидемиологиялық тәуекелдің өсуіне байланысты алаңдаушылығын білдірді. Жаңа инфекциялық аурулар мен вирустардың (Эбола безгегі, қызылша эпидемиясы, туберкулез, оба және басқалар) тарауы Қазақстан халқының денсаулығына және экономикалық тұрақтылығына қатер төндіретіндігі атап өтілді.

	Қазақстанның санитарлық-эпидемиологиялық және ветеринарлық қызметтерін дамытуды мемлекеттік қолдау шаралары, сондай-ақ бұл саладағы халықаралық ынтымақтастықтың болашағы пысықталды.

	Ә.Жақсыбеков мемлекеттік саясатты күшейту, ұлттық санитарлық-эпидемиологиялық және ветеринарлық қызметтердің инфрақұрылымын жаңарту, азаматтардың денсаулығы мен өмірін қорғауды қамтамасыз етуде ведомствоаралық ынтымақтастық механизмдерін жетілдіру қажеттілігін атап өтті.

	Жұмыстың қорытындысы бойынша Сарапшылық кеңес тиісті мемлекеттік органдарға нақты тапсырмалар берді. Мәселе Қауіпсіздік Кеңесінің кезекті отырысына шығарылады.
///Қасым-Жомарт Тоқаевқа Атырау облысының әлеуметтік-экономикалық дамуының биылғы 9 айдағы қорытындысы баяндалды. Махамбет Досмұхамбетовтің айтуынша, облыстағы өңдеу өнеркәсібінде, құрылыс, ауыл шаруашылығы, шағын және орта бизнес пен өзге де салаларда өсім байқалады. Аймақ жан басына шаққандағы жалпы өңірлік өнім, инвестиция және құрылыс жұмыстарының көлемі жағынан республика бойынша бірінші орынға шыққан.
Биыл 19 мыңдай жаңа жұмыс орны ашылған, жұмыспен қамту орталығы арқылы 20 864 адам жұмысқа орналастырылған. Ал бүгінге дейін «Еңбек» бағдарламасы аясында  24 348 адам жұмыспен қамтылған. Биылғы 9 айда 4882 пәтерлі 646,3 мың шаршы метр тұрғын үй пайдалануға берілген. Бұл 2020 жылмен салыстырғанда 41,6 пайызға көп.
Мемлекет басшысына «жасыл» аймақтағы облыстың эпидемиологиялық ахуалы және вакциналау жұмыстары туралы ақпарат берілді.
Бұдан бөлек, облыс әкімі экология саласы мен көгалдандыруға қатысты атқарылып жатқан жұмыстар жөнінде баяндады. 2025 жылға дейін елді мекендерде 540 мың көшет отырғызу жұмыстары басталған.
Сонымен қатар облыс әкімі Президенттің тапсырмасы бойынша Атырау облысын әлеуметтік-экономикалық тұрғыдан дамыту жөніндегі 2021-2025 жылдарға арналған кешенді жоспардың жүзеге асырылу барысы туралы есеп берді. Жоспар жуырда бекітілген. Бұл маңызды құжат қордаланған проблемаларды шеше отырып, өңірдің дамуына тың серпін береді.
Қасым-Жомарт Тоқаев Махамбет Досмұхамбетовке аймақта атқарылып жатқан жұмыстарды жалғастыруды тапсырды.
///Мемлекет басшысы өзінің баяндамасында Елбасы Нұрсұлтан Назарбаев ұсынған Бес институционалдық реформаны жүзеге асыру жөніндегі Ұлт жоспарының, 2025 жылға дейінгі Стратегиялық даму жоспарының және ауқымды инфрақұрылымдық және индустриялық бағдарламалардың табысты жүзеге асырылып жатқанын атап өтті.
– Біз Экономикалық ынтымақтастық және даму ұйымына кіретін елдердің өмір сүру сапасы жөніндегі стандарттарын енгізуді негізге алдық. Салық, кәсіпкерлік, зияткерлік меншік және қаржы саласындағы заңнамамызды дәйекті жетілдіріп келеміз. Қазақстан посткеңестік кеңістікте бірегей институт – «Астана» халықаралық қаржы орталығын құрды. Соның арқасында Қазақстан өзінің мақсатына – әлемнің озық 30 елінің қатарына қосылуға жақындап келеді, – деді Қасым-Жомарт Тоқаев.
Қазақстан Президенті әлемдегі болып жатқан үдерістердің ел экономикасына тікелей әсер ететінін айтып, жаһандық экономиканың дамуына ықпал ететін Төртінші өнеркәсіптік революция, геосаяси және сауда-экономикалық қатынастардың қазіргі тұрақсыздығы сияқты негізгі факторларды белгілеп берді.
– Автоматтандыру және цифрландыру жұмыс күшінің құнын айтарлықтай түсіріп жіберді. Экономикалық өсім үшін ресурс ретінде арзан жұмыс күшін пайдаланатын елдер даму жолында елеулі проблемаларға кездесіп жатыр. Қазіргі кезеңде адам капиталының рөлі, әсіресе, білім саласында бірден өсіп барады. Сондықтан, адам капиталына салынған инвестиция елдің дамуына және қоғамның әл-ауқатының артуына септігін тигізеді, – деді Қазақстан Президенті.
Қасым-Жомарт Тоқаев Қазақстанда адами капиталды дамыту мәселелеріне жеке тоқталды. Оның айтуынша, қазіргі кезеңде маман әзірлеу жүйелерінің сапасын жаңа деңгейге көтеру, кадр дайындау сапасы мен еңбек нарығындағы сұраныстың арасындағы алшақтықты қысқарту – негізгі міндет.
Мемлекет басшысы бұл міндеттерді жүзеге асыруға қажетті шараларға арнайы тоқталды. Кәсіби техникалық білім беру жүйесін жаңғырту, жоғары білім берудің кәсіпорындармен, бизнеспен байланысын күшейту қажет. Президент жоғары білім беру жүйесін жетілдіріп, шетелдік жоғары оқу орындармен академиялық байланыс орнатуға Шетелдік инвесторлар кеңесі өз үлесін қоса алатынын атап өтті.
– Кез келген компанияның басты байлығы – адам. Сондықтан кәсіпорынның кіріс мөлшеріне қарай қызметкерлерге сыйақыларды әділ үлестіру маңызды. Бұл – әлеуметтік жауапкершіліктің негізгі кілті. Бұл отандық кәсіпорындарға да, шетелдіктер қатысқан компанияларға да қатысты. Ұлттық табыстың әділ бөлінуі – әр мемлекеттің негізгі міндеті, – деді Қасым-Жомарт Тоқаев.
Сондай-ақ, Мемлекет басшысы қатысушыларға Үкіметтің білім беруді және ғылымды дамытуға бағытталған жаңа Мемлекеттік бағдарлама әзірлеп жатқанын атап өтті. Оның айтуынша, аталған бағдарлама жобасы жұртшылықпен, жұмыс берушілермен және инвесторлармен кеңінен талқылануы тиіс. 
Соңында Қазақстан Президенті Кеңестің келесі пленарлық отырысын Шикізаттық емес экспортты дамыту тақырыбына арнауды ұсынды.
Жиын барысында ҚР Сыртқы істер министрі Б.Атамқұлов, ҚР Білім және ғылым министрі А.Аймағамбетов, ҚР Жоғарғы сот Төрағасы Ж.Асанов, Еуропалық қайта құру және даму банкінің президенті Сэр Сума Чакрабарти және «Қазақстан шетелдік инвесторлар кеңесі» ассоциациясының басқарма төрағасы Агрис Прейманис сөз сөйледі.  
 
 






/// 
С.Соммаруга Швейцария Федералдық кеңесі атынан Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Қазақстанда реформаларды жүзеге асыру және демократияны нығайту бағытындағы Сіздің күш-жігеріңіздің барынша табысты болуын тілеймін. Елдің әл-ауқатын артыру жөніндегі саясатыңыз сәтті болады деп үміттенемін. Біз бұдан әрі де ортақ мүдде жолында елдеріміз арасындағы игі қарым-қатынасты дамыта алатынымызға сенімдімін. Швейцарияның Астанада өтетін «ЭКСПО-2017» көрмесіне қатысуы серіктестігіміздің аясын кеңейте түсуге тамаша мүмкіндік тудырады», – делінген жеделхатта.
///Мемлекет басшысы Тәжікстан Республикасы Қазақстанның стратегиялық әріптесі екенін айта келіп, екі ел арасында өзара сенімді және конструктивті диалог орнағанын атап өтті.
Қазақстан Президенті келіссөздер барысында тараптар сауда-экономикалық ынтымақтастық мәселесіне айрықша көңіл бөлінгенін айтты.
– Қазақстан бүгінде Тәжікстан үшін ірі экспорттаушы әріптес саналады. Тәжікстан да біз үшін сауда саласындағы маңызды әріптес болып табылады. Өткен жылдың қорытындысы бойынша өзара сауда көлемі 800 миллион долларға жетіп, 30 пайызға артты. Әлемдік экономиканың құбылмалы  жағдайында бұл – өте жақсы көрсеткіш, – деді Нұрсұлтан Назарбаев.
Сонымен қатар Қазақстан Президенті екіжақты экономикалық қатынастарды одан әрі тереңдете түсу үшін әлеуеттің жеткілікті екеніне назар аударды. Мемлекеттер басшылары келіссөз барысында тауар номенклатурасын кеңейтудің және екіжақты тауар айналымын ұлғайтудың Жол картасын жасаудың маңыздылығын атап өтті.
– Қазақстанда жасалған жеңіл автомобильдер мен темір жол локомотивтерінің Тәжікстанға жеткізілуін табысты мысал ретінде айтуға болады. Қазақстан Тәжікстаннан жеміс-жидектер мен көкөністерді және солардан жасалған азық-түлікті импорттауға мүдделі, – деді Мемлекет басшысы.
Сондай-ақ, Нұрсұлтан Назарбаев Қазақстан мен Тәжікстан арасында өзара инвестиция алмасу жағдайын жақсарту және кәсіпорындардың қызметін ілгерілету мәселесіне тоқталды. Екі ел көшбасшылары Қазақстан мен Тәжікстан арасында Іскерлік кеңес құру мүмкіндігін талқылады.
– Бұл мәселе бойынша Астана мен Душанбе арасында әуе рейсін ашу мүмкіндігі қарастырылды. Ғарыш және цифрлық технология салаларындағы өзара іс-қимыл келешек ынтымақтастықтың перспективті бағыты болып саналады, – деді Қазақстан Президенті.
Мемлекет басшысы екі ел арасында қол жеткізілген келісімдерді жүзеге асыру ісі бойынша экономикалық ынтымақтастық жөніндегі Қазақстан-Тәжікстан Үкіметаралық комиссиясының ерекше рөлін атап өтті.
Нұрсұлтан Назарбаев су-энергетика саласындағы мәселелер бойынша өткен келіссөздердің нәтижелеріне тоқталды.
– Біз Орталық Азиядағы трансшекаралық өзендердің су ресурстарын пайдалану жөніндегі ұстанымдарымыздың ұқсас екенін тағы да растадық. Өзара тиімді шешімдер табу қажеттігін айттық. Бұл мәселе бойынша Халықаралық Аралды құтқару қорының қызметіне ерекше мән беріледі, – деді Қазақстан Президенті.
Мемлекет басшысы күн тәртібіндегі өңірлік және жаһандық мәселелерді талқылау барысы туралы айтты.
– Біз халықаралық ұйымдар аясындағы, әсіресе Қазақстанның БҰҰ Қауіпсіздік Кеңесіне мүшелігіне байланысты өзара іс-қимыл мәселелерін талқыладық. Ауғанстандағы ахуалға қатысты өңірлік қауіпсіздікті қамтамасыз ету мәселесіне арнайы көңіл бөлдік. Жалпы, Қазақстан мен Тәжікстанның халықаралық аренадағы көзқарастары мен ұстанымдарының ұқсас екеніне тағы да көз жеткіздік, – деді Нұрсұлтан Назарбаев.
Қазақстан Президенті екі ел арасындағы мәдени-гуманитарлық ықпалдастықтың маңыздылығына тоқталып, осы үдерістегі тәжік диаспорасының ерекше рөлін атап өтті.
– Қазақстанда тәжіктердің ұлттық-мәдени орталықтары бар және олар Қазақстан халқы Ассамблеясының құрамына кіреді. Сондай-ақ, екі халық арасындағы қарым-қатынасты нығайту үшін Астанадағы орталық көшелердің біріне тәжіктің ұлы ақыны, философ Рудакидің есімін беру туралы шешім қабылдадым. Бұл оқиға Қазақстан мен Тәжікстан арасындағы достықтың тағы бір жарқын символы болатынына сенімдімін, – деді Мемлекет басшысы.
Соңында Нұрсұлтан Назарбаев Тәжікстан Республикасының Президентімен өткізілген келіссөздердің қорытындысына көңілі толатынын айтты.
Сонымен қатар, Эмомали Рахмон да бұл сапардың нәтижесіне оң баға беріп, Тәжікстан екіжақты қарым-қатынасты дамытуға мүдделі екенін тағы бір мәрте атап өтті.
Тәжікстан Республикасының Президенті Тәжікстанның халықаралық сауда-экономикалық байланыстар жүйесінде Қазақстан жетекші рөл атқаратынын айтты.
– Біз экономиканың түрлі секторындағы ынтымақтастығымызды кеңейту мәселелерін қарастырдық. Тараптардың әлеуетін ескере отырып, экономикалық және инвестициялық ынтымақтастықтың ұзақмерзімді формаларын дамыту және айналымдағы тауарлардың түрлерін көбейту туралы әңгімелестік, – деді Э.Рахмон.
Сондай-ақ, Тәжікстан Республикасының Президенті халықаралық аренадағы, мәдени-гуманитарлық, су-энергетика, терроризммен және ұйымдасқан қылмыспен күрес жүргізу салаларындағы мемлекетаралық ынтымақтастық мәселелері жөніндегі келіссөздердің нәтижелеріне тоқталды.
Соңында Э.Рахмон Қазақстанға ресми сапары барысындағы нәтижелі кездесулер мен сындарлы диалог үшін Нұрсұлтан Назарбаевқа тағы да алғыс айтты.
***
Тәжікстан Республикасының Президенті Эмомали Рахмонның ресми сапары аясында өткізілген келіссөздер қорытындысы бойынша мынадай екіжақты құжаттарға қол қойылды:
– Қазақстан Республикасының Президенті Нұрсұлтан Назарбаев пен Тәжікстан Республикасының Президенті Эмомали Рахмонның Астанадағы кездесу бойынша бірлескен мәлімдемесі;
– Қазақстан Республикасының Үкіметі мен Тәжікстан Республикасының Үкіметі арасындағы адамдардың реадмиссиясы туралы келісім және Реадмиссия туралы келісімді іске асыру тәртібі туралы атқару хаттамасы;
– Қазақстан Республикасының Үкіметі мен Тәжікстан Республикасының Үкіметі арасындағы Қазақстан Республикасы аумағында Тәжікстан Республикасы азаматтарының және Тәжікстан Республикасы аумағында Қазақстан Республикасы азаматтарының болу тәртібі туралы келісім;
– Қазақстан Республикасының Үкіметі мен Тәжікстан Республикасының Үкіметі арасындағы көші-қон саласындағы ынтымақтастық туралы келісім;
– Қазақстан Республикасы Сыртқы істер министрлігі және Тәжікстан Республикасы Сыртқы істер министрлігі арасындағы 2018-2019 жылдарға арналған ынтымақтастық бағдарламасы;
– Қазақстан Республикасы Еңбек және халықты әлеуметтік қорғау министрлігі мен Тәжікстан Республикасы Денсаулық сақтау және халықты әлеуметтік қорғау министрлігі арасындағы әлеуметтік саладағы ынтымақтастық ниеті туралы меморандум;
– Қазақстан Республикасы Еңбек және халықты әлеуметтік қорғау министрлігі мен Тәжікстан Республикасы Көші-қон және халықты жұмыспен қамту министрлігі арасындағы әлеуметтік-еңбек саласындағы ынтымақтастық ниеті туралы меморандум.



///Нұрсұлтан Назарбаев «Нұр Ақтөбе» алқабында несиеге берілетін әрі жылдам салынатын бір қабатты және екі қабатты тұрғын-үй құрылысының жай-күйімен танысты.
Қазақстан Президенті еліміздің тұрғындары үшін «Нұрлы жер» бағдарламасын іске асырудың маңызды екенін ерекше атап өтті.
– Халықтың әл-ауқатын арттыруда бұл бағдарламаның маңызы зор. Біздің басты мақсатымыз – азаматтардың жайлы тұрмысы үшін қажетті инфрақұрылым қалыптастырып, оларды жұмыспен қамтамасыз ету, – деді Нұрсұлтан Назарбаев. 
Облыс әкімі Бердібек Сапарбаев Мемлекет басшысына «Нұрлы жол» және «Нұрлы жер» мемлекеттік бағдарламаларының іске асырылу барысы жөнінде баяндады. «Нұрлы жер» бағдарламасы арқылы биыл облыстағы 1000-нан астам отбасын тұрғын-үймен қамтамасыз ету жоспарланып отыр.
Соңында Елбасы аталған жобаны іске асыруға атсалысып жатқан құрылыс компанияларының өкілдерімен әңгімелесті.

/// 
15 қазанда Қазақстанға мемлекеттік сапармен Ресей Федерациясының Президенті Владимир Путин келеді.
Мемлекеттер басшыларының  Қазақстан мен Ресей сауда-экономикалық ынтымақтастығын екіжақты деңгейде және Еуразиялық экономикалық одақ аясында талқылауы жоспарланған.
Сондай-ақ өңірлік қауіпсіздік пен жаһандық күн тәртібіндегі мәселелер қарастырылатын болады.
16 қазанда Қазақстанның төрағалық етуімен ТМД Мемлекет басшылары кеңесі өтеді.
Кездесуге қатысушылар террорлық қатерге қарсы бірлескен іс-қимылдың, қауіпсіздік пен құқық тәртібін қамтамасыз етудің, Достастыққа мүше мемлекеттердің күштік органдары ынтымақтастығының негізгі жайттарын қамтитын тақырыптар топтамасын талқылайды деп жоспарланып отыр. 
///Кездесуге Қазақстан Республикасының Сыртқы істер министрі Қ.Әбдірахманов, Қытай Халық Республикасының Сыртқы істер министрі Ван И, Қырғыз Республикасының Сыртқы істер министрі Э.Абдылдаев, Ресей Федерациясының Сыртқы істер министрі С.Лавров, Тәжікстан Республикасының Сыртқы істер министрі С.Аслов, Өзбекстан Республикасының Сыртқы істер министрі А.Камилов, Шанхай ынтымақтастық ұйымының бас хатшысы Р.Алимов, Шанхай ынтымақтастық ұйымының Өңірлік антитеррористік құрылымының атқару комитетінің директоры Е.Сысоев, Қазақстан Республикасы Президентінің халықаралық мәселелер жөніндегі көмекшісі Н.Онжанов қатысты.
Қазақстан Президенті құттықтау сөзінде ұйымның Астанадағы саммиті қарсаңында Шанхай ынтымақтастық ұйымына мүше мемлекеттердің сыртқы істер министрлері кездесуі өтуінің маңыздылығын атап өтті.
– Шанхай ынтымақтастық ұйымына төрағалық етуші ел ретінде біз биылғы маусым айында өтетін саммитке зор мән беріп отырмыз. Ұйымға біздің төрағалығымыз өңірдегі және әлемдегі қиын үдерістер кезеңімен тұспа-тұс келді, – деді Мемлекет басшысы.
Нұрсұлтан Назарбаев Шанхай ынтымақтастық ұйымының күн тәртібіндегі бірқатар мәселеге тоқталып өтті. Бұл ретте Шанхай ынтымақтастық ұйымының қоршаған ортаны қорғау саласындағы ынтымақтастығы тұжырымдамасын бекіту жұмыстарын жандандыру, ұйымның экстремизмге қарсы тұру жөніндегі конвенциясына қол қою және осы туралы мәлімдеме мен  ұйымға мүше мемлекеттердің нашақорлыққа қарсы күрес стратегиясын қабылдау мәселелері қамтылды.
– Шанхай ынтымақтастық ұйымы аясындағы экономикалық және мәдени-гуманитарлық ынтымақтастықтың маңызы зор. Алдағы саммиттің күн тәртібіндегі өзекті мәселелердің бірі ретінде Үндістан мен Пәкістанды Шанхай ынтымақтастық ұйымының толыққанды мүшелігіне қабылдау үрдісін аяқтау туралы шешім жөнінде де айтып өткен жөн. Сондай-ақ, келешектегі жоспарларымызды айқындайтын Астана декларациясын қабылдауды көздеп отырмыз, – деді Қазақстан Президенті.

/// 
Операның идеялық арқауы ретінде қазақтың ұлы ақыны, ағартушы және философ Абай Құнанбайұлының тұлғасы алынған. Сценографияда соңғы техникалық жаңалықтардың пайдаланылуы және музыкалық шығарманың сюжетін заманауи тұрғыдан интерпретациялау қойылымды даралай түскен.
Үшінші премьералық опера спектаклінің басты орындаушылары қатарында Қазақстанның еңбек сіңірген қайраткерлері Т.Мұсабаев,  А.Ниязова, Ж.Тапин, сондай-ақ Армения халық әртісі Б.Туманян бар.
Қойылымды көрермен назарына қазақстандық-италиялық шығармашылық ұжым ұсынды.  Қоюшы дирижері  – «Астана опера» театрының бас дирижері, ҚР еңбек сіңірген қайраткері А.Бөрібаев, қоюшы режиссері – италиялық режиссер Д.дель Монако, кеңесші-режиссер ҚР халық әртісі Е.Обаев.




///
	 

	Нұрсұлтан Назарбаев осынау ерекше мейрамды бүкіл мұсылман әлемі атап өтіп жатқанын айтты.

	– Бүгін барлық мұсылман үшін маңызды күн – Құрбан айт мерекесі. Қазақстанда біз бұл күнді өзге де діни сенімдегілердің мерекесі тәрізді атап өтеміз. Халықтың бірлігінің, Отанға деген сүйіспеншілігінің арқасында біздің еліміз табысты дамуда. Тәуелсіздік кезеңінде халқымыз өзінің тарихи дініне қайта оралды, бұл қуантады. Бүгінде күллі еліміз бойынша 3 мыңнан астам мешіт бар. Біз Қазақстандағы ең үлкен мешітті Астанада салдық, – деді Мемлекет басшысы.

	Қазақстан Президенті қазақстандықтардың елдегі бейбітшілік пен тыныштық, бақ-береке мен бірлік тілеген барлық дұғасының қабыл болуын тіледі.

	– Бүгін құрбандық шалып, мұсылмандар таза, адал ниеттерімен еліміз бен халқымызға ізгілік пен бақыт тілейді. Алла Тағала бізге тыныштық және көп ұлтты әрі көпконфессиялы халқымызға бірлік берсін. Сонда біз еліміздің барша азаматтарының игілігі үшін Қазақстанды одан әрі өркендете беретін боламыз, – деді Нұрсұлтан Назарбаев.

	Сөзінің соңында Мемлекет басшысы Қазақстан халқын қасиетті Құрбан айт мерекесімен тағы да құттықтап, әр шаңыраққа береке-бірлік, бейбіт өмір және игілік тіледі.


///
	 

	Нұрсұлтан Назарбаев қатысушыларға арнаған сөзінде жоғары деңгейдегі Жоғары Еуразиялық экономикалық кеңестің 3 отырысы өткенін және оның барлық қызметі 2015 жылдың 1 қаңтарынан басталатын Еуразиялық экономикалық одақтың жұмысына бағытталғанын, өтіп бара жатқан 2013 жылдың маңыздылығына тағы да тоқталды.

	– Бүгін бізге Шарттың құрылтайшылық және салалық бөлімдерінің әзірлену барысы туралы толық баяндады. Осы үлкен жұмыста оң сипаттағы ілгерілеушілік бар екенін атап өткім келеді. 2014 жылдың мамырында Еуразиялық экономикалық одақ туралы шарттың қорытынды нұсқасына қол қоюымыз үшін әр тарап барынша күш салады. Мұндай жұмыс режімі барысында болашақ Одағымыздың негізгі құжатының сапалы болуын да ұмытпағанымыз маңызды. Еуразиялық экономикалық комиссияны интеграцияның жаңа деңгейіне сәйкес болуы және барлық қатысушылар мүдделерінің балансын қамтамасыз ету үшін реформалаған жөн, – деді Қазақстан Президенті.

	Мемлекет басшысы еуразиялық интеграциялық үдеріске қызығушылық артып келе жатқанын атап өтті.

	– Бүгінде, әсірелеусіз айтсақ, мемлекеттеріміздің тарихы жасалуда. Еуразиялық одақтың құрылуы – құлаған КСРО-ны қалпына келтіруге әрекеттену болып саналмайтын шын мәнінде инновациялық жоба. Өткенге оралуға жол жоқ және оралмаймыз да – бұл біздің біртұтас әрі бірыңғай ұстанымымыз. Біз артқа емес, алға қарай, әлемді интеграциялық бірлестіктер бастап келе жатқан бағытқа беттеп барамыз, – деді Нұрсұлтан Назарбаев.

	Қазақстан Президенті интеграциялық үдерістің саяси мақсаттар көздемей, ерікті түрде және халықтарымыздың игілігі үшін іске асырылатына назар аударды.

	– Біздің интеграциялық бірлестігіміздегі саяси егемендіктің бекем екенін тағы да атап өткім келеді және бұл – аксиома. Оның үстіне экономикалық интеграция ұлттық мемлекеттілікті нығайтуға, экономиканы дамыту арқылы оны одан әрі орнықты ете түсуге мүмкіндік береді. Одақтағы әрбір елінің егемендігі тек қана нығая түседі және толық дами береді, соның ішінде халықаралық деңгейде де, – деді Мемлекет басшысы.

	Нұрсұлтан Назарбаев интеграциялық бірлестіктердің негізінде экономикалық прагматизм, құрмет, еріктілік, барлық шешімдерді қабылдау кезіндегі теңдігі пен ашықтық тәрізді негізгі қағидаттар жатқанын атап өтті.

	– Біз Еуразиялық одақты басқалардан бөлектену үшін емес, керісінше өзге серіктестерімізбен мейлінше ынтымақтаса түсу үшін құрудамыз. Сөзімнің соңында Қазақстан, Беларусь және Ресей одақ құру жөнінде жұмысты стратегиялық серіктестік пен достық рухында жүргізіп жатқанын атап өткім келеді. Экономикалық интеграция барлық елдің экономикалық мүмкіндіктерін едәуір күшейтеді деп сенемін, – деді Қазақстан Президенті.

	Соңында Мемлекет басшысы Қазақстанның еуразиялық кеңістіктегі интеграция идеясының бастамашысы болып саналатынын еске салып өтті.

	Өз сөзінде Ресей Федерациясының Президенті В.Путин отырыстың іскерлік және сындарлы ахуалда өткеніне тоқталды.

	– Біз Қазақстан және Беларусь президенттерімен бірге еуразиялық экономикалық кооперацияны дамытудың өзекті мәселелерін талқыладық. Қазан айында Минскіде өткен кездесуімізден кейін біз бірлесе атқарылған ауқымды жұмыстың қорытындысын шығардық. Ең алдымен Еуразиялық экономикалық одақ туралы шарт жобасын дайындауда айтарлықтай ілгерілетуге қол жеткіздік. Жалпы, сарапшылар тарапынан шарттың негізгі институттық бөлімі келісілді, онда болашақ одақтың халықаралық-құқықтық мәртебесі, міндеттері мен іс-қимыл тетіктері айқындалған, – деді В.Путин.

	***  

	Жоғары Еуразиялық экономикалық кеңес отырысының қорытындысы бойынша төмендегідей құжаттарға қол қойылды:

	– «Интеграцияны одан әрі дамытуға бағытталған ережелерді ескере отырып, Еуразиялық экономикалық одақ туралы шарт жобасымен жұмыс істеу барысы туралы» шешім;

	– «Еуразиялық экономикалық комиссияның 2014 жылға арналған бюджеті туралы» шешім;

	– Армения Республикасының Беларусь Республикасы, Қазақстан Республикасы және Ресей Федерациясы Кеден одағы мен Бірыңғай экономикалық кеңістігіне қосылуы жөніндегі іс-шаралар («жол картасы») жоспары туралы» шешім;

	– Армения Республикасының Беларусь Республикасы, Қазақстан Республикасы және Ресей Федерациясы Кеден одағы мен Бірыңғай экономикалық кеңістігіне қосылуы жөніндегі іс-шаралар («жол картасы») жоспары туралы мәлімдемесі;

	– «Бәсекелестік қағидасының бұзылуы туралы істерді Еуразиялық экономикалық қоғамдастық Соты аясында қарастыру жөніндегі құрам қалыптастыру туралы» шешім;

	– «Кеден одағы мен Бірыңғай экономикалық кеңістікке мүше мемлекеттер аумағындағы трансшекаралық нарықта бәсекелестіктің бірыңғай қағидасын сақтау үшін Еуразиялық экономикалық комиссияға бақылау жасау жөнінде өкілеттік беру туралы» шешім;

	– «Еуразиялық экономикалық комиссия кеңесі қабылдайтын кедендік әкелімдер бажы мөлшерлемесін өзгерту туралы шешімге қатысты зәру тауарлар тізбесіне өзгерістер енгізу туралы» шешім;

	– «2010 жылғы 9 желтоқсандағы Табиғи монополиялар субъектілерінің қызметін реттеудің бірыңғай қағидаттары мен қағидалары туралы келісімді іске асыру жөніндегі жұмыс нәтижелері туралы» шешім;

	– «Бірыңғай экономикалық кеңістікті қалыптастырудың кезеңдік жоспарын орындау жөніндегі Табиғи монополиялар саласына қатысты (секторлық (салалық) разрездегі) қорытынды есеп туралы» шешім;

	– «Табиғи монополиялар субъектілерінің қызметін реттеу саласындағы заңнаманы үйлестіру жөніндегі тиісті шараларды жүйелі жүзеге асыруды анықтауға және жақындастыруға жататын Кеден одағы мен Бірыңғай экономикалық кеңістікке мүше мемлекеттердің нормативтік құқықтық актілерінің тізбесі туралы» шешім.

	 
///Алқа отырысына Қазақстан Республикасы Президенті Әкімшілігінің Басшысы Б.Сағынтаев, Қазақстан Республикасы Президентінің көмекшісі – Қауіпсіздік Кеңесінің хатшысы Қ.Қасымов, Премьер-Министрдің бірінші орынбасары – Қаржы министрі Ә.Смайылов, Президент Әкімшілігінің және Ішкі істер министрлігінің басшылық құрамы қатысты.
Мемлекет басшысы өз сөзінде Қазақстанның Тұңғыш Президенті – Елбасы Ішкі істер министрлігінің алдына құқық бұзушылықтарға мүлдем төзбеушілікті қалыптастыру туралы міндет қойғанын айтты.  
– Полицияның жұмысы қоғамның жіті назарында. Сіздердің қызметтеріңіз ел азаматтарының мүдделерімен және қауіпсіздігімен тығыз байланысты. Сондықтан, Ішкі істер министрлігінің жұмысы айқын әрі жүйелі болуы керек. Полиция ашық болуы тиіс. Бұл үшін халықпен тығыз байланыс қажет. Осы мақсатта біз Елбасы бастаған құқық қорғау жүйесіндегі реформаны жалғастырамыз. Реформаның негізгі міндеті – қазақстандықтардың құқықтарын қорғау ісін мүлтіксіз қамтамасыз ету, – деді Қасым-Жомарт Тоқаев.  
Қазақстан Президенті еліміз бойынша қылмыстық ахуал тұрақты екенін атап өтіп, ішкі істер органдарының жұмысындағы күшейтуді талап ететін бағыттарды көрсетті. Соның ішінде, полиция мен қоғамның арасындағы өзара тиімді іс-қимылдың болмауы, мал ұрлығы, ұялы телефондар мен автомобиль бөлшектерінің қолды болуына байланысты алдын алу жұмыстарының қажетті деңгейде болмауы, сондай-ақ, есірткі бизнесіне қарсы күрестің әлсіз болуы мәселелері бар. Сонымен қатар, Мемлекет басшысы жол апатынан болатын өлім-жітім көрсеткішін азайту қажеттігіне, құқық бұзушылықтардың алдын алу шараларына, азаматтарымызды табиғат апаттарынан және төтенше жағдайлардан қорғау жұмысын күшейтуге ерекше назар аударды.
– Полицияға қойылатын негізгі талап – тиімді жұмыс. Ал оның тиімділігін бағалаудағы басты шарт – халық сенімі. Тұрғындар полицейлердің дөрекілігі мен біліксіздігіне байланысты жиі шағым айтады. Кейбір жағдайларда полиция қызметкерлерінің өздері заңды бұзады, әсіресе жол ережелерін сақтамайды. Ішкі істер министрлігі жүргізіліп жатқан реформалар аясында тәжірибелі әрі адал кәсіби мамандарды сақтап қалудың кешенді шараларын қарастыру қажет. Сондай-ақ, жас кәсіби мамандарды іріктеу барысында олардың сыбайлас жемқорлыққа қарсы иммунитетіне баса назар аудару керек – деп тапсырды Мемлекет басшысы.
Қасым-Жомарт Тоқаев шетелдік туристермен жұмыс істеу үшін арнайы мамандандырылған жеке бөлімдерге байланысты қабылданып жатқан шаралардың орынды екенін атап өтіп, шетелден келген азаматтардың қауіпсіздігін қамтамасыз ету жағымды инвестициялық климат қалыптастырудың аса маңызды шарты екенін айтты.
Сонымен қатар, Қазақстан Президенті өз өміріне қауіп төнсе де, өзге адамдарға көмек қолын созатын қатардағы полицейлерге ризашылығын білдіріп, мемлекет тарапынан Ішкі істер министрлігінің қызметкерлеріне және олардың отбасына лайықты қолдау көрсетілетінін жеткізді.
Мемлекет басшысы Ішкі істер министрі Е. Тұрғымбаевтың есебін тыңдаған соң жүктелген міндеттерді орындау үшін бұқаралық ақпарат құралдарының, әлеуметтік желілердің мүмкіндігін пайдалана отырып, жүйелі жұмысты жолға қоюды, ал Үкіметке министрліктің жұмысын қажетті ресурстармен қамтамасыз етуді тапсырды.  
Соңында Президент Қасым-Жомарт Тоқаев алқа отырысында берілген тапсырмалар Президент Әкімшілігі мен Қауіпсіздік Кеңес Хатшылығының ұдайы назарында болатынын атап өтті.  









///Қазақстан Президентінің Түркістан облысына сапары Сардоба су қоймасындағы апаттан зардап шеккен тұрғындар үшін Мырзакент кентінде салынып жатқан жаңа ықшам ауданның құрылысымен танысудан басталды.
Апат салдарынан 4 мыңға жуық халық зардап шегіп, 500-ден астам баспана толығымен бұзылып, қайта салынды. Жеңіс, Жаңатұрмыс, Достық елді мекендерінің тұрғындары үшін Мырзакент кентінде жаңа ықшам аудан бой көтерді, әрбір отбасы мүшесіне 100 мың теңгеден берілді. Өргебас, Фирдауси ауылдарын қайта қалпына келтіру жұмыстарының қарқыны жақсы. Айта кетерлігі, аталған ауылдардағы апаттан баспаналары бүлініп-қираған тұрғындарға 17 миллион теңгеден беріліп жатыр.
Құрылыс барысымен танысқан Қасым-Жомарт Тоқаев тұрғындармен кездесті. Президент су тасқыны кезінде мемлекет шұғыл шешім қабылдап, ауданды қалпына келтіру үшін қазынадан қаржы бөлінгенін, осындай сын сәтте бүкіл халқымыздың ұйымшылдық танытқанын атап өтті.
– Жаңа шағын аудан салынып жатыр. Зардап шеккен бірде-бір адам далада қалған жоқ. Әрбір тұрғынның жағдайын ескердік. Жаңа баспанаға көшем деген адамдар осында қоныс аударады. Көп ұзамай барлығы өз үйлеріне оралатын болады. Ауқымды жұмыс атқарылып жатыр. "Жұмыла көтерген жүк жеңіл" деген. Кәсіпкерлер, құрылысшылар, дәрігерлер, қарапайым азаматтар, көптеген еріктілер белсенді жұмыс істеді. Барлығына шынайы ризашылығымды білдіремін, – деді Мемлекет басшысы.
Қазақстан Президенті аудандағы ахуалды тікелей өзі қадағалап отырғанын жеткізді.
Сапар барысында Экология, геология және табиғи ресурстар министрі Мағзұм Мырзағалиев Өзбекстан Республикасымен бірлесіп су тасқынының салдарын жою, алдағы уақытта мұндай апатты болдырмауға қатысты қабылданып жатқан шаралар жайында баяндады.
Қасым-Жомарт Тоқаев жұмысты нәтижелі жалғастыра беру керек деп тапсырды.
 






///Гүлшара Әбдіқалықова Қазақстан Президенті Нұрсұлтан Назарбаевтың «Ұлы даланың жеті қыры» атты тұжырымдамалық мақаласында айтылған: «Рухани жаңғыру» жалпыұлттық бағдарламасының жаңа компоненттері ата-бабаларымыздың көп ғасырлық мұрасының цифрлық өркениет жағдайында түсінікті әрі сұранысқа ие болуын қамтамасыз ете отырып, оны жаңғыртуға мүмкіндік береді», – деген сөзіне тоқталды.
Стипендия Қазақстан Республикасының құрметті атақтары мен мемлекеттік наградаларын иеленген мәдениет пен өнер саласының еңбеккерлеріне, сондай-ақ айрықша дарынды шығармашыл жастарға мемлекеттік қолдау көрсету мақсатымен ел мәдениетін дамытуға қосқан үлесі үшін жыл сайын берiледi.
Мемлекеттік стипендия әдебиет пен өнер саласының 75 қайраткеріне тағайындалды. Олардың қатарында Асанәлі Әшімов, Мырзатай Жолдасбеков, Сәбит Досанов, Бибігүл Төлегенова, Ескендір Хасанғалиев, Сара Тыныштығұлова, Тамара Фроловская, Аян Өтепберген, Самал Есләмова, Роман Жуков және басқа да танымал тұлғалар бар.
Мемлекеттік хатшы «Қазақстандықтардың әл-ауқатының өсуі: табыс пен тұрмыс сапасын арттыру» атты Жолдаудың, «Рухани жаңғыру» бағдарламасының, «Ұлы даланың жеті қыры» атты мақалада көзделген басымдықтардың, Жастар жылы іс-шараларының орындалуына шығармашыл зиялы қауым өкілдері елеулі үлес қосатынына сенім білдірді.
Кездесу соңында Мемлекеттік хатшы Гүлшара Әбдіқалықова рәсімге қатысушыларға зор денсаулық, шығармашылық табыс, бақ-береке тіледі.
Сондай-ақ, Г.Әбдіқалықова сапар аясында Алматы қаласының «Тұрмыстық зорлық-зомбылыққа ұшырағандар орталығы» коммуналдық мемлекеттік мекемесінде болды. Онда сауықтыру үшін қолайлы жағдайлар жасалған және әлеуметтік, заңдық, психологиялық көмек көрсетіледі. Қазіргі уақытта 50 орындық орталық 48 адамға қызмет көрсетуде.
///2021 жылғы 6 тамызда Түрікменбашы қаласында Қазақстан Республикасының Президенті, Қырғыз Республикасының Президенті, Тәжікстан Республикасының Президенті, Түрікменстан Президенті және Өзбекстан Республикасының Президентінің қатысуымен Орталық Азия Мемлекеттері басшыларының Консультативтік кездесуі өтті.
Мемлекеттер басшылары достық, өзара құрмет пен сенім, сындарлық және өзара түсіністік жағдайында өткен келіссөздердің қорытындылары бойынша,
тарихи қалыптасқан достық және тату көршілік қатынастар негізінде өңірлік ынтымақтастықты дамытудың үдемелі процесін атай отырып,
Біріккен Ұлттар Ұйымы Жарғысының қағидаттарын негізге ала отырып және халықаралық құқықтың жалпыға бірдей танылған нормаларын сақтауға өзінің берік бейілділігін растай отырып,
өзара құрмет, тең құқылық, бір-бірінің мүдделерін ескеру негізінде келіссөздер мен консультациялар арқылы Орталық Азия өңірін дамытудың өзекті мәселелерін қарау және шешу қажеттігін атап көрсете отырып,
өз мемлекеттерінің өңірдегі бейбітшілікті, тұрақтылық пен қауіпсіздікті қамтамасыз ету мүддесінде ашық және кең ауқымды өзара іс-қимылға әзірлігін атай отырып,
саясат, орнықты және тұрақты даму, сауда-экономикалық және инвестициялық-қаржылық, көлік-коммуникациялық, су-энергетикалық, ақпараттық-технологиялық, экологиялық және мәдени-гуманитарлық ынтымақтастықты қоса алғанда, өзара мүдделілік білдірілген барлық салалардағы қатынастарды одан әрі кеңейтуге және нығайтуға деген жалпы ұмтылысты негізге ала отырып,
Орталық Азия мемлекеттерінің маңызды жаһандық және өңірлік проблемаларды шешудегі бірлескен бастамаларының әлемдік аренада елеулі нәтижелері бар екенін атап өте отырып,
жаһандық сын-тегеуріндер мен қауіптерге, оның ішінде коронавирустық инфекция пандемиясына қарсы іс-қимылда, сондай-ақ оның теріс салдарын бірлесіп еңсеруде өңір мемлекеттерінің тығыз әріптестігінің маңыздылығын атап көрсете отырып,
Орталық Азия Мемлекеттері басшыларының жүйелі түрдегі Консультативтік кездесулері өңірдегі көпжақты мемлекетаралық ынтымақтастықты одан әрі нығайтуға ықпал ететін өзекті мәселелер бойынша ұсыныстарды талқылауға және енгізуге мүмкіндік беретінін тағы да растай отырып,
төмендегіні мәлімдейді:
1.      Мемлекетер басшылары биылғы Консультативтік кездесу Орталық Азия мемлекеттері тәуелсіздігінің 30 жылдығы қарсаңында өтіп жатқанын атап өтеді.
Осы орайда Тараптар аталған форумның Орталық Азия елдері арасындағы қатынастарды одан әрі нығайту және дамыту ісіндегі тарихи маңыздылығын айрықша атап көрсетеді.
2.     Тараптар екіжақты және көпжақты іс-шаралар өткізу, Орталық Азия өңірінің барлық мемлекеттерінің бейбіт дамуына, өркендеуі мен тұрақтылығына жәрдемдесу мақсатында өзара сапарларды жүзеге асыру жолымен көпжақты өзара іс-қимылды кешенді дамытудың өзектілігі мен қажеттілігін растайды.
3.   Тараптар Түрікменбашы қаласындағы Консультативтік кездесу қауіпсіздік пен тұрақтылықты қамтамасыз ету, сауда, экономика және инвестициялар, көлік және транзит, ауыл шаруашылығы және азық-түлік қауіпсіздігі салаларында өнеркәсіптік кооперация, су-энергетикалық ресурстар, қоршаған ортаны қорғау, туризм, ғылым, білім, мәдениет және гендерлік теңдік мәселелерінде өңірлік өзара тиімді ынтымақтастықты одан әрі дамытудың перспективалық бағыттарын, нысандары мен тетіктерін жан-жақты қарауға мүмкіндік бергенін атап өтеді.
4.      Мемлекет басшылары өз елдерінің әлеуетін өңірде қауіпсіз, тұрақты, кең және ашық әріптестікке арналған кеңістік қалыптастыру мүддесіне пайдаланудың маңыздылығын атап өтеді.
Осыған орай Тараптар сыртқы істер министрліктері, дипломатиялық өкілдіктер, консулдық мекемелер, сондай-ақ Орталық Азия мемлекеттерінің БҰҰ жанындағы тұрақты өкілдіктері мен басқа да халықаралық ұйымдар желісі бойынша консультациялар өткізудің, байланыстар мен оларды нығайтудың маңыздылығын атап көрсетеді.
5.      Тараптар БҰҰ Бас Ассамблеясы Халықаралық бейбітшілік және сенім жылы деп жариялаған биылғы 2021 жылы халықаралық қоғамдастықтың Біріккен Ұлттар Ұйымы тұлғасында қабылдаған кең ауқымды және ұзақ мерзімді стратегияларды, тұжырымдамалар мен бағдарламаларды іске асыру ісінде нақты нәтижелерге қол жеткізу мақсатында Орталық Азия мемлекеттерінің халықаралық аренадағы шоғырланған қызметін жандандыру қажет деп есептейді.
6.     Мемлекеттер басшылары 2021 жылы Орталық Азияда, Ядролық қарудан азат аймақ туралы шартқа қол қойылуының 15 жылдығы, сондай-ақ Семей ядролық сынақ полигоны жабылуының 30 жылдығы аталып өтетініне ерекше тоқталды.
Осыған байланысты Президенттер Орталық Азиядағы, Ядролық қарудан азат аймақ туралы шартты іске асыру бойынша өңір мемлекеттерінің белсенді ынтымақтастығын жалғастыруға дайын екендіктерін білдірді және ядролық қарусыздану мен таратпау ісінде күш-жігерді шоғырландыру мақсатында басқа да ядролық қарусыз аймақтармен өзара іс-қимылды жандандыру қажеттігін атап өтті.
7.     Тараптар көрші Ауғанстандағы жағдайдың жуық арадағы реттелуі Орталық Азиядағы қауіпсіздік пен тұрақтылықты сақтау мен нығайтудың маңызды факторларының бірі болып табылатынын растайды. Осыған орай, Тараптар Ауған қоғамындағы азаматтық бейбітшілік пен келісімге жедел қол жеткізуге жан-жақты көмек көрсетуге дайын екендіктерін білдірді.
Осы орайда Тараптар барлық мүдделі мемлекеттер мен халықаралық ұйымдардың Ауғанстандағы қауіпсіздік пен тұрақтылықты қамтамасыз етуге, елдің әлеуметтік-экономикалық инфрақұрылымын қалпына келтіруге және оны әлемдік шаруашылық байланыстарға тартуға бағытталған күш-әрекеттерін қолдайды.
8.      Тараптар өңірді дамытудың өзекті мәселелерін жүйелі түрде қарау үшін тұрақты жұмыс істейтін консультативтік платформа ретінде Орталық Азиядағы қауіпсіздік пен ынтымақтастық жөніндегі диалог құру мәселесін пысықтауды қолдады.
9.     Тараптар Орталық Азия өңірінің тұрақты дамуын сауда-экономикалық, инвестициялық, өнеркәсіптік, қаржылық, энергетикалық, ауыл шаруашылығы, коммуникациялық, әлеуметтік, экологиялық және өзара мүдделі басқа да салалардағы байланыстарды одан әрі нығайту арқылы қамтамасыз ету бірінші кезектегі міндет деп санайды.
Қаржы жүйесін бірлесіп дамыту және өңірге инвестициялар тарту мақсатында Тараптар «Астана» халықаралық қаржы орталығы алаңын Орталық Азия өңірі елдерін, сондай-ақ шетелдік инвесторлармен байланыстыратын экономикалық платформа ретінде пайдалануға келісті.
10.    Тараптар Орталық Азия мемлекеттері арасындағы көші-қон процестерін реттеу саласындағы құзыретті органдардың өзара іс-қимылын күшейтудің маңыздылығын, сондай-ақ еңбекші көшіп-қонушылардың құқықтары мен мүдделерін қорғауды қамтамасыз ету, оларға құқықтық, әлеуметтік, ақпараттық-консультациялық көмек көрсету қажеттігін мойындайды.
11.    Тараптар өзара тауар айналымын арттырудың маңыздылығын және өңірдегі сауда рәсімдерін жеңілдету жөніндегі міндеттерді тиімді шешуге өзара тиімді ортақ тәсілдерді одан әрі әзірлеу қажеттігін атап өтеді.
Тараптар өзара сауданы ұлғайту, шекара маңындағы аумақтарда сауда-өндірістік алаңдарды, сондай-ақ көтерме-тарату орталықтары желісін дамытуды қоса алғандағы бірлескен экономикалық жобаларды іске асыру мақсатында Орталық Азия мемлекеттерінің іскер топтары мен өңірлері арасындағы ынтымақтастықты кеңейту жөніндегі жұмысты жандандыру қажеттігін атап өтеді.
12.    Тараптар авиациялық, автокөлік, теміржол, өзен және теңіз көлігіне арналған жаңа халықаралық бағыттар құру мен жұмыс істеп тұрғандарын жаңғырта отырып, мультимодальдық көлік дәліздерін, логистиканың, сауда мен туризмнің халықаралық көпфункционалды орталықтарын, тауарлар мен жүктердің еркін және кедергісіз транзитін қамтамасыз ету, үздік халықаралық тәжірибелерге сәйкес трансшекаралық рәсімдерді жеңілдету және өңірдің транзиттік әлеуетін тиімді пайдалануды қамтамасыз ететін басқа да бірлескен инфрақұрылымдық жобаларды іске асыру мақсатында көлік-транзит саласындағы көпжақты ынтымақтастықты одан әрі тереңдетудің маңыздылығын айрықша атап көрсетеді.
Тараптар «Солтүстік – Оңтүстік» және «Шығыс – Батыс» халықаралық дәліздерін бірлесіп дамытуға барынша күш салады.
Тараптар Көлік коммуникациялары жөніндегі өңірлік кеңес құруды жеделдету, өңір мемлекеттері қатысатын тиімді халықаралық көлік дәліздерін қалыптастыру бойынша іске асырылып жатқан және перспективалы жобаларды ескере отырып, Орталық Азияда көлік жүйесін бірлесіп дамыту жөніндегі бағдарлама мен келісімді келісу қажеттігін атап өтті.
Тараптар өзбек тарапының Біріккен Ұлттар Ұйымы аясындағы Көліктік-коммуникациялық өзара байланысты дамытудың өңірлік орталығын құру туралы бастамасын қолдады.
Тараптар өңірлік қосылған құн тізбектерін және бірлескен өнеркәсіптік кластерлерді құру, цифрлық экономиканы ілгерілетудегі ынтымақтастықты арттыру арқылы өзара сауда көлемін ұлғайтуға ниеттеніп отыр.
13.    Тараптар сауда-экономикалық, энергетикалық, көліктік-логистикалық және инновациялық бағыттарда өзара ынтымақтастыққа мақсатты және жүйелі сипат беру мақсатында Орталық Азия елдерінің өнеркәсіпшілері мен кәсіпкерлерінің бесжақты кеңесін құру қажеттігі туралы мәлімдеді.
14.    Тараптар әлеуметтік және экономикалық өсудің жаңа көздерін іздеу мақсатында инновациялық бағдарламалар мен жобаларды бірлесіп іске асыру үшін күш-әрекеттерді біріктіруге, сондай-ақ ғылым, технологиялар мен инновациялар саласындағы тиімді ынтымақтастыққа қолдау көрсетуге, ғылыми зерттеулерді бірлесіп жүргізуге, ғылыми-зерттеу орталықтары арасында тәжірибе алмасуға ниет білдіреді.
15.    Тараптар Жоғары оқу орындары арасындағы және ғылыми алмасулардың өңірлік бағдарламасын әзірлеу арқылы ректорлар форумдары, ғылыми конференциялар мен ғылыми-педагогикалық және студенттік жұртшылық пен жастар симпозиумдары шеңберінде білім беру, «ғылыми дипломатия» саласындағы ынтымақтастықты тереңдетуді қолдайды.
Тараптар ақпараттық-коммуникациялық технологиялардың дамуы мен пайдаланудағы прогресті, сондай-ақ күнделікті өмірге деген үдемелі әсерін атап көрсетеді. Мемлекеттер халықаралық құқық қағидаттары мен нормаларын сақтай отырып, ақпараттық қауіпсіздіктің жаңа қатерлерін еңсеру мақсатында күш-жігер біріктіруге ниетті.
16.    Орталық Азия мемлекеттерінің барлығы климаттың өзгеру салдарын жұмсарту және оған бейімделу, шөлейттенуге қарсы күрес, су-энергетикалық ресурстарды ұтымды пайдалану, қоршаған орта мен экологияны қорғау, мұздықтарды сақтау және уран қалдықтары қоймаларын рекультивациялау, жаңартылатын энергия көздерін дамытуды қоса алғанда, қорларды үнемдейтін және жасыл технологияларды енгізуге бағытталған жобалар мен бағдарламаларды ілгерілету саласындағы өңірлік ынтымақтастықты нығайту қажеттігін атап өтті.
Тараптар осы салаларда өңірдегі орнықты даму мақсаттарына қол жеткізу үшін ұзақ мерзімді және өзара тиімді ынтымақтастық тетіктерін жетілдіру үшін бірлескен күш-жігер жұмсауға дайын.
Тараптар өңірдің барлық елдерінің мүдделерін ескеретін Орталық Азиядағы су-энергетикалық мәселелерді шешуге қолғабыс ету үшін қолданыстағы және салынып жатқан гидроэнергетикалық объектілердің маңыздылығын атап өтті.
Тараптар БҰҰ Бас Ассамблеясының 75-ші сессиясының «Табиғат шекара танымайды: трансшекаралық ынтымақтастық – биоәртүрлілікті сақтаудың, қалпына келтірудің және тұрақты пайдаланудың негізгі факторы», «Тұрақты дамуға арналған су» 2018-2028 жылдардағы іс-қимылдардың халықаралық онжылдығының мақсаттарына қол жеткізу барысына ортамерзімді жан-жақты шолу бойынша Біріккен Ұлттар Ұйымының конференциясы», «Арал өңірін экологиялық инновациялар мен технологиялар аймағы деп жариялау», «Біріккен Ұлттар Ұйымы мен Аралды құтқару жөніндегі халықаралық қор арасындағы ынтымақтастық», «Қазақстандағы Семей өңірі халқын оңалту, қоршаған ортасын қалпына келтіру және экономикалық даму мақсатындағы халықаралық ынтымақтастық және іс-шараларды үйлестіру» қарарларын қабылдау сияқты халықаралық және өңірлік бастамаларды тұтас түсінуге қол жеткізудің және БҰҰ алаңында ілгерілетудің маңыздылығын атап көрсетеді.
Жаһандық климаттың өзгеруінің әлемдегі, атап айтқанда Орталық Азиядағы мұздықтарға теріс әсерін ескере отырып, Мемлекеттер басшылары Тәжікстан Республикасы Президентінің 2025 жылды Халықаралық мұздықтарды сақтау жылы деп жариялау және Мұздықтарды қорғау халықаралық қорын құру туралы ұсынысын қолдады.
Мемлекеттер басшылары Түрікменстан Президентінің Төмен көміртекті энергетиканы дамыту жөніндегі шараларды жүзеге асыруға бағытталған БҰҰ Стратегиясын әзірлеу туралы бастамасына, сондай-ақ БҰҰ аясында энергетикадағы басым бағыттардың бірі ретінде сутегін дамыту жөніндегі халықаралық «Жол картасын» құруға қолдау білдірді.
17.    Мемлекеттер басшылары өңірдегі, оның ішінде Арал теңізі бассейніндегі, әсіресе экологиялық дағдарыс пен климат өзгеруінің теріс әсеріне ұшыраған аймақтардағы әлеуметтік-экономикалық және экологиялық жағдайды сауықтырумен байланысты проблемаларды кешенді шешу үшін күш-жігерді шоғырландырудың маңыздылығын мойындады.
18.    Тараптар судың, атмосфералық ауаның ластануын азайтуға, мұздықтарды, жердің тозуын сақтауға, орман екпелері алаңдарын ұлғайтуға, табиғат апаттарының, оның ішінде су тасқыны, сел тасқыны, құрғақшылық тәуекелдерін азайтуға, сондай-ақ таза ауыз сумен қамтамасыз етуге бағытталған келісілген шаралар қабылдау қажеттігін атап өтті.
Мемлекеттер басшылары Орталық Азияның барлық мемлекеттерінің мүдделері мен қатысуын ескере отырып, Аралды құтқару жөніндегі халықаралық қордың ұйымдық құрылымы мен шарттық-құқықтық базасын жетілдіру жөнінде жүргізіліп жатқан жұмыстардың маңыздылығын атап өтті.
19.    Бүгін, адамзат жаңа жаһандық қауіп-қатерге - коронавирустық инфекцияның пандемиясына тап болған кезде, Орталық Азия мемлекеттері осы инфекцияның таралуына қарсы кешенді шаралар қабылдап жатыр.
Осы бағыттағы қадамдарын әлемдік қоғамдастықтың қызметімен толық үйлестіре отырып, тараптар коронавируспен күресте маңызды халықаралық бастамаларды қолдайды.
Мемлекеттер басшылары Қазақстан Республикасы Президентінің БҰҰ аясында Аурулар және биоқауіпсіздікті бақылау жөніндегі өңірлік орталықтар желісін құру, сондай-ақ БҰҰ аясында арнайы көпжақты орган - БҰҰ Қауіпсіздік Кеңесіне есеп беретін Биологиялық қауіпсіздік жөніндегі халықаралық агенттік құру туралы бастамасына қолдау білдірді.
Осыған орай, Тараптар ғылыми дипломатия желісі бойынша өзара іс-қимылды жандандыруға, ғалым-медиктердің, сарапшылар мен білімнің өзге де аралас салаларындағы мамандардың жүйелі қарым-қатынасы үшін барлық қажетті жағдайларды жасауға келісті.
Орталық Азия мемлекеттерінің қауіпті инфекциялардың таралуына қарсы іс-қимыл жасау ісіндегі күш-жігерін шоғырландыру мақсатында Тараптар вирустардың және басқа да инфекциялардың шығу табиғатын, олар тудыратын аурулардың шығу нысандарын, инфекциялық ауруларды емдеу және алдын алу әдістерін зерделеу жөніндегі өңірлік тетік құру туралы мәселені қарау қажет деп санайды.
20. Азық-түлік жүйелерінің тұрақтылығын арттыру қажеттілігі тұрғысынан Тараптар жеткізу тізбегін қолдауға және азық-түлік пен күнделікті қажет тауарларға арналған «жасыл дәліздер» тетіктерін кеңінен енгізуге келісті.
21.    Тараптар Орталық Азияны мекендейтін халықтардың мүддесі үшін және БҰҰ жариялаған Мәдениеттерді жақындастырудың халықаралық онжылдығы рухында мәдениетаралық диалогты дамытуға, алуан түрлі мәдениеттер мен ұлтаралық толеранттылықты сақтауға және көтермелеуге, этносаясатты, өңірдің материалдық және материалдық емес мәдени және табиғи мұрасын зерделеу мен қорғау саласында ынтымақтасуға және өзара қолдау көрсетуге, әдеби байланыстарды жетілдіруге, халықаралық фестивальдар, форумдар мен конкурстар өткізуге, музыка, театр, бейнелеу және қолөнері, кинематография, телерадио хабарларын тарату, мұрағат, мұражай мен кітапхана ісі саласындағы өзара іс-қимылды тереңдетуге және азаматтар, ең алдымен жастар арасындағы тікелей байланыстар мен туристік алмасуларды дамытуға келісті.
Осы бағыттағы өзара іс-қимылға жүйелі және тұрақты сипат беру мақсатында Тараптар «Орталық Азия: ортақ тарих және ортақ болашақ» атты мәдени-гуманитарлық алмасудың бірыңғай платформасы ретінде Орталық Азия мәдени диалог форумын құруға уағдаласты.
22. Спорттың халықтар арасындағы достықты нығайтудағы маңызды рөлін ескере отырып, Мемлекеттер басшылары дене шынықтыру мен спортты дамытуды жалғастыруға, Тараптар аумақтарында халықаралық спорттық-бұқаралық іс-шараларды өткізуге қолдау көрсетуге, дене шынықтыру, спорт ұйымдары мен мекемелері арасындағы ынтымақтастықты көтермелеуге келісті. Сондай-ақ ұлттық спорт түрлерін халықаралық спорт аренасына ілгерілету бойынша Тараптар күш-жігерді шоғырландыруы қажет екені аталып өтті.
23.    Мемлекеттер басшылары туризм саласында, оның ішінде пандемиядан кейін осы секторды жедел қалпына келтіру және өңір елдері арасындағы туристік алмасуды жандандыру мақсатындағы тығыз өзара іс-қимылдың қажеттігін атап өтті.
Сондай-ақ Тараптар трансшекаралық аумақтарда туристік аймақтар мен кластерлер құру, Орталық Азияда бірыңғай кеңістік құру мақсатында туристік өнімдер мен бағыттарды бірлесіп ілгерілету жұмыстарын жандандыруға келісті.
Тараптар халықаралық және ішкі туризмді дамытуға қатысатын ұйымдар және туризм саласындағы мемлекеттік басқару органдары мен туристік компаниялар арасындағы тығыз ынтымақтастықты қолдайды.
Тараптар туристік қызметті дамыту туралы ақпаратпен, баспа материалдарымен, фильмдермен алмасуда, жарнамалық кампаниялар, конференциялар мен семинарлар өткізуде, көрмелер мен жәрмеңкелер ұйымдастыруда одан әрі ынтымақтастық жасайтын болады.
24.    Мемлекеттер басшылары сыртқы саяси ведомстволарға 2022-2024 жылдарға арналған өңірлік ынтымақтастықты дамыту жөніндегі жол картасы жобасын (Орталық Азия Мемлекеттері басшыларының консультативтік кездесулерінің қорытындылары бойынша) бекіту жұмыстарын жуық арада аяқтауды тапсырды.
25.    Мемлекеттер басшылары сыртқы саяси ведомстволарға Орталық Азия Мемлекеттері басшыларының келесі Консультативтік кездесуінде XXI ғасырда Орталық Азияны дамыту мақсатында достық, тату көршілік және ынтымақтастық туралы шартқа қол қоюды дайындауды тапсырды.
26.    Президенттер Орталық Азия Мемлекеттері басшыларының Консультативтік кездесулерінің Бірыңғай рәмізін пайдалану туралы шешім қабылдады және ол туралы Ережені мақұлдады.
27.    Президенттер Орталық Азия Мемлекеттері басшыларының Құрмет белгісін бекіту туралы шешім қабылдап, Құрмет белгісі туралы Ереже мен оның Сипаттамасын мақұлдады.
28.    Мемлекеттер басшылары Түрікменбашы қаласында өтіп жатқан Орталық Азия елдері әйелдер диалогының форумына, Орталық Азия елдерінің Экономикалық форумына, Орталық Азия елдерінің Ұлттық өнімдер халықаралық көрмесіне, Орталық Азия елдерінің Ұлттық тағамдар халықаралық фестиваліне және Орталық Азия елдерінің Мәдениет және өнер шеберлерінің салтанатты концертіне жоғары баға берді.
Мемлекеттер басшылары Сыртқы істер министрлеріне Орталық Азия Мемлекеттері басшыларының төртінші Консультативтік кездесуін өткізу мерзімі мен орны бойынша ұсыныстар дайындауды және Консультативтік кездесудің күн тәртібін әзірлеуді тапсырды.
Консультативтік кездесу дәстүрлі достық, шырайлы және сенімді атмосферада өтті.
Мемлекеттер басшылары Түрікменстан Президенті Гурбангулы Мяликгулыевич Бердімұхамедовке қонақжайлылығы және Консультативтік кездесуді жоғары деңгейде ұйымдастырғаны үшін ризашылық білдірді.
 
Түрікменбашы қ., 2021 жылғы 6 тамыз
 
///«Сапар орталығы» өңірдегі биыл іске қосылған маңызы зор нысан.  Қазақстан Президентіне туристік нысандарды бірыңғай электронды билетпен қамту жүйесі, туристерге ұсынылатын маркетингтік ақпарат және аудиогид материалдары жөнінде баяндалды.
Жалпы көлемі 2092 шаршы метр аумақты алып жатқан орталықта 54 адам жұмыс істейді. Олар Түркістанға келген туристерге бағыт-бағдар беріп, қажетті материалдармен қамтып, заманауи талаптарға сай қызмет көрсетеді.
Қасым-Жомарт Тоқаев «Қазақ хандығы» атты залда орналасқан экспозициялармен танысты. Сонымен қатар Президент қолдан жасалған көне кілемдердің көрмесін аралап көрді.
 


///Кездесуге Қазақстан Республикасының Сыртқы істер министрі Қ.Әбдірахманов, Қытай Халық Республикасының Сыртқы істер министрі Ван И, Қырғыз Республикасының Сыртқы істер министрі Э.Абдылдаев, Ресей Федерациясының Сыртқы істер министрі С.Лавров, Тәжікстан Республикасының Сыртқы істер министрі С.Аслов, Өзбекстан Республикасының Сыртқы істер министрі А.Камилов, Шанхай ынтымақтастық ұйымының бас хатшысы Р.Алимов, Шанхай ынтымақтастық ұйымының Өңірлік антитеррористік құрылымының атқару комитетінің директоры Е.Сысоев, Қазақстан Республикасы Президентінің халықаралық мәселелер жөніндегі көмекшісі Н.Онжанов қатысты.
Қазақстан Президенті құттықтау сөзінде ұйымның Астанадағы саммиті қарсаңында Шанхай ынтымақтастық ұйымына мүше мемлекеттердің сыртқы істер министрлері кездесуі өтуінің маңыздылығын атап өтті.
– Шанхай ынтымақтастық ұйымына төрағалық етуші ел ретінде біз биылғы маусым айында өтетін саммитке зор мән беріп отырмыз. Ұйымға біздің төрағалығымыз өңірдегі және әлемдегі қиын үдерістер кезеңімен тұспа-тұс келді, – деді Мемлекет басшысы.
Нұрсұлтан Назарбаев Шанхай ынтымақтастық ұйымының күн тәртібіндегі бірқатар мәселеге тоқталып өтті. Бұл ретте Шанхай ынтымақтастық ұйымының қоршаған ортаны қорғау саласындағы ынтымақтастығы тұжырымдамасын бекіту жұмыстарын жандандыру, ұйымның экстремизмге қарсы тұру жөніндегі конвенциясына қол қою және осы туралы мәлімдеме мен  ұйымға мүше мемлекеттердің нашақорлыққа қарсы күрес стратегиясын қабылдау мәселелері қамтылды.
– Шанхай ынтымақтастық ұйымы аясындағы экономикалық және мәдени-гуманитарлық ынтымақтастықтың маңызы зор. Алдағы саммиттің күн тәртібіндегі өзекті мәселелердің бірі ретінде Үндістан мен Пәкістанды Шанхай ынтымақтастық ұйымының толыққанды мүшелігіне қабылдау үрдісін аяқтау туралы шешім жөнінде де айтып өткен жөн. Сондай-ақ, келешектегі жоспарларымызды айқындайтын Астана декларациясын қабылдауды көздеп отырмыз, – деді Қазақстан Президенті.

///Басқосуда халықты жұмыспен қамту саласындағы заңдылықты сақтауға, сондай-ақ инфрақұрылымдық дамудың «Нұрлы жол» мемлекеттік бағдарламасын жүзеге асыруға бөлінген қаражатты пайдалану тиімділігіне қатысты қабылданып жатқан шаралар талқыланды.
Отырыста Бас прокуратура, Мемлекеттік қызмет істері және сыбайлас жемқорлыққа қарсы іс-қимыл агенттігі, Инвестиция және даму, Еңбек және халықты әлеуметтік қорғау министрліктері басшыларының баяндамалары тыңдалды.
Жиынды ашқан Гүлшара Әбдіқалықова Мемлекет басшысы Нұрсұлтан Назарбаевтың биылғы 7 қарашада өткен Қауіпсіздік кеңесінің отырысында сыбайлас жемқорлықпен белсенді күрес жалғаса беретінін, халық қаражаттың қайда және қандай мақсатқа жұмсалғанын білуге тиіс екенін айтқанын еске салды.
Халықты жұмыспен қамтамасыз ету мәселесі – мемлекеттің әлеуметтік саясатының негізі. Жұмыспен қамту ісіне қолдау көрсету мақсатымен қабылданған кешенді бағдарламалар еңбек нарығында тұрақтылықты сақтауға және дағдарыс кезеңдерінің келеңсіз салдарын жұмсартуға септігін тигізді.
Бағдарламаларды қаржыландыруға айтарлықтай мемлекет қаражаты бөлінуде. Сонымен бірге, 2016 жылдан бері антикоррупциялық қызмет 194 қылмысты тіркеп, 32 адам сотталды. Заң бұзу жайттары негізінен жұмысқа тұру фактілерінің жалғандығымен, бюджет қаражаты мен берілген шағын несиелердің мақсатына сай жұмсалмауымен байланысты болып отыр.
Г.Әбдіқалықова сыбайлас жемқорлық қатерлерін азайтатын тиімді тетіктерді енгізу қажеттігін айтты.
Сондай-ақ, құқық қорғау және бақылау органдарының өкілдері Комиссия мүшелеріне қаржыландыру көлемі 3 триллион теңгеден асқан «Нұрлы жол» инфрақұрылымдық даму мемлекеттік бағдарламасын іске асыруға байланысты көптеген заң бұзушылықтар анықталғаны жөнінде мәлімдеді. Бағдарлама жүзеге асырыла бастағалы сотқа дейінгі 120 тергеу амалы жүргізіліп, 48 адам сотталған. Мемлекеттік аудит органдары жалпы құны 48 миллиард теңге болатын заң бұзу жайттарын анықтаған.
Мемлекеттік хатшы сыбайлас жемқорлықты азайту үшін жергілікті жерлерде әрбір инвестициялық жобаның жүзеге асырылуын қамтамасыз етіп, электрондық ресурстар мүмкіндіктерін кеңінен қолдану маңызды екенін атап өтті.
Талқылау қорытындысы бойынша Комиссия өкілетті мемлекеттік органдарға анықталған заң бұзу жайттарын жою үшін нақты шаралар қабылдау жөнінде тапсырма берді.
///
	 

	Б. Байбек кездесу барысында Мемлекет басшысы – партия төрағасы Нұрсұлтан Назарбаевқа 2014 жылдың бірінші жартыжылдығындағы жұмыстың және 2050 Стратегиясын түсіндіру мен жүзеге асыру жұмыстарының нәтижелері туралы баяндады.

	Мемлекет басшысы «Нұр Отан» партиясы еліміздегі негізгі қоғамдық күш екеніне, оның жұмысының бір бағыты мемлекеттік саясатты түсіндіру болып саналатынына тоқталды.

	– Өңірлерде жұмыс істейтін партиялықтар жүргізіліп жатқан жұмысты халыққа жеткізуі, сондай-ақ жергілікті атқарушы органдардың мемлекеттік бағдарламаларды жүзеге асыру барысын бақылауы тиіс. Партия беделі өте жоғары деңгейде сақталып, абыройы мұнтаздай болуы тиіс, – деді Қазақстан Президенті.

	Нұрсұлтан Назарбаев мемлекеттік бағдарламаларды, әсіресе индустриялық-инновациялық даму бағдарламасын тиімді жүзеге асырудың маңыздылығын атап өтті.

	– Шетелдік инвесторлар кеңесінің өткен отырысы кәсіпкерліктің мүдделілігі жоғары екенін көрсетті. Мен елдегі бизнестік ахуалды жетілдіру жөніндегі жаңа міндеттерді жарияладым. Барлық жерде шағын және орта бизнесті қолдап, тұрғындардың бизнес-жобалар әзірлеуіне, несиелеу көздерін тауып, салықтық және басқа да преференциялар туралы білуіне көмектесу керек. Шағын және орта кәсіпорындарды дамыту көптеген жұмыс орындарын қамтамасыз етеді, партияның осы мәселені өз қолына алғаны жөн, – деді Мемлекет басшысы.

	 «Нұр Отан» партиясының бірінші орынбасары өз кезегінде тұрғындармен кері байланысты қамтамасыз ету жұмыстары жолға қойылғаны туралы мәлімдеді.

	– Өткен жылдың қорытындысы бойынша партияның қоғамдық қабылдауына 800 мың адам келді. 39 мың арыз мемлекеттік органдардың қарауына жолданды. Партиялық бақылау мен орталық және жергілікті атқарушы органдармен іс-қимылды күшейту жұмыстары жүргізілді.  Сонымен бірге, Сіздің тапсырмаңызға сәйкес, мүмкіндігі шектеулі азаматтармен жұмыс жүргізілуде. Соңғы алты айда осы санаттағы 4000 адам жұмысқа орналастырылды, – деді Б.Байбек.

	Бұдан бөлек, «Нұр Отан» партиясы төрағасының бірінші орынбасары  Үкімет қызметінің нәтижелерін түсіндіру, «Қазақстан-2050» стратегиясын, сондай-ақ еуразиялық экономикалық интеграцияны жүзеге асыру аясындағы жұмыс жөнінде хабарлады.

	Кездесу қорытындысы бойынша Мемлекет басшысы, партия көшбасшысы «Қазақстан-2050» стратегиясын жүзеге асыру, халықпен тікелей өзара іс-қимыл аясын кеңейту, партияның өзін-өзі жан-жақты қамтамасыз етуі және оның алдына қойылған өзге де міндеттерді орындауы жөніндегі жұмысты одан әрі күшейтуге қатысты бірқатар нақты тапсырмалар берді.


/// 
Кездесу барысында екіжақты ынтымақтастықты сауда-экономика, инвестиция, отын-энергетика салаларында одан әрі нығайту жолдары талқыланды.
Тараптар халықаралық күн тәртібіндегі мейлінше өзекті мәселелер жөнінде де пікір алмасты.
Нұрсұлтан Назарбаев пен Маттео Ренци Қазақстан-Италия ынтымақтастығының әлеуетін арттыра түсудің маңыздылығына тоқтала отырып, бұл үшін қажетті күш-жігер жұмсауға әзір екендіктерін атап өтті.
 

///
	 

	Жеделхатта Мемлекет басшысы Қазақстан мен Моңғолия арасындағы өзара тиімді ынтымақтастық, тату көршілік пен достық қарым-қатынастар нығайып келе жатқанын атап өткен.

	«Алдағы уақытта да екі елдің болашағы мен дамуына бағытталған тығыз байланыстар одан әрі тереңдей түсетініне сенімдімін», – делінген жеделхатта.

	Сонымен қатар, Мемлекет басшысы Моңғолия Президентін және достас моңғол халқын елдің алда келе жатқан ұлттық «Наадам» мерекесімен құттықтады.

	Соңында Нұрсұлтан Назарбаев Моңғолия еліне береке-бірлік, ал Ц.Элбэгдоржге денсаулық және қызметіне табыс тілеген.    
///
	 

	Кездесу барысында екі елдің көшбасшылары Каспий маңы мемлекеттерінің төртінші Саммитінің қорытындылары туралы сөз қозғады.

	Нұрсұлтан Назарбаев пен Ильхам Әлиев сондай-ақ бірқатар екіжақты ынтымақтастық мәселелерін, соның ішінде сауда-экономикалық, отын-энергетика, инвестиция және мәдени-гуманитарлық салалардағы өзара іс-қимылдың болашағын талқылады.

	Сонымен қатар, мемлекет басшылары халықаралық күн тәртібіндегі өзекті мәселелер жөнінде пікір алмасты. 


///Мемлекет басшысы Қарасай ауданындағы музей құрылысымен танысты.
Елбасы музей экспозициясында ел Тәуелсіздігінің барлық кезеңдерін, соның ішінде Қазақстанның жаңа елордасы – Астананың салынуын қамту қажет екенін атап өтті.
Музей жанында тәуелсіз Қазақстанның тарихи даму кезеңдерін бейнелейтін барельефті панно салынатын болады. Оның ортасына Мемлекеттік тудың тұғырын орналастыру жоспарланған.
Сондай-ақ, Нұрсұлтан Назарбаев Алматы қаласына және Алматы облысына жұмыс сапары барысында Шамалған ауылына барып, ауылдастарымен бейресми әңгіме өткізді.
***
Музей құрылысы жеке адамның қаражаты есебінен жүргізілуде. Нысанның құрылысы биылғы 1 желтоқсанда аяқталады деп жоспарланған.


/// 
Қазақстан Президенті Францияның ірі басылымының бірі – «Ле Фигаро» газетінің тілшісі Рено Жираруға сұхбат берді. Мемлекет басшысы еліміздің ядролық қаруды таратпау саласындағы іс-қимылы туралы әңгімелеп, Украинадағы қазіргі ахуал туралы және соның төңірегіндегі оқиғаларға қатысты, сондай-ақ Сирия түйткілін шешу жолдары жөнінде пікірін білдірді.
Атап айтқанда, Қазақстанның атом энергиясын бейбіт мақсатқа пайдалану бағытындағы бастамаларына қатысты Нұрсұлтан Назарбаев ядролық қарудан бас тарту республикамызға айтарлықтай көлемде шетелдік инвестициялар әкелуге және экономиканы жаңғырту үшін жағдай туғызуға септігін тигізгенін атап өтті.
Мемлекет басшысы Қазақстанда Аз байытылған уранның халықаралық қорын құру түрлі елдердің атом электр стансалары үшін сенімді отын көзін қамтамасыз ететінін, осылайша аса байытылған уран алу мүмкіндігін және оның әскери мақсатта қолданылу қаупін азайтатынын айтты.
Осы орайда Қазақстан Президенті бұл жобаның коммерциялық пайда табуға арналмағанына назар аударды.
Ең бастысы,  бұл – Қазақстанның ядролық қаруды таратпау ісіне қосқан кезекті үлесі, – деді Мемлекет басшысы.
Минск үдерісі аясындағы түрлі тараптардың әрекеттеріне түсініктеме бере отырып, Нұрсұлтан Назарбаев Франция Президенті Ф.Олландпен кездесудің негізгі тақырыбының бірі екіжақты ынтымақтастық мәселелерімен қатар Украина дағдарысы болғанын еске салды. Қазақстан Президенті француз көшбасшысының сапары алдында Украинадағы қақтығыс өрши түскенін,  бірақ бұл кезде оны реттеу үшін нақты дипломатиялық қадамдар жасалмағанын айтты.
Нұрсұлтан Назарбаев Минскіде өткен бірлескен кездесуді ұйымдастыру мүмкіндігін талқылау үшін кезегімен Германия, Украина және Ресей көшбасшыларымен кездесті.
Қазақстан Президенті түйткілдің түйіні бүгінгі таңда әлі шешілмегенін, бірақ «Минск-2» келісімінде Ресей мен Украина тарапының барлық іс-қимылдары айқын жазылғанын айтты.
Нұрсұлтан Назарбаев сондай-ақ Ресейге қатысты санкциялар айтарлықтай нәтиже бермегенін атап өтті.
Бұл санкциялардан Украина дағдарысына еш қатысы жоқ адамдар – ресейлік шағын және орта бизнес өкілдері, француз фермерлері жапа шегуде. Саясатты экономикадан бөлектеген жөн. Франция қақтығыс аумағындағы шиеленістің ушығуына жол бермеу және санкциялар қатаймауы үшін бәрін жасауға тиіс. Осы дағдарысты шешу үшін дипломатиялық қадамдарды жалғастыру қажет, – деді Қазақстан Президенті.
Сириядағы ахуалға қатысты Мемлекет басшысы босқындарға байланысты бүгінгі дағдарыс осы елдің ісіне өзге мемлекеттердің барлық халықаралық уағдаластықтарға қайшы келе отырып, орынсыз араласуынан туындағанын атап айтты. Нұрсұлтан Назарбаев осындай әрекеттерді доғару бұл мәселелерді шешуге мүмкіндік береді деген пікір білдірді.
Бұл ретте Елбасы Астана біздің өңірде дипломатиялық хаб болу үшін барлық мүмкіндікке ие болып отырғанына назар аударды. Мысалы, Қазақстан Азиядағы өзара іс-қимыл және сенім шаралары кеңесін шақыруға бастамашы болды, ол Қытай, Үндістан және Пәкістанды қосқанда, Азияның 30 елін біріктіреді. Сондай-ақ Қазақстанның елордасында еліміз бастамашылық еткен  Әлемдік және дәстүрлі діндер лидерлерінің съезі тұрақты өтеді. Мұнда ЕҚЫҰ және ИЫҰ саммиттері де ұйымдастырылды.
 Иә, біз осы Батыс пен Шығыстың арасындағы шекарада, мазасыз өңірде дипломатиялық хабқа айналғымыз келеді, – деді Мемлекет басшысы. 

///Мемлекет басшысы Түркістанның жаңа әкімшілік орталығының аумағын аралап көру барысында мемориалды тас қалау рәсіміне қатысты.
Сондай-ақ, Қазақстан Президенті облыс әкімі Ж.Түймебаевтың Түркістан қаласының даму перспективалары жөніндегі баяндамасын тыңдады.
Нұрсұлтан Назарбаевқа инфрақұрылым нысандарын, әлеуметтік-мәдени және спорт кешендерін, сондай-ақ қаланың әкімшілік ғимараттарын салу жоспары жөнінде мәлімделді. 






///Нұрсұлтан Назарбаев А.Вучичті Сербия Республикасы Президентінің сайлауындағы жеңісімен Қазақстан халқының және жеке өзінің атынан құттықтады.
«Сіздің басшылығыңызбен Сербия өркендеу жолында жаңа табыстарға қол жеткізетін болады.
Қазақстан мен Сербия арасындағы өзара қарым-қатынастың дамып келе жатқанына қуаныштымын. Астана мен Белградтағы кездесулерімізді жылы сезіммен еске ала отырып, елдеріміздің достығы мен ынтымақтастығы одан әрі нығая түседі деп сенемін.
Сізге зор денсаулық, жауапты қызметіңізге табыс, ал достас Сербия халқына бақ-береке тілеймін», – делінген жеделхатта.
///Саммит барысында Нұрсұлтан Назарбаев Жапония Премьер-Министрі Синдзо Абэмен және Корея Республикасының Президенті Мун Чжэ Инмен кездесті.
Тараптар халықаралық күн тәртібіндегі мейлінше өзекті проблемаларды, соның ішінде Корей түбегіндегі жағдайды реттеу мәселелерін талқылады. 


/// 
Отырыс барысында елдің әлеуметтік-экономикалық даму мәселелері қаралды, сондай-ақ экономикалық өсімді қамтамасыз ету жөніндегі алдағы шаралар айқындалды.
Елбасы жиналғандарға арнаған сөзінде бүгінде мемлекет алдында тұрған негізгі міндет – халықтың тұрмыс деңгейін көтеру екенін атап өтті.
– Күрделі жағдайға қарамастан, біз 2016 жылғы 1 қаңтардан бастап бюджет қызметкерлерінің орташа жалақысын 30%-ға, стипендия мен жәрдемақыны – 25%-ға арттырып, зейнетақыны 9%-ға индексацияладық. 673 мың адамға мүгедектігі үшін және асыраушысынан айырылған жағдайда төленетін әлеуметтік жәрдемақылар көлемін 25%-ға арттырдық, – деді Қазақстан Президенті.
Сондай-ақ, Нұрсұлтан Назарбаев қазіргі таңдағы жаңа жағдай қосымша нақты шаралар қабылдауды талап етіп отырғанын айтты.
Осыған байланысты, Мемлекет басшысы алдағы кезеңдегі бағыттар бойынша төмендегідей бірқатар нақты міндеттер қойды.
Жаппай кәсіпкерлікті ынталандыру және жұмыспен қамту
Қазақстан Президенті жаппай кәсіпкерлік мәселелері Үкімет жұмысының басты бағытының бірі болып табылатынын атап өтіп, тиісті бағдарламаларды одан әрі дамытуды және қолдау тетіктерін жетілдіруді тапсырды.
– Үкімет бүгінде шағын несие беру аясын одан әрі кеңейту жөнінде шаралар қабылдауға тиіс. Өзін-өзі жұмыспен қамтитындардың 60%-ы ауылда тұрады. Осыған байланысты, «Жұмыспен қамту жол картасы» аясында біз 5 өңірде пилоттық режімде «Ауылда жұмыспен қамту» атты жаңа жобаны іске асыруды қолға алдық. Оған 10 миллиард теңге бөлінді. Бұл жұмысты жүргізу барысында кооперацияларды дамыту ісіне айрықша көңіл бөлу қажет. «Кооперациялар туралы» тиісті заң қабылданды. Енді жергілікті жерлердегі ауқымды ұйымдастыру және түсіндіру жұмыстары күтіп тұр. Үкіметке әкімдермен бірлесіп, елді мекендерде ауыл шаруашылығы өнімдерін өткізу мен өңдеуді қамтамасыз ететін кооперативтер ұйымдастыру жөніндегі шаралар қабылдауды тапсырамын, – деді Нұрсұлтан Назарбаев.
Мемлекет басшысы «Баршаға тегін кәсіби-техникалық білім беру» жобасы аясында жұмысты жалғастыру қажеттігіне тоқталды.
Бұдан бөлек, Қазақстан Президенті Үкімет пен әкімдерге еңбекке жұмылдыру және жұмыс берушілер мен еңбеккерлердің бірін-бірі іздеп табуына ықпал ету жөніндегі жұмыстарды бақылауда ұстауды тапсырды.
Сонымен бірге, Нұрсұлтан Назарбаев кәсіпкерлер қызметі мен мемлекет-жекеменшік серіктестігінің тетіктерін белсенді қолдану аясын кеңейтудің маңыздылығын атап өтті.
– Бүгінде барлық жағдайлар жасалып, құқықтық негіз қалыптасты. Қазірдің өзінде оң мысалдар бар. Мемлекет мектепке дейінгі білім беру ісінде бизнеспен бірлесіп,  мектепке дейінгі жекеменшік білім беру мекемелеріне мемлекеттік тапсырыс беру арқылы тиімді жұмыс жасай бастады. Бұл жағдайда бизнес өз инвестициясын құрылысқа өзі салады, – деді Қазақстан Президенті.
Елбасы министрліктер мен ведомстволардың ведомствоға бағынысты ұйымдарын бәсекелік ортаға беру немесе жергілікті деңгейге бейімдеу мақсатымен оларды қайта инвентаризациядан өткізу қажеттігін атап өтті.
Экономиканы әртараптандыру
Нұрсұлтан Назарбаев жыл соңында мемлекеттік қазына 830 миллиард теңге қосымша кіріспен толығады деп жоспарланып отырғанын айтты. Бұл биылдың өзінде дағдарысқа қарсы жоспардан және ағымдағы проблемаларды шешуден стратегиялық даму міндеттерін орындауға көшуге мүмкіндік береді.
Осыған байланысты, Қазақстан Президенті негізгі үш міндетке тоқталды.
Агроөнеркәсіп кешені
Мемлекет басшысы «Агробизнес 2020» бағдарламасы аясында жыл соңына дейін агроөнеркәсіп кешенін дамытудың мемлекеттік бағдарламасын әзірлеуді ұсынды.
– Нарыққа неғұрлым қажетті өнім түрлеріне назар аудара отырып, ауыл шаруашылығы өнімдерінің көлемін ұлғайту және әртараптандыру, өңделген ауыл шаруашылығы өнімдерін экспорттау, ауыл шаруашылығы өнімдерін өндірушілер үшін ең алдымен ұзақмерзімді қолжетімді несие беру, қызмет көрсету-дайындау кооперативтерін, бастапқы қайта өңдеудің, өнімді сақтау мен өткізудің инфрақұрылымын қалыптастыру, сондай-ақ суармалы жердің айналымын енгізу бағдарламаның басымдықтары болуға тиіс. Алдағы бес жыл ішінде кемінде 600 мың гектар суармалы жерді айналымға енгізу керек. Ауыл шаруашылығы министрлігі мен әкімдер ауыл шаруашылығы жерлерін тиімді пайдалануға қатаң бақылау жүргізуге тиіс. Бұл жерлерді апатты жағдайдағы су қоймаларын жөндеу және жаңасын салу есебінен қажетті су көлемімен қамтамасыз ету керек, – деді Нұрсұлтан Назарбаев.
Қазақстан Президенті агроөнеркәсіп кешеніндегі субсидиялау жүйесін жетілдіру, тиімсіз субсидиялауды доғару және өнімділікті арттыруға назар аудару қажеттігін атап өтті.
Елбасы ветеринарлық қауіпсіздік мәселелерін қозғай отырып, Үкіметке биыл агроөнеркәсіп кешенін қолдауға қажетті қосымша 97 миллиард теңге қаражат бөлуді тапсырды.
– Биыл сібір жарасы бірнеше өңірде орын алып, одан адам өлді. Біз емдеу үшін  қаражатты көбейте бергенше, бұл ауруларды оны түбегейлі жоюымыз қажет. Әкімдер ветеринарлық қауіпсіздікті сақтауға тікелей жауапты болады. Бұл мәселелер 2014 жылдан бастап жергілікті биліктің құзыретіне жатады, – деді Нұрсұлтан Назарбаев.
Экспорттық әлеуетті индустрияландырудың жаңа кезеңіндегі әртараптандыру
Қазақстан Президенті бүкіл экономика мен экспорттың әртараптандырылуы оның тұрақтылығының кепілі екенін, Үкімет пен әкімдер экспортты жандандыру мен  дамытуға ден қоюға тиіс екенін айтты.
– Біз индустриялық бағдарламаның екінші бесжылдығына көштік. Таңдалатын жобалардың сапасын арттыру өте маңызды. Жаңа бесжылдықта шикізаттық емес экспорттық өнімге басымдық берілу қажет екенін баса айтқым келеді. Экспорттық әлеует, жоғары өнімділік, жаңашылдық таңдалатын жобалардың негізгі өлшемдері болуға тиіс. Үкіметке осы бағдарламаны қолдауға қажетті қосымша 112 миллиард теңге көлемінде қаражат бөлуді тапсырамын, – деді Мемлекет басшысы.
Бұдан бөлек, Нұрсұлтан Назарбаев Қытаймен «Жібек жолының экономикалық белдеуі» бастамасының аясындағы келісімді іске асыру экономиканы әртараптандырудың маңызды бағыты болып саналатынын атап өтті.
– Қазақстан мен Қытайдың 51 жобасынан тұратын тізбе жасалды. Бұл жобалар осы кезеңде айрықша өзекті болып саналатын қосымша құн және жаңа жұмыс орындары түріндегі тәуір экономикалық нәтижеге жеткізеді. Үкімет «Жібек жолының экономикалық белдеуі» бастамасы аясында белгіленген жобалардың уақтылы іске асырылуын қамтамасыз етуге тиіс, – деді Қазақстан Президенті.
Көлік инфрақұрылымын дамыту
Мемлекет басшысы «Нұрлы жол» мемлекеттік бағдарламасы бүгінде көлік инфрақұрылымын дамыту мен экономиканы қолдаудың басты тетігі болып отырғанына назар аударды.
– Алдымызда көлік әлеуетін дамыту мен өңірлік көлік-логистика хабын құру міндеті тұр. Азия-Еуропа бағытындағы контейнерлік көлік тасымалының көлемі қарқынды түрде өсуде. Биылғы жеті айдың ішінде ғана ол былтырғы осы кезеңмен салыстырғанда 2,5 есе артты. Бұл жұмысты биыл жалғастырып, жыл соңына дейін «Алматы-Шу» теміржол желісінің алғашқы іске қосылатын кешенін, Құрық портындағы паром кешенін, ұзындығы 920 шақырымдық автомобиль жолының құрылысын және оны жөндеу жұмысын аяқтау қажет, – деді Нұрсұлтан Назарбаев.
Қазақстан Президенті көлік инфрақұрылымын дамыту жөніндегі қолға алынған жобалардың іске асырылуын жеделдетуге биыл қосымша 74 миллиард теңге бөлуді тапсырды.
Макроэкономикалық тұрақтылықты қамтамасыз ету
Мемлекет басшысы Үкімет пен Ұлттық банкке алдағы уақытта ең алдымен іске асырылуға тиіс бірқатар міндеттер қойды. Мәселен, Нұрсұлтан Назарбаев Ұлттық қордан алынатын трансферттерді қатаң регламентеуді тапсырды.
– Тағы бір мәселе – бюджетаралық қатынастар. Соңғы 10 жылда республикалық бюджеттен мақсатты трансферттер есебінен қаржыландыру көлемі едәуір артып, қаржыландырылатын салалар да айтарлықтай көбейді.  Оның мөлшері 2016 жылы жергілікті бюджеттерден түсетін қаражаттың 36%-ына  жетті. Жергілікті маңызы бар жобаларды республикалық бюджет есебінен қаржыландыруды тоқтату қажет. Бұл мәселені әкімдіктер өздері дербес шешуге тиіс. Үкіметке бюджетаралық қатынастарды жетілдіру жөнінде келісілген ұсыныстар әзірлеп, енгізуді тапсырамын, – деді Қазақстан Президенті.
Сондай-ақ Мемлекет басшысы 2016 және 2017 жылдары инфляция деңгейін 6-8%-ға дейін төмендету макроэкономикалық тұрақтылықты қамтамасыз ету үшін қажетті маңызды шарт екенін атап өтті.
– Еркін айырбас бағамына көшу арқылы біз өнім өндірушілеріміздің бәсекеге қабілеттілігін арттыруға қол жеткіздік. Өңдеу өнеркәсіптеріндегі өсім қарқыны қалпына келе бастады. Бірақ теңге бағамына түзету енгізу инфляциялық үдерістердің белең алуына әкеп соқтырды. Бізге инфляция деңгейін  биылғы жылдың соңына шейін бір таңбалы санға дейін төмендетуге қол жеткізу маңызды. Халықтың әлеуметтік бақуаттылығы үшін бұл аса қажет. Сондықтан бағаның тұрақтылығын қамтамасыз ету үшін мен тиісті шаралар қабылдап, биыл табиғи монополиялар қызметі тарифтерінің өсуіне жол бермеуді тапсырамын, – деді Нұрсұлтан Назарбаев.
Қазақстан Президенті валюта нарығындағы ахуалдың тұрақталуы қазірдің өзінде оң нәтиже бере бастағанын айтты.
– Долларсыздану үдерісі басталды. Теңгемен салынған депозиттер өсіп келеді, бұл банк қорын толықтырудың теңгелік базасын ұлғайтуға мүмкіндік береді. Теңгемен салынған депозиттер үлесі 2016 жылдың басындағы 31%-дан 1 тамызда 41%-ға дейін артты. Соған орай несие беру мөлшері қайтадан көбейе түсуде. Биылғы жеті айда шағын бизнеске берілген несие жиынтығы 2,1 триллион теңгеден 2,8 триллион теңгеге дейін ұлғайды, өсім 740 миллиард  теңге немесе 36% болды. Дегенмен, қарқынды экономикалық даму үшін бұл жеткіліксіз, – деді Мемлекет басшысы.
Осы ретте Нұрсұлтан Назарбаев Ұлттық банкке Үкіметпен бірге ұзақ мерзімді несиелік белсенділікті қалпына келтірудің қосымша шараларын қабылдауды тапсырды.
Қазақстан Президенті экономикаға инвестиция тартудың елеулі жолының бірі  халықаралық қаржы ұйымдарынан қаражат алу екенін айтты.
– Халықаралық қаржы ұйымдарымен ынтымақтастық жөніндегі бағдарлама  2014 жылы мақұлданған болатын. Сол себепті, осы бағдарлама бойынша халықаралық қаржы ұйымдары, оның қатарында Дүниежүзілік банк, ЕҚДБ, АДБ, ИДБ 5 жылда Қазақстанға 7 миллиард доллар бөлуді жоспарлап отыр. Үкімет пен әкімдер осы бағдарламаның аясын кеңейту және экономикаға қосымша қаражат тарту мүмкіндігін қарастыруы қажет, – деді Мемлекет басшысы.
Бұдан бөлек, Нұрсұлтан Назарбаев тұрғын үй мәселесіне арнайы тоқталды.
– Тұрғын үй құрылысын дамытуға біз зор көңіл бөліп отырмыз. Былтырдың өзінде республикада 9 миллион шаршы метр тұрғын үй пайдалануға берілді. Бұл – еліміз үшін рекордтық көрсеткіш. Тұрғын үй құрылысының көлемі 2016 жыл қорытындысында 10 миллион шаршы метрден асады деп болжануда. Халықты қолжетімді тұрғын үймен қамтамасыз ету міндетін орындау үшін 2005 жылдан бері тиісті мемлекеттік бағдарламалар жүзеге асырылып келеді. Дегенмен, көпшіліктің тұрғын үйге мұқтаждығы әлі де айтарлықтай жоғары. Жұртты тұрғын үймен қамтамасыз ету міндетін орындау ісі кешенді жаңа шараларды талап етеді, – деді Қазақстан Президенті.
Осы орайда Мемлекет басшысы Үкіметке бірыңғай «Нұрлы жер» тұрғын үй құрылысы бағдарламасын әзірлеуді, оған қазіргі қолданыстағы бағдарламалардың барлық мәселесін кіріктіруді тапсырды.
– Жаңа бағдарламада мына мәселелерді ескеру керек. Тұрғын үй құрылысын тікелей қаржыландырғаннан гөрі жекеменшік құрылысшыларды ынталандыру ісіне баса ден қойған жөн. Мемлекет олардың тұрғын үй салу кезіндегі шығындарын азайтып, өз ресурстарын инженерлік және әлеуметтік инфрақұрылымдар әзірлеуге жұмылдыруы керек. Бұл бюджеттен қаржыландырудың үлесін азайтып, жеке инвестицияны көбірек тартуға мүмкіндік туғызады. Сондай-ақ төлемге мүмкіндігі бар тұрғындардың сұранысын ынталандыру керек. Коммерциялық банктердің ипотекалық несие беруін жандандырып, пайыздық мөлшерлемені субсидиялауға қоса өзге де арзандату шараларын ойластыру қажет, – деді Нұрсұлтан Назарбаев.
Қазақстан Президенті бағдарламаның тағы бір бөлігі тұрғын үй құрылысының жинақ жүйесі арқылы несиелік тұрғын үй құрылысын жалғастыруға арналуы тиіс екендігін атап өтті.
– Бұл ретте несиелік тұрғын үй құрылысын бюджеттен тыс қаржыландыру жүйесіне көшіру керек, ал бюджеттен займдық ресурстар құнын төмендету үшін субсидиялау түрінде ғана қолдау көрсеткен жөн. Жеке тұрғын үй құрылысын дамыту қажет. Бұл міндеттің орындалуы бөлінетін жерлерді мемлекеттің инженерлік инфрақұрылыммен қамтамасыз ету мүмкіндігімен тікелей байланысты. Сондықтан Үкімет мұндай инфрақұрылым қалыптастыруға жұмсалған қаражаттың қайтарылу тетігін ойластыруға тиіс. Бұл оны қайтарымды негізде қайта пайдалануға мүмкіндік береді, – деді Мемлекет басшысы.
Нұрсұлтан Назарбаев әкімдерге Ауыл шаруашылығы министрлігімен бірге қолда бар жер қоры жөнінде талдау жүргізіп, бас жоспарларды тиісінше өзгерту жөнінде ұсыныс беру міндетін қойды.
– Сонымен қатар, әкімдерге мемлекет мұқтажы, соның ішінде жеке тұрғын үй құрылысы үшін жер сатып алуға қосымша құқық беру керек. Көлікке қатысты шешімдерді және қандай әлеуметтік инфрақұрылым қажеттігін алдын ала ойластыру қажет. Бұл бағдарламаның елеулі әлеуметтік тиімділігі болатынына сенімдімін. Жаңа жұмыс орындарына қоса, миллиондаған қазақстандық тұрмыс жағдайын айтарлықтай жақсарта алады. Жаңа бағдарламаның маңызды әлеуметтік мәнін ескере отырып, Үкіметке «Нұр Отан» партиясымен бірлесіп, халықпен, жұртшылықпен және бизнес өкілдерімен бірге егжей-тегжейлі талқылауды тапсырамын, – деді Қазақстан Президенті.
Мемлекет басшысы отырысты қорытындылай келіп, айтылған міндеттерді орындау үшін Үкіметке биылғы республикалық бюджетті нақтылауды тапсырды. 
– Басымдығы бар жобалар мен іс-шараларды жүзеге асыруға қосымша 380 миллиард теңге, оның 280 миллиард теңгесін мен бүгін айтқан шараларды іске асыруға, ал 100 миллиард теңгесін қауіпсіздікті қамтамасыз етуге, Астанадағы білім беру және инфрақұрылым нысандары құрылысына және өзге де шығыстарға бөлу қажет. Ұлттық қордың қаражатын сақтап, одан әрі жинақтау мақсатымен 2016 жылы кепілдендірілген трансферт көлемін 400 миллиард теңгеге қысқартуды, сондай-ақ мақсатты трансфертті 50 миллиард теңгеге азайтуды тапсырамын. Үкімет менің тапсырмаларымды жүзеге асыру үшін 2017-2019 жылдарға арналған республикалық бюджет жобасында алдағы үшжылдық кезеңнің шығыстарын қарастыруы қажет, – деді Нұрсұлтан Назарбаев.
Отырыс барысында Премьер-Министрдің орынбасары – Ауыл шаруашылығы министрі А.Мырзахметов, Денсаулық сақтау және әлеуметтік даму министрі Т.Дүйсенова, Ұлттық экономика министрі Қ.Бишімбаев, Қаржы министрі Б.Сұлтанов, Ұлттық банк төрағасы Д.Ақышев, бірқатар облыстардың әкімдері, «Самұрық-Қазына» ұлттық әл-ауқат қоры» АҚ басқармасының төрағасы Ө.Шөкеев, сондай-ақ «ҚазМұнайГаз» ҰК» АҚ басқармасының төрағасы С.Мыңбаев баяндама жасады.



///
	 

	

	Кездесуде екіжақты саяси ықпалдастық, сондай-ақ екі елдің сауда-экономика, инвестиция және көлік-логистика салаларындағы ынтымақтастығы мәселелері қарастырылды.

	Мемлекет басшысы Румыния Премьер-Министрінің Қазақстанға сапары елдеріміздің серіктестігі аясын кеңейте түсудің жақсы мүмкіндігі болып саналатынын атап өтті.

	– Сіз Қазақстанның Премьер-Министрімен, сондай-ақ Үкімет мүшелерімен кездесулер өткізіп, ынтымақтастықты одан әрі дамытудың жаңа бағыттарын талқыладыңыздар. Бүгінде біздің мемлекеттеріміз арасында жоғары деңгейдегі кездесулердің қарқыны жақсы. Мен сапармен Румынияда болдым және Румыния Президенті біздің елімізде болды. Әлемдік экономиканың жағымсыз салдарына қарамастан, екі ел арасындағы тауар айналымы артуда. Ынтымақтастығымыздың маңызды бір тармағы RomPetrol компаниясының қызметі болып саналады. Біз Румыния Үкіметіне бұл мәселе жөніндегі сындарлы ұстанымы үшін ризашылық білдіреміз, – деді Нұрсұлтан Назарбаев.     

	В.Понта кездесу үшін алғысын айтып, қазақстандық әріптестерімен келіссөздер жемісті және сындарлы сипатта жүргізілгенін атап өтті. Сондай-ақ, Румыния Премьер-Министрі екі ел арасындағы қарым-қатынастардың барлық саласы бойынша өзара ықпалдастықтың жандана түсетініне сенімін білдірді.   

///Кездесу барысында мемлекеттер басшылары екіжақты ынтымақтастықтың кең ауқымды мәселелерін талқылады, сондай-ақ өңірлік және халықаралық күн тәртібіндегі өзекті мәселелер жөнінде пікір алмасты.
Нұрсұлтан Назарбаев пен Владимир Путин G20, ТМД мемлекеттері басшыларының кеңесі және Қазақстан-Ресей өңіраралық ынтымақтастық форумы аясында өтетін алдағы кездесулерге дайындық барысын қарастырды.
Мемлекет басшысы Сочи қаласына шақырғаны үшін В.Путинге алғыс айтып, оның Ресей өңірлерін дамыту жолындағы қажырлы еңбегін атап өтті. Нұрсұлтан Назарбаев екіжақты ынтымақтастықтың қарқынына ризашылығын білдіріп, оны Қазақстанның ілгерілете түсуге ниетті екенін айтты.
– Біздің қарым-қатынасымыз саяси тұрғыдан да, экономикалық тұрғыдан да үлгі етуге лайық деп санаймын. Осы жылдары Қазақстан мен Ресейдің 6 мың бірлескен кәсіпорны құрылып, интеграциямыздың өмірде нақты іске асқанын көрсетті. Алдағы Қазақстан-Ресей өңіраралық ынтымақтастық форумына үлкен үміт артамын. Оның экономикалық тұрғыдан маңызды кездесу екенін білемін, осыған орай көптеген жобалар әзірленуде. Қазіргі мәселелер біздің үкіметтеріміз арқылы шешімін табуда. Елдеріміздің міндеті – осындай қиын жағдайда әрдайым бірге болу және бір-бірімізге көмектесу. Достық, ынтымақтастық пен өзара көмек туралы шартқа және ХХІ ғасырдағы тату көршілік пен одақтастық туралы шартқа негізделген Қазақстан-Ресей қарым-қатынасы тұрақты болып қала береді. Қазақстан мен Ресей сенімді көрші әрі әріптес болып саналады және барлық мәселелерді өркениетті елдердегі үлгі бойынша шешеді. Ресейдің Түркиямен қарым-қатынасы жақсарып келе жатқанына қуаныштымын, – деді Қазақстан Президенті.
В.Путин Қазақстан Президентінің Ресей-Түркия қарым-қатынасын қалыпқа келтіру жолындағы қайрат-жігері үшін алғыс айтып, жағдайды реттеудегі бітімгерлік миссиясын атап өтті.
– Көріп отырғанымыздай, бұл қадам жемісті болды. Біз көптеген жылдар бойы бірегей ынтымақтастық қарым-қатынасымыз бен өзара іс-қимылымыз орныққан достас Түркиямен толық форматтағы қарым-қатынасты қалыпқа келтіруге риясыз ұмтылыс жасап отырмыз. Түркия Президенті Р.Ердоғанның Ресейге соңғы сапары екіжақты байланыстарды қалыпқа келтіру ғана емес, оны дамыту жөнінде де біздің толыққанды жұмыс жүргізуге ниетті екенімізді дәлелдеп берді. Сол үшін Сізге көп рахмет, – деді Ресей Президенті.
Бұдан бөлек, В.Путин Қазақстан мен Ресей арасындағы стратегиялық серіктестіктің барлық бағыт бойынша табысты дамып келе жатқанына назар аударды.
– Әрине, біз экономикада қиындықтарға да кезігіп тұрамыз, әсіресе әлемдік шикізат нарығындағы тұрақсыздық пен валюталық ауытқу жағдайында төмендеу байқалуда. Бұл ретте нақты көлемі жөнінен ол соншалықты көп емес – небәрі 7%. Қазіргі ынтымақтастық тетіктері бізге оны еңсеруге мүмкіндік береді. Ал бізде мұндай тетіктер тиімді жұмыс істеуде, – деді Ресей Президенті.


///
	 

	Кездесу Түркия Республикасының Президенті  Р.Ердоғанның инаугурациясы рәсімі аясында өтті.
	
	Әңгімелесу барысында екіжақты ынтымақтастықтың перспективалық бағыттары және халықаралық күн тәртібіндегі өзекті мәселелер талқыланды. 
	
	Мемлекеттер басшылары сауда-экономикалық қарым-қатынасты, сондай-ақ  қазіргі әлеуетті ескере отырып, бірқатар сала бойынша өзара ықпалдастықты да жандандыру қажеттігін атап өтті.
/// 
Қазақстан Президенті Ресей біздің еліміздің стратегиялық серіктесі әрі одақтасы екенін атап өтті.
Біз Еуразиялық экономикалық одақта өзара ықпалдасып отырмыз. Елдеріміз екіжақты байланыстар аясында экономика, ғылым және гуманитарлық салалардағы жобаларды табысты жүзеге асыруда. Соған орай біз екі мемлекеттің ынтымақтастығына қосымша серпін беретін осы жолғы кездесуге айрықша мән береміз, – деді Мемлекет басшысы.
Нұрсұлтан Назарбаев өзара тауар айналымы көлемінің қазіргі құлдырауы әлемдік экономика дамуының кезеңділігіне және негізгі экспорттық тауарлар бағасының төмендеуіне байланысты уақытша құбылыс екеніне назар аударды.
Біз ұлттық деңгейде де, ЕАЭО аясында да үйлесімді жедел шаралар қабылдау қажеттігін түсінеміз. Экономикалық мәселелердің салдарын жеңілдете түсу үшін резервтерді пайдаланған жөн. Еуразиялық экономикалық одақ Ұйымның барлық мүшесінің теңқұқылығы жағдайында қызмет ете алады, елдеріміздің өкілдері барлық елдердің мүддесіне орай және ортақ экономикалық ұстанымдарға сәйкес жұмыс істеуі тиіс, – деді Қазақстан Президенті.
В.Путин екіжақты қарым-қатынастардың барлық, соның ішінде саясат, экономика және қауіпсіздік бағыттарында тиімді дамып жатқанын айтты.
Біз статистикалық көрсеткіштердің аздап төмендегенін байқап отырмыз, бірақ нақты көлем тұрғысынан іс жүзінде өзгеріс жоқ. Біз 2013 жылы қабылданған, 2015 жылы мерзімі аяқталатын екіжақты жоспар негізінде жұмыс істеп жатырмыз. Қазір біздің әріптестеріміз 2016-2018 жылдарға арналған бірлескен жұмыс жоспарын әзірлеуде. Оны жыл аяғына дейін бекітеміз деп үміттенемін, – деді Ресей Президенті.
В.Путин Ресейдің Қазақстан экономикасына салған инвестициялары 9 миллиард доллардан асқанын да атап өтті. Қазақстан мұнайының сыртқы нарыққа арналған негізгі көлемі Ресей аумағы арқылы өтеді. Сонымен қатар, Ресей Президенті жоғары технологиялар, өнеркәсіп, ауыл шаруашылығы және энергетика салаларында бірлескен ірі жобалар бар екеніне назар аударды. 


///Қазақстан Президенті алдымен мәдени-спорт кешеніндегі көрмені тамашалады. Мемлекет басшысына Абайдың сирек кездесетін кітаптары, «Абай әлемі» сериясы бойынша шыққан кітаптар мен филология ғылымдарының докторы, профессор, абайтанушы Мекемтас Мырзахметұлының ақын шығармашылығына арналған көптомдығы ұсынылды.
Сондай-ақ көрмеге Шығыс Қазақстан өнер мұражайы мен Невзоровтар отбасы атындағы бейнелеу өнері мұражайының қорларындағы 18 сурет қойылды. Қасым-Жомарт Тоқаев «Ұлы Дала алтыны» археологиялық көрмесін аралап көргеннен кейін абайтанушы ғалымдармен кездесті.
Президент ұлт зиялыларымен қасиетті топырақта, тарихи маңызы зор Семейдің төрінде жүздесіп отырғанына қуанышты екенін жеткізіп, Абайдың 175 жылдық мерейтойы әлемдік пандемияға тап келсе де, ұлы баба рухы алдындағы перзенттік парызымызды адал атқаруға күш салғанымызды атап өтті. Сонымен қатар бұл мерейтойдан той тойлауды емес, тағылым алуды мақсат еткенімізді айтты.
– Биылдан бастап 10-тамыз «Абай күні» деп бекітіліп, мерекелер қатарына қосылды. Ақынның еңбектері он тілге аударылып, әлемнің беделді кітапханаларына жіберілді. Шетелдегі елшіліктеріміздің жанынан Абай орталықтары ашылды. Бірақ бұл тек алғашқы қадам ғана, келешекте мүмкіндікке қарай Абай институттарын ашамыз деп ойлаймын. Л.Н.Гумилев атындағы Еуразия ұлттық университетінде Абай академиясы құрылды. Бұдан былай академия ақын шығармашылығын жүйелі зерттеумен айналысады. «Абай» телеарнасы өз жұмысын бастады. Жоғары оқу орындарында «Абайтану» курсын оқыту қолға алынды. Қазақ қоғамында өзіндік орны бар Семей қаласы «тарихи орталық» ретінде белгіленді. Осындай игі шаралар ұлы ойшылдың баға жетпес мұрасын жас ұрпақтың санасына сіңіру үшін жасалды. Бүкіл түркі әлемінде Абай философиясын дәріптеу ісінде айтарлықтай табысқа қол жеткіздік, – деді Президент.
Қасым-Жомарт Тоқаев Елбасы Нұрсұлтан Назарбаевтың жақында жарық көрген «Абай аманаты» атты мақаласындағы «Ұлы ақын елдің болашақ бағдарын айқындап берген рухани темірқазығына айналды» деген сөзіне тоқталды. Сондықтан әдебиетіміздің әлемге танымал алыбын бүкіл халық болып ұлықтау мемлекетіміздің мерейін арттыратынын айтты. Ұлы ойшылдың асыл мұрасын ардақтау және жан-жақты дәріптеу –  баршамыздың міндетіміз екенін, оның әр сөзіне жете мән беріп, астарына үңіліп, парасат-пайымына бойлай білу қажеттігін жеткізді.
– Абай – мемлекет ісінің мүдделесі, бірлігі жарасқан жұрт болу идеясының жақтаушысы. Ол өз шығармалары арқылы ел еңсесін тіктеуге зор үлес қосты. Ұлы ақын ұлтты ұйыстырып, әділетті  қоғам құруға үндейді. Біз ұсынған «Халық үніне құлақ асатын мемлекет» тұжырымдамасы дәл осы ұстаныммен сабақтас. Түйткілді мәселені мемлекет пен қоғам өкілдерінің бірлесе талқылауы – өркениетті қоғамның белгісі. Мұндай пікір алмасу халықтың билікке деген сенімін арттырады, тұрақтылықты нығайтады. Билік пен бұқараны жақындастыратын осы идеяның бастауында ұлы Абай тұр деп сеніммен айта аламыз, – деді Қасым-Жомарт Тоқаев.
Мемлекет басшысы биылғы Жолдауында ұлттың жаңа болмысын қалыптастыру туралы айтқанын, мұның стратегиялық маңызы бар міндет, кезек күттірмейтін мәселе екенін айта келе, ұлтымыз бен жұртымыздың жаңа болмысын қалыптастыру үшін бізге Абайдан асқан ақылшы жоқ деді.
– Осынау жолда ақын мұрасын зерделеу арқылы әрекет етсек, берекет табатынымыз анық. Біз іздеген барлық сұрақтың жауабы хакім Абайдың өлмес өлеңінде, салиқалы сөзінде тұр. Ұлы ойшылдың «Пайда ойлама, ар ойла, талап қыл артық білуге» деген өсиеті – соның айқын дәлелі. Абай аңсаған қоғам – ойы озық, санасы сергек «толық адамның» толыққанды қоғамы. «Толық адам» дегеніміз – бұл сол замандағы инновациялық философия үрдісі. Турасын айтсақ, Абай өз заманынан озып шықты деген сөз. Себебі орыс тілінде «Цельная натура» я болмаса ағылшын тілінде «A person of integrity» деген түсініктер әлдеқайда кеш пайда болды. Біз ақын мұрасына және зиялылардың әлеуетіне сүйеніп, осындай қоғам орнатуымыз керек. Ол қоғамның ұлттық идеясы білім мен ілімге жетелейтін ағартушылық ұстаным болуға тиіс, – деді Президент.
Мемлекет басшысы биылғы мерейтой кезінде елге ой салатын, тағылымы мол нақты шаралар атқарылғанын, бұл үрдіс Абай жылынан кейін де жалғаса беретінін атап өтті. Сондай-ақ ұлы Абайдың тұлғасын шетел жұртшылығына кең ауқымда таныту жобасы бойынша ақынның шығармалары ағылшын, испан, араб, түрік, қытай, неміс, итальян, француз және жапон тілдеріне аударылды. Президент аудармалардың көркемдік сапасы өте жоғары деп санайтынын жеткізді.
– Абай шығармаларын әлемде кең тараған тілдерге аударып, басу – бірегей халықаралық жоба. Бұл жаһанға қазақ мәдениетінің жаңа қырын танытып, әлемдегі барша оқырмандарға Абай шығармашылығымен, терең философиясымен және теңдессіз лирикасымен танысуға мүмкіндік береді, – деді Мемлекет басшысы.
Кездесу барысында Қасым-Жомарт Тоқаев зиялы қауым өкілдерінің қоғамдағы рөлі мен орнына тоқталып, олардың қашанда ұлттық құндылықтарды бәрінен биік қоятынын, әрдайым мәртебелі миссия атқарып келе жатқанын баса айтты.
– Өткен ғасырдың 60-жылдарында қаламгерлер ұлттың рухын көтерді. Ұлт жазушылары жылымық кезеңде ел мүддесімен өзектес шығармаларды өмірге әкелді. Тәуелсіздіктің алғашқы  жылдарында  зиялылар халықты береке-бірлікке шақырды. Олар ұлт мұрасын түгендеп, тарихымызды жаңғыртуға өлшеусіз үлес қосты. Зиялы қауым жас мемлекеттің шежіресін жасап, бүгінгі ұрпақтың санасына сіңірді. Енді олардың қазіргі кезеңдегі міндеті – ұлт болмысының жаңа қағидатын қалыптастыру, ұлт сапасын арттыруға атсалысу, – деді Президент.
Осы ретте гуманитарлық саланы дамытуды қолға алғанымыз жөн деп есептейтінін жеткізіп, оның ішінде қазақ тілі мен әдебиетін оқытуға және сапалы оқулық дайындауға баса мән беруіміз қажет екеніне тоқталды.
– Біз ана тіліміз бен төл әдебиетіміздің қадір-қасиетін балаларға мектеп жасынан бастап сіңіруіміз керек. Бұл бағытта бірыңғай ұстаным қажет. Осыған орай Алматыдағы  Абай атындағы мектеп-интернаттың мүмкіндіктерін толық пайдаланған жөн. Қазақ тілі мен әдебиетін тереңдете оқытатын бұл мектептің оқу үдерісі басқа мектептерге үлгі болады деп ойлаймын. Оны заманауи талапқа сай жан-жақты жетілдіріп, «Абай мектебі» деп аталатын ең үздік білім ордасына айналдыру қажет. Жалпы біз келешекте Абай мектептерін ашу туралы ойлануымыз керек, – деді Мемлекет басшысы.
Кездесуде Мекемтас Мырзахметұлы, Тұрсын Жұртбай, Ғарифолла Есім, Борис Щербаков секілді ғалымдар мен абайтанушылар, «Абай оқулары» конкурсының жеңімпазы, Риддер қаласындағы №16 орта мектептің оқушысы Варвара Владимирцевалар сөз сөйледі.
Кездесу соңында Қасым-Жомарт Тоқаев абайтануға айтулы еңбек сіңірген, отандық ғылымның дамуына өлшеусіз үлес қосқан бірқатар азаматтарды мемлекеттік наградалармен марапаттады.



























///
	 

	30 қыркүйекте Атырауда Қазақстан мен Ресейдің XI өңіраралық ынтымақтастық форумы өтеді, оның жұмысына Президенттер Нұрсұлтан Назарбаев пен Владимир Путин қатысады.

	«Көмірсутек саласындағы инновациялар» тақырыбындағы іс-шара аясында заманауи технологияларды мұнай-газ саласында қолдану, осы бағыттағы екіжақты ынтымақтастықты дамыту мәселелерін талқылау қарастырылған.

	Форум кәсіпорындардың инвестиция және көмірсутек секторындағы инновациялар саласындағы қарым-қатыстарын кеңейтуге және жаңа байланыстар орнатуға, екі мемлекеттің іскер және қоғамдық топтарына жан-жақты қолдау көрсетуге бағытталған.
///Қазақстан Президенті мемлекеттік сапармен Варшаваға келді. Сапар аясында Нұрсұлтан Назарбаевтың Польша Республикасының Президенті А.Дудамен кездесуі және кеңейтілген құрамда келіссөздер өткізуі көзделген. Оның қорытындысы бойынша бірқатар екіжақты құжаттарға қол қою жоспарланып отыр.
Бұдан бөлек, Мемлекет басшысының Қазақстан-Польша бизнес-форумына қатысуы қарастырылған.
///Мемлекет басшысы саябақты жаңарту және абаттандыру жұмыстары барысымен танысты.
Қазақстан Президенті қала тұрғындарының мәдени-көпшілік демалысы үшін мейлінше жағдай жасаудың маңыздылығына назар аударды.
Сонымен қатар, Елбасы өңірдегі жұртшылық өкілдерімен кездесті.
– Облыстың шекара бойында орналасуы экономиканың көлік-логистика және электр энергетикасы салаларын дамыту қажеттігін талап етеді. Бүгінде мемлекеттік бағдарламалардың іске асырылып, менің тапсырмаларымды облыс әкімінің тиянақты орындауының арқасында бұл салалар қарқынды дамуда. Өңірдің әлеуметтік бағдарламаларды жүзеге асырудағы табыстарын да айтпай кетуге болмайды. Сонымен бірге халқымыздың тәуелсіздік жылдарындағы басты жетістігінің тағы бірі – бейбітшілік пен ұлтаралық келісімнің сақталуы деп санаймын, – деді Қазақстан Президенті.
Қала тұрғындары облысқа қамқорлығы және халықтың әл-ауқатын арттыруға бағытталған тиімді мемлекеттік саясаты үшін Елбасыға алғыстарын айтты.
Соңында Нұрсұлтан Назарбаев баршаға зор денсаулық және еңбектеріне табыс тіледі.
 
Бұдан бөлек, Қазақстан Президенті бұқаралық ақпарат құралдарының өкілдері үшін Алматы облысына сапарының қорытындысы бойынша брифинг өткізді.
Елбасы өзінің 2014 жылы берген тапсырмаларының уақтылы орындалып жатқанын атап өтті.
– Алматы облысы – еліміздің көрікті өңірінің бірі және ауыл шаруашылығы дақылдарының көптеген түрін өндіретін аса маңызды аймақ, – деді Нұрсұлтан Назарбаев.
Сондай-ақ, Қазақстан Президенті қаланың абаттандырылуы жақсара түскенін айтты.
– Жаңа әлеуметтік инфрақұрылым нысандарының пайдалануға берілуі еліміздің тәуелсіздігінің 25 жылдығы қарсаңында қала тұрғындары үшін тамаша сыйлық болды. Индустрияландыру бағдарламасы мен «Нұрлы жол» бағдарламасының одан әрі іске асырылуы экономикамыздың дамуына, соған орай халықтың тұрмыс деңгейінің артуына септігін тигізеді, – деді Мемлекет басшысы.

///Мемлекет басшысына қордың биылғы 8 айда атқарған жұмысы мен іске асырған жобалары, сондай-ақ оны одан әрі дамыту жоспары жөнінде есеп берілді. 
– Біз биылдан бастап қордың жұмысын біршама өзгерттік. «Цифрлық Қазақстан» бағдарламасына сәйкес, «Smart Zholy» және «Method PRO» жобалары әзірленіп, енгізілді. Бүкіл Қазақстан бойынша компьютер бағдарламаларын жасаумен айналыса бастаған дарынды жастар мен олардың өнімдерін тұтынатын еліміздің және шетелдің ірі компанияларымен өзара байланысын орнату – осы жобалардың басты ерекшілігі.  Қор ІТ-технологиялар саласындағы кәсіби мамандарға алдағы уақытта да қолдау көрсетуді жоспарлап отыр, – деді Қордың атқарушы директоры Қ.Жұмабаев.
Бұдан соң Нұрсұлтан Назарбаевқа Қазақстан Республикасының Тұңғыш Президенті – Елбасының қоры жанындағы Әлемдік экономика және саясат институтының жобалары мен перспективалары жөнінде мәлімделді. Атап айтқанда, оның директоры Е.Салтыбаев институт қызметінің басты бағытының бірі ретінде бүкіл Еуразия өңіріндегі бірегей сараптамалық-талдау орны – Астана клубын дамыту жоспары туралы баяндады.
Қазақстан Президенті Әлемдік экономика және саясат институтын жүйелі түрде нығайту қажет екенін атап өтті.
– Институт бүгінгі жағдаймен ғана шектеліп қалмауға тиіс. Халықаралық деңгейге шығып, әлемнің жетекші ғалымдарымен кездесулерді жан-жақты жариялап көрсету арқылы жұртшылыққа таныту керек, – деді Нұрсұлтан Назарбаев.
Мемлекет басшысы Қазақстан Республикасының Тұңғыш Президенті – Елбасының қоры жұмысының тұжырымдамалық негізіне ерекше тоқталды.
– Біз қордың басты мақсатын айқын ұстануымыз керек. Ол – Қазақстанды халықаралық деңгейде ілгерілету, еліміздің имиджін жақсарту, дарынды жастарымызға қолдау көрсету және сарапшылар қоғамдастығымен өзара тиімді іс-қимыл орнату. Сондай-ақ, ядролық қарудың таралуына қарсы күрес жүргізу осы қор жұмысының маңызды бағыты болуға тиіс, – деді Қазақстан Президенті.

///Мемлекет басшысы гимнастикаға және басқа да жаттығуларға арналған залдарды аралап көрді. Бұл кешенде бокс, күрес, дзюдо және жекпе-жек спортының өзге де түрлерінен халықаралық деңгейдегі жарыстар өткізуге мүмкіндік бар.
Қасым-Жомарт Тоқаев қазақша күрестен жастар арасында өтіп жатқан өңірлік командалық турнирге қатысушылардың белдесулерін тамашалады.
Қазақстан Президенті танымал спортшылармен әңгімелесіп, оларға жетістіктері үшін ризашылық білдірді. Мемлекеттің  спортқа әрдайым жан-жақты қолдау көрсететінін жеткізді. 




///Ұлттық мектеп Елбасының тапсырмасымен 2008 жылы ашылды. Осы жылдар ішінде ол мемлекеттік басқару ісінің жаңа тұрпаттағы 140 қызметкерін даярлап шығарды.
2016 жылы Мемлекеттік басқару академиясында оқу ісінің түбегейлі трансформациясы басталды. Назарбаев университеті мен Ли Куан Ю мемлекеттік саясат мектебінің қолдауымен магистрлық бағдарламалар жаңартылды. «Цифрлы Академия» жобасы әзірленуде.
Г.Әбдіқалықова өзінің құттықтау сөзінде қазір елімізде Ұлт жоспары іске асырылып жатқанына, онда кәсіби мемлекеттік аппарат қалыптастыру алғашқы бағыт ретінде белгіленгеніне тоқталды.
Мемлекеттік хатшы Қазақстан Президентінің үздік мемлекеттік қызметшілермен былтырғы кездесуінде: «Бәсекеге қабілетті мемлекеттік қызмет қалыптастырмай, басты мақсатымыз – өсіп-өркендеген Қазақстанды құруға қол жеткізу мүмкін емес», – дегенін атап өтті.
– Бүгінде дүние жүзінде цифрландыру дәуірі басталды. Ол, ең алдымен, мемлекеттік аппаратты ұдайы жаңғыртып отыруды талап етеді. Бұл ретте мемлекеттік басқарудың тиімді моделін қамтамасыз етудің оңтайлы тетігінің бірі – мемлекеттік қызметшілерді оқыту ісінде жаңа үрдістер мен технологияларды ескере отырып, үздіксіз білім беру, – деді Мемлекеттік хатшы.
Гүлшара Әбдіқалықова жаһандық білім беру кеңістігінде дамып келе жатқан мынадай трендтерді атап өтті: бұқараландыру, коммерцияландыру, интернационалдандыру, ақпараттандыру және цифрландыру. Олар инновациялық білімді игеріп, шеберлік пен машыққа ие болуды талап етеді. 2016 жылы Давостағы Дүниежүзілік экономикалық форумда 2020 жылға қарай өзекті бола түсетін 10 кәсіби машық аталды: сыни тұрғыдан ойлау, креативтілік, проблемаларды шешу машығы, эмоционалдық интеллект және т.б.
– Ол үшін бізге үздіксіз білім алу культін қалыптастыру қажет. Атап айтқанда, өз білімің мен қабілетіңді жетілдіріп, өз-өзіңді дамыту арқылы өмір бойы білім алу керек, – деді Г.Әбдіқалықова.
Кездесу соңында Мемлекеттік хатшы Гүлшара Әбдіқалықова Мемлекеттік саясаттың ұлттық мектебі тыңдаушыларына жаңа білімдерін, іскерлік қасиеттері мен машықтарын мемлекеттік қызметте Қазақстан халқының игілігі үшін жұмсауға тілектестік білдірді.
///
	 

	Хат иесі елімізде зейнетақы жүйесін жаңғырту және әйелдердің зейнетке шығу жасын ұлғайту жөніндегі заң жобасына қатысты Президенттің үндеуін тыңдағанын және ол бастаманы қолдайтынын жазады.

	«Біз, Алматы қаласында тұратын «Алтын алқа» және «Күміс алқа» иелері, ертеңгі зейнет жасынан үмітті әр салада қызмет істейтін қыз-келіншектер мен зейнет жасына жетіп қалған әйел-аналар онда айтылған мәселенің барлығына өз қолдауымызды білдіреміз», – делінген хатта.

	Н.Бейсембина өз хатында зейнетақы жүйесіне реформа қажет екенін, бірақ ол үшін ең алдымен оған қажетті алғышарттар жасап алу керектігін атап өтеді. Автор сол себепті зейнетақы жүйесін жаңғыртудың қажеттілігін халыққа жан-жақты түсіндіру маңызды екеніне тоқталады.

	«Ал зейнетақы жүйесін жаңғыртуды 2018 жылдың 1 қаңтарынан бастап кезең-кезеңімен жүзеге асыру қажет деген батыл шешіміңіз халықтың Өзіңізден күткен шешімі, Өзіңізге артқан сенімі еді. Ел сенімі ақталды. Осы орайда, Сізге айтар алғысымыз шексіз», – делінген хатта.
///«Қазақстан халқының және жеке өзімнің атымнан Сізге және Дунай өзеніндегі кеме апаты салдарынан жақындарынан айрылған отбасыларға, сондай-ақ, бүкіл достас Корея Республикасы халқына қайғыларына ортақтасып, көңіл айтамын», – делінген жеделхатта.
Қасым-Жомарт Тоқаев қаза тапқандардың туыстары мен жақындарын сабырға шақырып, ал зардап шеккендердің тезірек сауығып кетуіне тілектестік білдірді.
 
///
	 

	Қымбатты отандастар!

	 

	Баршаңызды айтулы мереке – Құрбан айт мейрамымен шын жүректен құттықтаймын!

		Бұл мейрам – ұлт пен ұлысты ұйыстыратын рухани ұлы құндылықтардың бірі. Осы қасиетті күндері көпшілік жұрт құрбандық шалып, бір-біріне тек жақсылық тілейді. Береке мен бірлікті, қайырым мен қанағатты арттыратын құтты мейрам – Құрбан айт адамдардың етене араласуына, ұлттар мен діндердің өзара ынтымақтастығына жол ашады.

		Ол жетім-жесірді жебеу, мұқтажға қол ұшын беру сияқты гуманистік дәстүрлерді нығайтуға қомақты үлес қосады. Ата-бабалармыз осы асыл үрдістерді ғасырлар бойы ұрпақтан-ұрпаққа жалғастырып келеді.

		Еліміз азаттық алғалы бері ата дініміз нағыз өркендеудің жолына түсті. Дін өз руханилық негіздерін нығайтатын, өзгеге өнеге болатын ізгі ниет пен игі әрекеттен көрініс табады. Діннің басты мұраты – қоғамның биік рухани мәдениетін қалыптастыру.

		Қазақстан халқының басым бөлігін құрайтын мұсылман жамағаты мемлекетіміздегі бірлік пен ынтымақтың бекем бола түсуіне айтарлықтай үлесін қосуда. Еліміздегі түрлі дін өкілдерінің өзара татулығы әлемге үлгі көрсетіп отырғаны қуантады.

		Халқымыз өз рухани болмысын сақтап, ерік-жігерін арттыра отырып, одан әрі өркендеу жолына қадам баса береді деп кәміл сенемін. Алла Тағала барлық дұға-тілектеріңізді қабыл етсін!

		Құрбан айт мүбәрак болсын!

		Барша қазақстандықтарға береке-бірлік, бейбіт өмір, әр шаңыраққа игілік пен амандық тілеймін! 

	 
///Рәсім барысында Қазақстан Президентіне бірқатар елдердің Төтенше және өкілетті елшілері – Корея Республикасынан Чо Ёнг Чон, Иордания Хашимиттік Корольдігінен  – Ахмед Идрис Инаб, Испания Корольдігінен  – Педро Хосе Санс Серрано, Палестина Мемлекетінен – Мунтасер Абу Зейд, Латвия Республикасынан Юрис Погребнякс сенім грамоталарын тапсырды.
Нұрсұлтан Назарбаев елшілерді дипломатиялық миссияларының басталуымен құттықтап, олардың қызметі екіжақты қарым-қатынастар мен елдеріміздің арасындағы өзара тиімді ынтымақтастықты дамытуға септігін тигізеді деп үміттенетінін айтты.
Біздің бүгінгі кездесуіміз бүкіл Қазақстанда айрықша оқиға – Қазақ хандығының 550 жылдығы кеңінен тойланып жатқан кезеңмен тұспа-тұс келіп отыр. Бұл мемлекеттік құрылым қазақ ұлтын ұйыстыру ісінде айрықша рөл атқарды. Біз жаңа тарихи кезеңде мемлекеттіліктің байырғы дәстүрлерін жаңғырттық, – деді Мемлекет басшысы.
Қазақстан Президенті тәуелсіздік жылдары ішінде заманауи мемлекеттіліктің берік іргетасы – қарқынды дамыған нарықтық экономика және тұрақты саяси жүйе құрылғанын айтты.
Биыл Ұлт жоспарының 100 қадамы арқылы нақтыланған бес институционалдық реформа бастау алды. Қазақстанның айтарлықтай транзиттік-көлік әлеуеті бар. «Нұрлы жол» бағдарламасы аясында біз республикада инфрақұрылым қалыптастырып жатырмыз. Жібек жолын жаңғырту арқылы халықаралық көлік дәліздері қалыптасуда. Британ құқығына негізделген «Астана» халықаралық қаржы орталығы құрылуда, онда қосымша құн салығын қайтару, жұмыс күшін тарту және басқа да ерекше жеңілдіктер қарастырады, – деді Нұрсұлтан Назарбаев.
Мемлекет басшысы 2017 жылы Астанада «Болашақтың энергиясы» тақырыбына арналған «ЭКСПО-2017» халықаралық мамандандырылған көрме өтетініне тоқталды. Сондай-ақ елімізді әлемдегі дамыған 30 елдің қатарына қосуды көздейтін Қазақстанның 2050 жылға дейінгі даму стратегиясы жүзеге асырылуда.
Нұрсұлтан Назарбаев осының бәрі дипломаттар өкілдік етіп отырған мемлекеттермен арадағы өзара тиімді ынтымақтастық үшін жақсы мүмкіндіктер мен перспективаларға жол ашатынын айтты.
Қазақстан Президенті ХХІ ғасырда жаһандық жаңа архитектура қалыптастыру ісі жаһандық қауіп-қатер ұлғайған тұста жүргізіліп жатқанын, бұлармен күресу барлық мемлекеттің күш-жігерін жұмылдыруды талап ететініне назар аударды.  
Мемлекет басшысы Қазақстан халықаралық байланыстар аясын белсенді түрде кеңейту және тереңдету бағытын жалғастыра беретінін атап көрсетті.
Біз өзара сенімді қалпына келтіруге, бейбітшілік пен қауіпсіздікті халықаралық құқық негізінде нығайтуға бағытталған іс-әрекеттерді қолдаймыз. Қазақстанның Дүниежүзілік сауда ұйымына кіруі әлем елдерімен сауда жасауға мүмкіндік береді. Біз сондай-ақ Экономикалық ынтымақтастық және даму ұйымына қосылу жөнінде келіссөз жүргізіп жатырмыз. Қазақстан Біріккен Ұлттар Ұйымы Қауіпсіздік кеңесінің 2017-2018 жылдардағы тұрақты емес мүшелігіне кандидатурасын ұсынды. Еліміздің кандидатурасы сіздердің мемлекеттеріңіз тарапынан қолдау табады деп үміттенеміз, – деді Қазақстан Президенті.
Нұрсұлтан Назарбаев Нью-Йоркте өткен БҰҰ Бас ассамблеясының мерейтойлық 70-ші сессиясында терроризмге, кедейшілікке қарсы күреске, ядролық қаруды таратпауды қамтамасыз етуге қатысты бірқатар ұсыныс жасағанын айтты.  
Қазақстан Президенті еліміз Азиядағы сенімді серіктес – Корея Республикасымен достық қарым-қатынастарды жоғары бағалайтынына назар аударды.
Біздің ынтымақтастығымыз биік деңгейге көтерілді. Корея Республикасының Президенті Пак Кын Хе Астанаға
2014 жылы мемлекеттік сапармен келді. Сол кезде біз ынтымақтастықты жалғастыруға өзара мүдделі екенімізді растадық. Қазақстан экономикасына салған Корея инвестициясының жалпы көлемі 4 миллиард доллардан асты. Корея компанияларының қатысуымен бірлескен 24 жоба іске асырылуда. Астана мен Сеулдің көптеген халықаралық мәселелер жөніндегі ұстанымдары ұқсас. Сауда-экономикалық, гуманитарлық және басқа салалардағы екіжақты ынтымақтастық аясын кеңейту халықтарымызға пайда әкелетініне сенімдімін, – деді Нұрсұлтан Назарбаев.
Мемлекет басшысы Қазақстанның Иорданиямен өзара тиімді ынтымақтастықты кеңейтуге мүдделі екенін айтты.
 Екіжақты қарым-қатынастар ынтымақтастықтың барлық бағыттары бойынша жүйелі дамып келеді. Жоғары деңгейде сенімді диалог орныққан.  Біз Иорданияға Қазақстанның сыртқы саяси бастамаларына ұдайы қолдау көрсетіп, елімізде өткізілген барлық халықаралық шараларға тұрақты қатысып келе жатқаны үшін алғыс айтамыз. Король ІІ Абдаллаға биылғы маусымда өткен Әлемдік және дәстүрлі діндер лидерлерінің 5-съезінің жұмысына қатысқаны үшін ризашылығымды білдіремін. Біз түрлі салаларда ынтымақтастықты жолға қоюға, екі ел халқының игілігі үшін бірлескен іскерлік жобаларды жүзеге асыруға дайынбыз, – деді Қазақстан Президенті.  
Нұрсұлтан Назарбаев біздің еліміз бен Испания Корольдігін дәстүрлі достық қарым-қатынастарға құрылған ынтымақтастық байланыстыратынына тоқталды.  
Жоғары деңгейдегі Қазақстан-Испания қарым-қатынастары саяси диалогымыздың белсенділігі мен сауда-экономикалық ынтымақтастықтың қарқынды дамуы арқылы ерекшеленіп отыр. Біз Испанияға Біріккен Ұлттар Ұйымы Қауіпсіздік кеңесінің 2017-2018 жылдардағы тұрақты емес мүшелігіне ұсынылған Қазақстанның кандидатурасын қолдағаны үшін ризашылық білдіреміз. Испания Үкіметінің төрағасы Мариано Рахойдың 2013 жылғы ресми сапары елдеріміздің ынтымақтастығына тың серпін берді. Қазақстанда Испанияның көптеген компаниялары табысты жұмыс жүргізуде. Осы бағытты жалғастыру маңызды, – деді Мемлекет басшысы.
Қазақстан Президенті Палестина біздің еліміздің Таяу Шығыстағы маңызды серіктесі екеніне назар аударды.
Біз Палестинамен ынтымақтастықты кеңейтуге және тереңдетуге зор маңыз береміз. Палестина-Израиль қақтығысының оң шешілмеуіне байланысты біздің ынтымақтастығымыздың әлеуеті әзірше жүзеге аспай отыр. Қазақстан өз тәуелсіздігінің алғашқы күнінен бастап бұл проблеманы халықаралық құқық негізінде реттеуді жақтап келеді, – деді Нұрсұлтан Назарбаев.
Мемлекет басшысы Қазақстанның Латвия Республикасымен ынтымақтастықты одан әрі дамытуға ниетті екенін атап айтты.
Біз Латвияны Балтық өңіріндегі маңызды сауда-экономикалық серіктесіміз ретінде қарастырамыз. Көлік-транзит, машина жасау және ауыл шаруашылығы, ақпараттық технология, білім мен туризм саласындағы ынтымақтастықтың әлеуеті зор. Сауда-экономикалық және мәдени-гуманитарлық салалардағы байланыстар аясын кеңейтуді көздеп отырмыз, – деді Қазақстан Президенті.
Соңында Нұрсұлтан Назарбаев елшілерді Астанада жауапты дипломатиялық қызметтерінің басталуымен құттықтап, денсаулық пен табыс тіледі.
Корея Республикасының Қазақстандағы Төтенше және өкілетті елшісі Чо Енг Чон тәуелсіздік жылдары ішінде Қазақстанның жылдам әрі қарқынды дамуға қол жеткізгенін, ал республика азаматтары болашақтарына сенімді екенін атап өтті. Чо Енг Чон сондай-ақ Корея басшылығы елдеріміздің арасында ынтымақтастықтың зор әлеуеті бар екенін көріп отырғанын және оны жүзеге асыру үшін бар күш-жігерді жұмылдыруға ниетті екенін айтты.
Иордания Хашимиттік Корольдігінің Төтенше және өкілетті елшісі Ахмед Идрис Инаб Қазақстанда өз елінің атынан өкілдік ету зор мәртебе екенін айта келіп, екіжақты ынтымақтастық мәселелеріне тоқталды.
Иордания бүгінде Қазақстанның барлық халықаралық, соның ішінде өңірлік және жаһандық мәселелерге қатысты ұстанымдарын қолдайды.  Елдеріміздің арасында экономика, сауда және мәдени салаларында екіжақты келісімдердің қомақты базасы қалыптасқан. Болашақта біз Қазақстан аумағында мысалы фармацевтика саласында  Иордания зауыттары салынады деп ойлаймыз, – деді Ахмед Идрис Инаб.
Испания Корольдігінің Төтенше және өкілетті елшісі Педро Хосе Санс Серрано өз елінің бірінші болып Қазақстанмен стратегиялық серіктестік туралы келісімге қол қойғанына назар аударды. Сол сондай-ақ Испанияның биыл жыл аяғына дейін қол қойылатын Қазақстан мен Еуропалық одақ арасындағы кеңейтілген серіктестік және стратегиялық ынтымақтастық келісімді қолдайтынын да атап өтті.
Палестина Мемлекетінің Төтенше және өкілетті елшісі Монтасер Абу Зейд Мемлекет басшысы мен Қазақстан халқына БҰҰ Бас ассамблеясы мен Қауіпсіздік кеңесінің араб-израиль қақтығысына байланысты барлық қарарларына қатысты нақты ұстанымы үшін алғыс білдірді.
Бүгінде сіздің ел Нұрсұлтан Назарбаевтың басшылығымен Таяу Шығыстағы ахуалды бейбіт реттеу үдерісінде маңызды рөл атқарып отыр, – деді Монтасер Абу Зейд. 
Латвия Республикасының елшісі Юрис Погребнякс Қазақстан Латвияның Орталық Азиядағы ірі сауда-экономикалық серіктесі екенін атап көрсетті.
Көлік, фармацевтика, ақпараттық технологиялар, қалдықтарды қайтара өңдеу, азық-түлік өнімдерінің өндірісі, құрылысы сияқты салаларда екіжақты ынтымақтастық үшін зор перспективалар бар. Қазақстан Латвия үшін маңызды транзиттік серіктес болып саналады. Біз үшін Қазақстан мен Қытайдың шекарасындағы Қорғас «құрғақ портының» мүмкіндіктері зор қызығушылық тудырады, – деді  Юрис Погребнякс.



///
	 

	Отырысты ашқан Мемлекеттік хатшы Комиссияның 2013 жылғы жұмысының жалпы қорытындыларына тоқталып, оның «Қазақстан 2050» стратегиясында белгіленген міндеттерді табысты іске асыруға қажетті мамандарды іріктеу мен даярлауға бағытталғанын атап өтті.

	Комиссия мүшелері Қазақстан Республикасы Президентінің «Болашақ» халықаралық стипендиясын алдын-ала конкурстық іріктеуден өткен үміткерлерге беру жөніндегі мәселені қарады.

	Отырыста Комиссия 2014 жылы басшылыққа алатын Басымдығы бар мамандықтар тізбесі бекітілді, сондай-ақ келесі жылы бөлінетін стипендиялардың жалпы саны 1100 болып белгіленді. 2014 жылғы басым мамандықтар тізбесі академиялық білім беруге арналған 99 мамандықты қамтиды. Оның ішінде 35 медициналық, 35 техникалық, 29 гуманитарлық мамандықтар. Бұған қоса Тізбеге ғылыми-педагогикалық, инженерлік-техникалық және медицина мамандарының тағылымдамадан өтуіне арналған 178 мамандық енеді.

	Сонымен бірге, стипендиядан айыру және Комиссияға келіп түскен өтініштерді қарауға қатысты мәселелер талқыланды.
///Қасым-Жомарт Тоқаевқа Өзара бағалау көрсеткішінің екінші кезеңін ФАТФ халықаралық стандарттарына сәйкестендіруге қатысты Қазақстанның дайындығы жөнінде баяндалды. Агенттік төрағасы Президентке тәуекелдер бойынша жасалған Ұлттық бағалаудың қорытындылары және ФАТФ-тың бірқатар маңызды ұсынымын ұлттық заңнамаға енгізуге мүмкіндік беретін заң жобасы Парламенттің қарауында жатқаны туралы айтты.
Президент қылмыстық жолмен түскен табыстарды жылыстатуға және терроризмді қаржыландыруға қарсы іс-қимыл бойынша жүргізіліп жатқан жұмыстарды оң бағалады. Атап айтқанда, қабылданған шаралар кірістерді жылыстатуға қарсы іс-қимылдардың Basel AML Index индексі бойынша әлемдік рейтингтегі Қазақстанның орнын жақсартты.
Мемлекет басшысына еліміздегі көлеңкелі экономикаға қарсы күрестің қазіргі жағдайы туралы мәлімет берілді.  Сотқа дейінгі тергеп-тексеру жөнінде 490 іс қозғалды, оның 28-і жалған шот-фактура жазып берумен және қылмыстық жол арқылы қолма-қол ақшаға айналдырумен айналысқан тұлғаларға қатысты ұйымдасқан қылмыстық топ құру деректері бойынша жүргізілуде. 
Бұдан бөлек, Жанат Элиманов Қасым-Жомарт Тоқаевқа қаржы пирамидаларын жабу жөнінде жүктеген тапсырмасының іске асырылу барысы туралы баяндады. Жыл басынан бері Қаржылық мониторинг агенттігі 15 қаржы пирамидасының қызметін тоқтатып, зардап шеккендерге 2,3 миллиард теңге қайтарылды.
Президент Агенттік басшысына құқық қорғау және басқа да мүдделі органдармен бірлесе отырып, аталған бағыттағы жұмыстарды жандандыруды тапсырды. Мемлекет басшысы азаматтарды қаржы пирамидаларына тартуға жол бермеу үшін шаралар кешенін қабылдау керек екенін айтты. 
///Қасым-Жомарт Тоқаев Қазақстан халқының және жеке өзінің атынан Александр Лукашенконы Беларусь Президенті болып қайта сайлануымен құттықтап, жеделхат жолдады.
«Саяси жағдайдың күрделі болғанына қарамастан сайлаудың қорытындысы халық Сіздің Беларусь мемлекетінің егемендігі мен тәуелсіздігін нығайтуға негізделген стратегиялық бағытыңызды қолдайтынын көрсетті», – делінген жеделхатта.
Президент екі ел халқының игілігі үшін Қазақстан мен Беларусь арасындағы өзара тиімді ынтымақтастық алдағы уақытта да табысты дами береді деп сенетінін жеткізді.
Мемлекет басшысы Қасым-Жомарт Тоқаев Александр Лукашенкоға Беларусь Республикасының Президенті ретінде ойға алған барлық жоспарын толық жүзеге асыруды, ал Беларусь халқына бейбітшілік, өзара түсіністік пен өсіп-өркендеу тіледі.
///
	 

	Тәуелсіздік күнін атап өтуге байланысты Қазақстан Президенті Нұрсұлтан Назарбаевтың атына шет мемлекеттер басшыларынан, халықаралық ұйымдар жетекшілерінен, қазақстандық және шетелдік мемлекет әрі қоғам қайраткерлерінен, кәсіпорындар, мекемелер мен ұйымдар ұжымдарынан, сондай-ақ еліміздің жекелеген азаматтарынан хаттар мен жеделхаттар көптеп келіп түсті.

	Құттықтауларда Нұрсұлтан Назарбаевтың басшылығымен Қазақстан қысқа тарихи кезеңде халықаралық аренадан лайықты орнын алып, елде ауқымды саяси және әлеуметтік-экономикалық реформалардың жүзеге асырылуы арқасында халықтың әл-ауқатының жоғары деңгейі мен мемлекеттің өсіп-өркендеуі қамтамасыз етілгені атап өтілген.

	Біріккен Ұлттар Ұйымының Бас хатшысы Пан Ги Мун жолдаған хатта Ұйымның бейбітшілік, даму және адам құқығы тәрізді ортақ мақсаттарды ілгерілету ісіндегі қызметіне Қазақстанның белсенді атсалысатыны атап өтілген.

	Ресей Федерациясының Президенті В.Путиннің құттықтауында Қазақстанның әлеуметтік-экономикалық және ғылыми-техникалық дамуындағы таңданарлықтай табысқа жеткені, сондай-ақ елдің халықаралық беделінің арта түскені айтылған.

	«Таяуда қол қойылған XXI ғасырдағы тату көршілестік пен одақтастық шарты негізінде біз екіжақты байланыстардың өзара тиімді бүкіл кешенін одан ары белсенді түрде ұлғайта түсетінімізге сенімдімін», – делінген хатта.

	Америка Құрама Штаттарының Президенті Б.Обама өз құттықтауында екі ел серіктестігінің орнағанына ұзақ уақыт өте қоймаса да, ол халықтарымыз бен үкіметтеріміз арасындағы ынтымақтастықтың барлық саласын мейлінше қамтып, дамып келе жатқанына тоқталған.

	«Өз тәуелсіздігін алған кезеңнен бергі 22 жылда Қазақстан мәдени, конфессиялық және этникалық алуандылығынан қуат алуын жалғастырып келеді. Үкімет пен халық орасан әлеуетін танытатын нарықтық экономика құрды. Қазақстан халқы осы жетістіктерін орынды мақтаныш ете алады», – делінген хатта.

	Өзінің жүрекжарды тілегін Түрік Республикасының Президенті А.Гүл де жолдай отырып, Қазақстан мен Түркия арасындағы ынтымақтастықтың қарқынды дамып отырғанына назар аударған. Сондай-ақ, ол стратегиялық серіктестік деңгейіне қол жеткізген көпжақты қарым-қатынастарды одан әрі нығайту жөніндегі жұмыстардың жалғасын табатынына сенім білдірген.

	Өз кезегінде Түрік Республикасының Премьер-Министрі Р.Ердоған жолдаған құтықтауында Қазақстан белсенді сыртқы саяси қызметі арқылы бүгінде халықаралық қоғамдастықтың құрметті мүшесіне айналып отырғанын атап көрсеткен.

	Өз құттықтауында Үндістан Республикасының Президенті П.Мукерджи мемлекеттеріміз арасындағы екіжақты қарым-қатынастар аясының кеңейе түскенін жеткізген.

	«Сіздің дана басшылығыңызбен Қазақстан прогреске тез жетті, ал Үндістан Сіздің еліңіздің табыстарына қуанады», – делінген хатта.

	Корея Республикасының Президенті Пак Кын Хе жолдаған құттықтау хатта өткен жылдар ішінде Қазақстан мен Кореяның өзара түсіністігі мен ынтымақтастығы айтарлықтай артқаны атап өтілген.

	«Мен екі ел халықтарының өзара мүддесі негізінде түрлі салалардағы біздің достығымыз бен ізгі қарым-қатынастарымыз болашақта одан әрі нығая береді деп үміттенемін», – делінген құттықтау хатта.

	Монако Князі Альбер II мерекеге байланысты шынайы тілегін жолдап, екі ел арасындағы өзара ықпалдастықтың одан әрі нығая түсетініне сенім білдірген.

	Швейцария Конфедерациясының Президенті У.Маурер мемлекеттеріміз арасындағы табысты дамып келе жатқан сенім мен достық қарым-қатынастары алдағы жылдары да өркендей түсетініне сенім артқан.

	Өз құттықтауында Беларусь Республикасының Президенті А.Лукашенко Қазақстан-Беларусь қарым-қатынастары стратегиялық серіктестік сипат алып, жыл өткен сайын айтарлықтай мазмұнды және қарқынды бола түскеніне тоқталған.

	Украина Президенті В.Янукович Мемлекет басшысының басшылығымен елді жүйелі жаңғырту жолындағы жоғары нәтижелерге одан әрі қол жеткізудің сенімді іргетасы болып саналатын экономикалық жаңарулар мен әлеуметтік-гуманитарлық жобалар қарқынды іске асырылып жатқанын атап өткен.

	Өзбекстан Республикасының Президенті И.Каримов стратегиялық серіктестіктің берік қағидаттарына, көпғасырлық достық дәстүрлеріне, тату көршілестікке, өзара қолдау мен құрметке негізделген көпжоспарлы Қазақстан-Өзбекстан қарым-қатынастары көршілес елдер мен халықтардың мүдделеріне сай алда да мүлтіксіз дами түсетініне және нығая беретініне сенімін білдірген.

	Қырғыз Республикасының Президенті А.Атамбаев өзінің құттықтау жеделхатында екі мемлекет халықтарының игілігі жолындағы Қазақстан-Қырғызстан стратегиялық серіктестігі одан әрі жан-жақты дамитынына және нығая беретініне сенім білдірген.

	Түрікменстан Президенті Г.Бердімұхамедов жолдаған құттықтауда Қазақстанның тәуелсіздік жылдары саяси, экономикалық және әлеуметтік салаларда қол жеткізген табыстары, сондай-ақ екі ел арасында қалыптасқан жан-жақты қарым-қатынастардың деңгейі жоғары екені атап өтілген.

	Тәжікстан Республикасының Президенті Э.Рахмон достықтың берік дәстүрлері мен өзара құрметке негізделген, ғасырлық тарихи тамыры бар Қазақстан-Тәжікстан өзара ықпалдастығының қарқынды дамып келе жатқанын қанағаттанушылықпен атап өткен.

	Ізгі тілекке толы хаттар Ресей Федерациясынан – Ингушетия Республикасының басшысы Ю.Евкуровтан, Ресей Федерациясы Пенза облысының губернаторы В.Бочкаревтен келіп түсті.

	Өз құттықтауларында АҚШ Конгресінің мүшелері М.Фицпатрик, Л.Ланс, Г.Мэнг және М.Мидоус Қазақстанның беделі артып келе жатқанын, оның Орталық Азия мен Ауғанстанда тұрақтылық пен бейбітшілікті ілгерілетудегі маңызды рөлін, сондай-ақ терроризммен халықаралық күреске тұрақты түрде қолдау көрсетіп отырғанын атап өткен.

	Бұған қоса, Эскишехир қаласының мэрі А.Тун Қазақстан мен Түркия арасындағы ынтымақтастықтың қарқынды дамып келе жатқанын атап өтіп, қала түрік әлемі мәдениеті астаналары мәртебесін Астанадан қабылдағанына қанағаттанушылық білдірген.

	Халықаралық ұйымдардың жетекшілері де Мемлекет басшысының атына ең ізгі ниетті тілектерін жолдап, жемісті ынтымақтастықты жалғастыру туралы өздерінің ниеттерін білдірген.

	ЕурАзЭҚ бас хатшысы Т.Мансұровтың құттықтауында Мемлекет басшысының еуразиялық интеграция авторы және идеялық жетекшісі ретіндегі халықаралық беделі интеграциялық процестердің табысты болуын айқындап бергені атап өтілген.

	Сонымен қатар, өз құттықтауларын ТҮРКСОЙ бас хатшысы Д.Қасейінов пен ТМД парламентаралық кеңесінің бас хатшысы А.Сергеев, Мемлекетаралық авиация комитетінің төрайымы Т.Анодина, Еуропа геронтология мен гериатрия қауымдастығының президенті В.Хавинсон,  «МИР» МТРК төрағасы Р.Батыршин жолдаған.

	 Тәуелсіздік күніне орай құттықтауларды шетелдік және қазақстандық іскер топтар өкілдері жолдады.

	Олардың қатарында «РуссНефть» МК ААҚ президенті М.Гуцериев, «Роснано» ААҚ басқарма төрағасы А.Чубайс, «Шеврон» корпорациясы Еуразиялық бөлімшесінің басқарушы директоры С.Дэвис, «Транснефть» АК ААҚ вице-президенті В.Рушайло, бизнесмендер Б.Паколли мен А.Паколли, «Алматықұрылыс» ҰХК АҚ президенті А.Ермегияев, «ҚАЗКА» Қазақстан кәсіпкерлері қауымдастығының басқарма төрағасы Ж.Жанықұлов, Оңтүстік Қазақстан облысынан «Саутс-Ойл» компаниясының президенті С.Сейітжанов, Шығыс Қазақстан облысынан «Normal Work» ЖШС директоры А.Бәкімбаев бар. 

	«Қазмырыш» ЖШС компаниясына қарасты мыңдаған мүшесі бар ұжымдардың атынан жолдаған өз хатында компанияның басқарма төрағасы Н.Попович Мемлекет басшысының адам капиталы мәселесіне көңіл қоятынына тоқталған.

	Мемлекет басшысын барша азаматтар үшін ең басты мерекемен еліміздің ғылыми интеллигенциясы құттықтады.

	Олардың арасында Қазақстан Ұлттық ғылым академиясының президенті М.Жұрынов, әл-Фараби атындағы Қазақ ұлттық университетінің ректоры Ғ.Мұтанов, Молекулярлық биология институтының бас директоры Н.Айтхожина, Қарағанды мемлекеттік техникалық университетінің ректоры А.Ғазалиев бар.

	РҒА академигі В.Садовничий Нұрсұлтан Назарбаевқа М.Ломоносов атындағы Мәскеу мемлекеттік университеті мен Еуразиялық университеттер қауымдастығының мыңдаған мүшесі бар ұжымдары атынан құттықтау хат жолдаған.

	«Сіздің халықаралық ынтымақтастықты нығайту және еуразиялық интеграция идеясын ұстану жөніндегі белсенді ұстанымыңыздың арқасында Еуразиялық экономикалық одақты қалыптастыру, еуразиялық білім беру кеңістігін нығайту және дамыту жөніндегі прогрессивті іс-әрекеттеріңіз жүреге асуда», – делінген құттықтау хатта. Мұндай мазмұндағы құттықтаулар осы университеттің Қазақстандағы филиалының профессор-оқытушылар құрамынан да келді.

	Өз кезегінде директоры Б.Сұлтанов бастаған Қазақстанның стратегиялық зерттеулер институтының қызметкерлері Тәуелсіздік мерекесі Мемлекет басшысының есімімен тығыз байланысты екенін атап өткен.

	Сондай-ақ, өздерінің шын жүректен шыққан құттықтауларын жазушы, ҚР Мемлекеттік сыйлығының лауреаты С.Досанов, Алматыдан, ақын М.Айтхожина, Қазақстан Кәсіподақтары Федерациясының төрағасы Ә.Құсайынов, Қазақстанның татар және башқұрт қауымдастығы президенті Г.Хайруллин, Ардагерлердің республикалық кеңесінің төрағасы Ө.Озғанбаев, Дүниежүзі қазақтары қауымдастығы төрағасының бірінші орынбасары Т.Мамашев жолдады.

	Ауғанстан соғысының мүгедектері республикалық кеңесінің төрағасы, Кеңес Одағының Батыры Н.Кремениш ұлттық мерекеге байланысты ізгі ниетті құттықтау жолдап, Тәуелсіздікті еліміздің өз тағдырын өзі анықтауға мүмкіндік беретін іргелі құндылық деп атаған.

	«Бұл мереке шын мәнінде, бостандық пен біздің мемлекетіміздің күш-қуатының символы болып саналады. Қазақстанның ұлы тарихындағы Тәуелсіздікті халқымыз жаңа жетістіктерімен және табысты жаңаруларымен тамаша жалғастырды», – делінген хатта.

	Қазақстан Православ шіркеуінің басшысы, Астана және Қазақстан митрополиті Александр, Орал және Ақтөбе архиепископы Антоний өздерінің құттықтауларында еліміздің одан әрі өсіп-өркендеуіне қатысты ізгі тілектерін білдірген. 

	Велоспорттан Олимпиада чемпионы А.Винокуров Нұрсұлтан Назарбаевтың елімізді жаңа жеңістер мен биіктерге сенімді бастап келе жатқанын, соның арқасында оның имиджі мен күмәнсіз беделі бүкіл әлем алдында нығая түскенін атап өткен.

	Ал Мемлекет басшысына деген игі тілектерін Астана тұрғындары Г.Шишов, Б.Омаров, Е.Мақтаев, Маңғыстау облысынан Т.Тұрова өлеңмен жолдаған.

	Құттықтау хаттары мен ізі ниетті тілектерін жолдаған азаматтар қатарында Астанадан Ә.Қарбайұлы, Алматы облысынан О.Бәрібеков, Алмалыбақ ауылындағы дарынды балаларға арналған мектептің 4 сынып оқушысы Е.Ғаниұлы, Жетіген ауылындағы №11 мектептің 2 сынып оқушысы Е.Тілеубекқызы, Ақмола облысынан Б.Ормантаев, Шымкент қаласынан О.Көмекбаев, Шығыс Қазақстан облысы Семей қаласынан Е.Оразалин, Қызылорда облысынан С.Шымырқұлов, сондай-ақ А.Тұрғанбеков бар.

	Сонымен бірге министрліктер мен ведомстволар жетекшілерінен, облыстар әкімдерінен, Парламент палаталарының төрағалары мен депутаттарынан, елшілерден, Қазақстан Республикасы ұлттық компаниялары мен мемлекеттік мекемелер басшыларынан келіп түсті.      

	Өз атына келіп түскен барлық құттықтауларды мұқият оқып шыққан Мемлекет басшысы Нұрсұлтан Назарбаев ізгі ниетке толы құттықтаулар мен тілектер үшін шын жүректен алғысын білдірді.      
///Президент Қасым-Жомарт Тоқаевтың Семей қаласына жұмыс сапары «Ұлы ақын Абай ұлдарымен» ескерткішінің ашылу салтанатымен басталды. Аталған композиция данышпан Абай Құнанбайұлының 175 жылдық мерейтойына орай ашылды. Ескерткіште Абай ұлдары Ақылбаймен және Турағұлмен бірге бейнеленген. Композиция идеясы портреттік ұқсастықты ғана көздемеген. Автор ұлдарының ұлы әкесіне деген ерекше махаббаты мен шексіз мақтаныш сезімін бейнелеуді мақсат еткен.
Мемлекет басшысы жұртшылықты Абай Құнанбайұлының 175 жылдық мерейтойымен құттықтап, хакімді біртұтас ұлт болып ұлықтау – біздің перзенттік парызымыз екенін атап өтті.
– Ұлы Абай – біздің еліміздің мақтанышы ғана емес, әлемдік деңгейдегі кемеңгер. Ол – қазақтың жан-дүниесінің тұңғиығына бойлаған дара тұлға. Оның өлеңдері мен қара сөздері – ұлттық болмысымыздың айнасы. Абай жаңа әдебиетіміздің негізін қалаған ақын ретінде ел тарихында айрықша із қалдырды. Оның еңбектері бір ғасырдан астам уақыт өтсе де өзектілігін жоғалтқан емес. Әлі күнге дейін баршамызға рухани азық болып келеді. Ақынның ғибратты ғұмыры мен мол мұрасы – халқымыздың және жаһан жұртының асыл қазынасы. Абайдың өсиеті – өскелең ұрпақтың айнымас темірқазығы, – деді Қасым-Жомарт Тоқаев.  
Президент дамуды тежейтін бес дұшпаннан арылып, елдік мүдде жолында еңбек етсек қана қоғамдық сананы жаңғыртатынымызды айта келіп, Абай аманатына адал болуымыз керек деді. «Жауапты мемлекет – жауапты қоғам – жауапты адам» жүйесінің берік орнығуы ақын айтқан асыл қасиеттерге байланысты екеніне тоқталды.
– Ол үшін бүгінгі буын Абай мұрасынан нәр алып, рухани кемелденуі қажет. Мына еңселі ескерткіш жас ұрпаққа тағылымды ой салуға тиіс. Абай және оның сөзі мен ісін жалғаған парасатты перзенттері Ақылбай мен Турағұл – елге үлгі болған тұлғалар. Мұнда ұрпақ сабақтастығы, әке мен баланың сыйластығы бейнеленген. Бұл – Құнанбай қажы әулетінің тектілігін танытатын туынды. Абай шаңырағының тағылымы – ұлт ұлағатының көрінісі. Жалпы тәлім-тәрбие ұлт сапасын қалыптастыратын басты фактордың бірі болуы керек! – деді Мемлекет басшысы.
Президент биыл Абайдың 175 жылдық мерейтойын атап өтуге ерекше мән берілгенін, мемлекеттік және халықаралық деңгейде ауқымды іс-шаралар өткенін, ақын мұрасын насихаттауға, ұлағатты сөзін жас ұрпақтың санасына сіңіруге ден қойылғанын айтты.
– Біз мерейтой кезінде ысырапшылдық пен даңғазалыққа  жол берген жоқпыз. Абай айтқан «мақтаншақтық», «бекер мал шашпақты» тыюдың бір жолы осы деп санаймын. Ұлы ойшылдың мұрасы – еліміздің одан әрі өсіп-өркендеуіне жол ашатын баға жетпес құндылық. Абайдың асқақ рухы ұлы мұраттарға жетелей берсін! – деп түйіндеді сөзін Қасым-Жомарт Тоқаев.
Ескерткіштің ашылу салтанатынан кейін Президент Абайдың «Жидебай-Бөрлі» мемлекеттік тарихи-мәдени және әдеби-мемориалды қорық-мұражайын аралап көрді. Мұражай 1940 жылы ақынның туғанына 95 жыл толуына орай ашылған. Бұл Қазақстан тарихында тұңғыш әдеби-мемориалды мұражай саналады.
Ойшылдың 175 жылдық мерейтойына орай музей залдары қайта жөнделіп, ғимараттың қасбеті мен аумағы жаңартылған. Бүгін Мемлекет басшысы салтанатты түрде ашқан «Ұлы ақын Абай ұлдарымен» ескерткіші де осы мұражай аумағында орналасқан. Президентке мұражайдағы жаңа экспозициялар ұсынылды. Айта кетейік, енді музейге келушілер экспонаттарды көріп қана қоймай, заманауи құрал-жабдықтардың көмегімен Абай өмір сүрген заманның рухын сезініп, ұлттық аспаптардың үнін тыңдай алады. Қасым-Жомарт Тоқаев мультимедиялық залдың жұмысына оң баға берді.
Сонымен қатар Қазақстан Президентіне «Ақынның балалық шағы», «Ақынның қалыптасуы», «Ақынның шығармашылығы», «Абайдың поэзиялық мектебі», «Отбасы», «Қара сөздер» залдарындағы жәдігерлер таныстырылып, ұлы ойшылдың өмірі мен шығармашылығы жайында жан-жақты мәлімет берілді.









///Кездесуде облыстың негізгі әлеуметтік-экономикалық көрсеткіштері және таяу кезеңдегі даму перспективалары қарастырылды. 
Б.Бақауов Қазақстан Президентіне өңірдегі өнеркәсіптің өсу қарқыны, оның ішінде кен өндіру, металлургия және энергетика салаларындағы ахуал жөнінде баяндады.
Сонымен қатар, агроөнеркәсіптік кешенді және ауыл шаруашылығы жерлерін суаратын ирригациялық  нысандарды одан әрі дамыту жөніндегі шаралар талқыланды.
Мемлекет басшысы кездесу қорытындысы бойынша бірқатар нақты тапсырма берді.

///
	 

	Кездесу барысында екі елдің көшбасшылары Каспий маңы мемлекеттерінің төртінші Саммитінің қорытындылары туралы сөз қозғады.

	Нұрсұлтан Назарбаев пен Ильхам Әлиев сондай-ақ бірқатар екіжақты ынтымақтастық мәселелерін, соның ішінде сауда-экономикалық, отын-энергетика, инвестиция және мәдени-гуманитарлық салалардағы өзара іс-қимылдың болашағын талқылады.

	Сонымен қатар, мемлекет басшылары халықаралық күн тәртібіндегі өзекті мәселелер жөнінде пікір алмасты. 


///
	 

	 

	Бұл сыйлық ғылым және техника қайраткерлерінің еңбегін қоғам мен мемлекет алдында жоғары бағалау болып табылады. Оны Мемлекет басшысы Қазақстан Республикасы азаматтарына мынадай жетістіктері үшін береді:

	– республиканың экономикалық және әлеуметтік дамуын айтарлықтай жеделдетуге, Қазақстанның ғылымы мен техникасының әлемдегі озық жетістіктер деңгейіне шығуына әкелетін іргелі және қолданбалы зерттеулер саласындағы аса үздік нәтижелері үшін;

	– бір саладағы қоғамға кеңінен танылған ғылыми жаңалықтар, монографиялар мен ғылыми жұмыстары үшін;

	– техниканың, материалдар мен технологиялардың әлемдік баламалары немесе одан жоғары деңгейдегі жаңа түрлерін әзірлегені және өндіруді ұйымдастырғаны үшін.

	Ғылым мен техника саласындағы Қазақстан Республикасының мемлекеттік сыйлығына 2013 жылы барлығы 19 жұмыс түсті.

	Мемлекеттік ғылыми-техникалық сараптама және сараптамалық-талдамалық бағалау қорытындысы жөніндегі комиссияның осының алдындағы отырысында (биылғы 12 маусым) жұмыстар бұдан әрі конкурсқа қатысу үшін іріктелді.  

	Аталған жұмыстар жөніндегі мәліметтер кеңінен қоғамдық талқылаудан өту үшін БАҚ-та жарияланды. Талқылау кезінде 300-ге жуық пікір (рецензиялар, хаттар, басылымдағы жарияланымдар), соның ішінде шетел ғалымдарынан 116 пікір келіп түсті. Ұсынылған пікірлер мен рецензияларды ескере келіп, конкурстық жұмыстар секциялық сарапшылар отырыстарында қаралды.   

	Комиссияның қорытынды отырысында Мемлекет басшысының қарауына ұсынылатын 3 жұмыс бекітілді.

	Мемлекеттік сыйлық лауреаттарына марапаттар дәстүрлі түрде Тәуелсіздік күні тапсырылады.
///Орталық Азия елдері басшыларының консультативтік жұмыс кездесуі барысында Нұрсұлтан Назарбаев Өзбекстан Республикасының Президенті Шавкат Мирзиёевпен кездесті.
Нұрсұлтан Назарбаев Шавкат Мирзиёевтің екіжақты қатынастарды дамыту мен нығайтудағы рөлін ерекше атап өтті.
– Сіз мемлекет басшысы болғалы өзіңізбен бірнеше рет жүздестік, өзара талқылаған мәселелердің бәрі жүзеге асырылып, жұмыстар атқарылып жатыр. Биыл көп жұмыс істедіңіз, көршілермен өзара қарым-қатынасты реттедіңіз, ондаған жылдар бойы шешілмеген мәселелерді шештіңіз. Өзбекстанда атқарып жатқан орасан зор жұмыстарыңыз үшін ризашылығымды білдіремін және бұл өңіріміздегі барлық елдерге әсер етеді, – деді Қазақстан Президенті. 
Нұрсұлтан Назарбаев бүгінгі консультативтік жұмыс кездесуінің маңызды сипатын атап өтті. Оны өткізу жөніндегі идеяны Өзбекстан Президенті ұсынған болатын.  
– Біз бүгін барлық әріптестерімізбен бірге экономикалық проблемалар мен күнделікті мәселелерді талқылап, шешу үшін кездесіп отырмыз. Биыл мұндай кездесулер көп болмақ: өзіңіз бастамашы болған Ауғанстан жөніндегі кездесу, Түрікмен тарапы ұсынған Арал теңізіне қатысты кездесу және басқа да іс-шаралар өтеді, – деді Нұрсұлтан Назарбаев.
Өзбекстан Президенті Қазақстанға келгеніне ризашылық білдіріп, Орталық Азия елдері басшыларының консультативтік жұмыс кездесуінің аз уақыт ішінде ұйымдастырылғаны үшін Нұрсұлтан Назарбаевқа алғыс айтты.
– Бүгін мен Сізге консультативтік кездесу өткізу жөніндегі Өзбекстан бастамасын қолдағаныңыз үшін алғыс айтқым келеді. Нұрсұлтан Әбішұлы, Сіз тәуелсіздіктің алғашқы күндерінен бастап әрдайым интеграцияның жақтаушысы болып, барлық кездесулерде бірігу, ынтымақтасу және араласу жөнінде айттыңыз, – деді Өзбекстан Президенті.     
Шавкат Мирзиёев екіжақты ынтымақтастықтың өзекті мәселелерін шешу ісіндегі Нұрсұлтан Назарбаевтың саяси ерік-жігерін атап өтті.  
– Бүгінде теміржол тасымалы 44 пайызға артқанына, жалпы елдеріміз арасындағы тауар айналымының екі миллиард долларға жеткеніне қуаныштымын. Сізбен өзара келіскеніміздей, бұл көрсеткішті бес миллиард долларға дейін жеткіземіз, – деді Өзбекстан Президенті.  


///Қасым-Жомарт Тоқаев Бас прокурордың еліміздегі заң нормаларының сақталуы жөніндегі есебін тыңдады.  
Президентке елдегі қылмыстық ахуал, соның ішінде, алаяқтық, балаларға қатысты зорлық-зомбылық, заңсыз есірткі айналымы және басқа да қауіпті құқық бұзушылықтарға қарсы күресті үйлестіру шаралары туралы ақпарат берілді.
Ғизат Нұрдәулетов қылмыстық іс жүргізудің үш буынды моделіне өтудің алғашқы кезеңінің іске асырылу барысы және 2022 жылдан бастап енгізіле бастайтын екінші кезеңге дайындық жөнінде есеп берді.
Мемлекет басшысына ел ішінде резонанс тудырған қылмыстық істерді тергеу нәтижелері және қоғамдық мүдделерді қорғау жөніндегі жұмыстардың қорытындысы туралы баяндалды. Бас прокурордың мәліметіне сәйкес, прокуратура органдарының қабылдаған шараларының нәтижесінде жыл басынан бері 5 мыңға жуық азаматтың, 92 мың кәсіпкердің құқықтары қорғалып, бюджетке 17 миллиард теңге қайтарылған. 11 мыңнан астам тұлға түрлі жауапкершілікке тартылған.
Сондай-ақ қылмыстық-құқық саласындағы халықаралық ынтымақтастық мәселелері талқыланды. Атап айтқанда, Бас прокурор өзге елдермен жасалатын келісімдер мен алда болатын көпжақты іс-шараларға қатысу жоспарларымен бөлісті.
Қасым-Жомарт Тоқаев қоғамдық өмірдің барлық саласында заң үстемдігін қамтамасыз етудің маңыздылығын атап өтіп, Ғизат Нұрдәулетовке бірқатар тапсырма берді.  
/// 
Екі елдің іскер топтарының қатысуымен өткен форумда жалпы сомасы 500 миллион доллар болатын, ауыл шаруашылығы техникалары өндірісін, машина жасау, азық-түлік, тоқыма өнімдері салаларын, мұнай секторын және құрылыс салаларын қамтитын 20 құжатқа қол қойылды.
Нұрсұлтан Назарбаев бизнес-форумға қатысып отырған бизнесмендердің көпшілігі Қазақстанда көптен бері жұмыс істейтінін және еліміздегі мүмкіндіктер мен ұзақмерзімді перспективаларды жақсы білетінін атап өтті.
– Біз сіздердің ашық сұхбатқа, өңірдегі және әлемдегі қазіргі саяси коньюнктураға тәуелсіз сындарлы ынтымақтастыққа деген ниеттеріңізді жоғары бағалаймыз. Әлемдік экономикадағы ахуалға қарамастан біз болашаққа бірлескен жоспарлар құрып отырмыз. Олардың көпшілігі қазірдің өзінде табысты жүзеге асырылды және нақты іскерлік жобаға айналды. Осының бәрі біздің бір-бірімізге сене отырып, серіктес ретінде жұмыс істегеніміздің арқасы, – деді Мемлекет басшысы.
Қазақстан Президенті екі ел арасындағы сауда-экономикалық және инвестициялық ынтымақтастық тұрақты дамып келе жатқанын айтты.
– Өзара тауар айналымы жыл сайын өсіп келеді, былтыр ол 17 миллиард доллар болды. Италия – Қазақстан экономикасының ірі инвесторларының бірі. 2005 жылдан бері Италиядан келген тікелей инвестициялар ағыны 6 миллиард долларға жуықтады. Қазіргі уақытты біздің елімізде италиялық капиталдың қатысы бар 200 кәсіпорын жұмыс істейді. Өзара тиімді ынтымақтастығымызды одан әрі нығайтып, экономиканың түрлі салаларында ықпалдасу мүмкіндіктерін табу керек деп есептеймін, – деді Нұрсұлтан Назарбаев.
Мемлекет басшысы қолайлы инвестициялық ахуал қалыптастыру біздің елдің басты басымдықтарының бірі болғанын және солай болып қала беретінін атап өтті.
– Елімізде жұмыс істейтін сарапшылар мен инвесторлардың бағалауы бойынша, бүгінде Қазақстанда инвестиция үшін Орталық Азиядағы ең жақсы жағдай жасалған. Дүниежүзілік банк республикамызды инвестиция салу үшін ең қолайлы ел ретінде мойындады. Сонымен қатар Қазақстанның халықаралық қарыз деңгейі төмен, ал резервтеріміз 100 миллиард доллардан асады, – деді Қазақстан Президенті.
Нұрсұлтан Назарбаев инвесторлар үшін жасалған айрықша жағдайларға назар аударды.
– Елімізде 10 арнаулы экономикалық аймақ жұмыс істейді. Осы аумақтарда кәсіпкерлерге жан-жақты қолдау көрсетіледі. Салық жеңілдіктері бар. Басымдығы бар салалардағы инвесторлар корпоративтік табыс салығын және жер салығын төлеуден 10 жылға, мүлік салығынан 8 жылға босатылған. Инвесторларға салық заңнамасының тұрақтылығына кепілдік беріледі. Мемлекет экономиканың басымдығы бар салалардағы нысандарды пайдалануға бергеннен кейін күрделі шығыстардың 30 пайызын өтеп беруге дайын, – деді Мемлекет басшысы.
Қазақстан Президенті республикамыздың ашық еңбек нарығын қалыптастыруды көздеп отырғанын да айтты.
– Инвесторлардың шетелдік жұмыс күшін қандай да бір квотасыз және рұқсатсыз әкелуге мүмкіндігі бар. Сонымен қатар әлемнің 10 елінің инвесторлары үшін визасыз режім орнатылған, бұл тізімге Италия да кіреді. Биылғы 15 шілдеден бастап инвесторлар үшін визасыз режімді ұзартамыз. Оның қатары тағы 10 ел – Швейцария, Испания, Бельгия, Венгрия, Монако, Сингапур, Австралия, Норвегия, Швеция және Финляндия арқылы толығады. Әлемде инвесторлар үшін осындай шарттар ұсынатын мемлекеттер көп емес деп ойлаймын, – деді Нұрсұлтан Назарбаев.
 Мемлекет басшысы Қазақстан іскерлік ахуалды жақсартуға бағытталған институционалдық реформаларды жалғастырып жатқанын атап өтті.
– Келесі жылы Астанада Халықаралық қаржы орталығы жұмысын бастайды. Инвесторлар үшін біз инвестициялық мәселелерді сот өндірісі ағылшын тілінде болатын және шетелдік судьяларды тартатын ағылшын құқығының нормаларына негізделген құқықтық реттеуді ұсынатын боламыз. Корпоративтік және жеке табыс салығынан 10 жылға босату, шетелдік мамандарды жеңілдікпен тарту мәселелері қарастырылған. Қазақстанда еліміздің іскер топтарының өкілдері мен шетелдік кәсіпкерлердің жұмысына атсалысу үшін Президент жанынан Шетелдік инвесторлар кеңесі құрылған. Кеңес түрлі мәселелерді, соның ішінде шенеуніктер тарапынан жасалатын кедергілерді, салық проблемаларын талқылау үшін тұрақты түрде өтіп тұрады, – деді Қазақстан Президенті.
Нұрсұлтан Назарбаев инвестициялық тартымдылықты арттыруға көп жағдайда Еуразиялық экономикалық одақтың жұмысы ықпал етіп отырғанына назар аударды.
– Ең төменгі салықтар, әкімшілік кедергілерді жою, мемлекеттік реттеудің болжамдылығы, инвесторлар мен мемлекеттің өзара қарым-қатынасының тұрақтылығы біздің елді 180 миллион халқы және көлемі 2 триллион доллардан астам ІЖӨ бар Еуразиялық экономикалық одақтың алып нарығына кіру үшін ең «жақсы қақпа» ретінде көрсетеді. Біз еліміздің инвестициялық ахуалын бұдан әрі де жетілдіре беретін боламыз, – деді Мемлекет басшысы.
Қазақстан Президенті біздің еліміз жаңа Жібек жолының экономикалық әлеуетін іске асыруға қатысып жатқанын атап өтті. Атап айтқанда, құрылтайшысының бірі республикамыз болып саналатын Инфрақұрылымдық дамудың азиялық банкі құрылды. Бұдан бөлек, Қазақстан тиісті көлік инфрақұрылымын қалыптастыруда.
Нұрсұлтан Назарбаев Астанада өтетін ЭКСПО-2017 көрмесі энергетика саласындағы озық әлемдік әзірлемелер мен трендтерді көрсету үшін тиімді алаң болатын айтты.
– Көрме біздің жемісті ынтымақтастығымызға да қуатты серпін береді. Сіздердің баршаңызды ЭКСПО-2017 көрмесіне қатысуға шақырамын. Бүгінгі форум Қазақстан мен Италия арасындағы қарым-қатынастың нығаюы жолындағы тағы бір елеулі қадамға айналатынына сенімдімін, – деді Қазақстан Президенті.
Сондай-ақ Мемлекет басшысы екі елдің тек экономикалық қана емес, мәдени және білім беру саласындағы қарым-қатынастар арқылы да тығыз байланыста екеніне назар аударды.
Италия премьер-министрі экономикалық ынтымақтастықпен қатар екі ел де жер шарындағы бейбітшілікті сақтау, адамдар арасындағы өзара түсіністік, мәдениеттердің өзара ұштасуы идеясын жақтайтынын атап өтті.
– Азия мен Еуропаның барлық елдері планетамызды экстремизмнен, діни фанатизмнен қорғау жолында ынтымақтасқаны маңызды. Біздер ден қоюға тиіс бірінші элемент – өзара құрмет, көмек және төзімділік арқылы бейбітшілік пен құндылықтарды қорғау жолындағы геосаяси деңгейде бірлескен күш-жігер, – деді М.Ренци.
Ол Нұрсұлтан Назарбаевтың басшылығымен Қазақстан тәуелсіздік жылдары Еуропа мен Азия арасындағы «диалог арнасына» айналғанын, іскерлік топтар өкілдері үшін де бұл маңызды жайт болып саналатынын атап өтті.
М.Ренци агроөнеркәсіп пен энергетика саласындағы әлеуетті іске асыру, сондай-ақ жоғары оқу орындары арасында тәжірибе және студенттер алмасу  қажеттігіне тоқталды.
  ***
Бизнес-форум барысында қол қойылған негізгі құжаттар:
– «Исатай» учаскесіндегі барлау және өндіру жобасына қатысудағы үлесін беру жөніндегі «ҚазМұнайГаз» ҰК» АҚ мен  «Эни Исатай Б.В.» компаниясы арасындағы келісім;
– ҚР Инвестициялар және даму министрлігі мен италиялық «Tenaris» компаниясы арасындағы өзара түсіністік туралы меморандум;
– ҚР Инвестициялар және даму министрлігі мен италиялық «Metalfar Prodotti Industriali SPA» компаниясы арасындағы өзара түсіністік туралы меморандум;
– ҚР Инвестициялар және даму министрлігі мен италиялық «Italcementi Group» компаниясы арасындағы өзара түсіністік туралы меморандум;
– «Kaznex Invest» экспорт және инвестициялар жөніндегі ұлттық агенттігі» АҚ мен италиялық «Inalca S.p.A.» компаниясы арасындағы өзара түсіністік туралы меморандум;
– «ҚазМұнайГаз» ҰК АҚ мен италиялық DRILLMEC S.p.A. компаниясы және Аksai Industrial Park LLP арасындағы ниеттестік туралы меморандум;
– Астана қаласы әкімдігі, Қазақстанның Машина құрастырушылар одағы және «ANIMA» машина құрастыру өнеркәсібінің италиялық қауымдастығы федерациясы арасындағы ынтымақтастық туралы меморандум.
 
 


///Мемлекет басшысы рәсімге қатысушыларға арналған сөзінде «KADEX-2018» көрмесі аясында «Қазақстандағы ғарыш күндері» атты халықаралық форумның өтуі биылғы шараның басты ерекшелігі екенін атап өтті.
Қазақстан Президенті «KADEX-2018» көрмесінің қару-жарақ пен ақпараттық қауіпсіздікті қамтамасыз ету саласындағы әлемдік маңызы бар жиынға айналғанын айтты.
– Көрмеге әлемнің 28 елінен 318 компания қатысып отыр. Көрме қонақтары қорғаныс өнеркәсібі кешені және ғарыш саласындағы соңғы жетістіктермен таныса алады. Бұл жолы электрондық жүйе мен байланыс және қару-жарақты басқару жүйесін дамытуға айрықша мән берілді, – деді Нұрсұлтан Назарбаев.
Елбасы Қазақстанның тату көршілік пен ынтымақтастықты нығайтуға бағытталған бейбіт саясат жүргізіп отырғанын атап өтті.
– Қорғаныс саласы мен Қарулы Күштердің әлеуетін дамыту – мемлекет басымдықтарының бірі. Орталық Азия бойынша бірегей саналатын «KADEX» халықаралық көрмесі бұл басымдықтарды іске асырудың тиімді құралы болып табылады, – деді Мемлекет басшысы.
Қазақстан Президенті еліміздің қорғаныс өнеркәсібі кешенін дамыту үшін халықаралық көрмені өткізудің тиімділігіне тоқталды.
– Биыл көрмеге қатысу үшін әлемнің 40 елінен ресми делегациялар мен шетелдік 108 компания басшылары келді. Қол қойылатын іскерлік келісімдер мен шарттар отандық және шетелдік қорғаныс өнеркәсібі кешенінің кәсіпорындары арасындағы халықаралық кооперация мен серіктестікті дамытуға септігін тигізетін болады. Сондай-ақ, бұл инвестиция тартып, жалпы Қазақстан экономикасының экспорттық әлеуеті мен бәсекеге қабілеттігін арттыруға ықпал етеді, – деді Нұрсұлтан Назарбаев.
Көрменің ашылу рәсімі аяқталғаннан кейін Елбасы «Қазақстан Инжиниринг» ұлттық компаниясының, Ресей мен Қытайдың павильондарын аралап көрді.















///Құрметті отандастар!
Қадірлі елорда тұрғындары!
 
Елордамыз – Нұр-Сұлтан қаласы Қазақстанның жарқын жетістіктерін айшықтайды.
Тұңғыш Президентіміз Нұрсұлтан Әбішұлы Назарбаевтың астананы көшіру туралы бірегей шешімі халқымыз үшін аса маңызды тарихи оқиға болды.
Елбасының ерік-жігері мен теңдессіз ерлігінің арқасында Еуразия кіндігінде ірі саяси, экономикалық, мәдени және білім орталығы пайда болды. Бұл қадам даму, өркендеу және жасампаздық жолында Қазақстанға тың серпін берді.
Нұр-Сұлтан қаласы осындай қысқа мерзім ішінде Еуразия төріндегі ғажайып мекенге айналды.
Сәулеті айрықша ғимараттар мен елордамыздың заманауи келбетіне әлем жұртшылығы тәнті болды.
Қаламызда жаһандық мәні зор саяси шаралар өтуде. ТМД, ШЫҰ, ЕАЭО, ЕҚЫҰ, ИЫҰ саммиттері, ЭКСПО-2017 көрмесі, Азия ойындары, Астана бітімгершілік үдерісі – осының барлығы Қазақстанның бас қаласының абыройын арттырды.
Елорданың өркендеуі – Елбасының және барша Қазақстан халқының еңбегі. Еліміздің барлық өңірі Нұр-Сұлтан қаласының өркендеуіне үлес қосты. Бүгінде бас қаламыз барша жұртымыздың ынтымақ-бірлігінің символына айналды.
Елорда – еліміздің жүрегі. Мемлекетіміздің жарқын болашағына жол ашатын тағдырлы шешімдер осы жерде қабылданады.
Қазақстан Республикасының Президенті ретінде қаламыздың бой көтеруіне және қалыптасуына үлес қосқан еліміздің әрбір азаматына ризашылық білдіремін.
Баршаңызды Елорда күнімен құттықтаймын!
Нұр-Сұлтан қаласының тұрғындарына және барша халқымызға бақ-береке, зор денсаулық, амандық тілеймін!
///
	 

	Г. Әбдіқалықова әлемнің ең дамыған 30 елінің қатарына кіру жолындағы қарышты қадам болып саналатын Елбасының «Нұрлы Жол» жаңа экономикалық саясаты аясында жоғары білікті кадрларды даярлау айрықша маңызға ие екенін атап көрсетті.

	Еліміздің ауқымды инфрақұрылымдық дамуы, жаңа өндірістерді құру, ел өңірлері арасында көлік коммуникацияларының барлық түрлері арқылы бизнес ынтымақтастықты жандандыру үздік кәсіби сапа мен  тиісінше арнаулы біліктілікке ие жоғары деңгейлі менеджерлерге деген қажеттілікті тудырады.

	Мемлекеттік хатшы «Нұрлы Жол – болашаққа бастар жол» атты  Жолдаудың көлік-логистикалық инфрақұрылымды дамытудан бастап шағын және орта бизнесті қолдау жөніндегі жұмысты жалғастыруға дейінгі 7 бағытының әрбіреуін іске асыру кезінде жоғары даярлықтан өткен кадрлар қажет болатынын атап өтті.

	Г. Әбдіқалықова жаңа экономикалық саясатты іске асыруға байланысты Республикалық комиссияның 2015 жылғы жұмысындағы басым бағыттарды айқындап берді. Бұл орайда, «Болашақ» түлектерінің Жолдауды жан-жақты жүзеге асыруға белсенді қатысу мәселесіне айрықша назар аударылатын болады.   

	Сонымен қатар, отырыста «Болашақ» халықаралық стипендиясы бойынша 2014 жылғы іс-шараларды жүзеге асыру мәселелері талқыланып, азаматтардың өтініштері және шетелде жоғары білікті кадрларды даярлауға қатысты жаңа бастамалар қаралды.

	Бұған қоса, отырыста Комиссияның шешімімен мемлекеттік органдар мен ұлттық компаниялардың ұсыныстары негізінде құрылған 2015 жылға арналған басымдыққа ие мамандықтар тізбесі бекітілді.

	Отырыстың қорытындысында Мемлекеттік хатшы комиссия жұмысын ұйымдастыруға байланысты бірқатар нақты тапсырмалар берді.

	Республикалық комиссияның шешімімен 224 стипендия тағайындалды.
///Жұмыс сапарымен Мәскеуге барған Қазақстан Президенті Қасым-Жомарт Тоқаев  Ресей Президенті Владимир Путинмен кездесу өткізді.
Күн тәртібінде Ауғанстандағы жағдайға қатысты өңірлік қауіпсіздік, сондай-ақ Қазақстан мен Ресей арасындағы ынтымақтастық және интеграциялық байланыстар аясындағы өзара іс-қимыл мәселелері қаралды.

Мемлекет басшысы Ресей Президентіне Мәскеуге шақырғаны үшін алғыс білдірді.
– Шын мәнінде, біздің байланыстарымыз ешқашан тоқтаған жоқ. Пандемия кезінде де онлайн жүйесінде және телефон арқылы байланысып тұрдық. Дегенмен, жүз рет естігеннен бір рет көрген жақсы, – деді Қасым-Жомарт Тоқаев.
Қазақстан Президенті екі ел арасындағы барлық бағыттағы өзара ынтымақтастыққа жоғары баға берді.
– Қазақстан мен Ресей – одақтас елдер. Біз үнемі халықаралық күн тәртібіндегі өзекті мәселелерді, қауіпсіздікті, әсіресе екіжақты ынтымақтастықты үнемі пысықтап отырамыз. Елдеріміз арасындағы қатынастарымыз стратегиялық әріптестік бағытында дамып отырғаны қуантады, – деді Мемлекет басшысы. 
Владимир Путин екі ел арасындағы тығыз байланыстарды атап өтті.

– Біздің байланыстарымыз үзілген жоқ. Қатынастарымызды тұрақты, өте жоғары деңгейде және барлық бағыттар бойынша жүргізіп келеміз. Бұл – парламентаралық және үкіметаралық байланыстар. Жақында ғана біздің Үкіметіміздің басшысы Қазақстанда жұмыс сапарымен болып, ауқымды шаруалар атқарды және барлық кездесулер бойынша маған баяндап отырды. Пандемияға қарамастан бірінші жарты жылдықтағы  тауар айналымы 33 пайызға артты. Халықаралық ұйымдарда, соның ішінде Шанхай ынтымақтастық ұйымы, Еуразиялық экономикалық одақ арқылы да байланыс орнаттық. Барлық бағыттар бойынша ілгерілеушілік бар. Одақтастық байланыстарымыз нығайып, жаңа сапада тың мүмкіндіктерге жол ашылуда, – деді Ресей Президенті.
Қасым-Жомарт Тоқаев екіжақты сауда-экономикалық байланыстар мен өңіраралық қатынастарды нығайтуды қолдады.
– Жаңа ғана екіжақты тауар айналымының нақты санын айттыңыз. Бұған қоса көршілес өңірлеріміздің тауар айналымы 70 пайызды құрайтынын да айта кеткен жөн. Өңіраралық ынтымақтастық форумында кездесуді жоспарлап отырмыз. Қазан айындағы кездесу жүзбе-жүз өтпесе де, онлайн байланыста болады. Одақтас байланыстарымызға тың қарқын беретін бұл кездесуді жұртшылық күтіп отыр, – деп атап өтті Мемлекет басшысы.  
Ресей Президенті өз кезегінде жаһандық және аймақтық қауіпсіздіктің өзекті мәселелеріне ерекше мән берді.
– Әрине, қазіргі таңда ең өзекті мәселе – қауіпсіздік. Әсіресе, Ауғанстандағы жағдай ушығып барады. Дүйсенбі күні Ұжымдық қауіпсіздік шарт ұйымы аясында бейнеконференция режимінде жиналып, пікір алмасамыз деп үміттенемін. Одан кейін қыркүйекте Шанхай ынтымақтастық ұйымы және Ұжымдық қауіпсіздік шарт ұйымы аясында жоспарлы жұмысымызды жүргізе береміз, – деді Владимир Путин.
Қасым-Жомарт Тоқаев туындап отырған сын-тегеуріндерге байланысты екі ел арасындағы өзара іс-қимылдардың маңызды екенін атап өтті.
– Шын мәнінде, біз қауіпсіздік мәселесіне қатысты саясатымызды үнемі кеңесіп жүргіземіз. Бұл мәселе, әсіресе, Ауғанстандағы жағдайға келгенде аса өзекті. Алдағы іс-қимылдарымызды жүйелеу үшін Сіздің осы жағдайға қатысты пікіріңізді білгім келеді, – деді Қазақстан Президенті.  
///Мемлекет басшысы Өлі теңіз аймағындағы табиғат апаты салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
«Қазақстан халқының және жеке өзімнің атымнан жақындарынан айрылған отбасылардың қайғыларына ортақтасып, көңіл айтамын. Зардап шеккендердің тезірек сауығып кетуіне тілектеспін», – делінген жеделхатта.
///Әңгімелесу барысында «100 нақты қадам» ұлт жоспарының іске асырылу мәселелері, сондай-ақ биылғы 8 айдағы сот төрелігін жүзеге асыру қорытындылары мен Қазақстан Республикасы судьяларының алдағы VII съезіне дайындық барысы талқыланды.
Жоғарғы сот төрағасы ұлт жоспарының сот жүйесіне қатысты барлық он қадамы орындалғанын айтты. Ұлт жоспарында көзделген реформалар республиканың сот құрылымын және сот ісін жүргізуді одан әрі жетілдіруге зор серпін берді. Сот сатыларын оңтайландыру сот төрелігіне қолжетімділікті айтарлықтай жеңілдетуге, соңғы шешімді қабылдау уақытын қысқартуға мүмкіндік туғызды.
Қ.Мәми 2016 жылғы 1 қаңтардан бастап соттар бес сатылықтан үш сатылық сот төрелігі жүйесіне көшкенін хабарлады.
Сондай-ақ, Жоғарғы сот төрағасы инвестициялық дауларды қарайтын Жоғары соттың мамандандырылған алқасы мен Астана қалалық сотының мамандандырылған құрамы, сондай-ақ Жоғары сот жанынан құрылған Халықаралық кеңес толыққанды қызмет атқарып отырғанын мәлімдеді.
Кездесу қорытындысы бойынша Мемлекет басшысы сот жүйесінің жұмысын одан әрі жетілдіру және судьялардың VII съезін өткізуге дайындық жөнінде бірқатар нақты тапсырма берді.


///
	 

	Іс-шара «Көрме» көрме кешенінде өтті. Кеш аясында жиналған қаражат қайырымдылық мақсатқа бағытталатын болады.

	Өз сөзінде Мемлекет басшысы баршаны алда келе жатқан Жаңа жылмен құттықтап, бұл мерекенің қазақстандықтар үшін әрдайым қуанышты оқиға болып саналатынын атап өтті. Биыл халқымыздың еңбексүйгіштігі мен бірлігінің арқасында күллі әлем алдында еліміздің беделі өсіп, оған деген құрмет арта түсті.

	– Қазақстан экономикасының өсімі әлем елдері арасында ең жоғарылардың бірі болды, соның есебінен азаматтарымыздың әл-ауқаты артты. Биылғы жылы ауқымды істер, соның ішінде «Қазақстан – 2050» Стратегиясын іске асыру жөнінде көп жұмыс атқарылды, онда біз әлемнің ең дамыған 30 елінің қатарына енуді мақсат етіп қойдық. Біз оған жетеміз деп сенемін. Өтіп бара жатқан жылға зор алғысымызды айтамыз, – деді Қазақстан Президенті.

	Соңында Нұрсұлтан Назарбаев баршаға бақыт, игілік пен табыс тіледі. 
///Маңғыстау облысына жұмыс сапары аясында Мемлекет басшысы өңірдің жұртшылық өкілдерімен кездесті. Оған еңбегі сіңген ардагерлер, өнеркәсіп кәсіпорындарының жұмысшылары, жастар көшбасшылары, спортшылар, қоғамдық ұйымдар мен этномәдени бірлестіктердің жетекшілері қатысты.
Елбасы Қазақстанның жаһандық бәсекеге қабілеттілігін дамытуды көздейтін міндеттердің ауқымды екендігін айтты.
Қазақстан Президенті тәуелсіздік жылдарында Маңғыстаудың ел өнеркәсібіндегі үлесінің артқанына тоқталды.
– Өткен жылдарда Маңғыстау облысының экономикасы айтарлықтай өсті. Тәуелсіздік алған кезден бастап өңірлік жалпы өнім 32 есе көбейіп, 2 триллион теңгеден асты. 7 миллион шаршы метр тұрғын үй салынды. 2016 жылы өңірге тартылған инвестиция 400 миллиард теңге болды. Бұл – 2000 жылмен салыстырғанда 12 есе артық, – деді Нұрсұлтан Назарбаев.
Мемлекет басшысы Маңғыстау облысының елеулі энергетикалық, өнеркәсіптік және көлік-логистикалық әлеуеті бар екенін айтты.
– Еуразияның дәл ортасында орналасқан Қазақстан әрдайым құрлықтағы ел болып саналып келді. Бүгінгі таңда біз құрлық ауқымымен шектеліп қалмай, томаға-тұйықтық шеңберін бұздық. Ақтауда заманауи теңіз портын салдық, бейнелеп айтқанда, «жолсыз жерден жол аштық», – деді Елбасы.
Сондай-ақ, Қазақстан Президенті жүйелі дамудың жарқын мысалы ретінде «Ақтау теңіз порты» арнайы экономикалық аймағын атап өтті.
Нұрсұлтан Назарбаев шекара маңындағы ынтымақтастықтың маңызы әлеуетін пайдалану қажеттігіне тоқталды.
– Қазақстан әрдайым көршілес елдермен достық қарым-қатынас орнатып келеді. Кеше ғана мен Әзербайжанда болдым. Бұл елмен ынтымақтастықты кеңейту үшін мүмкіндіктеріміз мол. Соңғы екі жылдың өзінде Маңғыстау облысы мен Әзербайжан арасындағы өзара тауар айналымы бес есе өскен. Аймақтарыңыз Қазақстанды жаһандық және өңірлік нарықтармен байланыстыратын аса маңызды транзит торабы болып саналады. Бұл орасан зор әлеуетті толық пайдалана білген жөн, – деді Мемлекет басшысы.
Сонымен бірге, Қазақстан Президенті өңірдің әлеуметтік саладағы жетістіктерін атап өтті.
– Тәуелсіздік жылдары облыс тұрғындарының саны екі есе өсіп, 640 мың адам болды. Халықтың өмір жасы да ұзарып келеді. Осы жылдар ішінде 271 мың бала дүниеге келді. Бұл республика бойынша ең жоғары көрсеткіш болып табылады. Тарихи Отанына 125 мыңнан астам адам оралды. Бұл – тұтас бір қала. Ширек ғасырда медицина мекемелерінің саны екі жарым есе, ал мектептер екі есе артқан. 229 балабақша пайдалануға берілді, – деді Нұрсұлтан Назарбаев.
Маңғыстау облысының әкімі Е.Тоғжанов облыстағы әлеуметтік-экономикалық жағдай мен оны дамыту перспективалары туралы баяндады.
Жұртшылық өкілдері сөйлеген сөздерінде өңірді дамыту мәселелеріне ұдайы көңіл аударып, тиімді мемлекеттік саясаты жүргізіп отырғаны үшін Мемлекет басшысына ризашылық білдірді.
Соңында Мемлекет басшысы жиынға қатысушылардың назарын еліміздің табысты дамуының кепілі болып саналатын бірлікті, татулық пен достықты сақтау қажеттігіне аударып, маңғыстаулықтарға зор денсаулық және бақ-береке тіледі.



///Мемлекет басшысы Қазақстанның барлық әйелдер қауымын 8 наурыз – Халықаралық әйелдер күні мерекесімен құттықтады.
Нұрсұлтан Назарбаев ел өмірінде әйелдердің ерекше рөл атқаратынына тоқталып, Қазақстандағы өскелең жас ұрпақтың санасына адамгершілік құндылықтарды сіңірудің қажеттілігін айтты.
– Жаһандану жағдайында қыздарымызға тән асыл қасиеттерді сақтауымыз керек. Интернет заманында қаптаған ақпараттар легін біржола тоқтату мүмкін емес. Әрбір бойжеткеннің жақсы мен жаманды ажырата білетін ішкі сүзгісі болуы қажет, – деді Елбасы.
Мемлекет басшысы қабылданған бес әлеуметтік бастама, ең алдымен, әйелдер қауымына арналғанын айтты.
Нұрсұлтан Назарбаев Қазақстан әйелдерінің бойында еліміздегі бейбітшілік пен бірлікті нығайтуға септігін тигізетін мейірімділік пен жасампаздық энергиясының сарқылмайтын көзі бар екенін атап өтті.
– Бүгінде жас ұрпақтың тәрбиесі мен олардың білім алуына байланысты бүкіл салмақ сіздерге түсіп отыр. Бала қамқорлығына қатысты негізгі міндетті өздеріңізге алып, олардың дүниетанымын қалыптастырасыздар, өзіне деген сенімін жетілдіресіздер. Сіздер өз сенімдеріңізбен, үміттеріңізбен және махаббаттарыңызбен еліміздің жарқын болашағының берік негізін қалап келесіздер, – деді Нұрсұлтан Назарбаев.
Мемлекет басшысы бүгінде елімізде 250 мыңға жуық ананың «Алтын алқамен» және «Күміс алқамен» марапатталғанына назар аударып, мемлекетіміздің қарқынды дамуына қазақстандық әйелдердің зор үлес қосқанын атап өтті.
– Жаңа ұрпақтың дүниеге келуі және халқымыздың көбеюі – мемлекетіміздің басты стратегиялық мақсаты. Әйелдер жетістікке жете алмайтын ешқандай сала жоқ. Сіздер кәсібилік пен спорттың, ғылым мен саясаттың шыңдарын бағындыра аласыздар. Қазіргі таңда үш мыңға жуық докторанттың 60 пайызы – әйелдер. Мәжіліс депутаттарының үштен біріне жуығы – қыз-келіншектер. Жалпы, мемлекеттік қызметтегі әйелдердің үлес салмағы елу пайыздан асады. Мұны мемлекетті басқару ісінің тиімділігін арттыруға септігін тигізетін дұрыс үрдіс деп санаймын, – деді Қазақстан Президенті.
Нұрсұлтан Назарбаев еліміздегі барлық ер-азаматтардың атынан әйелдер қауымын тағы да мерекелерімен құттықтап, оларға бақыт, махаббат пен бақ-береке тіледі.
Соңында Мемлекет басшысы Оңтүстік Қазақстан облысының тұрғыны, көп балалы ана А.Түзелбаеваны «Алтын алқамен» және Астана тұрғыны Р.Аяғанованы «Күміс алқамен» марапаттады.





///Мемлекет басшысы барша қазақстандықтар атынан З.Ғабидуллинаны суға жүзу сайысында жеңіп алған алтын медалімен құттықтады.
«Сен ел тарихында Паралимпиада ойындарындағы тұңғыш медальға қол жеткізіп, халқымыздың мерейін арттырып, зор қуанышқа бөледің. Халқың сені Қазақстанның атын әлемге әйгілі еткен мықты спортшы ретінде таниды. 100 метрге еркін стильмен жүзуден әлем рекордын жаңартып, алтын жүлдеге қол жеткізген бүгінгі жеңісің соны тағы бір дәлелдеді. Бұл жеңісің жылдар бойғы қажырлы еңбегіңнің жемісі деп білемін, – делінген жеделхатта.
Қазақстан Президенті спортшыға зор денсаулық тілеп, келешекте жаңа белестерді бағындыра беруіне ниеттестік білдірді.
///Форум үш жылда бір рет өткізіледі, ол азаматтық сектор мен мемлекеттік органдар өкілдерінің күш-жігерін жұмылдырып, ашық диалог жүргізуге бағытталған.
Форумға Қазақстан Республикасы Парламентінің депутаттары, орталық мемлекеттік және жергілікті атқарушы органдар өкілдері, дипломатиялық миссия басшылары, өңірлік форумдардың делегаттары – өңірлік және республикалық үкіметтік емес, сондай-ақ халықаралық ұйымдардың, сараптамалық қоғамдастық пен бұқаралық ақпарат құралдарының өкілдері қатысты.
Г.Әбдіқалықова Мемлекет басшысының форум делегаттарына арнаған құттықтау хатын оқып берді. «Тәуелсіздіктің 25 жылдық мерейлі белесінде біз бүкіл ел болып Қазақстан жолының қорытындыларын шығарудамыз. Оның орасан мол табысының елеулі бөлігі азаматтық секторға тиесілі. Сіздердің белсенді және жасампаз еңбектеріңіз әрдайым қоғамымыздың әл-ауқатын арттыруға және Тәуелсіздігіміздің нығаюы жолына жұмсалсын!», – делінген Президенттің үндеуінде.
Қазақстанның VII азаматтық форумы азаматтық сектор алдына қойылған мәселелерді шешу жолдарын анықтап, соған сәйкес тиісті ұсынымдар әзірлеп, өңірлік делегаттарды сайлаған үкіметтік емес ұйымдар өткізген өңірлік форумдардың логикалық тұрғыдағы қорытындысы болып саналады.
Форум аясында делегаттардың орталық мемлекеттік органдар басшыларымен кездесуі өтіп, мемлекеттік органдар мен азаматтық қоғамның өзара іс-қимылын және әлеуметтік қызмет көрсету сапасын жетілдіру мәселелері талқыланатын болады.
///Қасым-Жомарт Тоқаев кездесуде 1 наурыз Алғыс айту күні Жамбыл облысының Қордай ауданына жұмыс сапарымен арнайы келгенін айтты. Президент бұл күні тойлаудан гөрі, ауыл тұрғындарымен өзекті мәселелер жөнінде пікір алмасуды жөн көрген.
– Қордайда болған оқиға халқымызды дүр сілкіндірді, бүкіл әлемді елең еткізді. Шыны керек, бұл жанжал мемлекетімізге, елімізге нұқсан келтірді. Абыройымызға зияны тиді. Енді тұтас ұлт болып осындай теріс тәжірибеден сабақ алуымыз керек. Ең алдымен, келешекте мұндай қасіретті болдырмау үшін тиісті шара қолдануымыз қажет, – деп атап өтті Президент.
Мемлекет басшысы Қасым-Жомарт Тоқаев Елбасы Нұрсұлтан Назарбаевтың саясатының арқасында Қазақстанның әлем жұртшылығына беделді,  абыройлы, қарқынды дамып келе жатқан ел ретінде танымал болғанын қордайлықтарға айта келе, ендігі міндет осы жетістіктерді сақтап қалу, оны барынша арттыру екенін атап өтті.
Жамбыл облысының жаңа басшылығының алдына аймақтың өсіп-өркендеуін тежейтін кедергілерді жойып, халықтың әл-ауқатын арттыратын шаралар қабылдау міндеті қойылды.
– Қақтығыс болған жерде ешқашан, ешқандай даму болмайды. Бұл – заңдылық. Өкінішке қарай, облыс басшылары бұл заңдылықты дұрыс түсінген жоқ. Сондықтан облыс басшылары, соның ішінде құқық қорғау органдарының басшылары толығымен ауыстырылды, қызметкерлер жұмыстан босатылды. Жаңа басшылар тағайындалды. Солардың арасында Бердібек Сапарбаев бар. Бұл азаматты жақсы танисыздар. Тәжірибесі мол мемлекеттік қызметші. Оның алдында тұрған мақсат – тұрақсыздыққа түрткі болатын жағдайларды түбегейлі жою және өңірдің дамуына серпін беру, – деді Қасым-Жомарт Тоқаев.  
Президенттің айтуынша, Тәуелсіздіктің арқасында қазақ халқы шын мәніндегі мемлекет құраушы ұлтқа айналды. Мұның маңызы терең. Ең алдымен, бұл – мемлекетіміздің болашағы үшін ерекше жауапкершілік, қасиетті борыш. Ауыл ақсақалдары осы бағытта жұмыс жүргізіп, елдегі береке-бірлікті нығайтып, жастарымызға дұрыс жол көрсетіп, тәрбие беруі керек.
– Төл халқымыздың шынайы қасиеттері, болмысы қандай болуы керек? Бұл, ең алдымен, кеңшілік, жомарттық, жайсаңдық, жасампаздық деген сөз. Біз басқа ұлттарға, өзге елдерге өнеге, үлгі көрсетуіміз керек. Қазақ халқы бейқам, жалқау, еріншек, оның қолынан ешқандай жұмыс келмейді деген жағымсыз әңгімелерді доғару қажет. Бірақ осындай теріс пікірлерді тоқтату үшін өзіміздің еңбекқорлығымызды көрсетуіміз керек, – деп Мемлекет басшысы ақсақалдарды ұрпақ тәрбиесінде белсенділік танытуға шақырды.
Президент тергеу жұмыстары заңға сәйкес жүргізілетінін, заң алдында бәрі тең екенін айтып, Қордайдағы жергілікті қызметкерлердің пара алу және шекара арқылы заңсыз сауда жасау мәселелерін шешуді тапсырды.
– Ауданда бір топ адам белсенді түрде контрабандамен айналысып жүрген. Бұл – белгілі нәрсе. Осы іске басқа топ та қатысқысы келген. Бір сөзбен айтсақ, заңсыз табыс көзі үшін екі қылмыстық топтың арасында текетірес пайда болған. Бұл текетірес салдарынан көп адам зардап шекті. 11 адам қаза тапты. Оны ашық айту керек. Енді құқық қорғау органдарының алдында тұрған мақсат – барлық қылмыскерлерді ұлтына қарамай, заңға сәйкес жазаға тарту. Онсыз елімізде тәртіп болмайды, – деді Президент.
Сондай-ақ кездесуде Қордай аудандық ардагерлер кеңесінің төрағасы Әбдібек Сейілханов, Жамбыл облысының Құрметті азаматы Төле Сүгірбай сөз сөйлеп, аудандағы әлеуметтік және басқа да мәселелерді шешу жөнінде өз ойларын ортаға салды.
– Ұлтаралық татулық – біздің ең басты құндылығымыз. Сондықтан оған сызат түсірмеуіміз керек, – деп Қасым-Жомарт Тоқаев жиынды қорытындылады.
Бұдан кейін Мемлекет басшысы Қаракемер ауылының спорт кешеніне барып, жас спортшылардың жаттығу барысын көрді. Болашақ спортшыларға табыс тілеп, оларға қажетті доптар мен бокс қолғаптарын сыйға тартты.









///
	 

	Баспасөз конференциясы барысында Нұрсұлтан Назарбаев Бахрейн Королінің сапары екі ел арасындағы достық пен ынтымақтастықты нығайту үшін маңызды мәнге ие екенін атап өтті.

	– Бахрейн – Парсы шығанағындағы ел, Қазақстанның тәуелсіздігін алғаш танығандардың бірі. Біз Тәуелсіздігіміздің алғашқы жылдарында Корольдіктің көрсеткен қолдауын ұмытпаймыз. Бахрейн – біз үшін бүгінде араб әлеміндегі басты мемлекеттердің бірі. Екі ел арасы қашық екеніне қарамастан, біздің қарым-қатынасымыз ешқашан үзілген жоқ, – деді Қазақстан Президенті.

	Сондай-ақ, Мемлекет басшысы келіссөздердің маңызды әрі жемісті өткеніне тоқталды.

	– Әңгімелесу барысында Қазақстан – Бахрейн ынтымақтастығының түрлі салалары талқыланды. Қол жеткізілген уағдаластықтар біздің серіктестік қатынастарымыздың жаңа парағын ашты. Біз бірқатар өзекті мәселелер жөнінде пікір алмастық. Бүгін талқыланған барлық тақырыптар бойынша біз өзара түсіністікке қол жеткізгенімізді атап өтпекпін. Бұл біздің көзқарастарымыз бен ұстанымдарымыздың ұқсастығын, сондай-ақ өзара мүдделестігімізді білдіреді, – деді Нұрсұлтан Назарбаев.

	Қазақстан Президенті сапар аясында бірнеше негізгі салаларды қамтитын, соның аясында ынтымақтастықтың басым бағыттары анықталған бірқатар ведомствоаралық құжаттарға қол қойылғанына назар аударды.

	– Азық-түлік қауіпсіздігін қамтамасыз ету мәселелерінің маңыздылығын ескере отырып, Қазақстан Бахрейнге ауыл шаруашылығы саласында ынтымақтастық орнатуды ұсынады. Сонымен қатар, елдеріміз арасында бірлескен инвестициялық қор құрылады. Ол Қазақстанның индустриялық-инновациялық даму бағдарламасын іске асыруға қолдау көрсетуге мүмкіндік береді. Бұған қоса, Бахрейннің алюминий өнеркәсібін дамытуда мол тәжірибесі бар. Біз «ALBA» компаниясымен ынтымақтасып, елімізде алюминий кластерін құру жөнінде жұмыс жүргізетін боламыз. Тиісті министрліктер бұл саладағы ынтымақтастық туралы меморандумға қол қойды. Сондай-ақ, біздің мемлекеттеріміз Қазақстанда ислам банкингі жүйесін дамыту үшін ынтымақтастық орнату ниетін көздеп отыр. Бізді исламдық қаржыландырудың ірі орталығының бірі болып саналатын Бахрейннің тәжірибесі қатты қызықтырады, – деді Мемлекет басшысы.

	Нұрсұлтан Назарбаев Корольдің сапары аясында алғаш рет бірлескен бизнес форум өтетінін, оған екі елдің ірі компанияларының жетекшілері қатысатынын атап өтті.

	Қазақстан Президенті келіссөздер барысында Бахрейн басшылығы Қазақстанның халықаралық бастамаларын қолдағанына назар аударды.

	– Атап айтқанда, БҰҰ Қауіпсіздік Кеңесіне тұрақты емес мүше болу үшін біздің еліміздің кандидатурасын Бахрейн қолдайды деп үміттенеміз. Азиядағы өзара іс-қимыл және сенім шаралары кеңесінің мүшесі ретінде Бахрейн АӨСШК-нің өзгеруі үдерісіне де үлес қосу ниетінде. Манама азық-түлік қауіпсіздігі жөніндегі Ислам ұйымы жұмысына атсалысуға әзір. Сондай-ақ Бахрейн Үкіметінің халықаралық «ЭКСПО-2017» көрмесіне белсене қатысу ниеті бары айтылды, – деді Нұрсұлтан Назарбаев.

	Мемлекет басшысы Бахрейн Королінің ресми сапары және жүргізілген келіссөздер жалпы алғанда кең ауқымдағы мәселелер бойынша өзара іс-қимылға серпін беретінін атап өтті.   

	– Нақты мәселелер бойынша біз елдеріміз арасында Іскерлік Кеңес, үкіметаралық комиссия құруға шешім қабылдадық, сондай-ақ елдеріміз арасында тікелей әуе жолы рейстерін ашу тақырыбын талқыладық. Бұл орайда қазақстандықтар үшін виза тура әуежайдың өзінде берілетін болады. Сонымен қатар экономикаға қатысты мәселелер талқыланды.  Қосарланған салық салуды болдырмау, елдеріміз арасында инвестицияны қорғау туралы келісімге қол қою екі мемлекеттің бизнес топтарының өкілдеріне тиімді жұмыс істеуге мүмкіндік береді, – деді Қазақстан Президенті.

	Соңында Нұрсұлтан Назарбаев екіжақты қарым-қатынастар сапалы жаңа деңгейде дамитындығына сенім білдірді.

	Өз кезегінде Хамад бен Иса Әл-Халифа Қазақстанмен тығыз байланысты жолға қою Бахрейн үшін негізгі мақсаттың бірі екенін атап өтті.

	– Қол қойылған меморандумдардың маңызды мәні бар және екі елдің де мүддесіне сай келеді. Осы сапар барысында біздердің іскерлік топтарымыз өкілдері арасында байланысты жолға қоюға күш салынды. Көптеген инвестициялық-қаржылық мәселелер талқыланды. Біз инвестициялық әлеуетті әсіресе банк саласында толық жүзеге асыруға шақырдық. Бахрейн Парсы шығанағындағы өзге де араб елдерімен бірлесіп, Қазақстанмен еркін сауда туралы келісімге қол қою үшін күш-жігер жұмсайтын болады, – деді Бахрейн Королі.

	***

	Келіссөздер қорытындысы бойынша екі мемлекет басшысының  Бірлескен мәлімдемесі қабылданып, төмендегідей құжаттарға қол қойылды: 

	- Қазақстан Республикасының Сыртқы істер министрлігі мен Бахрейн Корольдігінің Сыртқы істер министрлігі арасында екіжақты консультациялар жөніндегі өзара түсіністік туралы меморандум;

	- Қазақстан Республикасының Индустрия және жаңа технологиялар министрлігі мен Бахрейн Корольдігінің  Индустрия және коммерция министрлігі арасында өнеркәсіп, инвестиция және шағын және орта кәсіпорындарды дамыту саласындағы ынтымақтастық жөніндегі өзара түсіністік туралы меморандум;

	- Қазақстан Республикасының Ауыл шаруашылығы министрлігі мен Бахрейн Корольдігінің  Индустрия және коммерция министрлігі арасында азық-түлік қауіпсіздігі саласындағы  өзара түсіністік туралы меморандум.

	 


/// 
ҚАУЛЫ ЕТЕМІН:
1. Космонавтиканы дамытуға сіңірген еңбегі, «Союз ТМА-16М» ғарыш кемесінде ұшу бағдарламасын табысты орындағаны үшін Қазақстан Республикасының ғарышкері Айдын Ақанұлы Айымбетовке «Қазақстанның ғарышкер-ұшқышы» құрметті атағы берілсін.
2. Осы Жарлық қол қойылған күнінен бастап қолданысқа енгізіледі.
 
 
 
Қазақстан Республикасының 
          Президенті                                                                            Н.Назарбаев
 
 
 
Астана, Ақорда, 2015 жылғы 14 қазан
                    № 103
///Кездесу барысында тараптар екі елдің сауда-экономика және инвестиция салаларындағы қарым-қатынастарының қазіргі жағдайы мен даму перспективаларын талқылады.
Мемлекет басшысы Сауда министрінің бұл сапары АҚШ-тың Орталық Азия өңірімен ынтымақтастықты дамытуға мүдделі екенін айқын аңғартатынын, сондай-ақ өзара экономикалық байланыстарды нығайтуға септігін тигізетінін айтты.
Нұрсұлтан Назарбаев биылғы қаңтар айындағы АҚШ-қа ресми сапары барысында жоғары деңгейде өткен кездесулердің нәтижелеріне тоқталды.
– Кездесуде Президент Дональд Трамппен өзара түсіністікке қол жеткіздік. Қазақстан мен Америка арасындағы қарым-қатынастар кеңейтілген серіктестік деңгейіне көтерілді. Бұл туралы тиісті мәлімдемеге қол қойылды. Мен ресми сапар барысында АҚШ-тың «бизнес капитандарының» үлкен тобымен кездестім. Бірлескен бизнес-форумда жалпы құны 7 миллиард АҚШ доллары болатын түрлі 27 коммерциялық құжатқа қол қойылды. Бүгінде елдеріміз арасындағы сауда көлемі 2 миллиард АҚШ долларына жетті. Биыл бұл көрсеткіш 30 пайызға өсті, – деді Қазақстан Президенті.
Сонымен қатар, Мемлекет басшысы екі ел арасындағы ынтымақтастықтың даму тарихына тоқталып, Қазақстан тәуелсіздігінің алғашқы жылдарында қол қойылған келісімдер жөнінде айтты.
– Қазақстан ядролық қарудан бас тартып, әлемдегі ірі ядролық полигонды жапқан соң, біз Президент үлкен Джордж Бушпен ынтымақтастық жөнінде бірінші келісімшартқа қол қойдық. Сол кезде «Шеврон» компаниясы біздің елде жұмыс істеуге ниет білдірді. Бұл компания жұмысының тарихы Қазақстанда бизнес жүргізудің қаншалықты табысты болатынын айқын көрсетеді, – деді Қазақстан Президенті.
Мемлекет басшысы бүгінде Қазақстанның көпвекторлы саясат жүргізіп отырғанын және серіктес елдердің бәрімен тату қарым-қатынас орнатқанын атап өтті.
Уилбур Росс Нұрсұлтан Назарбаевқа кездесуге мүмкіндік туғызғаны үшін ризашылық білдіріп, Астананы көрген кездегі әсері жөнінде әңгімеледі.
– Мен Қазақстанға бірінші рет келіп отырмын. Әуежайдан келе жатып, Астананың сәулетіне тамсана қарадым. Сіздерде құрылыс жұмыстары қарқынды жүргізілуде әрі экономикаларыңыз да қарыштап дамып келеді, – деді АҚШ-тың Сауда министрі.
Сондай-ақ, У.Росс Астанаға өзімен бірге Қазақстанмен сауда-экономикалық қатынастарды дамытуға ниет білдірген америкалық 16 компанияның делегациясы келгенін атап өтті.
АҚШ-тың Сауда министрі Қазақстан Президентіне АҚШ Президенті Д.Трамптың ізгі тілегін жеткізіп, екі мемлекет арасындағы ынтымақтастықты одан әрі нығайтып, кеңейте түсуге мүдделі екенін айтты.




/// 
Кездесу барысында Мемлекет басшысы Қазақстан мен Қытай бүгінде ынтымақтастықтың жаңа кезеңінде тұрғанын атап өтті.
Нұрсұлтан Назарбаев ҚХР қорғаныс министрін Бейжіңде Екінші дүниежүзілік соғыстағы жеңістің 70 жылдығына арналған әскери парадтың табысты өтуімен құттықтады. Қазақстан Президенті Қытайдың халық-азаттық армиясы осы шара барысында бүкіл әлемге өзінің қуаты мен техникалық жарақтану деңгейін көрсеткенін айтты. Осы орайда екі елдің қорғаныс министрліктері арасындағы ынтымақтастықты нығайтудың маңыздылығы атап өтілді.
Сонымен қатар, Мемлекет басшысы ҚХР-дың Орталық Азиядағы ядролық қарудан ада аймақ туралы шартқа қатысты кепілдігін Қазақстан жоғары бағалайтынына назар аударды.
Чан Ваньцюань өткізілген кездесу үшін Нұрсұлтан Назарбаевқа алғыс айтып, ҚХР Төрағасы Си Цзиньпиннің сәлемін жеткізді.
ҚХР қорғаныс министрі сондай-ақ Қазақстан Президентінің елдің жаңа келбетін қалыптастыруға қосқан үлесін атап өтті.
– Біз Сізді ұлы саясаткер және стратег санаймыз. Сіз Қазақстанның  қалыптасуы мен дамуына зор үлес қостыңыз, халық арасындағы беделіңіз зор, – деді Чан Ваньцюань.

///Кездесуде Бас прокурор Қазақстан Президентінің дағдарысқа қарсы шараларды жүзеге асыру кезінде заңдылықты сақтау жөнінде берген тапсырмаларының орындалу барысы туралы ақпарат берді.
Ғизат Нұрдәулетов жол жөндеуге және әлеуметтік инфрақұрылым нысандарын салуға бағытталған 130 тендер өткізу кезінде заңсыздықтар анықталғанын айтты. Соның арқасында 16,5 миллиард теңге көлеміндегі бюджет сомасы сақталып қалған. Сонымен қатар «Жұмыспен қамтудың жол картасы» бағдарламасы аясында жалған жұмыспен қамтудың 6 мың фактісі белгілі болған.
Бас прокурор дәрі-дәрмек дайындау бойынша бірқатар заң бұзушылықтардың жолы кесілгені жайында баяндады. Оның айтуынша, дәрі-дәрмектерді өз құнынан жоғары бағамен сатып алу, мемлекеттік сатып алу процедураларының жүйелі түрде бұзылуы, тиімсіз жоспарлау мен бағаны бұрмалау фактілері анықталған. Құқық қорғау органдары заңсыз айналымнан 400 000 бума дәрі-дәрмек пен жалпы сомасы 1 миллиард теңгені құрайтын 12 миллион медициналық бетперде тәркілеген.
Сондай-ақ Ғизат Нұрдәулетов қылмыс деңгейінің 35%-ға қысқарғанын атап өтті. Ал ұрлық жасау, тонау, бұзақылық және зорлау екі есе азайған.
Прокурорлар азаматтардың құқықтарын қорғау мақсатында биыл 54 адамға қатысты дәлелсіз қозғалған қылмыстық істі тоқтатқан, сонымен қатар, қызметтік мекемелер мен изоляторлардан 500 адам босатылған. Прокурорлардың нақты жұмысының нәтижесінде 585 азаматқа қатысты сот шешімдері заңға сәйкестендірілген.
Мемлекет басшысы Қасым-Жомарт Тоқаев тәртіп бұзушылықтардың алдын алып, кінәлілерді жазалауда нақты іс-қимыл қабылдау арқылы дағдарысқа қарсы шаралардың жүзеге асуын бақылауды жалғастыру керек деп тапсырды. Бұдан бөлек Президент құқық қорғау органдарының қылмыспен күрес қызметін үйлестіруді күшейту қажет екенін атап өтті.


///Кездесу барысында Елбасыға агенттіктің мемлекеттік қызмет саласындағы атқарған жұмыстары мен сыбайлас жемқорлыққа қарсы іс-қимыл бойынша  қолданған шаралары жөнінде есеп берілді.
Нұрсұлтан Назарбаевқа факторлы-баллдық төлем жүйесінің мемлекеттік қызметке енгізілуі жөніндегі пилоттық жобаның іске асырылу барысы туралы да баяндалды.
Қазақстан Президенті жемқорлыққа қарсы күрестің тиімділігін арттырудың маңыздылығына ерекше назар аударып, тиісті алдын алу шараларын жүргізу қажеттігін айтты.
– Барлық салада жемқорлыққа қарсы күрес күшейтілуге тиіс. Біріншіден, тиісті мониторинг жүргізіп, мемлекеттік қызмет көрсетуді цифрлық форматқа көшіру жұмыстарын жалғастыру қажет. Екіншіден, мемлекеттік қызметшілердің жалақысы жөніндегі мәселені шешу керек. Үшіншіден, басшылықтың жауапкершілігін арттыру маңызды, – деді Мемлекет  басшысы.
Кездесу барысында Алик Шпекбаев жемқорлыққа қарсы саясатты жүзеге асыру жолында қолданылып жатқан шаралар мен оны халықаралық сарапшылар қоғамдастығының бағалау нәтижелері туралы мәлімет берді.
Кездесу қорытындысы бойынша Нұрсұлтан Назарбаев бірқатар нақты тапсырма берді. 

///Мемлекет басшысы Өлі теңіз аймағындағы табиғат апаты салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
«Қазақстан халқының және жеке өзімнің атымнан жақындарынан айрылған отбасылардың қайғыларына ортақтасып, көңіл айтамын. Зардап шеккендердің тезірек сауығып кетуіне тілектеспін», – делінген жеделхатта.
///Мемлекет басшысы орталықтың жұмысымен танысып, өндірістік тауарлар, сондай-ақ жеміс-жидек пен көкөніс сақталатын қоймаларды аралап көрді.
– Ақтаудағы логистика орталығының қызметі азық-түлік өнімдері бағасын арзандатуға бағытталған. Маңғыстау облысымен қатар, республикамыздың басқа да өңірлеріндегі азық-түлік бағасын төмендетіп, онымен қамтамасыз ету мақсатымен тауарларды сақтау, жеткізілетін көлемін арттыру жөнінде шаралар қабылдау қажет, – деді Елбасы.
Соңында Нұрсұлтан Назарбаев орталық қызметкерлеріне табыс тіледі.

///
	 

	Заңның мәтіні баспасөзде жарияланады.
///
	

	Кездесуге Нұрсұлтан Назарбаевтың Украинада бірге оқыған курстастары мен Қарағанды металлургия комбинатында бірге еңбек еткен әріптестері – Т.Сүлейменов, Қ.Сарекенов, С.Ибрагимов, Қ.Байбек, С.Есенбаев, Қ.Омашев, А.Абдраманов, А.Салимов, М.Қыстаубаев, А.Каримов, А.Ермаханбетов, И.Оразбай қатысты.

	Әңгімелесу барысында Қазақстан Президенті кездесуге қатысушылардың әрқайсысы бүгінде тұлға ретінде қалыптасқанын және Қазақстан Магниткасы олардың көпшілігін белгілі металлург, маман, басшы жалпы, кәсіпқой етіп шыңдағанын айтты.

	Нұрсұлтан Назарбаев металлург нағыз ер адамның кәсібі екеніне тоқталды. Тек рухы күшті және жауапкершілігі мол адамдар ғана мұндай жұмысқа төзімді болады. Сондықтан қазақстандық жастардың өскелең буыны еңбек, жұмыс, ұжым сияқты қарапайым, маңызды құндылықтарды терең түсінуге тиіс.

	Мемлекет басшысы мұндай кездесулер жастар үшін өзіндік өнеге екенін атап өтті. Ол өзінің барлық серіктесінің, еңбек ардагерлерінің жеке бастарының үлгісі арқылы тәрбиелеуі керектігіне тоқталды. Тек еңбек қана жастардың алға қадам басып, барлық кедергіні еңсерулеріне мүмкіндік береді. Адам неғұрлым табанды және өнімді еңбек ететін болса, соғұрлым оның өмірі табысты болады. Тәуелсіздік ұрпақтары саналатын Қазақстан жастары осындай қағидатты ұстануға тиіс.

	Кездесуге қатысушылар өз өмірлеріндегі кезеңдер туралы әсерлерімен бөлісіп, еліміздің тәуелсіз дамуына қатысты пікір алмасты.   

	

	      

///
	 

	Отырыста биылғы 9 айдағы Үкіметтің жұмыс қорытындылары, сондай-ақ индустриялық-инновациялық даму бағдарламасын іске асыру барысы қаралды.

	Осы мәселелер бойынша Премьер-Министр С.Ахметов, Индустрия және жаңа технологиялар министрі Ә.Исекешев, Экономика және бюджеттік жоспарлау министрі Е.Досаев, сонымен қатар Алматы қаласының әкімі А.Есімов, Павлодар облысының әкімі Е.Арын және Атырау облысының әкімі Б.Ізмұхамбетов баяндама жасады.

	Қазақстан Президенті өз сөзінде Үкімет қызметінің басым бағыттары мен оның алдында тұрған нақты міндеттерге тоқталып өтті, сондай-ақ мемлекеттік органдар жұмысына бағасын бере келіп, бірқатар кемшіліктер мен әлеуметтік-экономикалық процестерді басқарудағы олқылықтарды көрсетіп берді.

	Нұрсұлтан Назарбаев экономикалық конъюнктураның нашарлауы жағдайында Үкімет бюджет саясатына түзету енгізгені жөн екенін атап өтті. Мемлекеттік бюджеттің жоспарлану және орындалу сапасын арттыру қажет. Атап айтқанда, үш жылдық бюджет жобасы әкімдермен тиісті деңгейде келісілмеген, бұл бюджеттік бағдарламалардың теңгерімсізсіздігіне әкеліп соғуы мүмкін.

	Бюджет қаражатын толық және сапалы игеру – маңызды міндет. Алдын-ала болжамға сәйкес, игерілмеген шығыстар көлемі 150 миллиард теңге шамасында болып отыр. Қазақстан Президенті бұл қаражат «тесікті» бітеуге емес, кідіртуге болмайтын қажеттіліктерге ғана пайдалануға бағытталуы тиіс екенін атап өтті. Сондай-ақ, Мемлекет басшысы игерілмеген қаражатты бюджет тапшылығын қысқартуға немесе Ұлттық қорға бағыттауды тапсырды.

	Бұған қоса, бюджеттік жобалардың қымбаттауы тәрізді бұрыннан келе жатқан проблеманы шешкен жөн. Жобалық құн көлемінің ұлғайтылуы 2012 жылы 40 миллиард теңгеге, ал биыл 60 миллиард теңгеге жеткен. Мемлекет басшысының пікірінше, жобалық-сметалық құжаттаманы әзірлеу мен қарау төңірегінде күмәнді бизнес саласы қалыптастырылған.

	– Тендерде мердігерді таңдау кезеңінде төрешілдік пен ысырапшылдық басталады. Міне, құрылыс бағасы өсуінің, инфляцияның шарықтап кетуінің себебі осында, – деді Қазақстан Президенті.

	Көбінесе біркелкі нысандар әртүрлі баға бойынша салынуда. Отырыста атап өтілгендей, Ақмола облысында 1200 орындық мектептің құны 900 орындық мектепке қарағанда 219 млн. теңгеге арзан бағаға салынған. Ақтөбе қаласында бір жылда бірдей мектептер құрылысы құнының айырмашылығы 130 млн. теңге болған, ал Атырау облысындағы бірдей емханалар құрылысына жұмсалған шығын құнының айырмашылығы 400 миллион теңгеден асқан.

	– Бақылаушы органдар мұндайға қалай жол береді? Мен қаншама рет тек типтік мектептер мен ауруханалар салуға тапсырма бердім, – деді Мемлекет басшысы.

	Бұл ретте Нұрсұлтан Назарбаев жылжымайтын мүлік нысандарын сатып алу барысында оның бағасына тиісті бақылаудың жоқ екеніне назар аударды.

	Сондай-ақ, құрылыс саласында жаңа технологияларды енгізу арқылы күрделі шығындарды азайту және сапаны арттыру жұмысы нашар жүргізіліп жатқаны айтылды. Нәтижесінде жаңадан салынған автомобиль жолдарын пайдалануға берген бір жылдан кейін қайта жөндеу керек болады. Атап өтілгендей, әлемдік рейтингте жол сапасы жөнінен Қазақстан 140 елдің ішінде 117-орында тұр.

	Бюджеттің сапасыз орындалуы көбінесе рұқсат беру және келісу процедураларының көптігіне байланысты, бұл да экономиканың дамуын тежейді. Үкіметке осы мәселелерді қатаң бақылауда ұстауға тапсырма берілді. 

	Бюджеттік бағдарламалардың орындалмауының және олардың тиімсіздігінің негізгі себебі мемлекеттік сатып алу жүйесі болып саналады. Көбінесе мемлекеттік органдар тендерлерде «бөгде» жеткізушілердің қатысуына мүмкіндік бермейтін шарттар белгілейді. 

	Бұған қоса мемлекеттік органдардың бірінші басшылары өздерін өздері  жауапкершіліктен босатып, сатып алуға қатысты шешім қабылдаудан сырт  қалады. Осыған орай Мемлекет басшысы әкімдер мен орталық мемлекеттік органдардың басшыларына тендерлік комиссияларды өздері басқарып, олардың ауқымды көлемдегі мемлекет қаражатын шығындауға байланысты жұмыстары үшін толықтай жауапкершілік алуын тапсырды.  Сондай-ақ мемлекеттік сатып алу жүйесін жетілдіруге бағытталған заң жобасын Парламентке енгізуді тездеткен жөн.

	Барлық конкурстар мен аукциондарды біртипті және күрделі шығындар бойынша орталықтандыру тапсырылды. Мемлекеттік органдардағы мемлекеттік салып алу жөніндегі мамандар штаты ортақ ұйымдастырушыға берілуі тиіс. Жергілікті бюджеттер үшін сатып алуды ұйымдастыратын мұндай құрылымдар өңірлер деңгейінде де құрылатын болады.

	Отырыста қаралған мәселелердің келесі бөлігі мемлекеттік қорғауды және кәсіпкерлікті қолдауды күшейту болды. 

	Мемлекет басшысы атап өткендей, «Бизнестің жол картасы-2020» бағдарламасы кәсіпкерлікті қолдаудың тиімді тетігіне айналды. Сонымен бірге оны жүзеге асыруға қатысты шағымдар да көбейіп отыр.

	Мәселен, 43 аудан және облыстық маңызы бар қалалар «Бизнестің жол картасы-2020» бағдарламасы аясындағы несиелердің пайыздық мөлшерлемелерін субсидиялау жұмыстарын жүргізіп отырған жоқ. Бұл қызмет түрі Батыс Қазақстан, Шығыс Қазақстан, Маңғыстау және Қарағанды облыстарында баяу жүруде. Ақмола, Алматы, Қарағанды, Шығыс Қазақстан және Оңтүстік Қазақстан  облыстарында кәсіпкерлерге бірде-бір грант берілмеген. 10 ауданда және облыстық маңызы бар қалаларда жаңа бастаушы кәсіпкерлерге бірде-бір шағын несие берілмеген.

	Мемлекет басшысы аталған облыс әкімдерінің әрқайсысына осы мәселе бойынша есеп беріп, нәтижесін БАҚ-та жариялауды тапсырды.

	Сонымен қатар, бірқатар өңірлер «Бизнестің жол картасы-2020» бағдарламасы бойынша бөлінетін қаражаттың тапшылығына кезігіп отырғаны айтылды. Өңірлік комиссиялар мақұлдаған 155 жоба бойынша тапшылық 1,5 миллиард теңгені құрайды. Қазақстан Президенті осы қаражаттарды бөлуге пәрмен берді.

	Мемлекет басшысы мемлекет-жекеменшік серіктестік сияқты тәсілдің тиімділігі төмен екендігіне назар аударды. Атап айтқанда, Қызылорда, Павлодар және Солтүстік Қазақстан облыстары 2008 жылдан бері сараптамаға бірде бір концессиялық ұсыныс жасамаған. Даму институттары, банктер, зейнетақы қорлары, сақтандыру компаниялары мемлекет-жекеменшік серіктестігі жобаларына белсене қатыспайды.

	Нұрсұлтан Назарбаев бизнесті дамыту үшін маңызды ынталандыру және бюджетті  толтырудың көзі жекешелендірудің жаңа толқыны болуы тиістігін атап өтті. Қазіргі кезде мемлекеттік үлесі бар ұйымдар саны 6 мыңнан асып, көбейіп келеді, ал штат саны миллион адамға жақындап қалды. Сөйте тұра, мемлекеттің қатысы бар ұйымдардың тек 4 пайызын ғана жекешелендіру туралы ұсыныс енгізілді.

	– Әрбір ведомство мен «Самұрық-Қазына» және «ҚазАгро» компанияларының жекешелендіру нысандарын комиссиялық түрде анықтап, осы жұмысты ашық жүргізу қажет. Біз шағын және орта кәсіпкерліктің мыңдаған жаңа субьектілерін құра аламыз, – деді Қазақстан Президенті.

	Нұрсұлтан Назарбаев статистика елдегі шағын және орта бизнес өсімін көрсететінін атап өтті. Жеке кәсіпкерлердің саны ек жылда 21 пайызға өскенімен, олардан салық түсімдері 11 пайызға ғана ұлғайған. 

	Тексерулер кезіндегі заң бұзушылықтар бұрынғыша сақталып отыр. Бизнесті қорғаудың Президенттік сайтына өткен жылғы 9 айда – 870, ал биыл  940 шағым түсіп үлгерді. Биылғы 7 айдың өзінде прокуратура органдары 2 мыңнан астам негізсіз тексерулерді анықтады. Мемлекет басшысы Бас прокуратураға тексеру шараларын қысқарту бойынша ұсыныс әзірлеуді, сондай-ақ заңсыз тексеру бастамашыларын жазалауды тапсырды.

	Мемлекет басшысы сондай-ақ «көлеңкелі экономиканың» көлемін төмендету жұмыстары созылып бара жатқанына назар аударды. Атап айтқанда, алкоголь айналымын бақылауды күшейтуге бағытталған заң жобасын Парламентке енгізу 2015 жылға ысырылды. Нұрсұлтан Назарбаев Үкімет басшысына осы мәселені шешуді және «көлеңкелі экономиканың» көлемін төмендету жұмыстарының барысы жайлы тұрақты баяндап отыруды тапсырды.

	Отырыста талқыланған үшінші маңызды бағыт өңірлік даму міндеттері аясында индустриялық саясаттың тиімділігін қамтамасыз ету болды.

	Мемлекет басшысы индустрияландырудың бірінші «бесжылдығы» оң нәтиже бергенін атап өтті. Құны 2,1 трлн. теңгелік 563 нысан пайдалануға беріліп, 2,2 трлн. теңгенің өнімдері өндірілді. 70 мыңға жуық жұмыс орны ашылды.

	– Біз дағдарыстың ең қиын кезінде осындай бағдарламаны бірінші болып қабылдадық. Бізден кейін инновациялық бағдарламаларды АҚШ, Жапония, Түркия және өзге де көптеген елдер іске қосты. Бәрі мұндай шараның қажеттігін сезінді, сондықтан біз «нүктеге» дәл түстік. Екінші «бесжылдық» бағдарламасын сапалы әзірлеп, бұл бағыттағы инвестицияның қарқынын азайтып алмау қажет, – деді Нұрсұлтан Назарбаев.    

	Сонымен бірге нақты секторды, соның ішінде институттық секторды қолдау тетіктерін жетілдіру керек. Мысалы, биыл құрылған Өңірлік даму министрлігі өкілеттігі мен қаражатының ара-жігі нақты болмағандықтан өз міндетін толық көлемде жүзеге асырмағаны, Экономика және бюджеттік жоспарлау министрлігімен арада міндеттерді бөлісуде түсініспеушілік туындағаны атап өтілді.

	– Бізде кәсіпкерлерге қолдау көрсетуден гөрі оларды бақылау функциялары көп, – деді Мемлекет басшысы. Ол санэпидстанса қызметінде 12 мың қызметкер, ал Индустрия және жаңа технологиялар министрлігінде 200 мемлекеттік қызметші жұмыс істейтінін атап өтті.

	Қазақстан Президенті мемлекеттік қолдауды қажет ететін жобаларға талдау жасау барысындағы олқылықтарға, соның салдарынан бірқатар жаңа кәсіпорындарда өнімдерін өткізу, шикізат жеткізу, кадрлармен қамтамасыз ету сияқты проблемалар бар екеніне назар аударды. Мысалы, Қарағандыда «Фермер» ұшағын құрастыратын зауыт бар болғаны 1 аэроплан шығарған, ал мақта шикізатының жеткізілмеуі салдарынан Оңтүстік Қазақстан облысындағы тоқыма фабрикасының жұмысы отандық мақта экспортқа шығарылып жатқанда тоқтап тұр.

	Өндіріс қуатын ұтымды орналастыру талаптары сақталмай отыр. Мысалы, Астанада электровоздар шығаратын зауыттың және Павлодарда жүк вагондары мен жартылай вагондар шығаратын зауыттың ашылғанына қарамастан, Қарағандыда тағы бір балама кәсіпорын салу жоспарлануда.

	Әр өңірде тиісті нәтиже бермейтін арнайы экономикалық аймақтар құрылуда. Мысалы, Атыраудағы АЭА базасында барлығы 3 жоба іске асырылған, ал Алматы облысы мен Павлодар облысында бірде-бір жоба жүзеге асырылмаған. Осы орайда Мемлекет басшысы Премьер-Министрге АЭА-тарға талдау жасап, жұмыс істемей тұрғандарын қысқартуды тапсырды.

	Бұған қоса, инновацияны енгізу жұмыстарының тиімділігі жеткіліксіз дәрежеде жүргізілуде. Үдемелі индустриялық-инновациялық даму бағдарламасын жүзеге асырудың осы уақытқа дейінгі барлық кезеңінде тек бір ғана жоба бойынша астық тасымалдауға арналған жабық вагон-хоппер өндірісі үшін «ЗИКСТО» АҚ-ға берілген құны 100 миллион теңге болатын инновациялық грант ұсынылған.

	Жер қойнауын пайдалану саласындағы қызмет те жандандыруды қажет етеді. Елімізде барланған қорлардың жеткілікті өсімі қамтамасыз етілмейтіні, жұмыс істемейтін кеніштер бойынша ахуал сол күйінде екені атап өтілді. Биыл жер қойнауын пайдалану құқығын беруге бірде-бір конкурс өткізілмеген, халықаралық инвестицияларды тартуға ешқандай келісімшарт жасалмаған. Атап айтқанда, «Рио-Тинто» сияқты ірі инвестордың ұсынысы бойынша әлі шешім қабылданған жоқ.

	Энергетика саласында Мемлекет басшысы елдің оңтүстігіндегі энергия тапшылығын төмендету қажеттігіне айрықша назар аударып, соған байланысты Үкіметке Балқаш ЖЭС-ның құрылысы мен инфрақұрылымын бақылауға алуды тапсырды.

	Екібастұздағы ГРЭС-2 үшін әлі алынбаған қазандық агрегатының құны 760 миллион доллардан 1,2 миллиард долларға дейін көтерілуі мәселесі де қозғалды. Бұл материалдарды тексеру Бас прокуратураға тапсырылды.

	Қазақстан Президенті «жасыл экономика» туралы айтпас бұрын энергия үнемдеудің базалық мәселелерін шешу қажеттігін атап көрсетті. Қазақстанда жылу желілеріндегі шығын 22,1 пайыз, ал Еуроодақта орташа 10 пайызды құрайды. Қазақстандық электр желілерінде шығын 14 пайыз болса, Қытай, Корея, Жапонияда ол небәрі 5 пайыз.

	Мемлекеттік органдар тарапынан энергия үнемдеу мен энергия есептеу мәселелеріне жеткіліксіз деңгейде көңіл бөлінеді. Мәселен, жалпы үйдің жылу есептегіштерімен қамтамасыз ету Қарағанды облысында 25,8 пайыз, Батыс Қазақстан облысында 16 пайызды ғана құрайды. Тұрғындар арасында электр энергиясын, жылу мен газды үнемдеу жөнінде пәрменді насихат жүргізілмейді.

	Аграрлық сектор секілді стратегиялық сала мәселелері бөлек қаралды.

	Мемлекет басшысы ет экспортын 2016 жылға қарай 60 мың тоннаға дейін жеткізу міндеті қойылғанын еске салды. Тиісті бағдарламаны жүзеге асыруға 120 миллиард теңге бөлінген. Сөйте тұра, биылғы жылдың 7 айында Кеден одағынан сыртқа шығарылатын ет экспорты нөлге теңескен. Мұның орнына Қазақстан етті сырттан, соның ішінде Беларусьтан импорттауда.

	Шұжық өнімдерінің экспорты да 2013 жылы нөлдік деңгейге түсіп, кәсіпорындардың жүктемесі 28 пайыз ғана болған. Осындай жағдай сүт, қант және майға қатысты да байқалады.

	Қазақстан Президенті қаражат жетіспеушілігі жағдайында да азық- түліктің тұрақтандырушы қорларын қаржыландыру жалғастырылғанын атап өтті. Бұл орайда іс жүзінде 5 миллиард теңге немесе бөлінген қаражаттың 40 пайызы депозиттерде жатыр және пайдаланылмай отыр. Бұған қоса, тұрақтандырушы қорлардың жұмысына қарамастан, әлеуметтік маңызы бар бірқатар өнімдердің бағасы едәуір өскен.

	Мемлекеттің қолдауына сүйеніп отырған агроөнеркәсіп кешеніндегі көптеген жобалардан тиісінше қайтарым жоқ. «ҚазАгроҚаржы»  былтыр 66 жобаны, ал биыл, қаржыландыру көлемі ұлғайса да, небәрі 16 жобаны іске асырды.

	– Маған «ҚазАгроның» халықаралық нарықтарда жақсы мөлшерлеме үшін 1 миллиард доллар тартқаны жөнінде хабарлады. Ал ол ақшаға нақты жобалар бар ма, жақсы несие тарихы мен кепілдіктерге ие борышкер бар ма? – деп сауал қойды Нұрсұлтан Назарбаев.

	Мемлекет басшысы пайдаланылмаған жерлерді ревизиялау және оларды айналысқа түсіру тетіктерін әзірлеу жұмыстарының салғырт жүргізіліп жатқанын айтты.

	Сондай-ақ Қазақстан Президенті Ауылдық аумақтарды дамытудың жаңа бағдарламасын әзірлеудің қисындылығына күмән келтірді, өйткені, осындай құжат 2004-2010 жылдары-ақ жүзеге асырылған болатын.

	– Алдымен бұрынғы бағдарламада қарастырылғанды аяғына жеткізіңдер және нақты нәтижелері бойынша есеп беріңдер, – деді Нұрсұлтан Назарбаев.

	Мемлекет басшысы мемлекеттік органдардың бірін бірі қайталайтын құрылымдарын оңтайландыруды және функцияларды нақты бөлу жұмысын жалғастыруды тапсырды. Әкімдердің жұмысын бағалаудың қазіргі жүйесін көптеген формалды көрсеткіштер мен есептілік түрлері қиындатып отырғаны айтылды. Көрсеткіштердің 96-сының тек 46-сы қолданыстағы статистикадан алынады, ал 50-і жаңа.

	Сондай-ақ өңірлердің дамуына берілетін бағаға деген көзқарасты өзгерту қажет. Әкімдер жұмысының тиімділігі рейтингісіндегі негізгі көрсеткіштер инвестиция тарту, шағын және орта бизнесті дамыту, толыққанды жұмыс орындарын ашу, мемлекеттік қызметтер сапасы, қауіпсіздік пен құқықтық тәртіп, тұрғынүй-коммуналдық шаруашылық мәселелері, жастарды жұмыспен қамту сияқты индикаторлар болуға тиіс.

	Қазақстан Президенті Үкімет пен Ұлттық Банктің жаңа басшылығы ақша-несие саясатының тиімділігін арттыру мәселелерін пысықтағаны жөн екенін атап өтті.

	Мемлекет басшысы банк секторының нақты экономиканы дамытуға салынатын салымды арттыруын басымдығы бар міндет ретінде белгілеп берді. 

	Өнеркәсіпке бүкіл банк секторының тек 12 пайызы несиесі бағытталады. Банктердің шағын бизнесті несиелендіруді азайту үрдісі де алаңдаушылық тудырады. Несие көлемі 2013 жылы 13 пайызға төмендеді, бұл ретте тұтынушылық несиелерінің көлемі бір жыл ішінде 50 пайызға өсіп,  2 триллион теңге деңгейіне жеткен.

	Нұрсұлтан Назарбаев 2012 жылдың басында құрылған Түйткілді несиелер қорының әзірше тек небәрі 500 миллион теңгеге займдар сатып алуға келіскеніне назар аударды.   

	Үкіметтің жіті назар аударуын талап ететін келесі бағыт – әлеуметтік жаңғырту үдерісін күшейту. 

	Соңғы үш жыл ішінде мемлекет білім беруді қаржыландыру мөлшерін 1,7 еседен астам мөлшерге ұлғайтты. 2013 жылы ол бір жарым триллион теңгеге жуық көлемді құрады. Бірақ балабақшалардағы орын жетіспеушілігі өткір күйінде қалуда, жарты миллионға жуық бала кезекте тұр. Жекелеген облыстар білім беру нысандарының құрылысын тұралатуға жол беруде.

	Солтүстік Қазақстан мен Ақтөбе облыстарындағы республикалық бюджеттен қаржыландырылатын нысандар бойынша қаржы игеру 62 пайыздан аспай отырғаны атап айтылды. Жергілікті бюджет бойынша да осындай ахуал байқалып отыр. Павлодар облысының Екібастұз қаласындағы өңіраралық кәсіптік орталықтың іске қосылуы 2011 жылдан бері бірнеше рет жүзеге аспай қалды.

	Нұрсұлтан Назарбаев кәсіптік-техникалық оқыту саласында экономика талап етіп отырған барлық мамандардың тек үштен бірі ғана дайындалатынына тоқталды. Сонымен қатар материалдық-техникалық база қанағаттанарлықсыз күйде қалуда, жатақханалар жетіспейді, өндірістік тәжірибесі бар білікті мамандар қатарына жататын оқытушыларға тапшылық бар. Жоғары білім беру жүйесінде де проблемалар бар секілді.

	Мемлекет басшысы денсаулық сақтау саласына да аса ауқымды қаржы бөлініп отырғанын атап өтті. 2012 жылы жалпы қаржыландыру көлемі 8 миллиард долларды құрады, яғни дамыған елдер деңгейіндегі ішкі жалпы өнімнің 4 пайызы. 45 емхананың, Алғашқы дәрігерлік санитарлық көмек көрсету орталықтарының, 300-ден астам дәрігерлік амбулаториялар мен фельдшерлік-акушерлік пункттердің құрылыстары жоспарланды.

	Осыған қарамастан қызмет көрсету сапасы әлі күткен нәтижеге жете қойған жоқ. Қазақстан Президенті өңірлерде салынған медициналық нысандардың білікті мамандармен қамтылуы қажеттігіне тоқталды.

	Қазақстанның жүрек-қан тамырлары ауруларынан болған өлім жөнінен бірінші, жол-көлік оқиғаларынан болған өлім жөнінен екінші орын алатыны атап айтылды. Өткен жылы жол бойында 2145 адам, биылдың өзінде 2273 адам қаза болды. Мемлекет басшысы осыған орай көлікті алкогольді ішімдік ішіп алып жүргізгендер үшін жауапкершілікті күшейтуді тапсырды.

	Қазақстан Президенті еңбек және жұмыспен қамту саласындағы әлеуметтік көмекті өзара міндеттемелер негізінде еңбекке қабілетті адамдарға беру қажеттігіне назар аударды. Жұмыссыз адам әлеуметтік көмекті кейін қайтару шартымен алуға тиіс.

	Қабылданған шараларға қарамастан жалақы бойынша берешек сақталып отырғаны, оның биылғы 1 қазанда 1 миллиард теңгеден асқаны атап айтылды.

	Баспана жағдайын қамтамасыз ету маңызды әлеуметтік мәселе күйінде қалып отыр. Мемлекет басшысы «Қолжетімді баспана-2020» бағдарламасын жүзеге асыру көп реніш тудырып отырғанына тоқталды. Төлем қабілетінің төмендігіне байланысты оған көптеген отбасылар қатыса алмауда. Сонымен қатар, Қазақстан Президенті «Тұрғынүйқұрылысжинақбанкінің» басшылары мен олардың туыстарының Бағдарлама аясында жеңілдік қарастырылған бағамен пәтер алу фактілеріне де назар аударды.

	– Қайтарсын да, мұқтаждарға берсін, – деді Қазақстан Президенті.

	Отырыс барысында халықаралық интеграция мәселелері де қаралды.

	Нұрсұлтан Назарбаев ішкі нарықтың көлемі шектеулі екендігін және экономиканың бұдан арғы өсімі үшін нарық кеңістігін кеңейту қажеттігін атап өтті.

	– Ықпалдастық – біз үшін өмір талабы. Сол себепті біз қазір Еуразиялық экономикалық одақты құру және Дүниежүзілік сауда ұйымына кіру туралы айтудамыз, – деді Мемлекет басшысы.  

	Бұл ретте жалпы ықпалдастық картинасын жасау, іс-әрекеттердің мүмкін болатын барлық балама нұсқаларын әзірлеу, Қазақстанның ықтимал шығындары мен пайдасына талдау жүргізу қажет.

	Нұрсұлтан Назарбаев келіссөз топтары мен салалық мемлекеттік органдардың арасындағы үйлестірудің, сондай-ақ отандық келіссөз жүргізушілердің деңгейін көтеру қажеттігіне тоқталды. Бұл үшін Қазақстаннан өкілдік ететін кадрларды сапалы іріктеудің айқын механизмін әзірлеп, Мемлекеттік қызмет істері агенттігінің осы мәселедегі рөлін күшейткен жөн.

	Қазақстан Президенті осы аталған мәселелердің барлығы бойынша түсіндіру жұмыстарын жүргізудің және бұқаралық ақпарат құралдарының рөлін көтерудің қажеттігін атап айтты. Мемлекеттік БАҚ-та өзекті мәселелердің қозғалуына назар аудару қажет. Олардың міндеті – заманауи экономика, саясат, елдің ішкі және сыртқы ахуалы бойынша халықты сауаттандыру.

	Мемлекет басшысы өзінің тапсырмасына сәйкес елдің тарихы бойынша канондық оқулық жасау жұмыстары жүргізіліп жатқанын айтты.

	– Конституция сияқты тарихты да кәсіпқойлар жазып, бекітуі тиіс деп санаймын. Мұндай салмақты іске нақ сондай мамандарды тартуға тиіспіз. Бұл мәселеге біз алдағы уақытта да өте обьективті және дәйекті түрде қарайтын боламыз, – деді Нұрсұлтан Назарбаев.

	Отырыс соңында Қазақстан Президенті жүзеге асырылып жатқан «Қазақстан-2050» стратегиясы қазақстандықтардың 2-3 буыны үшін ойластырылған маңызды міндет екенін атап айтты. Әлемнің ең дамыған отыз елінің қатарына кіру жолы оңай болмайды және мұны әрбір қазақстандық түсінуі тиіс.

	 



///Мемлекет басшысы Батыс Қазақстан облысына жұмыс сапары аясында әуежайды қайта жөндеу жұмыстарының жоспарымен танысты.
1979 жылы іске қосылып, бүгінде тозығы жеткен Орал қаласының халықаралық әуежайына қайта жөндеу және кеңейту жұмыстары биыл шілде айында басталады. Жоспар бойынша 2020 жылдың соңында аяқталуы тиіс құрылыстың нәтижесінде, терминал көлемі 4 мыңнан 7 мың шаршы метрге дейін кеңейеді. Қазіргі уақытта терминалдың өткізу қабілеті – сағатына 200 жолаушы болса, жөндеуден кейін 400-ге дейін жететін болады. Қазір жылына 160 мың жолаушыға қызмет көрсетілсе, болашақта әуежай 350 мың жолаушыны қабылдап-шығарып салуға мүмкіндік алады.
Қазақстан Президенті әуежай терминалын қайта жөндеу Батыс Қазақстан облысында жайлы инвестициялық климат қалыптастырудың алғышарты екеніне тоқталды.
– Орал – Еуропаға шығатын басты қақпамыз. Шетелдік инвестицияға тартымды болу үшін мұндай жобаны сапалы әрі уақтылы орындау керек, – деді Қасым-Жомарт Тоқаев.
Орал халықаралық әуежайын қайта жөндеу жұмыстарына бизнестің әлеуметтік жауапкершілігі аясында «Қарашығанақ Петролиум Оперейтинг» компаниясы 2,4 миллиард теңге бөлген.


///Алқа отырысына Қазақстан Республикасы Президенті Әкімшілігінің Басшысы Б.Сағынтаев, Қазақстан Республикасы Президентінің көмекшісі – Қауіпсіздік Кеңесінің хатшысы Қ.Қасымов, Премьер-Министрдің бірінші орынбасары – Қаржы министрі Ә.Смайылов, Президент Әкімшілігінің және Ішкі істер министрлігінің басшылық құрамы қатысты.
Мемлекет басшысы өз сөзінде Қазақстанның Тұңғыш Президенті – Елбасы Ішкі істер министрлігінің алдына құқық бұзушылықтарға мүлдем төзбеушілікті қалыптастыру туралы міндет қойғанын айтты.  
– Полицияның жұмысы қоғамның жіті назарында. Сіздердің қызметтеріңіз ел азаматтарының мүдделерімен және қауіпсіздігімен тығыз байланысты. Сондықтан, Ішкі істер министрлігінің жұмысы айқын әрі жүйелі болуы керек. Полиция ашық болуы тиіс. Бұл үшін халықпен тығыз байланыс қажет. Осы мақсатта біз Елбасы бастаған құқық қорғау жүйесіндегі реформаны жалғастырамыз. Реформаның негізгі міндеті – қазақстандықтардың құқықтарын қорғау ісін мүлтіксіз қамтамасыз ету, – деді Қасым-Жомарт Тоқаев.  
Қазақстан Президенті еліміз бойынша қылмыстық ахуал тұрақты екенін атап өтіп, ішкі істер органдарының жұмысындағы күшейтуді талап ететін бағыттарды көрсетті. Соның ішінде, полиция мен қоғамның арасындағы өзара тиімді іс-қимылдың болмауы, мал ұрлығы, ұялы телефондар мен автомобиль бөлшектерінің қолды болуына байланысты алдын алу жұмыстарының қажетті деңгейде болмауы, сондай-ақ, есірткі бизнесіне қарсы күрестің әлсіз болуы мәселелері бар. Сонымен қатар, Мемлекет басшысы жол апатынан болатын өлім-жітім көрсеткішін азайту қажеттігіне, құқық бұзушылықтардың алдын алу шараларына, азаматтарымызды табиғат апаттарынан және төтенше жағдайлардан қорғау жұмысын күшейтуге ерекше назар аударды.
– Полицияға қойылатын негізгі талап – тиімді жұмыс. Ал оның тиімділігін бағалаудағы басты шарт – халық сенімі. Тұрғындар полицейлердің дөрекілігі мен біліксіздігіне байланысты жиі шағым айтады. Кейбір жағдайларда полиция қызметкерлерінің өздері заңды бұзады, әсіресе жол ережелерін сақтамайды. Ішкі істер министрлігі жүргізіліп жатқан реформалар аясында тәжірибелі әрі адал кәсіби мамандарды сақтап қалудың кешенді шараларын қарастыру қажет. Сондай-ақ, жас кәсіби мамандарды іріктеу барысында олардың сыбайлас жемқорлыққа қарсы иммунитетіне баса назар аудару керек – деп тапсырды Мемлекет басшысы.
Қасым-Жомарт Тоқаев шетелдік туристермен жұмыс істеу үшін арнайы мамандандырылған жеке бөлімдерге байланысты қабылданып жатқан шаралардың орынды екенін атап өтіп, шетелден келген азаматтардың қауіпсіздігін қамтамасыз ету жағымды инвестициялық климат қалыптастырудың аса маңызды шарты екенін айтты.
Сонымен қатар, Қазақстан Президенті өз өміріне қауіп төнсе де, өзге адамдарға көмек қолын созатын қатардағы полицейлерге ризашылығын білдіріп, мемлекет тарапынан Ішкі істер министрлігінің қызметкерлеріне және олардың отбасына лайықты қолдау көрсетілетінін жеткізді.
Мемлекет басшысы Ішкі істер министрі Е. Тұрғымбаевтың есебін тыңдаған соң жүктелген міндеттерді орындау үшін бұқаралық ақпарат құралдарының, әлеуметтік желілердің мүмкіндігін пайдалана отырып, жүйелі жұмысты жолға қоюды, ал Үкіметке министрліктің жұмысын қажетті ресурстармен қамтамасыз етуді тапсырды.  
Соңында Президент Қасым-Жомарт Тоқаев алқа отырысында берілген тапсырмалар Президент Әкімшілігі мен Қауіпсіздік Кеңес Хатшылығының ұдайы назарында болатынын атап өтті.  









///
	 

	Құрметті қазақстандықтар!

	 

	Сіздерді Еңбек Күнімен шын жүректен құттықтаймын!

	Биыл біз бұл мерекені алғаш рет атап өткелі отырмыз.

	Еліміз «Қазақстан 2050» стратегиясының негізгі тұғыры – Жалпыға ортақ Еңбек Қоғамын қалыптастыру жолында сеніммен алға басып келеді.

	Қазақстан экономикасында заманауи зауыттар мен кәсіпорындар, жаңа күре жолдар салынып, ондаған мың жаңа жұмыс орындары ашылуда. Көлік және әуе кемелерін жасау, локомотивтер мен ғарыштық аппараттар шығару және өзге де көптеген жоғары технологиялық салалар пайда болуда.

	Біз ауылшаруашылығын дамытудың, шағын және орта бизнесті қолдаудың ауқымды бағдарламаларын іске асырудамыз.

	Кәсіби мамандар даярлау саласында сапалы өзгерістер жүзеге асырылып, дуальды білім жүйесі енгізілуде.

	Жоғары нәтижелі еңбек етуді ынталандыру үшін  «Қазақстанның Еңбек Ері» атағы және «Еңбек ардагері» арнайы медалі беріледі. Бұл марапаттар жыл сайын үздік ауылшаруашылығы еңбеккерлеріне, металлургтерге, мұнайшыларға, ұстаздарға, дәрігерлерге және өзге де кәсіп өкілдеріне тапсырылады.

	Еңбеккерлерді әлеуметтік қорғаудың деңгейі көтеріліп, еңбек қатынастары туралы ұлттық заңдарымыз жетілдірілуде, кәсіподақтардың орны нығая түсуде.

	Әрбір қазақстандықтың лайықты, адал және кәсіби еңбегі   Қазақстанның ұлы мақсаты – әлемдегі ең дамыған 30 елдің қатарына кіруінің кепілі болмақ.

	Бүгінгі мереке күні мен барлық отандастарыма зор денсаулық, еңбекте жаңа табыстар және амандық тілеймін!
///
	 

	30 қыркүйекте Атырауда Қазақстан мен Ресейдің XI өңіраралық ынтымақтастық форумы өтеді, оның жұмысына Президенттер Нұрсұлтан Назарбаев пен Владимир Путин қатысады.

	«Көмірсутек саласындағы инновациялар» тақырыбындағы іс-шара аясында заманауи технологияларды мұнай-газ саласында қолдану, осы бағыттағы екіжақты ынтымақтастықты дамыту мәселелерін талқылау қарастырылған.

	Форум кәсіпорындардың инвестиция және көмірсутек секторындағы инновациялар саласындағы қарым-қатыстарын кеңейтуге және жаңа байланыстар орнатуға, екі мемлекеттің іскер және қоғамдық топтарына жан-жақты қолдау көрсетуге бағытталған.
///Мемлекет басшысы Нұрсұлтан Назарбаев XII қысқы Паралимпиада ойындарында алтын медаль иеленген шаңғышы Александр Колядинді құттықтады.
«Бұл жарқын жеңіс Қазақстанның миллиондаған жанкүйеріне қуаныш сыйлап, еліміз үшін мақтаныш сезімін ұялатады. Сенің жетістігің Қазақстан спортының тарихына еніп, өскелең ұрпаққа лайықты үлгі болары сөзсіз», – делінген жеделхатта.
Қазақстан Президенті спортшыға зор денсаулық пен амандық тілеп, спортта жаңа жетістіктерге жетуіне тілектестік білдірді.
///Кездесу барысында тараптар екіжақты қатынастардың және өңірлік күн тәртібінің өзекті мәселелерін талқылады.  
Нұрсұлтан Назарбаев Қазақстан мен Қырғызстан арасындағы сауда-экономикалық қатынастардың дамып келе жатқанына тоқталып, Орталық Азия елдері басшыларының жоспарланған кездесуінің маңызды екенін айтты.  
– Біз бәрімізге ортақ мәселелерді, соның ішінде экономикалық ықпалдастықты, өзара сауданы, инфрақұрылымдық даму мен логистика саласындағы ынтымақтастықты талқылаймыз, – деді Қазақстан Президенті.
Сооронбай Жээнбеков Астанада Орталық Азия елдері басшыларының консультативтік жұмыс кездесуін өткізу жөніндегі бастамаға қолдау білдірді.
Қырғыз Республикасының Президенті екіжақты қатынастарды одан әрі нығайтудың және маңызды өңірлік мәселелерді шешуге бағытталған өзара ықпалдастықты күшейтудің маңыздылығын атап өтті. 


///Кеңесті ашқан Мемлекет басшысы Алматы қаласы бүгінде Қазақстанның қаржы, мәдени және ғылыми орталығы болып саналатынын атап өтті.
– Ширек ғасыр ішінде қала экономикасы 100 есе, шағын және орта бизнес өнімінің көлемі 130 есе өсті. Қала аумағы мен оның тұрғын үй қоры 2 есе ұлғайды. Біз елдер арасындағы бәсекелестіктің қалалар арасындағы бәсекелестікке ұласып бара жатқанына куә болып отырмыз. Бүгінде 600 қала әлемдік ішкі жалпы өнімнің үштен екісін өндіреді, – деді Елбасы.
Нұрсұлтан Назарбаев Алматының инфрақұрылымы жақсарып келе жатқанын атап өтті. Соңғы екі жыл ішінде қалада 100 мың ағаш отырғызылып, 42 шақырымдай арық жүйесі қалыпқа келтірілді, 60 шақырымнан астам велосипед жолы салынды.
Қазақстан Президенті қалаға келетін туристер санының артқанына назар аударды.
– Бүгінде шетелдік туристің әрбір екіншісі Алматыны келіп көреді. Қалада көптеген қонақүйлер, театрлар, музейлер мен спорт нысандары бар. Биыл туристер санының артқаны байқалуда. Бұған «ЭКСПО-2017» халықаралық көрмесінің өтуі де септігін тигізді. Көрмені табысты өткізуіміз Астана мен Алматының ғана емес, бүкіл Қазақстанның абыройын асқақтатты, – деді Қазақстан Президенті.
Мемлекет басшысы Алматы біз үшін мәңгілік Тәуелсіздігіміздің алтын бесігі болып қалатынын айтты.
– Мұнда ел тағдыры үшін маңызды шешімдер қабылданды. Ата Заңымыздың, мемлекеттік рәміздеріміздің, ұлттық валютамыздың тұсауы осы шаһарда кесілді. Елорданы Арқаға көшіру Алматының дамуына тың серпін берді. Мықты саяси орталықтың және ірі мегаполистің болуы – көптеген дамыған мемлекеттерге тән, – деді Елбасы.
Мемлекет басшысы кез келген қаланың экономикасын тұрақты дамыту оның өркендеуіне негіз болатынын атап өтті. Ел дамуының жаңа кезеңі басталған кезде бұл ерекше маңызға ие болады.   
– Біз еліміздің Үшінші жаңғыруы басталғаны туралы жарияладық, билік өкілеттіктерін қайта бөлу жөніндегі конституциялық реформаны жүзеге асырдық, қоғамдық сананы жаңғырту үдерісін бастадық, «Цифрлық Қазақстан» бағдарламасы әзірленуде. Осы бастамалардың тиімді іске асуы көп жағдайда өңірлерге байланысты болмақ. Алматы бұл ретте басты рөл атқарады. Қала еліміздің ірі экономикалық орталығы әрі республикалық бюджеттің доноры ретінде қалыптасты, – деді Қазақстан Президенті.
Сонымен бірге, Нұрсұлтан Назарбаев Алматының теңгерімді дамуының және оның экономикалық әлеуетіне әсер ететін бірқатар мәселелерді жүйелі түрде шешудің маңыздылығын атап өтті.
– Мен осы жылдың басында өңірлердің барлығына жаппай кәсіпкерлікті, соның ішінде отбасылық бизнесті белсенді дамытуды тапсырдым. Қазір Алматының шағын және орта бизнесі негізінен банк несиесі есебінен қаржыландырылуда. Бұл орайда биыл шағын бизнеске берілген банк несиесінің 43 пайызға азайғаны байқалып отыр. Әкімдік пен «Даму» қоры тарапынан бизнеске көрсетілген қолдау көлемі небәрі екі пайызды құрады, – деді Елбасы.
Сондай-ақ, Нұрсұлтан Назарбаев көлеңкелі бизнесті заңды жұмыс істеуге көшіруді тапсырды.
– Қалада төрт триллион теңгені құрайтын мүлік пен қаражат заңдастырылған. Ол қосымша салық түсімдерін шамамен 100 миллиард теңгеге көбейтуге тиіс, – деді Мемлекет басшысы.
Елбасы өсімнің көрінбейтін резервтерін анықтау жөніндегі жұмысты жалғастыру қажеттігіне және мемлекет-жекеменшік серіктестік саласындағы әлеуеттің толық пайдаланылмай отырғанына ерекше тоқталды. Инновациялық өнім көлемінің екі есе қысқарғанына да назар аударылды.
– Алматыда еліміздің барлық негізгі жоғары оқу орындары, соның ішінде Сәтбаев атындағы ірі техникалық оқу орны орналасқан. Алайда, әлі күнге дейін елеулі инновациялық әзірлемелер жасалған жоқ. Әкімдік мүдделі мемлекеттік органдармен бірлесіп, осы мәселеге қатысты тиісті шаралар қабылдауға тиіс, – деді Нұрсұлтан Назарбаев.
Атап айтқанда, Мемлекет басшысы инновациялар өсімін қамтамасыз ету үшін «Алатау» инновациялық технологиялар паркі» арнайы экономикалық аймағының әлеуетін мейлінше пайдалану қажет екенін атап өтті.
– Оның құрылысына бюджет есебінен 20 миллиард теңге жұмсалып, 12 жыл ішінде арнайы экономикалық аймақтың жұмысына 22 миллиард теңге жеке инвестиция тартылды. Әкімдік оның жұмысына ықпал ете алмай отыр.  Арнайы экономикалық аймақ қызметіне тиімді бақылау жасауды қамтамасыз етіп, бұл ретте тәртіп орнататын кез келді, – деді Елбасы.
Қазақстан Президенті Алматыда құрылған индустриялық аймақ туралы да айтты.
– Бүгінде онда 191 миллиард теңгені құрайтын 40 жоба тіркелген. Әзірге тек 1 жоба іске қосылған, 13 жобаның құрылысы жүріп жатыр, ал қалғандарына әзірлік жұмыстары жүргізілуде. Әкімге индустриялық аймақты жаңа жобалармен толықтыруды тапсырамын, – деді Нұрсұлтан Назарбаев.
Мемлекет басшысы тиімді инфрақұрылым қаланы табысты дамытудың маңызды мәселелерінің бірі екенін айтты.
– Соңғы бес жылда оның дамуына бюджеттен 430 миллиард теңгеден астам қаражат жұмсалды. 30 жолайрық желісі салынып, 330 шақырым инженерлік желі іске қосылды, метро дамып келе жатыр. Алматының тарихи орталығының үштен бірі жаңғыртылды. Бұл қала тұрғындарын қуантып, экономиканы дамытады әрі туристерді тартады. Сонымен бірге, мұнда шешімін таппаған мәселелер әлі де көп. Ең алдымен, бұл қаланың көлік жүктемесіне қатысты. Күн сайын 700 мың автокөлік қатынайды. Бұл мәселені смарт-технологиялар базасында көлік жүйесінің «ақылды» элементтерін енгізу арқылы шешу қажет. Ол қала тұрғындарының тұрмысын мейлінше жайлы ету үшін көліктің тиімді жүйесін қалыптастыруға мүмкіндік береді, – деді Елбасы.
Нұрсұлтан Назарбаев қала тұрғындарының саны өсіп, оның аумағы ұдайы кеңейіп бара жатқанын ескеріп, қаланың бас жоспарын әзірлеуге жауапты институтты қалпына келтіру мәселесін көтерді.
– Соңғы 10 жылда қала 2 еседен артық өсті, жаңа екі аудан – Алатау және Наурызбай аудандары құрылды. Алайда, қаланың бас жоспары 2004 жылдан бері өзгертілген жоқ. Бас жоспарды әзірлеуге жауапты институт 2008 жылы жабылды. Егер қажет болса, осындай институтты қайтадан ашу керек, – деді  Мемлекет басшысы.
Елбасы әкімдіктің пайдаланылмаған жер учаскелерін анықтап, қайтарып алу және оны тиімді пайдалану жөніндегі жұмыстарды жалғастыруы қажет екендігіне назар аударды.
– Бүгінде қаладағы жердің 500 гектары әлі игерілмеген. Жер – кез келген ірі қаланы дамытудың басты активі. Сәулет және құрылыс органдарының жұмысын түбегейлі қайта қарастыру қажет. Қала құрылысы саясаты қазіргі заманғы трендтерге сай болуға тиіс, – деді Қазақстан Президенті.
Мемлекет басшысы қаланың сәулетін жақсартуға және оның орталық бөлігін жаңғыртуға, ескі және апатты үйлерді азайтуға, көшелерді абаттандыруға арналған бағдарлама әзірлеу қажеттігін атап өтті. Қаланың көптеген айтулы нысандары орталық мемлекеттік органдардың қарауында екені және оларға тиісті күтім жасалмай отырғаны жөнінде айтылды. 
– Баум тоғайы, Ботаникалық бақ қараусыз қалған. Балуан Шолақ атындағы спорт сарайы күрделі жөндеуді қажет етеді. Министрліктер бұл нысандарға мардымсыз қаражат бөліп отыр, ал әкімдік бюджет заңнамасындағы тәртіпке сәйкес оларға көмектесе алмайды. Егер орталық мемлекеттік органдар аталған нысандармен айналысқысы келмесе, оларды жергілікті атқарушы органдардың қарауына беру керек, – деді Мемлекет басшысы.  
Нұрсұлтан Назарбаев экология мәселесіне ерекше назар аударды.
– Соңғы жылдары ауаны ластау индексі 20 пайызға төмендеді. Осы жұмысты жалғастыра беру керек. Әкімге «Самұрық-Қазынамен» бірге 2020 жылға дейін ТЭЦ-2-ні газбен жұмыс істеуге көшіру үшін тиісті шаралар қабылдауды және жеке секторды газбен қамтамасыз ету ісін аяқтауды тапсырамын. Қалада жас көшеттер отырғызу жөніндегі жүйелі жұмысты және бақылауды жолға қою қажет. Былтырдың өзінде бес мың ағаш кесілген. Бұл мәселе бойынша бақылауды күшейтіп, кесілген ағаштардың орнына жаңасын отырғызу жөніндегі норманы арттыру қажет.  Жас көшеттерге күтім жасауды қамтамасыз ету керек, – деді Қазақстан Президенті.      
Сондай-ақ, Мемлекет басшысы қала әкімдігіне қоқысты кешенді түрде қайта өңдеу және оны толық жоюды қамтамасыз ету мәселесін жүйелі түрде шешу қажеттігін айтты. 
Соңында Нұрсұлтан Назарбаев жиынға қатысушылардың Алматы мен бүкіл Қазақстанның игілігі жолындағы жұмыстарына табыс тіледі. 

///Жиын барысында Қазақстан азаматтығына қабылдау және одан шығу мәселелері қарастырылды.
Мемлекет басшысы тиісті Жарлыққа қол қойғаннан кейін таяу және алыс шетелдерден келген әртүрлі этностың 587 өкілі біздің еліміздің азаматтарына айналады.
– Қазақстан азаматы болуды қалайтындар саны жылдан жылға артып келеді. Аталған жайт Қазақстандағы азаматтық институттың халықаралық беделі артқандығын, мемлекеттің әлеуметтік-экономикалық жүйесінің тұрақтылығын, этносаралық қарым-қатынас мәдениетінің дамығандығын айғақтайды.
Бұл Елбасы Нұрсұлтан Әбішұлы Назарбаев ұсынған, ұзақ мерзімге арналған «Қазақстан – 2050» стратегиясының жүйелі жүзеге асырылуының арқасында мүмкін болды.
Біз жаңа қазақстандықтарға бақытты өмір тілейміз және енді олардың өз Отаны болып саналатын еліміздің игілігі жолында тиімді еңбек етулеріне ниеттестік білдіреміз. Еліміздің лайықты азаматтары болып, тәуелсіз Қазақстанның одан әрі дамуына олардың да өз үлесін қосатынына сенімдімін, – деді Мемлекеттік хатшы.
Комиссия отырысының қорытындысы бойынша тиісті шешімдер мен ұсынымдар қабылданды.
/// 
Екі елдің іскер топтарының қатысуымен өткен форумда жалпы сомасы 500 миллион доллар болатын, ауыл шаруашылығы техникалары өндірісін, машина жасау, азық-түлік, тоқыма өнімдері салаларын, мұнай секторын және құрылыс салаларын қамтитын 20 құжатқа қол қойылды.
Нұрсұлтан Назарбаев бизнес-форумға қатысып отырған бизнесмендердің көпшілігі Қазақстанда көптен бері жұмыс істейтінін және еліміздегі мүмкіндіктер мен ұзақмерзімді перспективаларды жақсы білетінін атап өтті.
– Біз сіздердің ашық сұхбатқа, өңірдегі және әлемдегі қазіргі саяси коньюнктураға тәуелсіз сындарлы ынтымақтастыққа деген ниеттеріңізді жоғары бағалаймыз. Әлемдік экономикадағы ахуалға қарамастан біз болашаққа бірлескен жоспарлар құрып отырмыз. Олардың көпшілігі қазірдің өзінде табысты жүзеге асырылды және нақты іскерлік жобаға айналды. Осының бәрі біздің бір-бірімізге сене отырып, серіктес ретінде жұмыс істегеніміздің арқасы, – деді Мемлекет басшысы.
Қазақстан Президенті екі ел арасындағы сауда-экономикалық және инвестициялық ынтымақтастық тұрақты дамып келе жатқанын айтты.
– Өзара тауар айналымы жыл сайын өсіп келеді, былтыр ол 17 миллиард доллар болды. Италия – Қазақстан экономикасының ірі инвесторларының бірі. 2005 жылдан бері Италиядан келген тікелей инвестициялар ағыны 6 миллиард долларға жуықтады. Қазіргі уақытты біздің елімізде италиялық капиталдың қатысы бар 200 кәсіпорын жұмыс істейді. Өзара тиімді ынтымақтастығымызды одан әрі нығайтып, экономиканың түрлі салаларында ықпалдасу мүмкіндіктерін табу керек деп есептеймін, – деді Нұрсұлтан Назарбаев.
Мемлекет басшысы қолайлы инвестициялық ахуал қалыптастыру біздің елдің басты басымдықтарының бірі болғанын және солай болып қала беретінін атап өтті.
– Елімізде жұмыс істейтін сарапшылар мен инвесторлардың бағалауы бойынша, бүгінде Қазақстанда инвестиция үшін Орталық Азиядағы ең жақсы жағдай жасалған. Дүниежүзілік банк республикамызды инвестиция салу үшін ең қолайлы ел ретінде мойындады. Сонымен қатар Қазақстанның халықаралық қарыз деңгейі төмен, ал резервтеріміз 100 миллиард доллардан асады, – деді Қазақстан Президенті.
Нұрсұлтан Назарбаев инвесторлар үшін жасалған айрықша жағдайларға назар аударды.
– Елімізде 10 арнаулы экономикалық аймақ жұмыс істейді. Осы аумақтарда кәсіпкерлерге жан-жақты қолдау көрсетіледі. Салық жеңілдіктері бар. Басымдығы бар салалардағы инвесторлар корпоративтік табыс салығын және жер салығын төлеуден 10 жылға, мүлік салығынан 8 жылға босатылған. Инвесторларға салық заңнамасының тұрақтылығына кепілдік беріледі. Мемлекет экономиканың басымдығы бар салалардағы нысандарды пайдалануға бергеннен кейін күрделі шығыстардың 30 пайызын өтеп беруге дайын, – деді Мемлекет басшысы.
Қазақстан Президенті республикамыздың ашық еңбек нарығын қалыптастыруды көздеп отырғанын да айтты.
– Инвесторлардың шетелдік жұмыс күшін қандай да бір квотасыз және рұқсатсыз әкелуге мүмкіндігі бар. Сонымен қатар әлемнің 10 елінің инвесторлары үшін визасыз режім орнатылған, бұл тізімге Италия да кіреді. Биылғы 15 шілдеден бастап инвесторлар үшін визасыз режімді ұзартамыз. Оның қатары тағы 10 ел – Швейцария, Испания, Бельгия, Венгрия, Монако, Сингапур, Австралия, Норвегия, Швеция және Финляндия арқылы толығады. Әлемде инвесторлар үшін осындай шарттар ұсынатын мемлекеттер көп емес деп ойлаймын, – деді Нұрсұлтан Назарбаев.
 Мемлекет басшысы Қазақстан іскерлік ахуалды жақсартуға бағытталған институционалдық реформаларды жалғастырып жатқанын атап өтті.
– Келесі жылы Астанада Халықаралық қаржы орталығы жұмысын бастайды. Инвесторлар үшін біз инвестициялық мәселелерді сот өндірісі ағылшын тілінде болатын және шетелдік судьяларды тартатын ағылшын құқығының нормаларына негізделген құқықтық реттеуді ұсынатын боламыз. Корпоративтік және жеке табыс салығынан 10 жылға босату, шетелдік мамандарды жеңілдікпен тарту мәселелері қарастырылған. Қазақстанда еліміздің іскер топтарының өкілдері мен шетелдік кәсіпкерлердің жұмысына атсалысу үшін Президент жанынан Шетелдік инвесторлар кеңесі құрылған. Кеңес түрлі мәселелерді, соның ішінде шенеуніктер тарапынан жасалатын кедергілерді, салық проблемаларын талқылау үшін тұрақты түрде өтіп тұрады, – деді Қазақстан Президенті.
Нұрсұлтан Назарбаев инвестициялық тартымдылықты арттыруға көп жағдайда Еуразиялық экономикалық одақтың жұмысы ықпал етіп отырғанына назар аударды.
– Ең төменгі салықтар, әкімшілік кедергілерді жою, мемлекеттік реттеудің болжамдылығы, инвесторлар мен мемлекеттің өзара қарым-қатынасының тұрақтылығы біздің елді 180 миллион халқы және көлемі 2 триллион доллардан астам ІЖӨ бар Еуразиялық экономикалық одақтың алып нарығына кіру үшін ең «жақсы қақпа» ретінде көрсетеді. Біз еліміздің инвестициялық ахуалын бұдан әрі де жетілдіре беретін боламыз, – деді Мемлекет басшысы.
Қазақстан Президенті біздің еліміз жаңа Жібек жолының экономикалық әлеуетін іске асыруға қатысып жатқанын атап өтті. Атап айтқанда, құрылтайшысының бірі республикамыз болып саналатын Инфрақұрылымдық дамудың азиялық банкі құрылды. Бұдан бөлек, Қазақстан тиісті көлік инфрақұрылымын қалыптастыруда.
Нұрсұлтан Назарбаев Астанада өтетін ЭКСПО-2017 көрмесі энергетика саласындағы озық әлемдік әзірлемелер мен трендтерді көрсету үшін тиімді алаң болатын айтты.
– Көрме біздің жемісті ынтымақтастығымызға да қуатты серпін береді. Сіздердің баршаңызды ЭКСПО-2017 көрмесіне қатысуға шақырамын. Бүгінгі форум Қазақстан мен Италия арасындағы қарым-қатынастың нығаюы жолындағы тағы бір елеулі қадамға айналатынына сенімдімін, – деді Қазақстан Президенті.
Сондай-ақ Мемлекет басшысы екі елдің тек экономикалық қана емес, мәдени және білім беру саласындағы қарым-қатынастар арқылы да тығыз байланыста екеніне назар аударды.
Италия премьер-министрі экономикалық ынтымақтастықпен қатар екі ел де жер шарындағы бейбітшілікті сақтау, адамдар арасындағы өзара түсіністік, мәдениеттердің өзара ұштасуы идеясын жақтайтынын атап өтті.
– Азия мен Еуропаның барлық елдері планетамызды экстремизмнен, діни фанатизмнен қорғау жолында ынтымақтасқаны маңызды. Біздер ден қоюға тиіс бірінші элемент – өзара құрмет, көмек және төзімділік арқылы бейбітшілік пен құндылықтарды қорғау жолындағы геосаяси деңгейде бірлескен күш-жігер, – деді М.Ренци.
Ол Нұрсұлтан Назарбаевтың басшылығымен Қазақстан тәуелсіздік жылдары Еуропа мен Азия арасындағы «диалог арнасына» айналғанын, іскерлік топтар өкілдері үшін де бұл маңызды жайт болып саналатынын атап өтті.
М.Ренци агроөнеркәсіп пен энергетика саласындағы әлеуетті іске асыру, сондай-ақ жоғары оқу орындары арасында тәжірибе және студенттер алмасу  қажеттігіне тоқталды.
  ***
Бизнес-форум барысында қол қойылған негізгі құжаттар:
– «Исатай» учаскесіндегі барлау және өндіру жобасына қатысудағы үлесін беру жөніндегі «ҚазМұнайГаз» ҰК» АҚ мен  «Эни Исатай Б.В.» компаниясы арасындағы келісім;
– ҚР Инвестициялар және даму министрлігі мен италиялық «Tenaris» компаниясы арасындағы өзара түсіністік туралы меморандум;
– ҚР Инвестициялар және даму министрлігі мен италиялық «Metalfar Prodotti Industriali SPA» компаниясы арасындағы өзара түсіністік туралы меморандум;
– ҚР Инвестициялар және даму министрлігі мен италиялық «Italcementi Group» компаниясы арасындағы өзара түсіністік туралы меморандум;
– «Kaznex Invest» экспорт және инвестициялар жөніндегі ұлттық агенттігі» АҚ мен италиялық «Inalca S.p.A.» компаниясы арасындағы өзара түсіністік туралы меморандум;
– «ҚазМұнайГаз» ҰК АҚ мен италиялық DRILLMEC S.p.A. компаниясы және Аksai Industrial Park LLP арасындағы ниеттестік туралы меморандум;
– Астана қаласы әкімдігі, Қазақстанның Машина құрастырушылар одағы және «ANIMA» машина құрастыру өнеркәсібінің италиялық қауымдастығы федерациясы арасындағы ынтымақтастық туралы меморандум.
 
 


/// 
ҚАУЛЫ ЕТЕМІН:
1. Ғарыш кеңістігін игеруге сіңірген аса зор еңбегі, ғарышқа ұшу кезінде көрсеткен батырлығы мен ерлігі үшін Қазақстан Республикасының ғарышкері Айдын Ақанұлы Айымбетовке «Халық қаһарманы» атағы беріліп, айрықша ерекшелік белгісі - Алтын жұлдыз бен «Отан» ордені тапсырылсын.
2. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының 
           Президенті                                                                             Н.Назарбаев
 
 
 
Астана, Ақорда, 2015 жылғы 14 қазан
                     № 102
///Мемлекет басшысы «Lion Air» әуе компаниясының жолаушылар ұшағының апатқа ұшырауы салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың туған-туысқандары мен жақындарына, сондай-ақ барша Индонезия халқына көңіл айтып, қайғыларына ортақтастығымды білдіремін», – делінген жеделхатта.
///Мемлекет басшысы жиынға қатысушылар алдында сөйлеген сөзінде «Теңізшевройл» жобасы туралы келісімге қол қойылған сәттен бері ширек ғасыр өткенін айтты.
– 25 жыл ішінде «Теңізшевройл» мұнай-газ нарығындағы көшбасшыға айналды. Жоба іске қосылғаннан бері мұнай өндіру көлемі 30 есе өсіп, тарихи межеге – үш миллиард баррельге жетті, – деді Қазақстан Президенті.
Елбасы бұл кәсіпорынның ел экономикасына зор үлес қосып отырғанына тоқталып, Қазақстанда өндірілетін мұнай көлемінің үштен бір бөлігінен астамы «Теңізшевройл» компаниясына тиесілі екеніне назар аударды.
– «Теңізшевройл» компаниясы экономиканың машина жасау, мұнай-газ саласындағы қызмет көрсету, көлік және құрылыс сияқты салаларында жұмыс істейтін мыңдаған қазақстандық кәсіпорынның дамуына жол ашты. Бұл дегеніміз – алынған салықтар мен дивидендтер, Қазақстанда өндірілетін тауарлар мен көрсетілетін қызметтердің сатып алынуы. Бүгінде жоба аясында 30 мыңнан астам азаматымыз жұмыспен қамтылған, ал жобаның барлық шығынының 32 пайызынан астамы Қазақстанда өндірілетін тауарлар мен көрсетілетін қызметтердің үлесіне тиеді, – деді Мемлекет басшысы.
Нұрсұлтан Назарбаев еліміздің Үшінші жаңғыруы және Төртінші өнеркәсіптік революция элементтерін енгізу жағдайында өндірістің өнімділігі мен тиімділігін арттыратын заманауи цифрлық технологияларды ұтымды пайдалану қажеттігін атап өтті.
– Мұнай мен газ бағасының құбылмалылығына және баламалы технологиялардың дамуына байланысты мұнай мен газды кең көлемде қайта өңдеу мәселесі туындайды. Қазақстан да бұл мәселеге мүдделілік танытып отыр. Үкімет компаниямен бірлесе отырып қайта өңдеу кәсіпорындарын салу мәселесін қарастыруға және бұл жөнінде баяндауға тиіс. Қайта өңдеу саласында жаңа мұнай өңдеу зауытын салу мәселесі бірінші кезекте тұр. «Шеврон» компаниясы бұл мәселеге орай қолдау білдіреді деп сенемін, – деді Қазақстан Президенті.
Мемлекет басшысы «Теңізшевройл» компаниясының бүгінгі жетістіктерге еңбеккерлерінің білімі мен тәжірибесінің арқасында қол жеткізгенін атап өтті.



///Жеделхатта Қазақстан Президенті Куба революциясы көшбасшысының дүниеден өткені туралы хабарды зор күйзеліспен қабылдағаны атап өтілген.
«Қазақстан халқы команданте Фидель Кастроны парасатты басшы, беделді саясаткер және екіжақты ынтымақтастықты нығайтуға зор еңбек сіңірген тарихи тұлға ретінде есінде сақтайтын болады», – делінген көңіл айту жеделхатында.
Нұрсұлтан Назарбаев Қазақстан халқының және жеке өзінің атынан достас Куба Республикасының халқына көңіл айтты.
///Комиссия отырысын ашқан Г.Әбдіқалықова Қазақстан Республикасы Үкіметінің 2016 жылғы 9 қыркүйекте өткен кеңейтілген отырысында Мемлекет басшысының дағдарысқа қарсы жоспардан стратегиялық дамудың міндеттерін орындауға көшу жөніндегі берген тапсырмаларын іске асыру үшін әрдайым сыбайлас жемқорлық көріністерінің алдын алып, мемлекеттік бағдарламаларға бөлінетін бюджет қаражатының қатаң бақылануын қамтамасыз ету қажеттігін атап өтті.
Отырыс барысында бірқатар мемлекеттік органдар мен «Атамекен» ұлттық кәсіпкерлер палатасының баяндамалары тыңдалды. Сәулет, қала құрылысы және құрылыс салаларындағы сыбайлас жемқорлыққа қарсы күрес, сондай-ақ мемлекеттік индустриялық-инновациялық даму бағдарламаларын іске асыруға бөлінген бюджет қаражатын игеру жөніндегі шаралар талқыланды.
Г.Әбдіқалықова осы саладағы сыбайлас жемқорлық қатерлерін азайтатын тетіктер қалыптастыруға ерекше назар аудару қажет екенін атап өтті. Олардың тиімділік дәрежесіне экономиканың ахуалы ғана емес, мемлекеттің инвестициялық тартымдылығы да қатысты болмақ.
Сондай-ақ, мемлекет тарапынан индустриялық-инновациялық дамудың 2010-2014 және 2015-2019 жылдарға арналған бағдарламаларын орындауға елеулі бюджет қаражаты бөлінетіні айтылды. Оларды жүзеге асыру кезінде бюджет қаражатын пайдалануға қатысты көптеген заң бұзу жайттары қатар жүретіні анықталды. Индустрияландырудың алғашқы бағдарламасы іске асырылғалы бері ақшалай қаражатты жымқыру фактілері бойынша мемлекетке 13 млрд теңгеден астам зиян келтірілген.
Мемлекеттік хатшы бағдарламалардың жергілікті жерлерде Елбасының тапсырмаларына сәйкес тиімді орындалуының, әрбір инвестициялық жобаның іске асырылуының, сондай-ақ халыққа мемлекеттік қызметтер көрсету кезінде электрондық ресурстар мүмкіндіктерін кеңінен пайдаланудың маңыздылығын атап көрсетті.
Комиссия шешімімен мемлекеттік органдарға заңдылықты бұзу фактілеріне  қатысты мәселелерді реттеу және алдағы қызметте оларға жол бермеу шараларын қарастыру тапсырылды.
Комиссия отырысының қорытындысы бойынша мемлекеттік органдарға нақты ұсынымдар мен тапсырмалар берілді.
///Нұрсұлтан Назарбаев Ұлттық қауіпсіздік комитетінің басшылық құрамымен кездесу барысында В.Жұмақановтың Қазақстан Республикасы Президентінің кеңесшісі болып тағайындалуына байланысты төраға қызметінен босатылатынын айтты.
Сондай-ақ, Мемлекет басшысы Ұлттық қауіпсіздік комитетінің жаңа төрағасы К.Мәсімовті таныстырып, Үкімет жаңа құрамы бекітілгенге дейін өз міндеттерін атқара беретінін атап өтті.


/// 
Мемлекет басшысы брифинг барысында Ресей Президенті сапары мәртебесінің биіктігі екі ел қарым-қатынасының ерекше сипатын айғақтайтынын атап өтті.
Қазақстан мен Ресейдің арасында өзара іс-қимылдың, достық пен ынтымақтастықтың ілгеріден келе жатқан және нағыз табысты тәжірибесі қалыптасқан. Біздің әрбір кездесуіміз бірлескен жобаларды жүзеге асыру жөніндегі нақты уағдаластықтарға, ынтымақтастықтың өзара тиімді шартқа негізделген жаңа бағыттарын айқындау мәселелеріне арналады, – деп атап өтті Нұрсұлтан Назарбаев.
Қазақстан Президенті қазіргі күрделі ахуалды ескере отырып, келіссөздерде экономикада үйлесімді іс-қимылдар жүргізу мәселесі басты тақырып болғанына назар аударды.
Бұл үшін бізде екіжақты форматта да, Еуразиялық экономикалық одақ аясында да қажетті нәрсенің бәрі бар. ЕАЭО-ны құрудың өзі елдеріміз үшін маңызы зор игі қадам болып саналады. Қазақстанның өнім  өндірушілері ЕАЭО-ға мүше елдердің ауқымды нарығына шектеусіз қол жеткізді. Енді осы нарықта орнығу үшін тауар мен жұмыс және қызмет көрсетудің бәсекеге қабілеттілігін арттыру керек, – деді Мемлекет басшысы.
Нұрсұлтан Назарбаев келіссөздер кезінде әлемдік экономикадағы түйткілдердің салдарын жеңілдету үшін бірқатар нақты шаралар белгіленгенін айтты.
Бұл – Ресейдің газы мен мұнайын Қазақстан арқылы Қытайға транзиттеу, Каспийдегі «Центральное» және Хвалынское» кеніштерін бірлесіп игеру, көмір өнеркәсібі саласында ынтымақтасу, транзит үшін Каспий теңізінің бойымен Парсы шығанағына шығатын жаңа жолды пайдалану жайын пысықтау мәселесі. Біз «Батыс Еуропа – Батыс Қытай» жобасының аяқталуы, сондай-ақ инфрақұрылымдық саладағы ынтымақтастық туралы арнайы сөйлестік. Осы бағыттардағы серіктестікті дамыту үшін зор әлеуетіміз бар, – деді Қазақстан Президенті.
Мемлекет басшысы екі елдің сауда-экономика саласындағы өзара іс-қимылының келешегіне бөлек тоқталып өтті. 
Ресей Қазақстанның сауда саласындағы дәстүрлі ірі серіктесі болып саналады. Өзара тауар айналымының орташа жылдық көлемі шамамен 21 миллиард долларды құрайды. Ресей компаниялары Қазақстанның ірі көмірсутек шикізаты кеніштерін игеруге қатысуда. Қазақстанда ресейлік капиталдың қатысы бар 5600-ден астам кәсіпорын жұмыс жүргізуде. Бүгінде Қазақстанның Индустрияландыру картасы аясында қазірді өзінде бірлескен 20 ірі инвестициялық жоба іске асырылды, 4-еуі атқарылып жатыр, тағы 3-еуі болашақта қарастырылмақ, – деді Нұрсұлтан Назарбаев.
Іс-шара барысында сондай-ақ күн тәртібіндегі өзекті халықаралық мәселелерге қатысты Қазақстан мен Ресейдің ұстанымдары айтылды.
Біз Минск уағдаластықтарының жүзеге асырылу барысын, жаһандық және өңірлік ұйымдар аясындағы ықпалдастық аясын, әсіресе Орталық Азия өңіріндегі тұрақтылық пен қауіпсіздік мақсатында кеңейту мәселелерін талқыладық. Бұл ретте Ауғанстандағы, Сирия мен Ирактағы ахуалдың мәні зор.  Біз Владимир Владимировичпен осы өңірде қалыптасқан жағдайды талқыладық. Бүгінде шииттер мен мен сүнниттер арасындағы текетіресті өз мақсатына пайдалану белсенді жүруде. Алайда бұл әңгімелер шындыққа еш жанаспайды. Сирияда болып жатқан жайт – біздің бәріміз үшін, әсіресе Орталық Азия өңірі үшін ортақ қатер. Осыған байланысты біз «Ислам терроризмге қарсы» форумын өткізу идеясын ұсынып отырмыз, – деді Қазақстан Президенті.
Қазақстан мен Ресейдің әлемдегі ахуалдың өрістеуіне және оны бағалауға қатысты көзқарастары ортақ екені, екі елдің халықаралық мәселелерді шешу жөніндегі қадамдарының тығыз үйлесімділігі, бұл мәселелер бойынша пікір алмасулар мұны тағы да дәлелдегені атап өтілді. Соңында Нұрсұлтан Назарбаев Ресей тарапына Қазақстан тарихындағы үшінші ғарышкер А.Айымбетовтің ғарыш экспедициясын ұйымдастыруға жәрдемдескені үшін алғыс айтты.
Ресей Президенті өз сөзнде бүгін сындарлы әрі мазмұндыы келіссөздер өткенін атап көрсетті.
Дәстүр бойынша бұл кездесулер ашық әрі достастық ыңғайында өтті. Біз сауда, инвестиция, энергетика, көлік, ғарыш, атом энергиясын бейбіт мақсатқа пайдалану сияқты салаларға айрықша көңіл бөліп, екіжақты қарым-қатынастардың барлық мәселелері бойынша пікір алмастық, – деді В.Путин.
***
Ресей Президентінің Қазақстанға мемлекеттік сапары аясында төмендегідей екіжақты құжаттарға қол қойылды:
– Жер қойнауын пайдалануға қатысты егемендік құқықтарды жүзеге асыру мақсатында Каспий теңізінің солтүстік бөлігінің түбін межелеу туралы Қазақстан Республикасы мен Ресей Федерациясы арасындағы 1998 жылғы 6 шілдедегі келісім хаттамасына өзгерістер енгізу туралы хаттама;
– Қазақстан Республикасы Үкіметі мен Ресей Федерациясы Үкіметі арасындағы Авиациялық іздестіру және құтқару саласындағы ынтымақтастық туралы келісім;
– Қазақстан Республикасының аумағындағы жер учаскесін пайдалана отырып, Домбаровский позициялық ауданынан зымырандар ұшыру кезіндегі өзара іс-қимыл тәртібі туралы Қазақстан Республикасы Үкіметі мен Ресей Федерациясы Үкіметі арасындағы келісім.
///
	 

	Анкара қаласына сапар барысында Қазақстан Президентінің Түркия Республикасының Президенті Режеп Тайып Ердоғанның инаугурациясы рәсіміне қатысуы жоспарланған. Сондай-ақ Нұрсұлтан Назарбаев бірқатар шетелдік мемлекет басшыларымен екіжақты кездесулер өткізеді. 
///Мемлекет басшысының тапсырмасына сәйкес республикада 16 Назарбаев Зияткерлік мектебі ашылды, олар ел мектептерінің оқу үрдісіне инновацияны және үздік халықаралық тәжірибені енгізетін эксперименталды алаң болып табылады.
Қазақстан Республикасы Тұңғыш Президенті күні қарсаңында жас өрендер Қазақстан Тәуелсіздігінің қалыптасуы мен Елбасы Нұрсұлтан Назарбаевтың мемлекеттің құрылуы мен дамуындағы рөлі, «Мәңгілік Ел» жалпыұлттық патриоттық идеясын ілгерілету туралы шығармалар жазды.
Гүлшара Әбдіқалықова кездесу барысында оқушыларға Президенттің жауапты әрі күрделі қызметі туралы айтып берді. Мемлекеттік хатшы Елбасының балаларға әрдайым қамқорлықпен қарайтынын жеткізді. Н.Назарбаев атап өткендей, «Балалар тәрбиесі – бұл болашаққа салынған инвестиция. Біз бұл мәселеге келгенде осыны терең түсініп, балаларымызға сапалы білім беруге әрдайым ұмтылу керекпіз».
Алматы қаласындағы Назарбаев Зияткерлік мектебінің үздік оқушылары Президенттің «Ақорда» резиденциясы мен Астананы аралап көргенде алған әсерлерімен және келешек жоспарларымен бөлісті.
Кездесу соңында Мемлекеттік хатшы оқушыларға оқуда озат болуға, өз қатарларына үлгі болуға және ең батыл мақсат-мұраттарын жүзеге асыруға тілектестігін білдірді.
///Нұрсұлтан Назарбаев пен елімізге ресми сапармен келген Эмомали Рахмон «Назарбаев орталығы» көпфункционалды кешенінің бір бөлігі болып саналатын Қазақстан Республикасының Тұңғыш Президенті – Елбасы кітапханасын аралап көрді.
Мемлекеттер басшыларына Қазақстан Президенті музейі мен экспозициялық-көрме орталығының экспонаттары көрсетілді.
Соңында екі ел басшылары орталықтың интерактивті білім беру технологиясының заманауи мүмкіндіктерімен танысты.


///Кездесу барысында Қазақстан Президентіне Ішкі істер министрі қылмыстық ахуал және жергілікті полиция қызметін одан әрі реформалау аясында қабылданып жатқан шаралар жөнінде баяндады, сондай-ақ түзету мекемелерінің жағдайы мен Ұлттық ұланның жұмысы туралы мәлімдеді.
Бұдан бөлек, Қ.Қасымов су тасқынына байланысты ахуал және Астана мен республика облыстарында төтенше жағдайдың алдын алу бағытында атқарылып жатқан іс-шаралар жайлы хабардар етті.
Нұрсұлтан Назарбаев елдегі қылмыспен күресті күшейту және құқықтық тәртіпті қамтамасыз ету үшін шаралар қабылдау қажеттігіне назар аударды.
Сондай-ақ, Елбасы су тасқынынан зардап шеккен барлық өңірлердің жағдайы мен тіршілігін қалпына келтіру үшін кешенді іс-қимылдарды жүзеге асыруды тапсырды.
Кездесу қорытындысы бойынша Мемлекет басшысы бірқатар нақты тапсырма берді.


///
	

	Тараптар халықаралық күн тәртібіндегі өзекті мәселелерді талқылады. Мемлекет басшысы екі жыл бұрын басталған Стамбул процесі Ауғанстанның қауіпсіздігін, оның жүйелі және тұрақты дамуын нығайтуға бағытталған көпжақты дипломатияның нәтижелі форумына айналып келе жатқанын атап өтті.

	Кездесуде, сондай-ақ, Қазақстан мен Түркия арасындағы стратегиялық серіктестіктің негізгі бағыттары туралы сөз қозғалды. Әсіресе, Түркияның біздің еліміздің маңызды экономикалық серіктестесінің бірі ретіндегі рөлі атап көрсетілді.

	Нұрсұлтан Назарбаев пен Ахмет Давутоглу  Қазақстан-Түркия байланыстарын белсенді дамыту, сондай-ақ, ұстанымдардың ұқсастығы  көпжақты ынтымақтастьқтың кең ауқымдағы өзара түсіністігін қамтамасыз етеді деген ортақ пікірге келді. 

	 
/// 
15 қазанда Қазақстанға мемлекеттік сапармен Ресей Федерациясының Президенті Владимир Путин келеді.
Мемлекеттер басшыларының  Қазақстан мен Ресей сауда-экономикалық ынтымақтастығын екіжақты деңгейде және Еуразиялық экономикалық одақ аясында талқылауы жоспарланған.
Сондай-ақ өңірлік қауіпсіздік пен жаһандық күн тәртібіндегі мәселелер қарастырылатын болады.
16 қазанда Қазақстанның төрағалық етуімен ТМД Мемлекет басшылары кеңесі өтеді.
Кездесуге қатысушылар террорлық қатерге қарсы бірлескен іс-қимылдың, қауіпсіздік пен құқық тәртібін қамтамасыз етудің, Достастыққа мүше мемлекеттердің күштік органдары ынтымақтастығының негізгі жайттарын қамтитын тақырыптар топтамасын талқылайды деп жоспарланып отыр. 
///Саммит барысында Нұрсұлтан Назарбаев Жапония Премьер-Министрі Синдзо Абэмен және Корея Республикасының Президенті Мун Чжэ Инмен кездесті.
Тараптар халықаралық күн тәртібіндегі мейлінше өзекті проблемаларды, соның ішінде Корей түбегіндегі жағдайды реттеу мәселелерін талқылады. 


///Кездесу барысында Мемлекет басшысына Еуразиялық даму банкінің атқарған жұмыстарының нәтижелері мен орта мерзімдегі жоспарлары туралы, сондай-ақ алдағы кезеңге арналған макроэкономикалық болжамдары жөнінде мәлімет берілді. Банк сарапшылары Қазақстандағы экономикалық өсімнің оң қарқыны Еуразиялық экономикалық одаққа мүше елдермен салыстырғанда ең жоғары деңгейде болады деп болжап отыр.
Сонымен қатар Қасым-Жомарт Тоқаев Еуразиялық даму банкінің 2022-2026 жылдарға арналған Стратегиясының негізгі бағыттарымен танысты. Атап айтқанда, Николай Подгузов Президентке Қазақстан мен Еуразиялық экономикалық одаққа мүше басқа де елдердің әлеуметтік-экономикалық дамуына ықпал ететін маңызды мегажобалар туралы айтты.  
Банк «Солтүстік – Оңтүстік», «Еуропа – Батыс Қытай» көлік дәліздерін ашуға бағытталған жобаларды жүзеге асыруға, бірыңғай тауар өткізу желілерін құруға және Орталық Азия су-энергетикалық кешенін жаңғыртуға көмектесуге ниетті. Еуразиялық даму банкі аталған жобаларға 1,2 миллиард доллар көлемінде инвестиция құюды жоспарлап отыр. Жалпы банк 2026 жылға дейін Қазақстан экономикасына кем дегенде 3,8 миллиард доллар инвестиция салуға ниетті.  
Мемлекет басшысы Еуразиялық даму банкінің интеграциялық үдерістерді дамытудағы белсенді рөлін атап өтіп, Қазақстанға және Еуразиялық экономикалық одаққа мүше басқа да елдерге қатысты жобаларды жүзеге асырудың маңызды екенін айтты. 
///Кездесу барысында екі елдің парламентаралық өзара іс-қимылының мәселелері талқыланды.
Тараптар екіжақты қарым-қатынастың деңгейі жоғары екеніне тоқталып,  мемлекетаралық ынтымақтастықтың негізгі бағыттарын және сапар аясында қол жеткізілген келісімдерді жүзеге асыру үшін тиімді құқықтық орта  қалыптастыру жұмысын одан әрі жалғастыру қажеттігін атап өтті.  
Кездесу соңында Нұрсұлтан Назарбаев Польша Сенатының Құрметті қонақтар кітабына естелік жазба қалдырды.
Мемлекет басшысы сондай-ақ Польшаның жоғары оқу орындарында білім алып жатқан қазақстандық студенттермен кездесті. Елбасы олардың үздік оқуына тілектестік білдіріп, алған білімдерін өз елінің игілігіне пайдалануға шақырды.






///Форумға Қазақстан Республикасы Премьер-Министрінің орынбасары Ерболат Досаев, Халықаралық әлеуметтік қамсыздандыру қауымдастығының Бас хатшысы Ханс-Хорст Конколевски, Парламент депутаттары, Қазақстандағы халықаралық ұйымдардың жетекшілері, орталық мемлекеттік және жергілікті атқарушы органдардың, оқу орындарының, үкіметтік емес ұйымдардың және бұқаралық ақпарат құралдарының өкілдері, Ресей, Ұлыбритания, Финляндия, Хорватия, Чехия елдерінен келген шетелдік сарапшылар қатысты.
Форумның мақсаты – халықты әлеуметтік қорғау саласында жинақталған тәжірибені талдап қорыту, негізгі бағдарларды анықтау, әлеуметтік сала еңбеккерлерінің рөлі мен олардың еңбегін қайта сараптау.
Қазақстан Президенті Нұрсұлтан Назарбаев «Қазақстан-2050» стратегиясында: «Біздің басты мақсатымыз – әлеуметтік қауіпсіздік және азаматтарымыздың бақуаттығы. Бұл – қоғамдағы тұрақтылықтың ең жақсы кепілі», – деп атап көрсеткен болатын. Осы мақсатпен Қазақстан Республикасын әлеуметтік дамытудың 2030 жылға дейінгі тұжырымдамасы қабылданды.
Г.Әбдіқалықова заманауи жаһандық сын-қатерлер мемлекеттер алдына әлеуметтік саясатқа қатысты жаңа талаптарды көлденең тартып отырғанын айтты. Осыған орай БҰҰ-ға мүше елдер 2030 жылға дейінгі Орнықты Даму Мақсаттарын қабылдады. Әлемдік тәжірибе көрсетіп отырғандай, мемлекеттер азаматтардың өз мүмкіндіктерін кедергісіз, ал әлеуеттерін кеңінен пайдалануына, еңбек нарығында мейлінше ұзағырақ қалуына жағдай жасауға тиіс. Бұл үшін түрлі әдістер мен тетіктер қолданылады: қайта оқыту, оңалту бағдарламалары, жұмыс күшінің жинақы болуын ынталандыру, еңбек жағдайын жақсарту және т.б. 
– Бүгінде Қазақстан Үшінші жаңғыруды жүзеге асыруда. Ел алдына адами капиталдың сапасын және бәсекеге қабілеттілігін арттыруға жағдай жасау, сондай-ақ барлық қазақстандықтардың тұрмыс сапасының жоғары стандарттарына қол жеткізуін қамтамасыз ету жөніндегі міндеттер қойылды, – деді Г.Әбдіқалықова.
Мемлекеттік хатшы 2009 жылы арнаулы әлеуметтік қызметтер туралы заң қабылданған соң елімізде әлеуметтік қызметтер көрсету жүйесін жаңғырту қолға алынғанын айтты. Оның негізгі бағытының бірі – әлеуметтік сала еңбеккерлері институтын қалыптастыру және дамыту.
Сондай-ақ, форумның күн тәртібіне әлеуметтік саладағы менеджмент, әлеуметтік қызметкерлерді даярлау және олардың біліктілігін арттыру, коммерциялық емес ұйымдардың арнаулы әлеуметтік көмек көрсету ісіне атсалысу аясын кеңейту, волонтерлік пен қайырымдылықты қолдау тәрізді өзекті мәселелер енген.
///Мемлекеттік хатшы Қазақстан мен Арменияны тарихи және мәдени қарым-қатынастар байланыстыратынын атап өтті. Елдеріміздің өзара жемісті ынтымақтастығы Еуразия экономикалық одағы, Ұжымдық қауіпсіздік шарт ұйымы, ТМД және басқа да интеграциялық бірлестіктер аясында жүзеге асып келеді.
Гүлшара Әбдіқалықова Г.Галачянды парламенттік сайлаудың сәтті өтуімен құттықтап, жаңадан сайланған Армения Парламентінің белсенді қызметі екі жақты серіктестіктің одан әрі нығая түсуіне оң ықпал ететініне сенім білдірді.
Г.Әбдіқалықова екі елдің еуразиялық интеграция аясындағы өзара ықпалдастығы экономикалық байланыстарды дамытуға септігін тигізетінін айтты. 2018 жылғы 10 айдың қорытындысы бойынша, Қазақстан мен Армения арасындағы тауар айналымы 10,4 миллион долларға жетіп, 19,5 пайызға өсті (экспорт – 4,9 млн доллар, импорт – 5,5 млн доллар).
– Қазақстан мен Армения қарым-қатынастарында біздің мәдени-гуманитарлық ынтымақтастығымыздың маңызы зор. Мәдени, ғылыми және спорттық іс-шаралар тұрақты өткізіліп, жастар және білім мекемелері арасында тығыз байланыс жолға қойылып келеді. Қазақстанда тұрып жатқан армян диаспорасы біздің мәдени-гуманитарлық қатынасымыздың дәнекері саналады, – деді Мемлекеттік хатшы.
Кездесу соңында Қазақстан Республикасының Мемлекеттік хатшысы Гүлшара Әбдіқалықова Армения Республикасының Қазақстан Республикасындағы Төтенше және өкілетті елшісі Г.Галачянға екіжақты өзара ықпалдастықты одан әрі нығайту ісінде табыс тіледі.
///
	 

	Нұрсұлтан Назарбаев қатысушыларға арнаған сөзінде жоғары деңгейдегі Жоғары Еуразиялық экономикалық кеңестің 3 отырысы өткенін және оның барлық қызметі 2015 жылдың 1 қаңтарынан басталатын Еуразиялық экономикалық одақтың жұмысына бағытталғанын, өтіп бара жатқан 2013 жылдың маңыздылығына тағы да тоқталды.

	– Бүгін бізге Шарттың құрылтайшылық және салалық бөлімдерінің әзірлену барысы туралы толық баяндады. Осы үлкен жұмыста оң сипаттағы ілгерілеушілік бар екенін атап өткім келеді. 2014 жылдың мамырында Еуразиялық экономикалық одақ туралы шарттың қорытынды нұсқасына қол қоюымыз үшін әр тарап барынша күш салады. Мұндай жұмыс режімі барысында болашақ Одағымыздың негізгі құжатының сапалы болуын да ұмытпағанымыз маңызды. Еуразиялық экономикалық комиссияны интеграцияның жаңа деңгейіне сәйкес болуы және барлық қатысушылар мүдделерінің балансын қамтамасыз ету үшін реформалаған жөн, – деді Қазақстан Президенті.

	Мемлекет басшысы еуразиялық интеграциялық үдеріске қызығушылық артып келе жатқанын атап өтті.

	– Бүгінде, әсірелеусіз айтсақ, мемлекеттеріміздің тарихы жасалуда. Еуразиялық одақтың құрылуы – құлаған КСРО-ны қалпына келтіруге әрекеттену болып саналмайтын шын мәнінде инновациялық жоба. Өткенге оралуға жол жоқ және оралмаймыз да – бұл біздің біртұтас әрі бірыңғай ұстанымымыз. Біз артқа емес, алға қарай, әлемді интеграциялық бірлестіктер бастап келе жатқан бағытқа беттеп барамыз, – деді Нұрсұлтан Назарбаев.

	Қазақстан Президенті интеграциялық үдерістің саяси мақсаттар көздемей, ерікті түрде және халықтарымыздың игілігі үшін іске асырылатына назар аударды.

	– Біздің интеграциялық бірлестігіміздегі саяси егемендіктің бекем екенін тағы да атап өткім келеді және бұл – аксиома. Оның үстіне экономикалық интеграция ұлттық мемлекеттілікті нығайтуға, экономиканы дамыту арқылы оны одан әрі орнықты ете түсуге мүмкіндік береді. Одақтағы әрбір елінің егемендігі тек қана нығая түседі және толық дами береді, соның ішінде халықаралық деңгейде де, – деді Мемлекет басшысы.

	Нұрсұлтан Назарбаев интеграциялық бірлестіктердің негізінде экономикалық прагматизм, құрмет, еріктілік, барлық шешімдерді қабылдау кезіндегі теңдігі пен ашықтық тәрізді негізгі қағидаттар жатқанын атап өтті.

	– Біз Еуразиялық одақты басқалардан бөлектену үшін емес, керісінше өзге серіктестерімізбен мейлінше ынтымақтаса түсу үшін құрудамыз. Сөзімнің соңында Қазақстан, Беларусь және Ресей одақ құру жөнінде жұмысты стратегиялық серіктестік пен достық рухында жүргізіп жатқанын атап өткім келеді. Экономикалық интеграция барлық елдің экономикалық мүмкіндіктерін едәуір күшейтеді деп сенемін, – деді Қазақстан Президенті.

	Соңында Мемлекет басшысы Қазақстанның еуразиялық кеңістіктегі интеграция идеясының бастамашысы болып саналатынын еске салып өтті.

	Өз сөзінде Ресей Федерациясының Президенті В.Путин отырыстың іскерлік және сындарлы ахуалда өткеніне тоқталды.

	– Біз Қазақстан және Беларусь президенттерімен бірге еуразиялық экономикалық кооперацияны дамытудың өзекті мәселелерін талқыладық. Қазан айында Минскіде өткен кездесуімізден кейін біз бірлесе атқарылған ауқымды жұмыстың қорытындысын шығардық. Ең алдымен Еуразиялық экономикалық одақ туралы шарт жобасын дайындауда айтарлықтай ілгерілетуге қол жеткіздік. Жалпы, сарапшылар тарапынан шарттың негізгі институттық бөлімі келісілді, онда болашақ одақтың халықаралық-құқықтық мәртебесі, міндеттері мен іс-қимыл тетіктері айқындалған, – деді В.Путин.

	***  

	Жоғары Еуразиялық экономикалық кеңес отырысының қорытындысы бойынша төмендегідей құжаттарға қол қойылды:

	– «Интеграцияны одан әрі дамытуға бағытталған ережелерді ескере отырып, Еуразиялық экономикалық одақ туралы шарт жобасымен жұмыс істеу барысы туралы» шешім;

	– «Еуразиялық экономикалық комиссияның 2014 жылға арналған бюджеті туралы» шешім;

	– Армения Республикасының Беларусь Республикасы, Қазақстан Республикасы және Ресей Федерациясы Кеден одағы мен Бірыңғай экономикалық кеңістігіне қосылуы жөніндегі іс-шаралар («жол картасы») жоспары туралы» шешім;

	– Армения Республикасының Беларусь Республикасы, Қазақстан Республикасы және Ресей Федерациясы Кеден одағы мен Бірыңғай экономикалық кеңістігіне қосылуы жөніндегі іс-шаралар («жол картасы») жоспары туралы мәлімдемесі;

	– «Бәсекелестік қағидасының бұзылуы туралы істерді Еуразиялық экономикалық қоғамдастық Соты аясында қарастыру жөніндегі құрам қалыптастыру туралы» шешім;

	– «Кеден одағы мен Бірыңғай экономикалық кеңістікке мүше мемлекеттер аумағындағы трансшекаралық нарықта бәсекелестіктің бірыңғай қағидасын сақтау үшін Еуразиялық экономикалық комиссияға бақылау жасау жөнінде өкілеттік беру туралы» шешім;

	– «Еуразиялық экономикалық комиссия кеңесі қабылдайтын кедендік әкелімдер бажы мөлшерлемесін өзгерту туралы шешімге қатысты зәру тауарлар тізбесіне өзгерістер енгізу туралы» шешім;

	– «2010 жылғы 9 желтоқсандағы Табиғи монополиялар субъектілерінің қызметін реттеудің бірыңғай қағидаттары мен қағидалары туралы келісімді іске асыру жөніндегі жұмыс нәтижелері туралы» шешім;

	– «Бірыңғай экономикалық кеңістікті қалыптастырудың кезеңдік жоспарын орындау жөніндегі Табиғи монополиялар саласына қатысты (секторлық (салалық) разрездегі) қорытынды есеп туралы» шешім;

	– «Табиғи монополиялар субъектілерінің қызметін реттеу саласындағы заңнаманы үйлестіру жөніндегі тиісті шараларды жүйелі жүзеге асыруды анықтауға және жақындастыруға жататын Кеден одағы мен Бірыңғай экономикалық кеңістікке мүше мемлекеттердің нормативтік құқықтық актілерінің тізбесі туралы» шешім.

	 
///
	 

	Шағын құрамдағы кездесу барысында сауда-экономика, қаржы-инвестиция, көлік-коммуникация және ауыл шаруашылығы салаларындағы екіжақты ынтымақтастықты жандандыру мәселелері талқыланды.

	Мемлекет басшылары екі елдің әртүрлі өңірлік және халықаралық ұйымдар аясындағы өзара іс-қимылына көңіл бөліп, халықаралық күн тәртібінің өзекті мәселелері жөнінде де пікір алмасты.

	Қазақстан Президенті Бахрейн Королінің алғашқы ресми сапары екіжақты қарым-қатынастарды нығайтуға өз үлесін қосатындығына сенім білдірді.

	– Мен 1997  жылы Бахрейнге сапарым барысында Сіздің әкеңіз Иса ибн Салман Әл-Халифамен жемісті келіссөздер өткіздім. Сіздің өңірде де, біздің  өңірде де түрлі өзгерістер болып жатыр. Сауда-экономикалық ынтымақтастықтың маңызды мәселелерін талқылау және бірлескен бизнес-форум өткізу біздің қарым-қатынастарымызға оң әсер ететініне сенімдімін, – деді Мемлекет басшысы.

	Хамад бен Иса Әл-Халифа Қазақстанның Бахрейнмен және жалпы Парсы түбегі өңірімен ынтымақтастығы артып келе жатқанын айта келіп, елімізге келуге жасалған шақыртуға және көрсетілген қонақжайлыққа ризашылығын білдірді.

	Кеңейтілген құрамдағы кездесуде Нұрсұлтан Назарбаев екі елдің арасындағы қатынастарды жаңа деңгейге шығару үшін тараптардың күш-жігер жұмылдыратынын атап өтті.

	– Сізбен бірге Астанаға келген үлкен делегация біздің елмен ынтымақтастықтың болашағына сенімділікті көрсетеді. Қазақстан Бахрейн Корольдігін Парсы түбегі елдерінің ішіндегі маңызды әріптестерінің бірі санайды. Біз экономикалық әлеуетімізді жүзеге асыру үшін бар күш-жігерімізді жұмсайтынымызға сенімдімін. Біздің елдерімізге ортақ нәрселер көп. Екі елдің де Тәуелсіздік күні 16 желтоқсан екені атап өтерлік, – деді Қазақстан Президенті.

	Мемлекет басшысы Бахрейннің тарихи тұрғыдан қысқа мерзімнің ішінде индустриялық дамыған жетекші елдің біріне айналғандығына назар аударды.

	– Бұл жетістік Сіздің халық алдындағы  зор жеке еңбегіңіз болып табылады. Корольдік мұсылман әлеміндегі ірі қаржы және исламдық банкинг орталығына айналды. Қазақстан да Тәуелсіздіктің барлық кезеңінде жоғары қарқынмен дамып келеді. Мысалы, 1992 жылы елдің ішкі жалпы өнімі небәрі 2,5 млрд. доллар болса, 2013 жылы бұл көрсеткіш 220 миллиардқа дейін жетті. Біз еліміздің 2050 жылға дейінгі даму стратегиясын қабылдадық және индустриялық-инновациялық даму бағдарламасын іске асырудамыз, – деді Нұрсұлтан Назарбаев.  

	Сонымен бірге Қазақстан Президенті екіжақты сауданың көрсеткіші онша жоғарғы еместігіне назар аудара келіп, Хамад бен Иса Әл-Халифаның сапары ынтымақтастықты одан әрі дамытуға айтарлықтай ықпал етуі тиістігін атап өтті.

	Өз кезегінде Бахрейн Королі осы сапары екіжақты қарым-қатынастарды нығайтуда маңызды қадамға айналатынына сенімін білдірді.

	– Біз Қазақстанмен тығыз ынтымақтастыққа мүдделіміз. Қарым-қатынастарымызды дамыту – біз үшін ортақ міндет. Біз дипломатия, азық-түлік қауіпсіздігі, ауыл шаруашылығы, қаржы, инвестиция және білім беру салаларында қол қойылған өзара түсіністік туралы меморандумдарға қанағаттанушылық білдіреміз, – деді Хамад бен Иса Әл-Халифа.        



///Консультативтік кездесу аясында Орталық Азия елдерінің басшылары Қасым-Жомарт Тоқаев, Садыр Жапаров, Эмомали Рахмон, Гурбангулы Бердімұхамедов және Шавкат Мирзиёев ұлттық тауарлар көрмесін аралады.
Көрмеде экономиканың түрлі саласындағы идеялар, технологиялар, инновациялар, өнеркәсіптік және өндірістік жабдықтар мен өнімдер таныстырылды. Іс-шараның басты мақсаты – инновациялық технология саласындағы жетістіктерді көрсетуге жағдай жасау, тәжірибе алмасу және Орталық Азия елдерінің серіктестерімен тиімді ынтымақтастық орнату. 
Сондай-ақ Қазақстан, Қырғызстан, Тәжікстан, Түрікменстан және Өзбекстан президенттері аймақ елдерінің ұлттық тағамдары халықаралық фестивалінің қонағы болды. 
Шара соңында мемлекеттер басшылары бес елден келген өнер шеберлерінің концертін тамашалады.














/// 
Қазақстан Президентінің атына жаңа үйге қоныстанған азаматтардан алғысқа толы хаттар келіп түсті.
Авторлар өздеріне ең бір қиын сәттерде көрсетілген көмектің маңыздылығын атап өткен.
«Сол кезде, осыдан алты ай бұрын, біздің көпшілігіміз шын мәнінде баспанасыз қалдық. Жылдар бойы жинағанымызды, тірнектеп жүріп салған үй-жайымызды әп-сәтте лай басып, мүлде жарамсыз болып қалды. Көпшілігіміздің қолымызда шиеттей бала-шаға, қарттар бар еді», – делінген хатта.
Тұрғындар осындай жағдайда Мемлекет басшысы өздерін назарынан тыс қалдырмай, қол ұшын созғанын атап өткен.
«Біз ақшалай өтемақы алдық. Баспанасыз қалғандарды жатақханаларға, жалдамалы пәтерлерге орналастырды. Еліміздің барлық тарапынан жедел көмек ретінде дәрі-дәрмек, жылы киім, азық-түлік келе бастады. Сосын әкімдік қызметкерлері келіп, Сіздің тапсырмаңызбен біз үшін жаңа үйлер салынатынын айтқанда, жүрегімізді зор қуаныш кернеді», – деп жазады. авторлар.
Сонымен қатар олар орындауға бөлінген мерзімнің қысқа болуы себепті тапсырманы жүзеге асыру мәселесіне қатысты алаңдағандарын да айтқан.
«Бірақ бүгін, бұрынғымыздан әлдеқайда жақсы, жаңа, жылы әрі жайлы үйде отырып, алдағы суықта қайтеміз деген қорқыныштан арылған кезде алаңдаушылығымыз бекер болғанын түсіндік. Тағдырымызға Өзіңіз тікелей араласқан кезде күмәндануымыз негізсіз еді. Сіз өзіңіз үшін азаматтардың аман-саулығынан асқан маңызды міндет жоқ екенін тағы да дәлелдедіңіз», – делінген хатта.
***
Қарағанды облысы биыл көктемгі тасқын судан ең көп зардап шеккен өңірдің бірі болды. Табиғи апат салдарынан 449 үй тұруға жарамсыз деп танылып, 2017 отбасы зардап шекті. Облыста Мемлекет басшысының тапсырмасы аясында оларға көмек көрсету жөніндегі жұмыстар ұйымдастырылды. Атап айтқанда, өтемақылар уақтылы төленді, ал 5 мамырда жаңа үйлер құрылысы басталды. 
///Кездесу барысында Қазақстан Президентіне еліміздің Қарулы Күштерінің қазіргі ахуалы, сондай-ақ оны одан әрі дамытудың басым бағыттары жөнінде мәлімделді.
Н.Ермекбаев Мемлекет басшысына жауынгерлік дайындық деңгейін арттыру, армияны қару-жарақпен қамтамасыз ету және әскери қызметшілерді әлеуметтік қамсыздандыру мәселелерін шешу ісіне байланысты атқарылып жатқан шаралар жөнінде баяндады. Сонымен қатар, Қорғаныс министрі бітімгершілік миссия құрамындағы қазақстандық контингенттің қызметіне тоқталды.
Соңында Елбасы бірқатар нақты тапсырма берді.

///
	 

	Мемлекет басшысы «Наполеон. Өмір, Аңыз» көрмесінде болып, Астанада алғаш рет ұсынылып отырған Наполеон Бонапарт дәуірі мәдени мұрасының бірегей экспонаттарын көрді.   

	Көрме Қазақстандағы Франция маусымы аясында өтті. Іс-шараны Ұлттық мұражайлар бірлестігі мен Үлкен сарай, сондай-ақ Францияның Қазақстан Республикасындағы Елшілігінің бастамасы бойынша Наполеон қоры ұйымдастырды. Көрмеге Наполеон дәуіріндегі өнер туындылары мен қолжазбаларды қосқанда 300-ге жуық экспонат қойылған.

///Кездесу барысында Мемлекет басшысына Еуразиялық даму банкінің атқарған жұмыстарының нәтижелері мен орта мерзімдегі жоспарлары туралы, сондай-ақ алдағы кезеңге арналған макроэкономикалық болжамдары жөнінде мәлімет берілді. Банк сарапшылары Қазақстандағы экономикалық өсімнің оң қарқыны Еуразиялық экономикалық одаққа мүше елдермен салыстырғанда ең жоғары деңгейде болады деп болжап отыр.
Сонымен қатар Қасым-Жомарт Тоқаев Еуразиялық даму банкінің 2022-2026 жылдарға арналған Стратегиясының негізгі бағыттарымен танысты. Атап айтқанда, Николай Подгузов Президентке Қазақстан мен Еуразиялық экономикалық одаққа мүше басқа де елдердің әлеуметтік-экономикалық дамуына ықпал ететін маңызды мегажобалар туралы айтты.  
Банк «Солтүстік – Оңтүстік», «Еуропа – Батыс Қытай» көлік дәліздерін ашуға бағытталған жобаларды жүзеге асыруға, бірыңғай тауар өткізу желілерін құруға және Орталық Азия су-энергетикалық кешенін жаңғыртуға көмектесуге ниетті. Еуразиялық даму банкі аталған жобаларға 1,2 миллиард доллар көлемінде инвестиция құюды жоспарлап отыр. Жалпы банк 2026 жылға дейін Қазақстан экономикасына кем дегенде 3,8 миллиард доллар инвестиция салуға ниетті.  
Мемлекет басшысы Еуразиялық даму банкінің интеграциялық үдерістерді дамытудағы белсенді рөлін атап өтіп, Қазақстанға және Еуразиялық экономикалық одаққа мүше басқа да елдерге қатысты жобаларды жүзеге асырудың маңызды екенін айтты. 
/// 
Елбасы гипермаркеттің сауда залдарын аралап, онда қойылған отандық тауарларды, соның ішінде бөлшек сауда кәсіпорны аумағында өндірілетін өнімдерді көрді.
Сондай-ақ Нұрсұлтан Назарбаевқа өндірісте қолданылатын технологиялар мен кәсіпорынның одан әрі дамуы жөнінде баяндалды.
Бұдан бөлек, Қазақстан Президенті жергілікті тамақ өнімдерін өндірушілермен және облыстың шағын және орта бизнес өкілдерімен кездесті.
Әңгіме барысында Мемлекет басшысы отандық өндірісті қолдау және Қазақстан тауарларының халықаралық нарықтағы бәсекеге қабілеттілігін арттыру үшін мемлекет күш-жігер  жұмсап отырғанын атап өтті.
***
Гипермаркетте 250-ден аса компанияның өнімі қойылған, соның 137-сі – қазақстандық өндірушілер болса, 45-і Павлодар қаласы мен облысының компаниялары. Гипермаркеттегі отандық өнімдердің үлесі барлық тауар ассортиментінің 60 пайызын құрайды. 




/// 
Жиналғандарға арнаған сөзінде Қазақстан Президенті бір ай бұрын Қазақстан ғарышкерінің халықаралық экипаж құрамында алғашқы 10 күндік ғарыш сапарына ұшқанын атап өтті.
Айдын Айымбетов тәуелсіз Қазақстанның үшінші ғарышкері атанды. Мен еліміздің бағындырған жаңа жетістігімен бүкіл халқымызды құттықтаймын. Біздің қазіргі заманғы тарихымыздағы осы ұлы оқиғаға кәсіби тұрғыдан үлесін қосқандардың бәріне алғыс айтамын. Ресейлік серіктестер мен басшыларға, сондай-ақ экспедицияның шетелдік мүшелеріне айрықша ризашылық білдіремін, – деді Мемлекет басшысы
Нұрсұлтан Назарбаев ғарышты игеру әрқашан адамзаттың ең аңсарлы арманының бірі болғанын атап өтті.
Бүгінде бұл – барлық жер шары тұрғындарының ең биік миссиясы. Біздер, қазақстандықтар байтақ жерімізде бүкіләлемдік ғарыш айлағы – Байқоңырда алпыс жыл бойы жұмыс жүргізіліп келе жатқанын мақтан етеміз. Ғарышкерлерді Жер жүзі осы жерден, Қазақстаннан шығарып салады. Адамзаттың ғалам туралы танымын кеңейтетін күрделі экспедициялардан кейін оларды осында қарсы аламыз. Ғарышқа ұшқан жарты ғасырдан астам уақыт ішінде 38 елдің 545 ғарышкері ғарыш кеңістігінде болып қайтты. Сол елдердің қатарында Қазақстан да бар. А.Айымбетовтің сәтті сапары еліміздің ғарыш жылнамасының жаңа парағын ашты, – деді Қазақстан Президенті.
Мемлекет басшысы біздің республикамыз әлем бойынша ғарыш кеңістігін бағындырған азаматтарының саны үшеуден кем емес 9 елдің бірі болғанына назар аударды
Бұл – Күн жүйесінің кеңістігін зерттеу және игеру ісіне өзге елдермен бірге атсалысып отырған Қазақстанның ғарыштық болашағы үшін жасалған жаңа қадам. Жердің тартылыс күшін еңсеруге ұмтылыс адамның ең ұлы ерлігінің бірі болды, солай болып қала береді. Ол ең батыл әрі лайықтының ғана қолынан келеді. Осындай батырдың бірі біздің үшінші ғарышкеріміз А.Айымбетов болып отыр. Сондықтан мен оған Халық Қаһарманы және «Қазақстанның ғарышкер-ұшқышы» атағын, сондай-ақ Алтын жұлдыз бен «Отан» орденін беру туралы Жарлыққа қол қойдым. Осы ең жоғары марапаттар оның Қазақстан халқының игілігі үшін жасаған ерлігін айғақтайды, – деді Нұрсұлтан Назарбаев.
Қазақстан Президенті жаңа Халық Қаһарманы А.Айымбетов енді еліміздің көрнекті батыр-ғарышкерлері қатарында болатынын айтты.
Біздің тұңғыш ғарышкеріміз Тоқтар Әубәкіровтің 24 жыл бұрынғы ғарышқа сапары Қазақстан Тәуелсіздігінің алтын бастауы болды. Осы ұшуды жүзеге асыру үшін қаншама қиындықтарды еңсеруге тура келгені есімізде. Екінші ғарышкеріміз Талғат Мұсабаев – жалпы жиынтығы 341 тәулікке созылған 3 ғарыш экспедициясына қатысты. Ол – ашық ғарыш кеңістігіне 8 рет шығып, 42 сағаттан астам уақыт болған тұңғыш қазақ. Талғат Мұсабаев – Қазақстан мен Ресейдің ғарыш саласындағы ынтымақтастығының, халықтарымыздың мәңгілік достығы мен тату көршілестігінің символы, – деді Мемлекет басшысы.
Нұрсұлтан Назарбаев А.Айымбетовтің Қазақстанның ғарыштық зерттеулерінің бесінші бағдарламасын жүзеге асырғанын атап өтті.
Салмақсыздық жағдайында «кулонды кристалл» алу жөніндегі зерттеулер жүргізілді. Елдің экологиялық проблемалары бар өңірлерін, ең алдымен Аралды мониторингтеу және суретке түсіру жұмыстары жасалды. Бірқатар маңызды сынақтар денсаулық сақтау саласына қатысты болды, – деді Қазақстан Президенті.
Мемлекет басшысы Қазақстан ғарышкерінің бұл сапары ұлттық экономиканың инновациялық ғарыштық саласын дамытудың жаңа кезеңінің бастауы болғанына назар аударды.
Атап айтқанда, Астанада бүгінде ғарыш аппараттарын құрастыру-сынау кешені салынуда, ол жер серіктерін жобалау, құрастыру және сынау жөнінен ТМД-да баламасы жоқ жоғары технологиялы кәсіпорын болады.
Сонымен қатар, 2014 жылы жоғары дәлдіктегі жерсеріктік навигация жүйесінің жердегі инфрақұрылымы қалыптасты, ғылыми-технологиялық мақсаттағы ғарыш жүйесін жобалау жұмыстары аяқталуда. Қазақстанның ғарыш саласына қажетті кадрларды даярлау, қайта даярлау және біліктілігін көтеру жүйесі құрылды, ол ғарыш мамандықтары бойынша студенттерді Қазақстанның жоғары оқу орындарында, сондай-ақ «Болашақ» бағдарламасы арқылы шетелдерде оқыту ісін қамтиды.
Нұрсұлтан Назарбаев Қазғарыштың ғылыми мекемелері өткен төрт жыл ішінде 37 ғылыми-зерттеу жобасын жүзеге асырып, өнертабыс үшін 5 патент алғанына тоқталды.
Соңында Мемлекет басшысы еліміздің жаңа Халық Қаһарманы Айдын Айымбетовті ең жоғарғы мемлекеттік наградасымен құттықтап, өзіне жүктелген міндетті оның табысты орындағанын айтты.  
А.Айымбетов өзінің сапары Нұрсұлтан Назарбаевтың қамқорлығы мен қолдауының арқасында жүзеге асқанын айтып, Елбасыға алғысын білдірді.
Мен үшін бүгін өмірімдегі ең бақытты әрі толқулы күн болды. Өйткені, мен Президенттің қолынан Отанымның ең жоғарғы наградасын алдым. Мен сіздің тапсырмаңызбен 1998 жылдан бері ғарышқа ұшуға дайындалдым. Халықаралық экипаж құрамында Қазақстанның атынан өкілдік ету мен үшін биік мәртебе, – деді Қазақстан ғарышкері.
Ол сондай-ақ өзіне жүктелген міндеттердің орындалғаны туралы баяндады.
Ұшу сапары барысында Қазақстанның ғарыштық зерттеу бағдарламалары іске асырылды. Қазғарыштың ғылыми бағдарламасы бойынша Арал және Каспий теңіздеріне мониторинг жасалды. Сондай-ақ микрогравитация жағдайында микробөлшектердің физикалық қасиеттері зерттелді. Мұның бәрін біздің ғалымдарымыз термоядролық энергетика, плазмалық медицина, нанотехнология және тамақ өнеркәсібінде пайдаланатын болады. Кейін олар Қазғарыш пен халықаралық ғарыштық ынтымақтастық аясында жалғасады, – деді А.Айымбетов.
Қазақстан ғарышкері өзінің бар күш-қуатын, білімі мен тәжірибесін еліміздің ғарыш саласын одан әрі дамытуға жұмылдыратынына сендірді.
Соңында А.Айымбетов Нұрсұлтан Назарбаевқа халықаралық ғарыш стансасы бортында планетамызды 150 реттен астам айналып шыққан Мемлекеттік туымызды табыс етті. 






///Келіссөз барысында Мемлекет басшысы Түрікменстан Президентінің сапары елдеріміз арасындағы дипломатиялық қатынастың 25 жылдығымен тұспа-тұс келгенін атап өтті.  
– Біздің қатынасымыз ширек ғасырда өзара сенім және қолдаудың негізінде қалыптасты. Түрікменстан – Қазақстанның өңірдегі маңызды серіктесі әрі одақтасы. Екі елдің халқы бір-бірімен бауырлас әрі тату көрші. Бізді ғасырлар қойнауынан жалғасып келе жатқан ортақ тарихи тамыр, тіл мен дін байланыстырады, – деді Қазақстан Президенті.
Нұрсұлтан Назарбаев жекелеген бағыттар, соның ішінде көлік-транзит және энергетика салалары бойынша екіжақты ынтымақтастықтың дамып келе жатқанын атап өтіп, бұл ретте басқа да салалардың зор перспективасы бар екеніне назар аударды. 
– Бүгін біз Қазақстан мен Түрікменстан арасындағы стратегиялық серіктестік туралы аса маңызды шартқа қол қоямыз. Осы келісімнің арқасында қатынастарымыз дамудың жаңа кезеңіне өткелі тұр. Біз елдеріміз арасындағы шекараға қатысты барлық мәселені шешеміз. Шекараға қатысты түйткілді мәселелері мүлдем жоқ елдер біздің екі мемлекеттеріміз ғана болмақ, – деді Мемлекет басшысы.
Г.Бердімұхамедов өзінің Қазақстанға мемлекеттік сапары екі ел арасындағы ынтымақтастықты нығайта түсетініне сенім білдірді.
Екі ел президенттері халықаралық саясат, екіжақты ынтымақтастық, өңірлік өзара іс-қимыл, мәдени-гуманитарлық және әлеуметтік салалардағы ынтымақтастық мәселелерін талқылады.
– Қазақстан мен Түрікменстанның халықаралық аренада оң бедел мен рейтингке ие болып келе жатқанын ерекше атап өткен жөн. Біз бейбітшілік, тұрақтылық және қауіпсіздік мәселелері бойынша өз ұстанымымызды тек өңірде ғана емес, бүкіл дүние жүзінде БҰҰ мен ЕЫҚҰ сияқты халықаралық құрылымдармен бірге айқындап келеміз, – деді Г.Бердімұхамедов.
Сондай-ақ, кеңейтілген құрамдағы келіссөздер аяқталған соң Қазақстан мен Түрікменстан елдерінің басшылары бұқаралық ақпарат құралдары алдында мәлімдеме жасады.
Нұрсұлтан Назарбаев екі елдің Премьер-министрлерінің орынбасарлары төрағалық ететін Экономикалық ынтымақтастық жөніндегі үкіметаралық комиссия екіжақты ынтымақтастықтың негізгі міндеттеріне қол жеткізу барысында ерекше рөл атқаратынын атап өтті.
Қазақстан Президенті келіссіөздер барысында тараптар шарттық-құқықтық базаны жетілдіруге, кәсіпорындардың екі елдегі ірі инфрақұрылымдық жобаларға қатысуына, сондай-ақ транзит-көлік саласындағы өзара іс-қимылға назар аударғанын атап өтті.
– «Қазақстан – Түрікменстан – Иран» теміржолының іске қосылуын транзиттік-көліктік өзара іс-қимыл саласындағы тарихи оқиға деуге болады. Өзара тауар айналымын ұлғайту ісінде екі елдің кәсіпкерлері осы артықшылықты пайдалана білгені жөн, – деді Мемлекет басшысы.   
Нұрсұлтан Назарбаев келіссөздер барысында су-энергетика саласы және Аралды құтқаруға арналған халықаралық қор қызметін жандандыру мәселесі арнайы қозғалғанына назар аударды.
– Орталық Азиядағы шекаралас өзендердің су ресурстары ортақ игілік болып саналатынын тағы да мақұлдадық. Оларды орнымен пайдалану ондаған миллион адамның тағдырына әсер етеді. Биыл Аралды құтқаруға арналған халықаралық қорға төрағалық ету міндеті Түрікменстанға көшті, – деді Қазақстан Президенті.
Мемлекет басшысы екі ел президенттерінің күн тәртібіндегі халықаралық және өңірлік өзекті тақырыптарды талқылағанын атап өтті.
Нұрсұлтан Назарбаев Түрікменстан Президентін Қазақстан Республикасына мемлекеттік сапарының соңына қарай бірінші дәрежелі «Достық» орденімен марапаттады.
***
Түрікменстан Президентінің Қазақстан Республикасына мемлекеттік сапарының қорытындысы бойынша мынадай құжаттар қабылданды:
– Қазақстан Республикасы Президенті мен Түрікменстан Президентінің бірлескен мәлімдемесі;
– Қазақстан Республикасы мен Түрікменстан арасындағы Стратегиялық серіктестік туралы шарт;
– Қазақстан Республикасы мен Түрікменстан арасындағы Қазақстан-Түрікменстан мемлекеттік шекарасын белгілеу туралы келісім;
– Қазақстан Республикасының Үкіметі мен Түрікменстанның Үкіметі арасындағы Қазақстан-Түрікменстан үкіметаралық комиссиясы туралы келісім;
– Қазақстан Республикасының Үкіметі мен Түрікменстанның Үкіметі арасындағы Құпия ақпараттарды өзара сақтау туралы келісім;
– Қазақстан Республикасы Сыртқы істер министрлігі мен Түрікменстан Сыртқы істер министрлігі арасындағы 2017-2018 жылдарға арналған ынтымақтастық жөніндегі бағдарлама;
– Қазақстан Республикасы Қаржы министрлігі мен Түрікменстан Қаржы министрлігі арасындағы қылмыстық жолмен түскен кірістерді заңдастыруға (жылыстатуға), терроризмді қаржыландыруға қарсы күрес саласындағы өзара іс-қимыл туралы келісім;
– Астана мен Ашхабад арасында бауырластық байланыс орнату туралы келісім;
– Қазақстан Республикасының «Атамекен» ұлттық кәсіпкерлер палатасы мен Түрікменстанның Сауда-өнеркәсіп палатасы арасындағы ынтымақтастық туралы келісім.





/// 
Мемлекет басшысы медициналық палаталарды аралап, орталық қызметінің негізгі бағыттарымен танысты.
Сонымен қатар Қазақстан Президенті еңбек ұжымы өкілдерімен және облыстың медицина қызметкерлерімен әңгімелесті.
Нұрсұлтан Назарбаев халықтың тұрмысын жақсарту үшін денсаулық сақтау саласын дамытудың маңыздылығына тоқталды.
– Өткен жылдар ішінде Қазақстанда 1300 денсаулық сақтау нысаны салынды. Соның арқасында 10 жылда өмір сүру ұзақтығы 72 жасқа дейін ұзарды. Дағдарысқа қарамастан, 1 қаңтардан бастап біз медицина қызметкерлерінің еңбекақысын 28 пайызға көтердік. Бұл орталықтың мемлекет-жекеменшік серіктестігі арқылы салынғаны өте маңызды, мен бұл бағытты қолдаймын. Жұмысқа қажетті жағдай жасалуда, ал дәрігерлер елдің игілігіне қызмет ету үшін өз біліктіліктерін арттыруы тиіс, – деді Мемлекет басшысы.
Мекеме қызметкерлері денсаулық сақтау саласын дамытуға көңіл бөліп отырғаны үшін Нұрсұлтан Назарбаевқа алғыс айтты, сондай-ақ таяу уақыттары Қазақстан Президентінің тапсырмасымен салынған жаңа перинатальдық орталықтың ашылуы жоспарланып отырғанын хабарлады.
Соңында Нұрсұлтан Назарбаев жиналғандарға табыс пен бақ-береке тіледі.
***
Медициналық мекеме елдегі 25 аппараты бар ірі диализдік орталық болып саналады және бүйрек қызметінің жеткіліксіздігінен зардап шегіп отырған науқастарға толық нефрологиялық көмек көрсетуге мамандандырылған.  



///
	 

	16 сәуірде Қазақстан Республикасы Ұлттық Банкінің 2013 жылғы есебі қаралатын кеңес өтеді деп жоспарланып отыр.

	17 сәуірде Нұрсұлтан Назарбаев саяси мемлекеттік қызметшілердің ант беру рәсіміне қатысады деп күтілуде.

	18 сәуірде Мемлекет басшысы «Қазақстан – 2050» Стратегиясы: бейбітшілік, руханият және келісім мәдениеті» тақырыбына арналған Қазақстан халқы Ассамблеясының XXI сессиясының жұмысына қатысады.  
///Мемлекет басшысы «Болашақ» зауытының өндірістік нысандарын тікұшақпен аралап көрді.
Қазақстан Президентіне мұнай-газ саласының ахуалы мен оны дамыту перспективалары жөнінде баяндалды. Сонымен қатар, Мемлекет басшысына мұнай өңдеудің және тұрақтандырудың, сұйылтылған газды мұнайдан ажыратудың және тазалаудың, табиғи күкіртті өндірудің және оны сақтау мен тасымалдаудың технологиялық үдерістері таныстырылды.
Қасым-Жомарт Тоқаев өндіріс орнының Атырау қаласынан алыс емесін атап өтіп, қоршаған ортаны қорғауға ерекше көңіл бөлуге шақырды. Сонымен қатар, Мемлекет басшысы Қазақстан азаматтарының еңбек құқығын сақтаудың маңыздылығына тоқталды.
Қазақстан Президенті кәсіпорын ұжымын тәулігіне 370 мың баррель мұнай өңдеп, рекорд жаңартуымен құттықтады және мұнайшыларға табыс, бақ-береке тіледі.  







///
	 

	Кездесуде екіжақты ынтымақтастықты дамытудың кең ауқымды мәселелері, сондай-ақ интеграциялық бірлестіктер аясындағы экономикалық өзара ықпалдастық аспектілері қаралды.

	Нұрсұлтан Назарбаев өтіп бара жатқан жыл екіжақты қарым-қатынастарды нығайту үшін табысты болғанын атап өтті.

	– Біз XXI ғасырдағы ынтымақтастық туралы шартқа қол қойдық, бірқатар басқа да келісімдерге қол жеткіздік. Сонымен бірге, жоспарланған екіжақты құжаттарға, атап айтқанда, Әскери-техникалық ынтымақтастық туралы шартқа, Байқоңыр ғарыш айлағын бірлесіп пайдалану жөніндегі жол картасына, сондай-ақ Мұнай және мұнай өнімдерін тасымалдау саласындағы сауда-экономикалық ынтымақтастық туралы келісімге қол қойылғанын атап өткім келеді, – деді Қазақстан Президенті.

	Мемлекет басшысы Қазақстан тарапы қолдап отырған Еуразиялық экономикалық одақ құру үдерісінің маңыздылығына тоқталды.

	Бұған қоса, Нұрсұлтан Назарбаев Сочиде өтетін қысқы Олимпиадалық ойындарға табыс тіледі.

	Өз кезегінде В.Путин Қазақстан Президенті сапарының маңыздылығын және жүргізілген келіссөздердің жемісті болғанын атап өтті.

	– Тараптарымыз белсенді жұмыс істеді, бірқатар құжаттар дайындады. Соңғы кездесуімізден бергі уақытта едәуір түйткілді салалардағы, соның ішінде энергетика саласындағы, сондай-ақ «Байқоңыр» кешенін бірлесіп пайдалану жөніндегі екіжақты ынтымақтастығымызды тереңдетуге және оның аясын ұлғайтуға байланысты нақты мәселелер бойынша көп жұмыс атқарылды, – деді Ресей Президенті. 

	***

	Кездесу қорытындысы бойынша бірқатар екіжақты құжаттарға қол қойылды, олардың арасында:

	– Қазақстан Республикасы мен Ресей Федерациясы арасындағы әскери-техникалық ынтымақтастық туралы шарт;

	– «Байқоңыр» кешенін бірлесіп пайдалану жөніндегі 2014-2016 жылдарға арналған жол картасы;

	– Қазақстан аумағы арқылы Қытай Халық Республикасына ресейлік мұнайды тасымалдау саласындағы Қазақстан Республикасы Үкіметі мен Ресей Федерациясы Үкіметі арасындағы келісім; 

	– 2002 жылғы 7 маусымдағы мұнай транзиті туралы Қазақстан Республикасы Үкіметі мен Ресей Федерациясы Үкіметі арасындағы келісімге өзгерістер енгізу туралы хаттама;

	– 2010 жылғы 9 желтоқсандағы Қазақстан Республикасындағы мұнай және мұнай өнімдерін тасымалдау саласындағы Қазақстан Республикасы Үкіметі мен Ресей Федерациясы Үкіметі арасындағы сауда-экономикалық ынтымақтастық туралы келісімге өзгерістер енгізу туралы хаттама.

	Бұдан бөлек, Қазақстан мен Ресей арасындағы екіжақты қарым-қатынастарды дамытуға және тереңдетуге қосқан үлесі үшін Ресей Федерациясы Президенті Әкімшілігінің басшысы Сергей Иванов пен «Газпром» ААҚ басқарма төрағасы Алексей Миллер «Достық» орденімен марапатталды.

	  

/// 
Дж.Керри Нұрсұлтан Назарбаевқа Қазақстан Республикасы Президенті лауазымындағы жаңа мерзімінің басталуына байланысты ең жақсы тілектерін білдірді.
«АҚШ Қазақстанның Үкіметімен және халқымен қауіпсіздік, бақуаттылық, адам құқығы саласында, сондай-ақ Қазақстанда және өңірде демократиялық, тәуелсіз институттарды, азаматтық қоғамды дамытудағы ортақ мақсаттар бойынша бірге жұмыс істеуден үміттенеді. Біз халықтарымыздың арасындағы байланыстарды кеңейтуге бейілдіміз. АҚШ Қазақстанмен өңірлік және жаһандық қауіпсіздікті сақтаудағы стратегиялық серіктес ретінде, сондай-ақ Қазақстан көшбасшы болып табылатын ядролық таратпау саласында бірге жұмыс істеуге дайын. Біз бұдан әрі де Қазақстанның ел экономикасын әртараптандыру, өңірлік экономикалық ынтымақтастықты кеңейту жөніндегі ұмтылысына ықпал етуге дайынбыз», – делінген  жеделхатта. 
///
	Мемлекет басшылары отырысында Еуразиялық экономикалық одақ туралы шарт жобасымен, Армения Республикасының Кеден одағы мен Бірыңғай экономикалық кеңістікке қосылуының жол картасымен жұмыс барысы, сондай-ақ экономикалық интеграцияның бірқатар басқа да ағымдағы мәселелері қаралды. 

	Нұрсұлтан Назарбаев жыл соңында кездесіп, еуразиялық интеграциялық үдерістер аясында атқарылған жұмыс қорытындысын шығарудың игі дәстүрге айналғанын атап өтті.

	– Өтіп бара жатқан жыл кездесулерге толы болды, соның арқасында біз өзіміздің ортақ интеграциялық ісімізді табысты ілгерілетудеміз. Енді бір аптадан соң біз 2014 жылды – өте маңызды жылды қарсы аламыз. Біз келесі жылы Еуразиялық экономикалық одақ туралы шартқа қол қою міндетін алға қойдық және оны іске асыруға мақсатты түрде қадам басып келеміз, – деді Мемлекет басшысы.

	Сонымен қатар, Қазақстан Президенті Минскідегі қазан айындағы уағдаластықтарға қарамастан, Еуразиялық экономикалық одақ туралы шарт жобасының институттық та, функционалдық та бөлігі бойынша келісе алмаушылық әлі де сақталып отырғанын айтты.

	– Өкінішке қарай, Шарттың жекелеген баптарының мәтіндерін өзгерту,   оларды қарауда тараптар сарапшыларының асығыс режімде жұмыс жүргізуі және т.б. жайттар кездесті. Осының бәрі Шарттың жобасын қол қою үшін дайындау мерзімін ұзарта түсуде. Құжаттармен жұмысты ақтау үшін барлық күшті салу керек. Мәселен, сарапшылар әлі күнге дейін бірыңғай терминологиялық сөздік қалыптастырған жоқ. Шарттың саясатқа қатысты «бірыңғай», «келісілген», «үйлестірілген» тәрізді негізгі терминдері туралы ортақ түсіністік жоқ. Әзірге сарапшылар терминология жөнінде келісімге келе алмай жатқанда, бүкіл Шарт туралы сөз болуы мүмкін емес. Тым тәптіштеу мен бұл мәселелер жөніндегі пікірталасқа ұрынбас үшін біздің Үкіметтерімізге, ЕЭК Кеңесіне және сыртқы саясат ведомстволарына Шарт бойынша келісімді келесі жылғы наурызға дейін қамтамасыз етуді тапсыруды ұсынамын, – деді Нұрсұлтан Назарбаев.

	Мемлекет басшысы алдымен интеграция үшін іргетас дайындап алып, өзара ықпалдастықтың тереңірек түрлеріне содан кейін өту қажеттігін ескере отырып, кезеңділік қағидасын сақтауға назар аударды.

	– Осыған байланысты қазіргі кезеңде үйлестірілген немесе келісілген саясатқа, барлық қатысушыларды қызықтыратын салаларда ортақ нарық қалыптастыруға ден қойған пайдалырақ болар еді. Сауда саясаты біз бірыңғай саясатқа қол жеткізген бағыттарда, мысалы, үшінші елдерге қатысты, сөз жоқ, сақталуға тиіс. Ал бірақ басқа салаларда «бірыңғай саясат» және «бірыңғай нарық» түсініктерін қолданудың түгел қамтитын сипатына назар аудару артық деп санаймын, – деді Нұрсұлтан Назарбаев.

	Қазақстан Президенті құрылып жатқан Одақты саясиландыруға жол бермеу қажеттігіне ерекше тоқталды. 

	– Біз экономикалық одақ құрудамыз. Сондықтан Комиссияның міндеті – Шартқа экономикалық интеграция шегінен шығатын ережелерді қоспау. Шекараны қорғау, көші-қон саясаты, қорғаныс және қауіпсіздік жүйесі тәрізді бағыттар, сондай-ақ денсаулық сақтау, білім беру, ғылым, мәдениет, азаматтық, қылмыстық және әкімшілік істер бойынша құқықтық көмек мәселелері экономикалық интеграцияға жатпайды және Экономикалық Одақ форматына көшірілуі мүмкін емес. Бұл мәселенің барлығы ҰҚШҰ, ТМД аясындағы көптарапты келісімдер форматында да, екіжақты форматта да жақсы реттелген. Қылмыстық және әкімшілік тәртіп бұзушылықтар жөніндегі жауапкершілікті біріздендіру туралы мәселе көтерілуде, алайда бұл салалар таза ұлттық салалар, мемлекеттің ішкі саясатының мәні болып саналады және жүйеленген шарттан алынып тасталуға тиіс, – деді Мемлекет басшысы.

	Бұған қоса, Нұрсұлтан Назарбаев мемлекеттер басшылары және үкіметтер деңгейіндегі Жоғары кеңеске ұлтүстілік өкілеттіктерді беруге болмайтынын атап өтті.

	– Комиссия – ұлтүстілік орган. Біз интеграцияны ілгерілету үшін осыған бардық. Оның өкілеттігі қол қойылған шарттармен және келісімдермен нақты реттеледі әрі тек қана экономикалық салаға жатады. Біз Сіздермен бірге, мемлекеттер басшылары ретінде, Комиссия мүшелерін тағайындаймыз, біздің шешіміміз стратегиялық және ұйымдастырушылық сипатқа ие. Біз тапсырмалар береміз, Комиссияның іс-қимылын мақұлдаймыз және шарттарға қол қоямыз. Комиссия оларды орындайды, себебі ол – Жоғары органның тапсырмасы. Осы құрылымды сақтау қажет, – деді Қазақстан Президенті.

	Мемлекет басшысы Одақ туралы шарт оған мүше мемлекеттердің өзге елдер мен ұйымдармен арадағы халықаралық шарттарына нұқсан келтірмеуі тиістігін атап өтті.

	Сондай-ақ, Қазақстан Президенті Комиссияның жұмысының бұдан да тиімді жолға қойылуына, ЕЭК департаменттерінде біздің азаматтарымыздың теңдей өкілдік етуі мәселелесінің шешілуіне назар аударды.

	– Үнемі талқылып жүрген тағы бір мәселе – Комиссияға жаңа өкілеттіктер беру. Қазір ЕЭК өкілеттігін аса кеңейтудің қажеттілігі жоқ. Бұл жөнінде біз мамыр айында Астанада да, қазан айында Минскіде де сөйлескенбіз. Әйткенмен, Шарт жобасымен жұмыс барысында Комиссияның көптеген сәттерде өзіне қосымша өкілеттіктер алғысы келетін байқалады.  Комиссия қызметін бағалау тетіктері туралы мәселе қою әлдеқайда пайдалырақ болар еді деп ойлаймын. Қазақстан мен Ресейде мемлекеттік органдарды бағалау жүйесі енгізілген. Солардың негізінде ортақ әдістер әзірлеп, оны Комиссия қызметін бағалауға қолдануға болады, – деп атап өтті Нұрсұлтан Назарбаев.

	Сондай-ақ Мемлекет басшысы қабылданатын шешімдерге Алқа мүшелерінің жеке жауапкершілігін бекітуді ұсынды. Бұл халықаралық шенеуніктерді әр қадамын салмақтап, кез келген мәселеге обьективті қарауға мәжбүр етеді. 

	– Бұл нормаларды Шарт жобасына қазірден-ақ қосу керек немесе үкіметтерге бірлесіп жеке құжат әзірлеуді және оны кезекті отырысымызға ұсынуды тапсыру қажет. Жалпы алғанда, Қазақстанның берік, күшті әрі түрлі өзгерістерге икемді Экономикалық одақ құруға бейілді екенін тағы бір рет қуаттаймын. Мұндай одақ оған қатысушылардың барлығының мүдделерін ескергенде ғана қалыптасуы мүмкін. Сарапшылар біраз жұмыс атқарды, енді айтылған ескертулерді ескере отырып, бірлескен қызметті жалғастыру қажет, – деді Қазақстан Президенті.

	Соңында Нұрсұлтан Назарбаев Еуразиялық экономикалық одақ туралы Шартты мамырда қол қоюға әзірлеу сияқты ауқымды міндет қойылып отырғандықтан, келесі жылы жұмыстардың бұдан аз болмайтынын атап өтті.

	       



///Жиынға зиялы қауым, ардагерлер мен кәсіподақ ұйымдары және жастар өкілдері, мәслихат депутаттары, мемлекеттік қызметшілер қатысты. 
Мемлекет басшысы өңірдің елімізді өркендетуге қосқан үлесі мен даму ерекшеліктеріне тоқталды. 
– Қазақстанның дамуына оң ықпалын тигізетін маңызды өлкеге ерекше көңіл бөлінеді. Облыстың географиялық жағдайы, табиғи байлығы мен өндірістік базасы өңірдің өркендеуіне қолайлы. Бүгінде Ақжайық аймағы біраз салалар бойынша елеулі жетістіктерге қол жеткізіп отыр, – деді Қасым-Жомарт Тоқаев.
Қазақстан Президенті ауыл шаруашылығы әлеуеті жоғары өңірде агроөндірістік кешенді дамыту үшін Үкімет пен жергілікті әкімдікке тапсырма берді.
– Ет экспортының көрсеткіші өте жақсы. Дегенмен, осы саладағы еңбек өнімділігі төмендеген. Бұл мәселені Үкіметпен бірлесіп, жүйелі түрде шешу қажет, – деді Мемлекет басшысы.
Қазақстан Президенті облыста әлеуметтік нысандар мен тұрғын үй құрылыстарының қарқынын арттыруды тапсырды. 
– Шетелдік инвестиция есебінен екі бірдей алыс ауданның орталығына дене шынықтыру және сауықтыру кешенін салу жұмыстары басталды. Бұл – өте жақсы көрсеткіш. Әкімдікке Жастар жылы аясында барлық аудандарды осындай дене шынықтыру кешендерімен қамтамасыз етуді тапсырамын. Сонымен қатар, тұрғын үй құрылысының қарқынын арттыру қажет. Құрылыс барысын қатаң бақылауды облыс әкіміне тапсырамын. Әлеуметтік жағдайы нашар және тұрмысы төмен көпбалалы отбасыларды баспанамен қамтуды жүйелі түрде реттеу керек, – деді Мемлекет басшысы. 
Қасым-Жомарт Тоқаев өңірдегі ауызсу мәселесін шұғыл шешу қажеттігін атап өтті. 
– Таза ауызсу мәселесі әлі де өзекті болып отыр. Елді мекендердің 45 пайызы ғана орталықтандырылған таза ауызсумен қамтамасыз етілген. Облыс әкіміне Үкіметпен бірлесіп, 2020 жылы бұл көрсеткішті 80 пайызға дейін жеткізуді тапсырамын, – деді Қазақстан Президенті. 
Мемлекет басшысы аймақтың көлік-логистикалық әлеуетіне ерекше тоқталып, жергілікті жолдардың сапасын арттырудың маңызды екенін атап өтті. 
– Өңірдегі жол проблемасы әлі де күн тәртібінен түспей тұр. Облыстық маңызы бар жолдардың 70 пайызының сапасы сын көтермейді. Бұл азаматтардың күнделікті өмірінде қиындық туғызады, сонымен қатар, өңірдің экспорттық және транзиттік әлеуетін төмендетеді. Елбасының тапсырмасына сәйкес, Орынбор тас жолын жөндеу жұмыстары, оңтүстіктегі – Казталов, Жәнібек және Бөкей ордасы аудандарында жол құрылысы басталғанын білемін. Үкіметке жергілікті әкімдікпен бірлесіп, 2021 жылдың соңына дейін осы жұмыстарды аяқтауды тапсырамын. Бұл мәселе менің жеке бақылауымда болады, – деді Қасым-Жомарт Тоқаев. 
Мемлекет басшысы облыстағы тозығы жеткен электр желілеріне назар аударды.
– Облыстың электр желілері тозған. Сол себепті аудандарда жарықтың жиі сөнуі байқалады. Мұндай өзекті мәселелер шешілмей, инвестиция тарту және жаңа жұмыс орнын ашу туралы ойлауға бола ма? Осы проблемаларды Үкіметпен бірлесіп, жүйелі түрде шешуді қолға алу керек, – деді Қазақстан Президенті.
Қасым-Жомарт Тоқаев ашықтық пен жариялылықты одан әрі дамытуды тапсырды. 
– Барлық деңгейдегі әкімдер азаматтардың өтініштеріне дер кезінде, кідіріссіз жауап беруі қажет. «Ашық әкімдік» жобасы – осы үшін жасалған алғашқы қадам. Мемлекеттік органдардың жұмысы «қызмет үшін адам» емес, «адам үшін қызмет» қағидатына бейімделуі керек, – деді Мемлекет басшысы. 
Жиын соңында, Қазақстан Президенті еліміздің әлеуметтік-экономикалық және мәдени дамуына қосқан үлесі үшін «Стройкомбинат» жауапкершілігі шектеулі серіктестігінің директоры Б.Нұрбаевты, «Автокомбинат» жауапкершілігі шектеулі серіктестігінің директоры В.Голоуховты, Облыстық перинаталдық орталығының бас дәрігері Н.Дмитриенконы және Сырым ауданы Қ.Мырзалиев атындағы орта мектептің тарих пәнінің мұғалімі Г.Нұғманованы алғыс хаттармен марапаттады.
 







///Мемлекет басшысы Нұрсұлтан Назарбаев Лас-Вегас қаласында болған атыс салдарынан көптеген адамның қазаға ұшырағаны және зардап шеккені туралы хабарды зор күйзеліспен қабылдады.
«Біз осынау сын сағаттарда АҚШ халқымен бірге екенімізді жеткізгім келеді. Жеке өзімнің және барша Қазақстан халқының атынан қаза болғандардың туыстары мен жақындарына, сондай-ақ достас Америка Құрама Штаттарының халқына көңіл айтып, зардап шеккендердің тезірек сауығып кетуіне тілектестік білдіремін», – делінген жеделхатта.
///Қасым-Жомарт Тоқаев Жидебайға арнайы келіп, «Абай-Шәкәрім» мемориалдық кешені мен ақынның мұражай-үйінде атқарылған жұмыстармен танысты. Ұлы ақынның 175 жылдық мерейтойы аясында мемориалдық кешен мен Абайдың мұражай-үйі жөндеуден өтіп, заманауи талаптарға сай қайта жаңғыртылған. Кіре берісінен басталатын жаяу жүргіншілердің жолынан бастап кешеннің үстіне шығаратын жолға дейін гранит тас төселген. 200-ге жуық шырша түптері егіліп, амфитеатрдың төбесі күмбезделген және кіре беріс алаңға үлкен конструкциялық жобалар жасалған. Қазақстан Президенті атқарылған жұмыстарға оң бағасын беріп, мемориалдық кешен мен мұражай-үйіне естелікке кітаптар сыйлады.
Қасым-Жомарт Тоқаев қайта жаңғыртудан өткен «Сапар орталығын» аралап көріп, зияратшыларға қызмет көрсету орнының жұмысын жоғары бағалады.
Жалпы биылғы мерейтойға орай Абай ауданында ауқымды жұмыстар атқарылған. Оның ішінде ақынның кіндік қаны тамған Сырт Қасқабұлақта күрделі жөндеу жұмыстары жүргізіліп, кіре беріс жолына асфальт төселген. Абай су ішкен бұлақтың басы толығымен абаттандырылып, шырша, шынар ағаштары отырғызылып, ақынның 45 қара сөзі жазылған мәрмәр тастар қойылған. «Туғанда дүние есігін ашады өлең» деген стелла тұрғызылған. Сонымен қатар Құнанбай мен оның әулеті жерленген Ақшоқы қорымының аумағы кеңейтіліп, толығымен абаттандырылған. Ең бастысы елімізде тұңғыш рет ұлы Абайдың кемеңгер әкесі Құнанбайға арнап, оның өмірі мен қайраткерлік қызметін дәріптейтін Құнанбай музейі салынды. Музей іші заман талабына сай жабдықталған, конференция және экспозициялық залдармен жасақталған. Музейдің экспозициялық залына ұлылар мекенінің тарихынан, өнері мен мәдениетінен, тұрмыс-салтынан сыр шертетін құнды жәдігерлер, бағалы бұйымдар, тұрмыстық заттар қойылған.
 












///
	 

	Хат иесі өзінің өмірін медицина қызметкерлері сақтап қалғандығын айта отырып, денсаулық сақтау саласының тиімді дамып келе жатқаны үшін алғысын білдірген.

	«Аурудың алдын алу мақсатында тұрғындарды жаппай тексеру бағдарламасына орай, Есіл ауданының Ильинка кентінің медицина қызметкерлері бізде дәрігерлік тексеріс жүргізіп, оның барысында менде білінбей жүрген жүрек ауруы бар екенін анықтады. Мені Петропавл қаласына жеткізіп, онда Кардиологиялық орталықтың тәжірибелі дәрігері Д.Тё сәтті ота жасады», – делінген хатта.

	Соңында хат авторы өзінің сауығып кеткенін, көңіл-күйі жақсы екенін айтқан.
///Құрметті қазақстандықтар!
 
Баршаңызды Алғыс айту күнімен шын жүректен құттықтаймын!
Елбасы белгілеген бұл мейрам – өзара құрмет пен сенімнің, мейірім мен ізгіліктің мерекесі.
Қазақ жұрты қиын-қыстау кезеңде амалсыз қоныс аударған миллиондаған адамның құтты мекеніне айналды. Олардың өздері де, ұрпақтары да жерімізден пана тауып, өсіп-өніп, Қазақстанның дамуына зор үлес қосты.
Бұл күні біз елді өркендететін тату тіршілік пен жарасымды сыйластық жолындағы ниетіміздің тоғысқаны үшін бір-бірімізге алғыс айтамыз.
Тәуелсіздік кезеңіндегі табыстарға береке-бірліктің арқасында ғана қол жеткіздік. Бұл – егемен еліміздің баға жетпес байлығы.     
Сондықтан бұл қастерлі құндылықтар әрдайым айнымас темірқазығымыз болып қала береді. Ішкі саяси тұрақтылық – әрбір қазақстандықтың зор жауапкершілік пен белсенділік танытуының нәтижесі.
Еліміздің барлық азаматтарына Қазақстанды дамытуға қосқан өлшеусіз үлесі үшін шынайы ризашылығымды білдіремін.
Әр отбасына амандық пен игілік тілеймін!
///Кездесу барысында тараптар екі елдің сауда-экономика және инвестиция салаларындағы қарым-қатынастарының қазіргі жағдайы мен даму перспективаларын талқылады.
Мемлекет басшысы Сауда министрінің бұл сапары АҚШ-тың Орталық Азия өңірімен ынтымақтастықты дамытуға мүдделі екенін айқын аңғартатынын, сондай-ақ өзара экономикалық байланыстарды нығайтуға септігін тигізетінін айтты.
Нұрсұлтан Назарбаев биылғы қаңтар айындағы АҚШ-қа ресми сапары барысында жоғары деңгейде өткен кездесулердің нәтижелеріне тоқталды.
– Кездесуде Президент Дональд Трамппен өзара түсіністікке қол жеткіздік. Қазақстан мен Америка арасындағы қарым-қатынастар кеңейтілген серіктестік деңгейіне көтерілді. Бұл туралы тиісті мәлімдемеге қол қойылды. Мен ресми сапар барысында АҚШ-тың «бизнес капитандарының» үлкен тобымен кездестім. Бірлескен бизнес-форумда жалпы құны 7 миллиард АҚШ доллары болатын түрлі 27 коммерциялық құжатқа қол қойылды. Бүгінде елдеріміз арасындағы сауда көлемі 2 миллиард АҚШ долларына жетті. Биыл бұл көрсеткіш 30 пайызға өсті, – деді Қазақстан Президенті.
Сонымен қатар, Мемлекет басшысы екі ел арасындағы ынтымақтастықтың даму тарихына тоқталып, Қазақстан тәуелсіздігінің алғашқы жылдарында қол қойылған келісімдер жөнінде айтты.
– Қазақстан ядролық қарудан бас тартып, әлемдегі ірі ядролық полигонды жапқан соң, біз Президент үлкен Джордж Бушпен ынтымақтастық жөнінде бірінші келісімшартқа қол қойдық. Сол кезде «Шеврон» компаниясы біздің елде жұмыс істеуге ниет білдірді. Бұл компания жұмысының тарихы Қазақстанда бизнес жүргізудің қаншалықты табысты болатынын айқын көрсетеді, – деді Қазақстан Президенті.
Мемлекет басшысы бүгінде Қазақстанның көпвекторлы саясат жүргізіп отырғанын және серіктес елдердің бәрімен тату қарым-қатынас орнатқанын атап өтті.
Уилбур Росс Нұрсұлтан Назарбаевқа кездесуге мүмкіндік туғызғаны үшін ризашылық білдіріп, Астананы көрген кездегі әсері жөнінде әңгімеледі.
– Мен Қазақстанға бірінші рет келіп отырмын. Әуежайдан келе жатып, Астананың сәулетіне тамсана қарадым. Сіздерде құрылыс жұмыстары қарқынды жүргізілуде әрі экономикаларыңыз да қарыштап дамып келеді, – деді АҚШ-тың Сауда министрі.
Сондай-ақ, У.Росс Астанаға өзімен бірге Қазақстанмен сауда-экономикалық қатынастарды дамытуға ниет білдірген америкалық 16 компанияның делегациясы келгенін атап өтті.
АҚШ-тың Сауда министрі Қазақстан Президентіне АҚШ Президенті Д.Трамптың ізгі тілегін жеткізіп, екі мемлекет арасындағы ынтымақтастықты одан әрі нығайтып, кеңейте түсуге мүдделі екенін айтты.




//////
	 

	Кездесуде екіжақты ынтымақтастықты дамытудың кең ауқымды мәселелері, сондай-ақ интеграциялық бірлестіктер аясындағы экономикалық өзара ықпалдастық аспектілері қаралды.

	Нұрсұлтан Назарбаев өтіп бара жатқан жыл екіжақты қарым-қатынастарды нығайту үшін табысты болғанын атап өтті.

	– Біз XXI ғасырдағы ынтымақтастық туралы шартқа қол қойдық, бірқатар басқа да келісімдерге қол жеткіздік. Сонымен бірге, жоспарланған екіжақты құжаттарға, атап айтқанда, Әскери-техникалық ынтымақтастық туралы шартқа, Байқоңыр ғарыш айлағын бірлесіп пайдалану жөніндегі жол картасына, сондай-ақ Мұнай және мұнай өнімдерін тасымалдау саласындағы сауда-экономикалық ынтымақтастық туралы келісімге қол қойылғанын атап өткім келеді, – деді Қазақстан Президенті.

	Мемлекет басшысы Қазақстан тарапы қолдап отырған Еуразиялық экономикалық одақ құру үдерісінің маңыздылығына тоқталды.

	Бұған қоса, Нұрсұлтан Назарбаев Сочиде өтетін қысқы Олимпиадалық ойындарға табыс тіледі.

	Өз кезегінде В.Путин Қазақстан Президенті сапарының маңыздылығын және жүргізілген келіссөздердің жемісті болғанын атап өтті.

	– Тараптарымыз белсенді жұмыс істеді, бірқатар құжаттар дайындады. Соңғы кездесуімізден бергі уақытта едәуір түйткілді салалардағы, соның ішінде энергетика саласындағы, сондай-ақ «Байқоңыр» кешенін бірлесіп пайдалану жөніндегі екіжақты ынтымақтастығымызды тереңдетуге және оның аясын ұлғайтуға байланысты нақты мәселелер бойынша көп жұмыс атқарылды, – деді Ресей Президенті. 

	***

	Кездесу қорытындысы бойынша бірқатар екіжақты құжаттарға қол қойылды, олардың арасында:

	– Қазақстан Республикасы мен Ресей Федерациясы арасындағы әскери-техникалық ынтымақтастық туралы шарт;

	– «Байқоңыр» кешенін бірлесіп пайдалану жөніндегі 2014-2016 жылдарға арналған жол картасы;

	– Қазақстан аумағы арқылы Қытай Халық Республикасына ресейлік мұнайды тасымалдау саласындағы Қазақстан Республикасы Үкіметі мен Ресей Федерациясы Үкіметі арасындағы келісім; 

	– 2002 жылғы 7 маусымдағы мұнай транзиті туралы Қазақстан Республикасы Үкіметі мен Ресей Федерациясы Үкіметі арасындағы келісімге өзгерістер енгізу туралы хаттама;

	– 2010 жылғы 9 желтоқсандағы Қазақстан Республикасындағы мұнай және мұнай өнімдерін тасымалдау саласындағы Қазақстан Республикасы Үкіметі мен Ресей Федерациясы Үкіметі арасындағы сауда-экономикалық ынтымақтастық туралы келісімге өзгерістер енгізу туралы хаттама.

	Бұдан бөлек, Қазақстан мен Ресей арасындағы екіжақты қарым-қатынастарды дамытуға және тереңдетуге қосқан үлесі үшін Ресей Федерациясы Президенті Әкімшілігінің басшысы Сергей Иванов пен «Газпром» ААҚ басқарма төрағасы Алексей Миллер «Достық» орденімен марапатталды.

	  

///
	 

	Өз хатында Б.Сапарбаев ауыл шаруашылығын жаңғырту мәселесіне баса назар аудара келіп, «Қазақстан – 2050» Стратегиясында» белгіленген міндеттердің өңірде іске асыруы туралы баяндаған.

	Атап айтқанда, Шығыс Қазақстан облысының әкімі өсімдік өнімдері өндірісін ұлғайту жөніндегі шаралардан хабардар еткен. Мысалы, ауыл шаруашылығы дақылдарының егістік алқабы 77,6 мың гектарға, негізгі майлы және жем-шөп дақылдарының егістік алқабы 62,8 мың гектарға ұлғайтылған. 370 мың гектар алқапта ылғал сақтау технологиясы енгізілген, құны 3,5 млрд. теңге болатын 340-тан астам ауылшаруашылық техникасы сатып алынған.

	Мемлекеттік қолдау шаралары арқасында өңірде бір миллион тоннадан астам астық жиналды, бұл ұн, нан және нан өнімдеріне деген облыс тұрғындары сұранысын толық өтеуге мүмкіндік береді. Қазіргі уақытта Шығыс Қазақстанда майлы дақылдардың жиын-терін жұмысы жүріп жатыр, оның түсімі гектарына 11,4 центнерді құрайды.

	Б.Сапарбаев өңірдегі ауыл шаруашылығы өнімдерінің экспорты биылғы 8 айда 4,7 миллиард теңгеге жеткенін, ал бұл көрсеткіш 2012 жылы 2,6 миллиард теңге болғанын атап өткен.

	Хат соңында Шығыс Қазақстан облысы әкімі өңірдің ауыл шаруашылығы саласының еңбеккерлері еліміздің агроөнеркәсіп кешенін жеделдете дамыту үшін барлық күш-жігерін жұмсайтынына сенім білдірген.
///Мемлекеттер басшылары бейресми кездесу барысында елдер арасындағы, соның ішінде сауда-экономикалық және мәдени-гуманитарлық салалардағы ынтымақтастықтың өзекті мәселелерін талқылады.
Сонымен қатар, басқосуда Қазақстан Республикасының, Ресей Федерациясының және Өзбекстан Республикасының ТМД және басқа да халықаралық ұйымдар аясындағы өзара іс-қимыл мәселелері қарастырылды. Сондай-ақ, тараптар өңірлік және халықаралық күн тәртібіндегі негізгі аспектілер жөнінде пікір алмасты.




/// 
И.Тасмағамбетов кездесу барысында Мемлекет басшысына министрліктің қазіргі қызметі мен келер жылғы міндеттері туралы баяндады.
Мемлекет басшысы Қарулы күштердің жауынгерлік қабілетін әрі қарай жетілдіру мен елдің қорғаныс-өнеркәсіп кешенін дамытудың маңыздылығына назар аударды.
Қорғаныс министрі сондай-ақ Қазақстан армиясын заманауи қару-жарақпен және әскери техникамен жабдықтау жөнінде жүргізіліп жатқан жұмыстар туралы айтты.
Кездесу қорытындысы бойынша Мемлекет басшысы бірқатар нақты тапсырмалар берді. 


///Жиында қауіпсіздікті қамтамасыз ету саласындағы жаһандық факторларды қамтитын өзекті мәселелер, сондай-ақ табиғи және техногендік сипаттағы төтенше жағдайларға қарсы тұру барысында қолданылатын күштер мен құралдардың қазіргі ахуалы талқыланды.
– Біз бүгін еліміздің барлық күштерін түрлі төтенше жағдайларға қарсы тұруға және жұмылдыруға дайындығын талқылайтын боламыз. Сонымен қатар, Қазақстанның Қауіпсіздік кеңесінің рөлі мен мәртебесін одан әрі арттыру жөніндегі мәселелер қарастырылады, – деді Нұрсұлтан Назарбаев.
Кеңесте Елбасы «ЭКСПО-2017» халықаралық көрмесін өткізу барысында қауіпсіздікті ойдағыдай қамтамасыз еткені үшін құқық қорғау және арнаулы органдардың қызметкерлеріне алғыс айтты.
Жиын қорытындысы бойынша Қазақстан Президенті бірқатар нақты тапсырма берді.

///
	 

	Мемлекет басшысы Роза Үмбетқызының бүкіл шығармашылық өмірін Абай атындағы Қазақ мемлекеттік опера және балет театрына арнаған айтулы өнер иесі екенін атап өткен.

	«Ол әсем дауысының арқасында отандық және әлемдік опералық туындылардың басты арияларының көбін үлкен шеберлікпен орындап, өнерсүйер қауымның шынайы сүйіспеншілігіне бөленді. Гастрольдік сапарларға шығып, алыстағы ауылдар мен шетел сахналарында да ән шырқады. Сонымен қатар, Консерваторияда дәріс оқып, лайықты ізбасарларын даярлады. Өз өнерімен және еңбегімен ел құрметіне бөленіп, кезінде КСРО және Қазақ КСР Жоғары Кеңесінің депутаты болып сайланды, сондай-ақ мемлекеттік наградалармен марапатталды», – делінген жеделхатта.

	Соңында Қазақстан Президенті Роза Жаманованың есімі мен өнері әрдайым халқымызбен бірге жасай беретінін атап өткен. 
///
	

	Кездесуде Корея Президенті Ли Мен Бактің Қазақстанға сапары кезінде қол жеткізілген уағаластықтарды іске асыру жайы қаралып, елдер арасындағы стратегиялық серіктестікті дамыту мәселелері мен екіжақты ынтымақтастықты тереңдетудің негізгі аспектілері талқыланды.

	Қазақстан Президенті біздің мемлекетіміз Корея Республикасымен дәстүрлі тығыз ынтымақтастықты жүзеге асыратынын және оны одан әрі дамытуды мақсат етіп отырғанын атап өтті.

	– Бүгін елдеріміз арасында сауда-экономикалық және инвестициялық салаларда қарқынды өзара іс-қимыл жүргізіп келеді. Бұрынғы Президент Ли Мен Бакпен бірге белсенді жұмыстар жүзеге асырылды. Корея компаниялары біздің елімізде жылу электр стансасының құрылысына қатысуда. Машина жасау мен мұнай-химия салаларында бірқатар жобалар іске асуда. Сонымен қатар, экономикалық ынтымақтастық жөніндегі үкіметаралық комиссия белсене қызмет етуде, соның нәтижесінде инвестициялық портфель 8 млрд. дерлік долларды құрады. Сондай-ақ, тегі корейлік 120 мың Қазақстан азаматы елдеріміз арасындағы ынтымақтастықты одан әрі нығайту үшін жақсы дәнекер болып табылады, – деді Мемлекет басшысы.

	Нұрсұлтан Назарбаев Пак Кын Хені Корея Республикасының Президенті болып сайлануымен құттықтап, Қазақстанға сапармен келуге шақырды.

	Өз кезегінде Оңтүстік Корея Президенті шақыру үшін алғысын айтып, республикамызға сөзсіз келетінін атап өтті.

	– Біз Қазақстанды алда Астанада ЭКСПО-2017 көрмесін өткізетіндігімен қуана құттықтағымыз келеді. Бізде, атап айтқанда, Есу қаласында мұндай іс-шараларды ұйымдастыру тәжірибесі бар, біз оны бөлісуге дайынбыз, – деді Корея Республикасының Президенті. 

	Пак Кын Хе еліміздің қарқынды дамуында табыстарға жетудегі, зор халықаралық беделге ие болудағы және ядролық қарудан бас тарту ісіндегі Нұрсұлтан Назарбаевтың орасан рөлін атап өтті.

	Мемлекет басшылары сауда-экономикалық, энергетикалық, инвестициялық, машина жасау және жоғары технологиялар салаларындағы нақты жобаларды да талқылады.

	Бұған қоса, Нұрсұлтан Назарбаев пен Пак Кын Хе халықаралық күн тәртібіндегі және өңірлік қауіпсіздікті нығайтудың мәселелерін қарастырды.
///
	 

	Құрметті қазақстандықтар!

	 

	Сіздерді Еңбек Күнімен шын жүректен құттықтаймын!

	Биыл біз бұл мерекені алғаш рет атап өткелі отырмыз.

	Еліміз «Қазақстан 2050» стратегиясының негізгі тұғыры – Жалпыға ортақ Еңбек Қоғамын қалыптастыру жолында сеніммен алға басып келеді.

	Қазақстан экономикасында заманауи зауыттар мен кәсіпорындар, жаңа күре жолдар салынып, ондаған мың жаңа жұмыс орындары ашылуда. Көлік және әуе кемелерін жасау, локомотивтер мен ғарыштық аппараттар шығару және өзге де көптеген жоғары технологиялық салалар пайда болуда.

	Біз ауылшаруашылығын дамытудың, шағын және орта бизнесті қолдаудың ауқымды бағдарламаларын іске асырудамыз.

	Кәсіби мамандар даярлау саласында сапалы өзгерістер жүзеге асырылып, дуальды білім жүйесі енгізілуде.

	Жоғары нәтижелі еңбек етуді ынталандыру үшін  «Қазақстанның Еңбек Ері» атағы және «Еңбек ардагері» арнайы медалі беріледі. Бұл марапаттар жыл сайын үздік ауылшаруашылығы еңбеккерлеріне, металлургтерге, мұнайшыларға, ұстаздарға, дәрігерлерге және өзге де кәсіп өкілдеріне тапсырылады.

	Еңбеккерлерді әлеуметтік қорғаудың деңгейі көтеріліп, еңбек қатынастары туралы ұлттық заңдарымыз жетілдірілуде, кәсіподақтардың орны нығая түсуде.

	Әрбір қазақстандықтың лайықты, адал және кәсіби еңбегі   Қазақстанның ұлы мақсаты – әлемдегі ең дамыған 30 елдің қатарына кіруінің кепілі болмақ.

	Бүгінгі мереке күні мен барлық отандастарыма зор денсаулық, еңбекте жаңа табыстар және амандық тілеймін!
///
	 

	Жеделхатта Нұрсұлтан Назарбаев И.Әлиевтің ел Президенті лауазымындағы қызметі Әзербайжанды одан әрі жан-жақты дамытуға және гүлдендіруге мүмкіндік беретініне сенім білдірген.

	– Достық пен өзара құрмет дәстүрлеріне негізделген Қазақстан мен Әзербайжан арасындағы стратегиялық серіктестіктің аясы алдағы уақытта да кеңейіп, халықтарымыздың игілігі жолында нығая түсетін болады, – деп атап өткен Мемлекет басшысы.

	Қазақстан Президенті соңында И.Әлиевке зор денсаулық, қызметінде жаңа биіктер, ал бауырлас әзербайжан халқына бейбітшілік пен бақ-береке тілеген. 
///
	

	Рәсім барысында Қазақстан Президенті жиналғандардың баршасын Солтүстік Каспий жобасының негізгі өндірістік нысанының бірі – «Болашақ» зауытының іске қосылуымен құттықтады.

	– Біз 8 жыл бұрын кешенді бірегей қондырғы құрылысының алғашқы кірпішін қалаған едік. Мен сол кезде зауытқа «Болашақ» деп ат қою арқылы ерекше маңыз берген болатынмын. Біз оның болашақ Қазақстанның өсіп-өркендеуінің символына айналатынына зор сенім арттық. Бүгін бұл мақсатты орындау жолындағы елеулі белеске қол жетіп отыр, – деді Мемлекет басшысы.

	Нұрсұлтан Назарбаев «Болашақ» зауытының ірі өнеркәсіп нысаны болып саналатынын атап өтті.

	– Оның мұнай бойынша жобалық өнімділігі тәулігіне 450 мың баррельді, ал газ өңдеу бойынша өнімділігі тәулігіне 8,8 миллион шаршы метрді құрайды. Зауытты іске қосу екі жарым мыңнан астам жаңа жұмыс орнын ашуға мүмкіндік берді. Қашағанды игеру Қазақстанның мұнай-газ индустриясының жаңа дәуірін ашады. Солтүстік Каспий жобасы – тиімді халықаралық ынтымақтастықтың жарқын үлгісі. Қашаған ортақ мақсаттар жолында әлемнің ірі мұнай компанияларының басын біріктірді. Олар елімізге өздерінің бай тәжірибесі мен жинақталған білімдерін әкелді. Жақында ғана өткен шетелдік инвесторлармен кездесуде мен инновацияны енгізгісі келетіндер үшін мемлекет тарапынан ерекше басымдық берілетінін және қолдау көрсетілетінін атап өткен едім. Сол айтқанымды бүгін тағы да қайталағым келеді, – деді Қазақстан Президенті. 

	Мемлекет басшысы жаңа технологиялық серпіліс екі елдің қазіргі және болашақ ұрпағының әл-ауқатын арттыруға негіз қалайтынын атап өтті.

	– Қазақстан экономикасы қазірдің өзінде Қашағанды игеруден айтарлықтай пайда тауып отыр. Бүгінгі күні 2600-ден астам отандық компания жобаға қатысуда алдын ала біліктіліктен өтті. Тек өткен жылы ғана Солтүстік Каспий жобасы аясында қазақстандық өндірушілерге төленген қаржы бір жарым миллиардқа жуық долларды құрады. Бұл жұмысты үдемелі түрде жалғастырып, жетілдіріп отыру қажет. Солтүстік Каспий жобасы бойынша барлық кен орындарын игерудің экологиялық жағын ерекше атап өткім келеді. Бүгінде Каспий әлемдегі ірі мұнайлы өңірдің бірі ретінде көптеген инвесторлар назарын өзіне аударып отыр. Біз Каспий теңізінің таңқаларлықтай сан алуан жануарлар мен өсімдік әлемі бар ерекше табиғи аймақ екенін ұмытпауға тиіспіз. Оның нәзік экожүйесіне қамқорлықпен қарау – жер қойнауын пайдаланушының әрқайсының міндеті. Өткен жылдарда қоршаған ортаны қорғау саласында көптеген бағдарлама орындалды. Бірақ әлі атқарылатын жұмыстар бұдан да көп, – деді Нұрсұлтан Назарбаев.                 

	Қазақстан Президенті күн тәртібіндегі негізгі мәселе қатарына экологиялық таза технологиялар мен баламалы энергия көздерін енгізудің шығып отырғанын да атап өтті.

	– Жақында біз Қазақстанның «жасыл экономикаға» өтуі жөніндегі тұжырымдаманы бекіттік. Ол тіршіліктің барлық саласында табиғи ресурстарды пайдалануды оңтайландыруға бағытталған. Біз Консорциум мүшелерінен табиғатты қорғау іс-шараларын белсене жалғастыруды күтеміз. Қоршаған ортаға әсер ететін жағымсыз ықпалды азайтып, мұнайдың бейберекет төгілуіне жол бермеу керек, – деді Мемлекет басшысы.

	Нұрсұлтан Назарбаев Солтүстік Каспийді игеруді бастау туралы шешімнің бұдан жиырма жыл бұрын бекерге қабылданбағанын атап өтті.

	– Бүгін оның бірден-бір дұрыс шешім болғанын батыл мәлімдей аламын. Қашағанды игеру елдің экономикалық өсуіне қуатты серпін берді. Сондай-ақ, ол жас мемлекеттің халықаралық беделінің нығаюына септігін тигізді. Осынау бірегей алып кен орнын игеру республикамыздың әлемдік геосаяси кеңістіктегі ұстанымының беки түсуіне көмектесті. Қазақстанның болашақ дамуы үшін баға жеткісіз мәнге ие бола отырып, Солтүстік Каспий жобасы жаhандық энергетикалық қауіпсіздікті қамтамасыз етуге өз үлесін қосады. Біздің бірлескен еңбегіміз бен серіктестігіміздің тегеуріні осы мақсаттарға жетуге мүмкіндік беретініне сенемін, – деді Қазақстан Президенті.     

	Соңында Мемлекет басшысы халықаралық серіктестерге, инженерлерге және осы ауқымды жобаны іске асыруға қатысқандардың баршасына алғысын айтты.

	Өз кезегінде Д.Кэмерон «Қашаған» жобасы Қазақстанның мұнай-газ саласының дамуының символы болып саналатынын атап өтті.

	– Оның таңғаларлықтай ауқымы ел әлеуетінің тағы бір көрсеткішіне айналды. Мен британдық «Шелл» компаниясының жобаны іске асыруға атсалысқанын қуанышпен айтқым келеді. Біріккен Корольдік компаниялары күрделі экологиялық жағдайлардағы әзірлемелер жөнінде озық технологияларға ие. Сондай-ақ, мәселен, Солтүстік теңіздегі бірлескен жұмыстар үшін олар әрқашан жергілікті серіктестер табуға талпыныс жасайды, – деді Ұлыбритания Премьер-Министрі.        

	Д.Кэмерон екі елдің инвестиция ағынын қамтамасыз ете отырып, бизнесті және сауда-экономикалық байланыстарды белсене дамыта алатынына сенім білдірді.

	– Ядролық қарудан бас тарту, қазақстандықтардың әл-ауқатының жақсаруы, экономиканы әртараптандыру – осының бәрі Қазақстанның нақты жетістіктері. Біз мұнай-газ саласында өзара ықпалдастық орнатып қана қоймай, білім беру, мәдениет және Қазақстан үшін стратегиялық мәнге ие өзге де бағыттардағы ынтымақтастықты дамытатын серіктес болғымыз келеді, – деді Ұлыбритания Премьер-Министрі.         

	Солтүстік Каспий жобасы (NCOC) бірыңғай операторының басқарушы директоры П.Оффант Қашаған жобасы ең ауқымды жобаның бірі ғана емес, сонымен қатар технологиялық және экологиялық сипаты жөнінен өте күрделі жоба екенін де атап өтті. Ол Мемлекет басшысына жобаға жіті көңіл бөліп келгені және оның көптеген мәселелерін шешуге көмектескені үшін алғысын білдірді.

	«Eni» компаниясының бас өндірістік директоры К.Дескальци «Қашағанның» Қазақстан халқы үшін жасалған жоба екенін атап өтті, сондай-ақ жобаны іске асыру барлық серіктестердің бірлесе күш-жігер жұмсауының арқасында жүзеге асырылғанына тоқталды.         

	Атырау қаласынан шығысқа қарай 35 шақырым қашықтықта орналасқан «Болашақ» зауытында Қашаған кен орнынан алынатын мұнай мен газды дайындау жүзеге асырылатын болады.

	Зауыт тауарлық сападағы мұнайдың тәулігіне 450 мың баррелін дайындау жөніндегі өндірістік қуатын кезең-кезеңмен арттыруға есептелінген.

	Сонымен қатар, екі ел көшбасшылары бүгін іскер топтар өкілдерімен өткен кездесуге қатысып, онда қазақстан-британ өзара іс-қимылының аясын одан әрі кеңейту мүмкіндіктері қарастырылды.

	

	

	
///
Мемлекет басшысы Қасым-Жомарт Тоқаевтың Корея Республикасына мемлекеттік сапары Көк үйдегі ресми рәсімнен басталды.
Қазақстан Президентін Оңтүстік Корея Президенті Мун Чжэ Ин салтанатты түрде қарсы алып, құрмет көрсетті.
Қазақстан мен Оңтүстік Кореяның мемлекеттік әнұрандары орындалғаннан кейін мемлекеттер басшылары Құрмет қарауылын бойлай өтіп, екі елдің туына тағзым етті және ресми делегациялардың құрамымен таныстырды.
Бұдан кейін Қасым-Жомарт Тоқаев Құрметті қонақтар кітабына қолтаңба қалдырды.









///Кездесу барысында Елбасы мемлекет құрудың бастапқы кезеңінен бергі даму жолында «Нұр Отан» партиясының атқарған рөлі мен еңбегіне тоқталды.
Сондай-ақ, Мемлекет басшысы еліміздің қоғамдық-саяси өміріне партияның белсене атсалысып келе жатқанын, оның халық алдындағы беделінің және этносаралық қарым-қатынасты нығайтуға қосқан үлесінің зор екенін атап өтті.
М.Құл-Мұхаммед Нұрсұлтан Назарбаевқа партияның мемлекеттік бағдарламалардың іске асырылу барысын бақылау жөніндегі жұмысы туралы да баяндады.
Қазақстан Президенті кездесу қорытындысы бойынша бірқатар нақты тапсырма берді.

/// 
Салман бен Әбдел Әзиз Әл Сауд Нұрсұлтан Назарбаевты Қазақстан Республикасы Президенті лауазымына қайта сайлануына байланысты Сауд Арабиясы Үкіметінің және халқының атынан құттықтап, оған мықты денсаулық, ал достас Қазақстан халқына бақ-береке тіледі.  
«Осы мүмкіндікті пайдалана отырып, біз Сауд Арабиясы мен Қазақстанның арасындағы бауырластық, достық байланысты жоғары бағалайтынымызды айтқым келеді. Бауырлас елдеріміз арасындағы өзара қарым-қатынастарды барлық салада бұдан әрі де нығайтып, дамыта беруге ниеттіміз», – делінген жеделхатта. 
///
	 

	Тәуелсіздік күнін атап өтуге байланысты Қазақстан Президенті Нұрсұлтан Назарбаевтың атына шет мемлекеттер басшыларынан, халықаралық ұйымдар жетекшілерінен, қазақстандық және шетелдік мемлекет әрі қоғам қайраткерлерінен, кәсіпорындар, мекемелер мен ұйымдар ұжымдарынан, сондай-ақ еліміздің жекелеген азаматтарынан хаттар мен жеделхаттар көптеп келіп түсті.

	Құттықтауларда Нұрсұлтан Назарбаевтың басшылығымен Қазақстан қысқа тарихи кезеңде халықаралық аренадан лайықты орнын алып, елде ауқымды саяси және әлеуметтік-экономикалық реформалардың жүзеге асырылуы арқасында халықтың әл-ауқатының жоғары деңгейі мен мемлекеттің өсіп-өркендеуі қамтамасыз етілгені атап өтілген.

	Біріккен Ұлттар Ұйымының Бас хатшысы Пан Ги Мун жолдаған хатта Ұйымның бейбітшілік, даму және адам құқығы тәрізді ортақ мақсаттарды ілгерілету ісіндегі қызметіне Қазақстанның белсенді атсалысатыны атап өтілген.

	Ресей Федерациясының Президенті В.Путиннің құттықтауында Қазақстанның әлеуметтік-экономикалық және ғылыми-техникалық дамуындағы таңданарлықтай табысқа жеткені, сондай-ақ елдің халықаралық беделінің арта түскені айтылған.

	«Таяуда қол қойылған XXI ғасырдағы тату көршілестік пен одақтастық шарты негізінде біз екіжақты байланыстардың өзара тиімді бүкіл кешенін одан ары белсенді түрде ұлғайта түсетінімізге сенімдімін», – делінген хатта.

	Америка Құрама Штаттарының Президенті Б.Обама өз құттықтауында екі ел серіктестігінің орнағанына ұзақ уақыт өте қоймаса да, ол халықтарымыз бен үкіметтеріміз арасындағы ынтымақтастықтың барлық саласын мейлінше қамтып, дамып келе жатқанына тоқталған.

	«Өз тәуелсіздігін алған кезеңнен бергі 22 жылда Қазақстан мәдени, конфессиялық және этникалық алуандылығынан қуат алуын жалғастырып келеді. Үкімет пен халық орасан әлеуетін танытатын нарықтық экономика құрды. Қазақстан халқы осы жетістіктерін орынды мақтаныш ете алады», – делінген хатта.

	Өзінің жүрекжарды тілегін Түрік Республикасының Президенті А.Гүл де жолдай отырып, Қазақстан мен Түркия арасындағы ынтымақтастықтың қарқынды дамып отырғанына назар аударған. Сондай-ақ, ол стратегиялық серіктестік деңгейіне қол жеткізген көпжақты қарым-қатынастарды одан әрі нығайту жөніндегі жұмыстардың жалғасын табатынына сенім білдірген.

	Өз кезегінде Түрік Республикасының Премьер-Министрі Р.Ердоған жолдаған құтықтауында Қазақстан белсенді сыртқы саяси қызметі арқылы бүгінде халықаралық қоғамдастықтың құрметті мүшесіне айналып отырғанын атап көрсеткен.

	Өз құттықтауында Үндістан Республикасының Президенті П.Мукерджи мемлекеттеріміз арасындағы екіжақты қарым-қатынастар аясының кеңейе түскенін жеткізген.

	«Сіздің дана басшылығыңызбен Қазақстан прогреске тез жетті, ал Үндістан Сіздің еліңіздің табыстарына қуанады», – делінген хатта.

	Корея Республикасының Президенті Пак Кын Хе жолдаған құттықтау хатта өткен жылдар ішінде Қазақстан мен Кореяның өзара түсіністігі мен ынтымақтастығы айтарлықтай артқаны атап өтілген.

	«Мен екі ел халықтарының өзара мүддесі негізінде түрлі салалардағы біздің достығымыз бен ізгі қарым-қатынастарымыз болашақта одан әрі нығая береді деп үміттенемін», – делінген құттықтау хатта.

	Монако Князі Альбер II мерекеге байланысты шынайы тілегін жолдап, екі ел арасындағы өзара ықпалдастықтың одан әрі нығая түсетініне сенім білдірген.

	Швейцария Конфедерациясының Президенті У.Маурер мемлекеттеріміз арасындағы табысты дамып келе жатқан сенім мен достық қарым-қатынастары алдағы жылдары да өркендей түсетініне сенім артқан.

	Өз құттықтауында Беларусь Республикасының Президенті А.Лукашенко Қазақстан-Беларусь қарым-қатынастары стратегиялық серіктестік сипат алып, жыл өткен сайын айтарлықтай мазмұнды және қарқынды бола түскеніне тоқталған.

	Украина Президенті В.Янукович Мемлекет басшысының басшылығымен елді жүйелі жаңғырту жолындағы жоғары нәтижелерге одан әрі қол жеткізудің сенімді іргетасы болып саналатын экономикалық жаңарулар мен әлеуметтік-гуманитарлық жобалар қарқынды іске асырылып жатқанын атап өткен.

	Өзбекстан Республикасының Президенті И.Каримов стратегиялық серіктестіктің берік қағидаттарына, көпғасырлық достық дәстүрлеріне, тату көршілестікке, өзара қолдау мен құрметке негізделген көпжоспарлы Қазақстан-Өзбекстан қарым-қатынастары көршілес елдер мен халықтардың мүдделеріне сай алда да мүлтіксіз дами түсетініне және нығая беретініне сенімін білдірген.

	Қырғыз Республикасының Президенті А.Атамбаев өзінің құттықтау жеделхатында екі мемлекет халықтарының игілігі жолындағы Қазақстан-Қырғызстан стратегиялық серіктестігі одан әрі жан-жақты дамитынына және нығая беретініне сенім білдірген.

	Түрікменстан Президенті Г.Бердімұхамедов жолдаған құттықтауда Қазақстанның тәуелсіздік жылдары саяси, экономикалық және әлеуметтік салаларда қол жеткізген табыстары, сондай-ақ екі ел арасында қалыптасқан жан-жақты қарым-қатынастардың деңгейі жоғары екені атап өтілген.

	Тәжікстан Республикасының Президенті Э.Рахмон достықтың берік дәстүрлері мен өзара құрметке негізделген, ғасырлық тарихи тамыры бар Қазақстан-Тәжікстан өзара ықпалдастығының қарқынды дамып келе жатқанын қанағаттанушылықпен атап өткен.

	Ізгі тілекке толы хаттар Ресей Федерациясынан – Ингушетия Республикасының басшысы Ю.Евкуровтан, Ресей Федерациясы Пенза облысының губернаторы В.Бочкаревтен келіп түсті.

	Өз құттықтауларында АҚШ Конгресінің мүшелері М.Фицпатрик, Л.Ланс, Г.Мэнг және М.Мидоус Қазақстанның беделі артып келе жатқанын, оның Орталық Азия мен Ауғанстанда тұрақтылық пен бейбітшілікті ілгерілетудегі маңызды рөлін, сондай-ақ терроризммен халықаралық күреске тұрақты түрде қолдау көрсетіп отырғанын атап өткен.

	Бұған қоса, Эскишехир қаласының мэрі А.Тун Қазақстан мен Түркия арасындағы ынтымақтастықтың қарқынды дамып келе жатқанын атап өтіп, қала түрік әлемі мәдениеті астаналары мәртебесін Астанадан қабылдағанына қанағаттанушылық білдірген.

	Халықаралық ұйымдардың жетекшілері де Мемлекет басшысының атына ең ізгі ниетті тілектерін жолдап, жемісті ынтымақтастықты жалғастыру туралы өздерінің ниеттерін білдірген.

	ЕурАзЭҚ бас хатшысы Т.Мансұровтың құттықтауында Мемлекет басшысының еуразиялық интеграция авторы және идеялық жетекшісі ретіндегі халықаралық беделі интеграциялық процестердің табысты болуын айқындап бергені атап өтілген.

	Сонымен қатар, өз құттықтауларын ТҮРКСОЙ бас хатшысы Д.Қасейінов пен ТМД парламентаралық кеңесінің бас хатшысы А.Сергеев, Мемлекетаралық авиация комитетінің төрайымы Т.Анодина, Еуропа геронтология мен гериатрия қауымдастығының президенті В.Хавинсон,  «МИР» МТРК төрағасы Р.Батыршин жолдаған.

	 Тәуелсіздік күніне орай құттықтауларды шетелдік және қазақстандық іскер топтар өкілдері жолдады.

	Олардың қатарында «РуссНефть» МК ААҚ президенті М.Гуцериев, «Роснано» ААҚ басқарма төрағасы А.Чубайс, «Шеврон» корпорациясы Еуразиялық бөлімшесінің басқарушы директоры С.Дэвис, «Транснефть» АК ААҚ вице-президенті В.Рушайло, бизнесмендер Б.Паколли мен А.Паколли, «Алматықұрылыс» ҰХК АҚ президенті А.Ермегияев, «ҚАЗКА» Қазақстан кәсіпкерлері қауымдастығының басқарма төрағасы Ж.Жанықұлов, Оңтүстік Қазақстан облысынан «Саутс-Ойл» компаниясының президенті С.Сейітжанов, Шығыс Қазақстан облысынан «Normal Work» ЖШС директоры А.Бәкімбаев бар. 

	«Қазмырыш» ЖШС компаниясына қарасты мыңдаған мүшесі бар ұжымдардың атынан жолдаған өз хатында компанияның басқарма төрағасы Н.Попович Мемлекет басшысының адам капиталы мәселесіне көңіл қоятынына тоқталған.

	Мемлекет басшысын барша азаматтар үшін ең басты мерекемен еліміздің ғылыми интеллигенциясы құттықтады.

	Олардың арасында Қазақстан Ұлттық ғылым академиясының президенті М.Жұрынов, әл-Фараби атындағы Қазақ ұлттық университетінің ректоры Ғ.Мұтанов, Молекулярлық биология институтының бас директоры Н.Айтхожина, Қарағанды мемлекеттік техникалық университетінің ректоры А.Ғазалиев бар.

	РҒА академигі В.Садовничий Нұрсұлтан Назарбаевқа М.Ломоносов атындағы Мәскеу мемлекеттік университеті мен Еуразиялық университеттер қауымдастығының мыңдаған мүшесі бар ұжымдары атынан құттықтау хат жолдаған.

	«Сіздің халықаралық ынтымақтастықты нығайту және еуразиялық интеграция идеясын ұстану жөніндегі белсенді ұстанымыңыздың арқасында Еуразиялық экономикалық одақты қалыптастыру, еуразиялық білім беру кеңістігін нығайту және дамыту жөніндегі прогрессивті іс-әрекеттеріңіз жүреге асуда», – делінген құттықтау хатта. Мұндай мазмұндағы құттықтаулар осы университеттің Қазақстандағы филиалының профессор-оқытушылар құрамынан да келді.

	Өз кезегінде директоры Б.Сұлтанов бастаған Қазақстанның стратегиялық зерттеулер институтының қызметкерлері Тәуелсіздік мерекесі Мемлекет басшысының есімімен тығыз байланысты екенін атап өткен.

	Сондай-ақ, өздерінің шын жүректен шыққан құттықтауларын жазушы, ҚР Мемлекеттік сыйлығының лауреаты С.Досанов, Алматыдан, ақын М.Айтхожина, Қазақстан Кәсіподақтары Федерациясының төрағасы Ә.Құсайынов, Қазақстанның татар және башқұрт қауымдастығы президенті Г.Хайруллин, Ардагерлердің республикалық кеңесінің төрағасы Ө.Озғанбаев, Дүниежүзі қазақтары қауымдастығы төрағасының бірінші орынбасары Т.Мамашев жолдады.

	Ауғанстан соғысының мүгедектері республикалық кеңесінің төрағасы, Кеңес Одағының Батыры Н.Кремениш ұлттық мерекеге байланысты ізгі ниетті құттықтау жолдап, Тәуелсіздікті еліміздің өз тағдырын өзі анықтауға мүмкіндік беретін іргелі құндылық деп атаған.

	«Бұл мереке шын мәнінде, бостандық пен біздің мемлекетіміздің күш-қуатының символы болып саналады. Қазақстанның ұлы тарихындағы Тәуелсіздікті халқымыз жаңа жетістіктерімен және табысты жаңаруларымен тамаша жалғастырды», – делінген хатта.

	Қазақстан Православ шіркеуінің басшысы, Астана және Қазақстан митрополиті Александр, Орал және Ақтөбе архиепископы Антоний өздерінің құттықтауларында еліміздің одан әрі өсіп-өркендеуіне қатысты ізгі тілектерін білдірген. 

	Велоспорттан Олимпиада чемпионы А.Винокуров Нұрсұлтан Назарбаевтың елімізді жаңа жеңістер мен биіктерге сенімді бастап келе жатқанын, соның арқасында оның имиджі мен күмәнсіз беделі бүкіл әлем алдында нығая түскенін атап өткен.

	Ал Мемлекет басшысына деген игі тілектерін Астана тұрғындары Г.Шишов, Б.Омаров, Е.Мақтаев, Маңғыстау облысынан Т.Тұрова өлеңмен жолдаған.

	Құттықтау хаттары мен ізі ниетті тілектерін жолдаған азаматтар қатарында Астанадан Ә.Қарбайұлы, Алматы облысынан О.Бәрібеков, Алмалыбақ ауылындағы дарынды балаларға арналған мектептің 4 сынып оқушысы Е.Ғаниұлы, Жетіген ауылындағы №11 мектептің 2 сынып оқушысы Е.Тілеубекқызы, Ақмола облысынан Б.Ормантаев, Шымкент қаласынан О.Көмекбаев, Шығыс Қазақстан облысы Семей қаласынан Е.Оразалин, Қызылорда облысынан С.Шымырқұлов, сондай-ақ А.Тұрғанбеков бар.

	Сонымен бірге министрліктер мен ведомстволар жетекшілерінен, облыстар әкімдерінен, Парламент палаталарының төрағалары мен депутаттарынан, елшілерден, Қазақстан Республикасы ұлттық компаниялары мен мемлекеттік мекемелер басшыларынан келіп түсті.      

	Өз атына келіп түскен барлық құттықтауларды мұқият оқып шыққан Мемлекет басшысы Нұрсұлтан Назарбаев ізгі ниетке толы құттықтаулар мен тілектер үшін шын жүректен алғысын білдірді.      
///
	 

	 

	Бұл сыйлық ғылым және техника қайраткерлерінің еңбегін қоғам мен мемлекет алдында жоғары бағалау болып табылады. Оны Мемлекет басшысы Қазақстан Республикасы азаматтарына мынадай жетістіктері үшін береді:

	– республиканың экономикалық және әлеуметтік дамуын айтарлықтай жеделдетуге, Қазақстанның ғылымы мен техникасының әлемдегі озық жетістіктер деңгейіне шығуына әкелетін іргелі және қолданбалы зерттеулер саласындағы аса үздік нәтижелері үшін;

	– бір саладағы қоғамға кеңінен танылған ғылыми жаңалықтар, монографиялар мен ғылыми жұмыстары үшін;

	– техниканың, материалдар мен технологиялардың әлемдік баламалары немесе одан жоғары деңгейдегі жаңа түрлерін әзірлегені және өндіруді ұйымдастырғаны үшін.

	Ғылым мен техника саласындағы Қазақстан Республикасының мемлекеттік сыйлығына 2013 жылы барлығы 19 жұмыс түсті.

	Мемлекеттік ғылыми-техникалық сараптама және сараптамалық-талдамалық бағалау қорытындысы жөніндегі комиссияның осының алдындағы отырысында (биылғы 12 маусым) жұмыстар бұдан әрі конкурсқа қатысу үшін іріктелді.  

	Аталған жұмыстар жөніндегі мәліметтер кеңінен қоғамдық талқылаудан өту үшін БАҚ-та жарияланды. Талқылау кезінде 300-ге жуық пікір (рецензиялар, хаттар, басылымдағы жарияланымдар), соның ішінде шетел ғалымдарынан 116 пікір келіп түсті. Ұсынылған пікірлер мен рецензияларды ескере келіп, конкурстық жұмыстар секциялық сарапшылар отырыстарында қаралды.   

	Комиссияның қорытынды отырысында Мемлекет басшысының қарауына ұсынылатын 3 жұмыс бекітілді.

	Мемлекеттік сыйлық лауреаттарына марапаттар дәстүрлі түрде Тәуелсіздік күні тапсырылады.
///
	 

	Отырыста биылғы 9 айдағы Үкіметтің жұмыс қорытындылары, сондай-ақ индустриялық-инновациялық даму бағдарламасын іске асыру барысы қаралды.

	Осы мәселелер бойынша Премьер-Министр С.Ахметов, Индустрия және жаңа технологиялар министрі Ә.Исекешев, Экономика және бюджеттік жоспарлау министрі Е.Досаев, сонымен қатар Алматы қаласының әкімі А.Есімов, Павлодар облысының әкімі Е.Арын және Атырау облысының әкімі Б.Ізмұхамбетов баяндама жасады.

	Қазақстан Президенті өз сөзінде Үкімет қызметінің басым бағыттары мен оның алдында тұрған нақты міндеттерге тоқталып өтті, сондай-ақ мемлекеттік органдар жұмысына бағасын бере келіп, бірқатар кемшіліктер мен әлеуметтік-экономикалық процестерді басқарудағы олқылықтарды көрсетіп берді.

	Нұрсұлтан Назарбаев экономикалық конъюнктураның нашарлауы жағдайында Үкімет бюджет саясатына түзету енгізгені жөн екенін атап өтті. Мемлекеттік бюджеттің жоспарлану және орындалу сапасын арттыру қажет. Атап айтқанда, үш жылдық бюджет жобасы әкімдермен тиісті деңгейде келісілмеген, бұл бюджеттік бағдарламалардың теңгерімсізсіздігіне әкеліп соғуы мүмкін.

	Бюджет қаражатын толық және сапалы игеру – маңызды міндет. Алдын-ала болжамға сәйкес, игерілмеген шығыстар көлемі 150 миллиард теңге шамасында болып отыр. Қазақстан Президенті бұл қаражат «тесікті» бітеуге емес, кідіртуге болмайтын қажеттіліктерге ғана пайдалануға бағытталуы тиіс екенін атап өтті. Сондай-ақ, Мемлекет басшысы игерілмеген қаражатты бюджет тапшылығын қысқартуға немесе Ұлттық қорға бағыттауды тапсырды.

	Бұған қоса, бюджеттік жобалардың қымбаттауы тәрізді бұрыннан келе жатқан проблеманы шешкен жөн. Жобалық құн көлемінің ұлғайтылуы 2012 жылы 40 миллиард теңгеге, ал биыл 60 миллиард теңгеге жеткен. Мемлекет басшысының пікірінше, жобалық-сметалық құжаттаманы әзірлеу мен қарау төңірегінде күмәнді бизнес саласы қалыптастырылған.

	– Тендерде мердігерді таңдау кезеңінде төрешілдік пен ысырапшылдық басталады. Міне, құрылыс бағасы өсуінің, инфляцияның шарықтап кетуінің себебі осында, – деді Қазақстан Президенті.

	Көбінесе біркелкі нысандар әртүрлі баға бойынша салынуда. Отырыста атап өтілгендей, Ақмола облысында 1200 орындық мектептің құны 900 орындық мектепке қарағанда 219 млн. теңгеге арзан бағаға салынған. Ақтөбе қаласында бір жылда бірдей мектептер құрылысы құнының айырмашылығы 130 млн. теңге болған, ал Атырау облысындағы бірдей емханалар құрылысына жұмсалған шығын құнының айырмашылығы 400 миллион теңгеден асқан.

	– Бақылаушы органдар мұндайға қалай жол береді? Мен қаншама рет тек типтік мектептер мен ауруханалар салуға тапсырма бердім, – деді Мемлекет басшысы.

	Бұл ретте Нұрсұлтан Назарбаев жылжымайтын мүлік нысандарын сатып алу барысында оның бағасына тиісті бақылаудың жоқ екеніне назар аударды.

	Сондай-ақ, құрылыс саласында жаңа технологияларды енгізу арқылы күрделі шығындарды азайту және сапаны арттыру жұмысы нашар жүргізіліп жатқаны айтылды. Нәтижесінде жаңадан салынған автомобиль жолдарын пайдалануға берген бір жылдан кейін қайта жөндеу керек болады. Атап өтілгендей, әлемдік рейтингте жол сапасы жөнінен Қазақстан 140 елдің ішінде 117-орында тұр.

	Бюджеттің сапасыз орындалуы көбінесе рұқсат беру және келісу процедураларының көптігіне байланысты, бұл да экономиканың дамуын тежейді. Үкіметке осы мәселелерді қатаң бақылауда ұстауға тапсырма берілді. 

	Бюджеттік бағдарламалардың орындалмауының және олардың тиімсіздігінің негізгі себебі мемлекеттік сатып алу жүйесі болып саналады. Көбінесе мемлекеттік органдар тендерлерде «бөгде» жеткізушілердің қатысуына мүмкіндік бермейтін шарттар белгілейді. 

	Бұған қоса мемлекеттік органдардың бірінші басшылары өздерін өздері  жауапкершіліктен босатып, сатып алуға қатысты шешім қабылдаудан сырт  қалады. Осыған орай Мемлекет басшысы әкімдер мен орталық мемлекеттік органдардың басшыларына тендерлік комиссияларды өздері басқарып, олардың ауқымды көлемдегі мемлекет қаражатын шығындауға байланысты жұмыстары үшін толықтай жауапкершілік алуын тапсырды.  Сондай-ақ мемлекеттік сатып алу жүйесін жетілдіруге бағытталған заң жобасын Парламентке енгізуді тездеткен жөн.

	Барлық конкурстар мен аукциондарды біртипті және күрделі шығындар бойынша орталықтандыру тапсырылды. Мемлекеттік органдардағы мемлекеттік салып алу жөніндегі мамандар штаты ортақ ұйымдастырушыға берілуі тиіс. Жергілікті бюджеттер үшін сатып алуды ұйымдастыратын мұндай құрылымдар өңірлер деңгейінде де құрылатын болады.

	Отырыста қаралған мәселелердің келесі бөлігі мемлекеттік қорғауды және кәсіпкерлікті қолдауды күшейту болды. 

	Мемлекет басшысы атап өткендей, «Бизнестің жол картасы-2020» бағдарламасы кәсіпкерлікті қолдаудың тиімді тетігіне айналды. Сонымен бірге оны жүзеге асыруға қатысты шағымдар да көбейіп отыр.

	Мәселен, 43 аудан және облыстық маңызы бар қалалар «Бизнестің жол картасы-2020» бағдарламасы аясындағы несиелердің пайыздық мөлшерлемелерін субсидиялау жұмыстарын жүргізіп отырған жоқ. Бұл қызмет түрі Батыс Қазақстан, Шығыс Қазақстан, Маңғыстау және Қарағанды облыстарында баяу жүруде. Ақмола, Алматы, Қарағанды, Шығыс Қазақстан және Оңтүстік Қазақстан  облыстарында кәсіпкерлерге бірде-бір грант берілмеген. 10 ауданда және облыстық маңызы бар қалаларда жаңа бастаушы кәсіпкерлерге бірде-бір шағын несие берілмеген.

	Мемлекет басшысы аталған облыс әкімдерінің әрқайсысына осы мәселе бойынша есеп беріп, нәтижесін БАҚ-та жариялауды тапсырды.

	Сонымен қатар, бірқатар өңірлер «Бизнестің жол картасы-2020» бағдарламасы бойынша бөлінетін қаражаттың тапшылығына кезігіп отырғаны айтылды. Өңірлік комиссиялар мақұлдаған 155 жоба бойынша тапшылық 1,5 миллиард теңгені құрайды. Қазақстан Президенті осы қаражаттарды бөлуге пәрмен берді.

	Мемлекет басшысы мемлекет-жекеменшік серіктестік сияқты тәсілдің тиімділігі төмен екендігіне назар аударды. Атап айтқанда, Қызылорда, Павлодар және Солтүстік Қазақстан облыстары 2008 жылдан бері сараптамаға бірде бір концессиялық ұсыныс жасамаған. Даму институттары, банктер, зейнетақы қорлары, сақтандыру компаниялары мемлекет-жекеменшік серіктестігі жобаларына белсене қатыспайды.

	Нұрсұлтан Назарбаев бизнесті дамыту үшін маңызды ынталандыру және бюджетті  толтырудың көзі жекешелендірудің жаңа толқыны болуы тиістігін атап өтті. Қазіргі кезде мемлекеттік үлесі бар ұйымдар саны 6 мыңнан асып, көбейіп келеді, ал штат саны миллион адамға жақындап қалды. Сөйте тұра, мемлекеттің қатысы бар ұйымдардың тек 4 пайызын ғана жекешелендіру туралы ұсыныс енгізілді.

	– Әрбір ведомство мен «Самұрық-Қазына» және «ҚазАгро» компанияларының жекешелендіру нысандарын комиссиялық түрде анықтап, осы жұмысты ашық жүргізу қажет. Біз шағын және орта кәсіпкерліктің мыңдаған жаңа субьектілерін құра аламыз, – деді Қазақстан Президенті.

	Нұрсұлтан Назарбаев статистика елдегі шағын және орта бизнес өсімін көрсететінін атап өтті. Жеке кәсіпкерлердің саны ек жылда 21 пайызға өскенімен, олардан салық түсімдері 11 пайызға ғана ұлғайған. 

	Тексерулер кезіндегі заң бұзушылықтар бұрынғыша сақталып отыр. Бизнесті қорғаудың Президенттік сайтына өткен жылғы 9 айда – 870, ал биыл  940 шағым түсіп үлгерді. Биылғы 7 айдың өзінде прокуратура органдары 2 мыңнан астам негізсіз тексерулерді анықтады. Мемлекет басшысы Бас прокуратураға тексеру шараларын қысқарту бойынша ұсыныс әзірлеуді, сондай-ақ заңсыз тексеру бастамашыларын жазалауды тапсырды.

	Мемлекет басшысы сондай-ақ «көлеңкелі экономиканың» көлемін төмендету жұмыстары созылып бара жатқанына назар аударды. Атап айтқанда, алкоголь айналымын бақылауды күшейтуге бағытталған заң жобасын Парламентке енгізу 2015 жылға ысырылды. Нұрсұлтан Назарбаев Үкімет басшысына осы мәселені шешуді және «көлеңкелі экономиканың» көлемін төмендету жұмыстарының барысы жайлы тұрақты баяндап отыруды тапсырды.

	Отырыста талқыланған үшінші маңызды бағыт өңірлік даму міндеттері аясында индустриялық саясаттың тиімділігін қамтамасыз ету болды.

	Мемлекет басшысы индустрияландырудың бірінші «бесжылдығы» оң нәтиже бергенін атап өтті. Құны 2,1 трлн. теңгелік 563 нысан пайдалануға беріліп, 2,2 трлн. теңгенің өнімдері өндірілді. 70 мыңға жуық жұмыс орны ашылды.

	– Біз дағдарыстың ең қиын кезінде осындай бағдарламаны бірінші болып қабылдадық. Бізден кейін инновациялық бағдарламаларды АҚШ, Жапония, Түркия және өзге де көптеген елдер іске қосты. Бәрі мұндай шараның қажеттігін сезінді, сондықтан біз «нүктеге» дәл түстік. Екінші «бесжылдық» бағдарламасын сапалы әзірлеп, бұл бағыттағы инвестицияның қарқынын азайтып алмау қажет, – деді Нұрсұлтан Назарбаев.    

	Сонымен бірге нақты секторды, соның ішінде институттық секторды қолдау тетіктерін жетілдіру керек. Мысалы, биыл құрылған Өңірлік даму министрлігі өкілеттігі мен қаражатының ара-жігі нақты болмағандықтан өз міндетін толық көлемде жүзеге асырмағаны, Экономика және бюджеттік жоспарлау министрлігімен арада міндеттерді бөлісуде түсініспеушілік туындағаны атап өтілді.

	– Бізде кәсіпкерлерге қолдау көрсетуден гөрі оларды бақылау функциялары көп, – деді Мемлекет басшысы. Ол санэпидстанса қызметінде 12 мың қызметкер, ал Индустрия және жаңа технологиялар министрлігінде 200 мемлекеттік қызметші жұмыс істейтінін атап өтті.

	Қазақстан Президенті мемлекеттік қолдауды қажет ететін жобаларға талдау жасау барысындағы олқылықтарға, соның салдарынан бірқатар жаңа кәсіпорындарда өнімдерін өткізу, шикізат жеткізу, кадрлармен қамтамасыз ету сияқты проблемалар бар екеніне назар аударды. Мысалы, Қарағандыда «Фермер» ұшағын құрастыратын зауыт бар болғаны 1 аэроплан шығарған, ал мақта шикізатының жеткізілмеуі салдарынан Оңтүстік Қазақстан облысындағы тоқыма фабрикасының жұмысы отандық мақта экспортқа шығарылып жатқанда тоқтап тұр.

	Өндіріс қуатын ұтымды орналастыру талаптары сақталмай отыр. Мысалы, Астанада электровоздар шығаратын зауыттың және Павлодарда жүк вагондары мен жартылай вагондар шығаратын зауыттың ашылғанына қарамастан, Қарағандыда тағы бір балама кәсіпорын салу жоспарлануда.

	Әр өңірде тиісті нәтиже бермейтін арнайы экономикалық аймақтар құрылуда. Мысалы, Атыраудағы АЭА базасында барлығы 3 жоба іске асырылған, ал Алматы облысы мен Павлодар облысында бірде-бір жоба жүзеге асырылмаған. Осы орайда Мемлекет басшысы Премьер-Министрге АЭА-тарға талдау жасап, жұмыс істемей тұрғандарын қысқартуды тапсырды.

	Бұған қоса, инновацияны енгізу жұмыстарының тиімділігі жеткіліксіз дәрежеде жүргізілуде. Үдемелі индустриялық-инновациялық даму бағдарламасын жүзеге асырудың осы уақытқа дейінгі барлық кезеңінде тек бір ғана жоба бойынша астық тасымалдауға арналған жабық вагон-хоппер өндірісі үшін «ЗИКСТО» АҚ-ға берілген құны 100 миллион теңге болатын инновациялық грант ұсынылған.

	Жер қойнауын пайдалану саласындағы қызмет те жандандыруды қажет етеді. Елімізде барланған қорлардың жеткілікті өсімі қамтамасыз етілмейтіні, жұмыс істемейтін кеніштер бойынша ахуал сол күйінде екені атап өтілді. Биыл жер қойнауын пайдалану құқығын беруге бірде-бір конкурс өткізілмеген, халықаралық инвестицияларды тартуға ешқандай келісімшарт жасалмаған. Атап айтқанда, «Рио-Тинто» сияқты ірі инвестордың ұсынысы бойынша әлі шешім қабылданған жоқ.

	Энергетика саласында Мемлекет басшысы елдің оңтүстігіндегі энергия тапшылығын төмендету қажеттігіне айрықша назар аударып, соған байланысты Үкіметке Балқаш ЖЭС-ның құрылысы мен инфрақұрылымын бақылауға алуды тапсырды.

	Екібастұздағы ГРЭС-2 үшін әлі алынбаған қазандық агрегатының құны 760 миллион доллардан 1,2 миллиард долларға дейін көтерілуі мәселесі де қозғалды. Бұл материалдарды тексеру Бас прокуратураға тапсырылды.

	Қазақстан Президенті «жасыл экономика» туралы айтпас бұрын энергия үнемдеудің базалық мәселелерін шешу қажеттігін атап көрсетті. Қазақстанда жылу желілеріндегі шығын 22,1 пайыз, ал Еуроодақта орташа 10 пайызды құрайды. Қазақстандық электр желілерінде шығын 14 пайыз болса, Қытай, Корея, Жапонияда ол небәрі 5 пайыз.

	Мемлекеттік органдар тарапынан энергия үнемдеу мен энергия есептеу мәселелеріне жеткіліксіз деңгейде көңіл бөлінеді. Мәселен, жалпы үйдің жылу есептегіштерімен қамтамасыз ету Қарағанды облысында 25,8 пайыз, Батыс Қазақстан облысында 16 пайызды ғана құрайды. Тұрғындар арасында электр энергиясын, жылу мен газды үнемдеу жөнінде пәрменді насихат жүргізілмейді.

	Аграрлық сектор секілді стратегиялық сала мәселелері бөлек қаралды.

	Мемлекет басшысы ет экспортын 2016 жылға қарай 60 мың тоннаға дейін жеткізу міндеті қойылғанын еске салды. Тиісті бағдарламаны жүзеге асыруға 120 миллиард теңге бөлінген. Сөйте тұра, биылғы жылдың 7 айында Кеден одағынан сыртқа шығарылатын ет экспорты нөлге теңескен. Мұның орнына Қазақстан етті сырттан, соның ішінде Беларусьтан импорттауда.

	Шұжық өнімдерінің экспорты да 2013 жылы нөлдік деңгейге түсіп, кәсіпорындардың жүктемесі 28 пайыз ғана болған. Осындай жағдай сүт, қант және майға қатысты да байқалады.

	Қазақстан Президенті қаражат жетіспеушілігі жағдайында да азық- түліктің тұрақтандырушы қорларын қаржыландыру жалғастырылғанын атап өтті. Бұл орайда іс жүзінде 5 миллиард теңге немесе бөлінген қаражаттың 40 пайызы депозиттерде жатыр және пайдаланылмай отыр. Бұған қоса, тұрақтандырушы қорлардың жұмысына қарамастан, әлеуметтік маңызы бар бірқатар өнімдердің бағасы едәуір өскен.

	Мемлекеттің қолдауына сүйеніп отырған агроөнеркәсіп кешеніндегі көптеген жобалардан тиісінше қайтарым жоқ. «ҚазАгроҚаржы»  былтыр 66 жобаны, ал биыл, қаржыландыру көлемі ұлғайса да, небәрі 16 жобаны іске асырды.

	– Маған «ҚазАгроның» халықаралық нарықтарда жақсы мөлшерлеме үшін 1 миллиард доллар тартқаны жөнінде хабарлады. Ал ол ақшаға нақты жобалар бар ма, жақсы несие тарихы мен кепілдіктерге ие борышкер бар ма? – деп сауал қойды Нұрсұлтан Назарбаев.

	Мемлекет басшысы пайдаланылмаған жерлерді ревизиялау және оларды айналысқа түсіру тетіктерін әзірлеу жұмыстарының салғырт жүргізіліп жатқанын айтты.

	Сондай-ақ Қазақстан Президенті Ауылдық аумақтарды дамытудың жаңа бағдарламасын әзірлеудің қисындылығына күмән келтірді, өйткені, осындай құжат 2004-2010 жылдары-ақ жүзеге асырылған болатын.

	– Алдымен бұрынғы бағдарламада қарастырылғанды аяғына жеткізіңдер және нақты нәтижелері бойынша есеп беріңдер, – деді Нұрсұлтан Назарбаев.

	Мемлекет басшысы мемлекеттік органдардың бірін бірі қайталайтын құрылымдарын оңтайландыруды және функцияларды нақты бөлу жұмысын жалғастыруды тапсырды. Әкімдердің жұмысын бағалаудың қазіргі жүйесін көптеген формалды көрсеткіштер мен есептілік түрлері қиындатып отырғаны айтылды. Көрсеткіштердің 96-сының тек 46-сы қолданыстағы статистикадан алынады, ал 50-і жаңа.

	Сондай-ақ өңірлердің дамуына берілетін бағаға деген көзқарасты өзгерту қажет. Әкімдер жұмысының тиімділігі рейтингісіндегі негізгі көрсеткіштер инвестиция тарту, шағын және орта бизнесті дамыту, толыққанды жұмыс орындарын ашу, мемлекеттік қызметтер сапасы, қауіпсіздік пен құқықтық тәртіп, тұрғынүй-коммуналдық шаруашылық мәселелері, жастарды жұмыспен қамту сияқты индикаторлар болуға тиіс.

	Қазақстан Президенті Үкімет пен Ұлттық Банктің жаңа басшылығы ақша-несие саясатының тиімділігін арттыру мәселелерін пысықтағаны жөн екенін атап өтті.

	Мемлекет басшысы банк секторының нақты экономиканы дамытуға салынатын салымды арттыруын басымдығы бар міндет ретінде белгілеп берді. 

	Өнеркәсіпке бүкіл банк секторының тек 12 пайызы несиесі бағытталады. Банктердің шағын бизнесті несиелендіруді азайту үрдісі де алаңдаушылық тудырады. Несие көлемі 2013 жылы 13 пайызға төмендеді, бұл ретте тұтынушылық несиелерінің көлемі бір жыл ішінде 50 пайызға өсіп,  2 триллион теңге деңгейіне жеткен.

	Нұрсұлтан Назарбаев 2012 жылдың басында құрылған Түйткілді несиелер қорының әзірше тек небәрі 500 миллион теңгеге займдар сатып алуға келіскеніне назар аударды.   

	Үкіметтің жіті назар аударуын талап ететін келесі бағыт – әлеуметтік жаңғырту үдерісін күшейту. 

	Соңғы үш жыл ішінде мемлекет білім беруді қаржыландыру мөлшерін 1,7 еседен астам мөлшерге ұлғайтты. 2013 жылы ол бір жарым триллион теңгеге жуық көлемді құрады. Бірақ балабақшалардағы орын жетіспеушілігі өткір күйінде қалуда, жарты миллионға жуық бала кезекте тұр. Жекелеген облыстар білім беру нысандарының құрылысын тұралатуға жол беруде.

	Солтүстік Қазақстан мен Ақтөбе облыстарындағы республикалық бюджеттен қаржыландырылатын нысандар бойынша қаржы игеру 62 пайыздан аспай отырғаны атап айтылды. Жергілікті бюджет бойынша да осындай ахуал байқалып отыр. Павлодар облысының Екібастұз қаласындағы өңіраралық кәсіптік орталықтың іске қосылуы 2011 жылдан бері бірнеше рет жүзеге аспай қалды.

	Нұрсұлтан Назарбаев кәсіптік-техникалық оқыту саласында экономика талап етіп отырған барлық мамандардың тек үштен бірі ғана дайындалатынына тоқталды. Сонымен қатар материалдық-техникалық база қанағаттанарлықсыз күйде қалуда, жатақханалар жетіспейді, өндірістік тәжірибесі бар білікті мамандар қатарына жататын оқытушыларға тапшылық бар. Жоғары білім беру жүйесінде де проблемалар бар секілді.

	Мемлекет басшысы денсаулық сақтау саласына да аса ауқымды қаржы бөлініп отырғанын атап өтті. 2012 жылы жалпы қаржыландыру көлемі 8 миллиард долларды құрады, яғни дамыған елдер деңгейіндегі ішкі жалпы өнімнің 4 пайызы. 45 емхананың, Алғашқы дәрігерлік санитарлық көмек көрсету орталықтарының, 300-ден астам дәрігерлік амбулаториялар мен фельдшерлік-акушерлік пункттердің құрылыстары жоспарланды.

	Осыған қарамастан қызмет көрсету сапасы әлі күткен нәтижеге жете қойған жоқ. Қазақстан Президенті өңірлерде салынған медициналық нысандардың білікті мамандармен қамтылуы қажеттігіне тоқталды.

	Қазақстанның жүрек-қан тамырлары ауруларынан болған өлім жөнінен бірінші, жол-көлік оқиғаларынан болған өлім жөнінен екінші орын алатыны атап айтылды. Өткен жылы жол бойында 2145 адам, биылдың өзінде 2273 адам қаза болды. Мемлекет басшысы осыған орай көлікті алкогольді ішімдік ішіп алып жүргізгендер үшін жауапкершілікті күшейтуді тапсырды.

	Қазақстан Президенті еңбек және жұмыспен қамту саласындағы әлеуметтік көмекті өзара міндеттемелер негізінде еңбекке қабілетті адамдарға беру қажеттігіне назар аударды. Жұмыссыз адам әлеуметтік көмекті кейін қайтару шартымен алуға тиіс.

	Қабылданған шараларға қарамастан жалақы бойынша берешек сақталып отырғаны, оның биылғы 1 қазанда 1 миллиард теңгеден асқаны атап айтылды.

	Баспана жағдайын қамтамасыз ету маңызды әлеуметтік мәселе күйінде қалып отыр. Мемлекет басшысы «Қолжетімді баспана-2020» бағдарламасын жүзеге асыру көп реніш тудырып отырғанына тоқталды. Төлем қабілетінің төмендігіне байланысты оған көптеген отбасылар қатыса алмауда. Сонымен қатар, Қазақстан Президенті «Тұрғынүйқұрылысжинақбанкінің» басшылары мен олардың туыстарының Бағдарлама аясында жеңілдік қарастырылған бағамен пәтер алу фактілеріне де назар аударды.

	– Қайтарсын да, мұқтаждарға берсін, – деді Қазақстан Президенті.

	Отырыс барысында халықаралық интеграция мәселелері де қаралды.

	Нұрсұлтан Назарбаев ішкі нарықтың көлемі шектеулі екендігін және экономиканың бұдан арғы өсімі үшін нарық кеңістігін кеңейту қажеттігін атап өтті.

	– Ықпалдастық – біз үшін өмір талабы. Сол себепті біз қазір Еуразиялық экономикалық одақты құру және Дүниежүзілік сауда ұйымына кіру туралы айтудамыз, – деді Мемлекет басшысы.  

	Бұл ретте жалпы ықпалдастық картинасын жасау, іс-әрекеттердің мүмкін болатын барлық балама нұсқаларын әзірлеу, Қазақстанның ықтимал шығындары мен пайдасына талдау жүргізу қажет.

	Нұрсұлтан Назарбаев келіссөз топтары мен салалық мемлекеттік органдардың арасындағы үйлестірудің, сондай-ақ отандық келіссөз жүргізушілердің деңгейін көтеру қажеттігіне тоқталды. Бұл үшін Қазақстаннан өкілдік ететін кадрларды сапалы іріктеудің айқын механизмін әзірлеп, Мемлекеттік қызмет істері агенттігінің осы мәселедегі рөлін күшейткен жөн.

	Қазақстан Президенті осы аталған мәселелердің барлығы бойынша түсіндіру жұмыстарын жүргізудің және бұқаралық ақпарат құралдарының рөлін көтерудің қажеттігін атап айтты. Мемлекеттік БАҚ-та өзекті мәселелердің қозғалуына назар аудару қажет. Олардың міндеті – заманауи экономика, саясат, елдің ішкі және сыртқы ахуалы бойынша халықты сауаттандыру.

	Мемлекет басшысы өзінің тапсырмасына сәйкес елдің тарихы бойынша канондық оқулық жасау жұмыстары жүргізіліп жатқанын айтты.

	– Конституция сияқты тарихты да кәсіпқойлар жазып, бекітуі тиіс деп санаймын. Мұндай салмақты іске нақ сондай мамандарды тартуға тиіспіз. Бұл мәселеге біз алдағы уақытта да өте обьективті және дәйекті түрде қарайтын боламыз, – деді Нұрсұлтан Назарбаев.

	Отырыс соңында Қазақстан Президенті жүзеге асырылып жатқан «Қазақстан-2050» стратегиясы қазақстандықтардың 2-3 буыны үшін ойластырылған маңызды міндет екенін атап айтты. Әлемнің ең дамыған отыз елінің қатарына кіру жолы оңай болмайды және мұны әрбір қазақстандық түсінуі тиіс.

	 



///Жиынға Кәсіподақтар федерациясының төрағасы Б.Әбдірайым, Еңбек және халықты әлеуметтік қорғау министрі М.Әбілқасымова, «Атамекен» ұлттық кәсіпкерлер палатасының, халықаралық ұйымдардың өкілдері, Қазақстанның барлық өңіріндегі салалық кәсіподақтардың 200-ден астам делегаты қатысты.
Іс-шараның ашылуында Мемлекеттік хатшы Гүлшара Әбдіқалықова Қазақстан Президенті Нұрсұлтан Назарбаевтың съезге қатысушыларға арналған құттықтауын оқып берді. Онда: «Бүгінде Кәсіподақтар федерациясы – 2 миллиондай адамды біріктіріп отырған еліміздегі аса ірі қоғамдық ұйым. Жұмыс істеп жатқан 18 мыңға жуық бастауыш кәсіподақ ұйымдары еңбек жанжалдарын шешуге, еңбекшілердің құқықтарын қорғауға, еңбек шарттары мен қауіпсіздігін жақсартуға ықпал етіп, жұмыс берушілер мен жұмыскерлер арасындағы басты медиатор болып отыр. Үшжақты әлеуметтік әріптестік моделі де өзінің тиімділігін дәлелдеді, оның аясында жұмыс орындарын сақтау жөніндегі 115 мыңнан астам меморандумға қол қойылған. Кәсіподақтардың қатысуымен Халықаралық еңбек ұйымының 24 конвенциясы ратификацияланды. Бұл шаралардың бәрі еңбекшілердің жұмыс жағдайын жақсартып, олардың өмір сүру сапасын арттыруға бағытталған.
Кәсіподақтар федерациясы өзіне еңбек саласын жаңғырту жөнінде жауапкершілік ала отырып, жұмыс берушілермен бірге қазақстандықтардың Төртінші өнеркәсіптік революцияның жаңа жағдайларына әлеуметтік бейімделуімен шұғылданатын қозғаушы күшке айналуға тиіс», – деп атап өтілген.
Мемлекет басшысы қызмет формалары мен әдістерінің қайта қаралатынына, сонымен бірге еңбек нарығының жаһандық трансформациясын ескере отырып, Қазақстан кәсіподақтары қозғалысын одан әрі дамытудың жаңа стратегиясы әзірленетініне сенім білдірген.
Қазақстан Республикасының Кәсіподақтар федерациясы 21 салалық кәсіподақтан және 17 аумақтық бірлестіктен тұрады.
///Қазақстан Президентіне Сыбайлас жемқорлыққа қарсы іс-қимыл агенттігінің биылғы 9 ай ішінде атқарған жұмыстарының негізгі көрсеткіштері жөнінде есеп берілді.
Мемлекет басшысына жемқорлыққа қарсы заңнамаға түзету енгізілгені және Дүниежүзілік банктің жемқорлықты бақылау индексіндегі еліміздің көрсеткіші айтарлықтай жақсарғаны туралы баяндалды.
Қасым-Жомарт Тоқаев Қазақстанның жемқорлыққа қарсы саясатын халықаралық стандарттарға сәйкес кешенді әрі дәйекті түрде жаңғыртуды жалғастырудың маңызды екенін атап өтіп, жемқорларды шартты түрде мерзімінен бұрын босатудан бас тарту туралы тапсырмалардың сапалы жүзеге асырылу және мемлекеттік қызметшілер, депутаттар мен судьялар үшін шетелдік шоттарының болуына тыйым салу қажеттігіне назар аударды. 
Кездесу соңында Президент алдын алу жұмыстарын тиімді жүргізудің және бюджет қаржысының мақсатты жұмсалуына жүйелі бақылау жасаудың маңызды екенін айтты. Бұл пандемия кезінде өте өзекті болып табылады.

///
	 

	Кездесу барысында парламентаралық ынтымақтастықтың негізгі бағыттары талқыланды, сондай-ақ оны әрі қарай дамыту мүмкіндіктері қарастырылды.

	Нұрсұлтан Назарбаев Сауд Арабиясы Қазақстанның маңызды серіктестерінің бірі болып саналатындығына тоқталды.  

	- Корольдік біздің елімізге тәуелсіздіктің алғашқы күндерінен бастап екіжақты саяси іс-қимыл тұрғысынан да, халықаралық ұйымдар аясындағы ынтымақтастық арқылы да қолдау көрсетіп келеді. Сіздің елдің көмегімен Астанада бірқатар ғимараттар салынды, бұл біздің екі мемлекет арасындағы достық қарым-қатынастардың көрінісі болып саналады. Қазақстан Корольдікпен түрлі салаларда, соның ішінде сауда-экономика саласында ынтымақтастықты бұдан әрі дамытуға дайын, - деді Мемлекет басшысы.

	Өз кезегінде Абдалла Әл аш-Шейх Елбасының қабылдауына ризашылығын білдіріп, бұл оның Қазақстан Президентімен төртінші рет кездесуі екенін айтты. Ол ТМД мемлекеттері ішінде айрықша орынға ие біздің еліміздің қарқынды дамуына назар аударды.

	Сауд Арабиясы Корольдігінің Консультативтік Кеңесінің төрағасы екі елдің арасында ынтымақтастықты кеңейтуге болатын бірқатар перспективалы салалардың бар екенін де атап өтті. 


///Кездесуде Мемлекет басшысына өңірдің әлеуметтік-экономикалық даму барысы туралы есеп берілді.
Нұрсұлтан Назарбаев облыс тұрғындарының әл-ауқатын арттырудың маңыздылығын атап өтіп, аймақтағы бірқатар экономикалық көрсеткіштердің жақсарып келе жатқанын айтты.
Қазақстан Президенті «Рухани жаңғыру» және облыстың туристік әлеуетін дамыту бағдарламаларын сапалы іске асыру қажеттігіне баса назар аударды.
– Жалпы, ішкі өңірлік өнім көлемі 104 пайызға артты. Өсім деңгейі өнеркәсіп саласында 118 пайызға, ауыл шаруашылығы бойынша 107 пайызға жетті. Көздеген көрсеткіштердің бәріне қол жеткізіп келеміз, – деді Шығыс Қазақстан облысының әкімі.
Сонымен қатар, Д.Ахметов Мемлекет басшысына өңірдегі денсаулық сақтау саласы бойынша халыққа қызмет көрсету сапасын арттыру үшін қабылданып жатқан шаралар туралы мәлімдеді.
– 2015 жылы онкология, кардиология, ана мен бала, травматология сияқты 4 бағыттың қажетті құрал-жабдықтармен қамтамасыз етілуін анықтау мақсатымен денсаулық сақтау саласына талдау жасадық. Сонымен қатар, дәрігерлер даярлаудың үш деңгейлі жүйесін әзірледік. Бұл жүйе Семей қаласындағы мемлекеттік медицина университетінде білім беру, шеберлік сыныптарын өткізіп, шетелде оқыту ісін қамтитын болады. Біз осы жұмысты одан әрі жалғастыра береміз, – деді Шығыс Қазақстан облысының әкімі.
Д.Ахметов білім беру, ауыз сумен қамту, жаңа тұрғын үйлер салу және елді мекендерді абаттандыру салаларында атқарылып жатқан жұмыстар жөнінде айтты.
Кездесу соңында Мемлекет басшысы бірқатар нақты тапсырма берді.

/// 
Отырыста Қазақстанның Еуразиялық экономикалық одақтағы қазіргі жағдайы мен перспективалары, сондай-ақ әлемде қалыптасқан геосаяси ахуал талқыланды.
Алғашқы мәселе бойынша Премьер-Министрдің бірінші орынбасары Б.Сағынтаев сөз сөйледі. Талқылауға Үкімет пен «Атамекен» ұлттық кәсіпкерлер палатасының мүшелері қатысты.
Мемлекет басшысы интеграциялық бірлестіктің әлеуетін толық іске асыруға мүмкіндік бермей отырған әлемдік нарықтағы қолайсыз конъюнктура мен өзге де сыртқы жағдайларға қарамастан, ЕАЭО-ның болашағы жарқын екенін айтты. 
Мемлекетаралық кооперацияны жолға қойып, экспортты ұлғайту үшін Қазақстан бизнесінің алдынан зор мүмкіндіктер ашылып отыр.
Сонымен қатар Қазақстанның әлеуметтік экономикалық дамуына және жалпы ЕАЭО-ның қызметіне теріс ықпалдар әсерін мейлінше азайту жөнінде шаралар қабылдау қажет.
«ЕАЭО – тек экономикалық бірлестік, ол экономика және сыртқы сауда аясында дамуға тиіс» деген Қазақстанның нақты ұстанымы атап өтілді.
Мемлекет басшысы отандық өндірушілерді қорғау мен қолдау, олардың тауарлары мен қызметтерінің бәсекеге қабілеттілігін ЕАЭО-ға мүше елдермен қатар өңірлік ауқымда да арттыру жөніндегі шараларды әзірлеуге айрықша назар аударды.
Талқылау барысында ЕАЭО-ға мүше барлық мемлекеттің кәсіпкерлері үшін тең және әділ бәсекелестікті қамтамасыз ету, сондай-ақ барлық елдің санитарлық-эпидемиологиялық, фитосанитарлық және ветеринарлық бақылау шараларын сақтау қажеттігі атап өтілді.
Сонымен қатар Қауіпсіздік кеңесінің отырысында күн тәртібіндегі өзекті халықаралық мәселелер, Таяу Шығыс пен Ауғанстандағы ахуал талқыланды.
Мемлекет басшысы ұлттық қауіпсіздікке төнетін қауіп-қатер мен тәуекелдердің алдын алу шараларын дер кезінде дайындау мақсатымен әлемде және өңірде болып жатқан үдерістерді жіті бақылау қажеттігін атап өтті.
Отырыс қорытындысы бойынша Қазақстан Президенті Үкіметке бірқатар тапсырма беріп, олардың орындалуын бақылауды Қауіпсіздік кеңесінің аппаратына жүктеді. 

///
	 

	Нұрсұлтан Назарбаев Жоғары Еуразиялық экономикалық кеңес отырысына қатысу үшін Мәскеуге келді. Сапар барысында Ресей Федерациясының Президенті Владимир Путинмен кездесу жоспарланған.

	Отырыста интеграциялық құрылымдар – Кеден одағы мен Бірыңғай экономикалық кеңістік аясындағы өзара ықпалдастықтың негізгі аспектілері, сондай-ақ Еуразиялық экономикалық одақты қалыптастыруға қатысты мәселелер талқыланатын болады. 
///Мемлекет басшысы негізгі міндеті роботталған хирургияны құру, дамыту және оны практикалық медицина саласына енгізу болып саналатын орталықтың жұмысымен танысты.
Нұрсұлтан Назарбаев медицинада инновациялық шешімдерді қолданудың маңыздылығына тоқталып, роботталған хирургия орталығында жасалатын оталардың бүкіл өңір үшін бірегейлігін атап өтті.
– Мұндай үлкен бастама халқымыздың игілігіне бағытталған. Медицина саласын роботтандыру мамандарымыздың біліктілігін арттыруға септігін тигізеді. Осындай орталықтың ашылуы – отандық денсаулық сақтау саласындағы маңызды оқиға. Бұл көптеген адамдардың өмірін сақтап қалуға мүмкіндік береді, – деді Қазақстан Президенті.
Елбасы орталықта ем қабылдаушылармен әңгімелесіп, Президенттің Іс басқармасы Медицина орталығының жалпы жұмысы және оны дамыту перспективалары жөнінде мәлімет алды.
Қазақстан Республикасының Тұңғыш Президенті қорының қолдауымен құрылған роботталған хирургия орталығы медицина мамандарын даярлап, олардың біліктілігін арттыруды қамтамасыз ететін болады. Сондай-ақ клиникалық сынақтар өткізіп, әлемдік деңгейдегі заманауи роботталған технологияларды қолдана отырып, ғылыми әзірлемелер дайындайды.







///Елбасының кітапханасында өткен іс-шараға Қазақстан Республикасы Президенті Кеңсесінің бастығы М.Қасымбеков, Парламент депутаттары, еліміздің белгілі саяси және қоғам қайраткерлері, мемлекеттік органдар өкілдері қатысты.
Мемлекеттік хатшы құттықтау сөзінде мемлекеттік мереке – Тұңғыш Президент күні биылғы мерейлі жылы айрықша мәнге ие болып отырғанын атап өтті. Бұл – Қазақстан мемлекеттігін құрып, қазақстандықтардың бақуатты тұрмысының кепілі болып отырған Елбасының сарабдал саясатының айрықша ардақталатын жылы.
Сондай-ақ, Г.Әбдіқалықова бүгінгі көрме бүкіл Қазақстан қоғамы және  халықаралық қоғамдастық үшін елеулі тарихи және мәдени іс-шара екенін айтты.
Іс-шара аясында меймандарға ірі 7 көрме ұсынылды. Олардың қатарында республика тәуелсіздігі қалыптасуының негізгі сатыларын айшықтайтын «Тәуелсіз Қазақстан – тұғырлы ел», Елбасының жеке кітапханасындағы кітаптарынан құралған «Н.Ә.Назарбаев – Тәуелсіз Қазақстанның негізін қалаушы», Қазақстан Республикасының Тұңғыш Президенті жеке архивінің құжаттарын қамтитын «Елбасы жолы» және т.б. атаулы көрме бөлімдері бар.
Бұдан бөлек, іс-шара аясында «Көшбасшылық факторы», «Парламентаризм эволюциясы», «Бітімгершілік әрекеттердің жол картасы» және тағы да басқа бірнеше фильмнің көрсетілімі өтті.
///Мемлекет басшысы ауыл шаруашылығы дақылдарын күтіп-баптауға маманданған кәсіпорынның жұмысымен танысты.
Қазақстан Президентіне облыстың агроөнеркәсіп кешенінің негізгі көрсеткіштері және қант қызылшасы өндірісін дамыту үшін қабылданып жатқан шаралар туралы баяндалды.
Нұрсұлтан Назарбаев қазір ауыл шаруашылығын мемлекеттік субсидиялауға деген көзқарастың өзгергенін атап өтті.
– Менің шаруаларға айтып жүрген ой-пікірімнің барлығының негізгі түйіні – еңбек өнімділігін субсидиялау қажеттігі. Яғни, қаражат дайын өнім өндірісі үшін бөлінетін болады, – деді Мемлекет басшысы.
Бұдан бөлек, Нұрсұлтан Назарбаев өңдеу кәсіпорнының аграрлық техникалары мен ауыл шаруашылығы өнімдері көрмесін аралады.
Соңында Елбасы өңірдің шаруаларымен әңгімелесіп, алдағы жұмыстарына табыс тіледі.






///Анар Жайылғанова Қасым-Жомарт Тоқаевқа агенттік жұмысының негізгі бағыттары бойынша есеп берді.
Агенттік басшысы әкімшілік-мемлекеттік қызмет бағытындағы кадр саясатын қалыптастыру, мемлекеттік қызметшілердің салалық заңнама мен этикалық нормаларды сақтауын бақылау, сондай-ақ, мемлекеттік қызмет көрсету сапасының жағдайы туралы баяндады.
Мемлекет басшысы «Президенттік жастар кадрлық резерві» бойынша жұмысты жалғастыруды, оған енген азаматтардың жұмыспен қамтылуына мониторинг жүргізу және резервке кіру шарттарын реттеуді тапсырды.
Қасым-Жомарт Тоқаев 2021 жылы «Президенттік жастар кадрлық резервіне» тағы бір конкурстық іріктеуді өткізу жөнінде тапсырма берді. Конкурсты өткізу барысында мемлекеттік органдардың қажеттіліктерін ескеріп, іріктелетін кандидаттардың санын қысқарту керек екенін айтты.

///
	 

	Кездесуде Нұрсұлтан Назарбаев пен Т. Учиямада елімізде автомобиль өнеркәсібін дамыту,  соның ішінде осы «Тойота» маркалы автомобильдерді Қазақстан аумағында өндіру мәселелерін талқылады.

	«Тойота Мотор Корпорэйшн» - автомобиль құрастырушы жапониялық ірі корпорация. Ол қаржылық қызметтер де ұсынып, бизнестің өзге де бағыттарында жұмыс істейді. Компания қызметкерлерінің саны 320 мың адамнан асады. 


///Нұрсұлтан Назарбаевқа Қауіпсіздік кеңесінің жақында өткен отырысында берілген тапсырмалардың орындалу барысы мәлімделді.
Қорғаныс министрі, сондай-ақ, Қазақстанның Тұңғыш Президентіне еліміздің Қарулы Күштеріндегі қазіргі ахуал және армияны заманауи қару-жарақпен қамтамасыз ету үшін қолға алынып жатқан шаралар жөнінде баяндады.
Сонымен қатар, Н.Ермекбаев Елбасы Нұрсұлтан Назарбаевқа Алматы облысында өтіп жатқан «Айбалта-2019» ауқымды стратегиялық командалық-штабтық оқу-жаттығу туралы айтты.   
Қазақстан Республикасының Тұңғыш Президенті – Елбасының
Баспасөз қызметі

///Мемлекет басшысы Астана клубының отырысы аяқталғаннан кейін Ауғанстан Республикасының бұрынғы президенті Хамид Карзаймен кездесті.
Әңгімелесу барысында бүгінгі жиында көтерілген бастамаларға орай өңірдегі қауіпсіздікті қамтамасыз ету мәселелері талқыланды.
Атап айтқанда, ауған еліндегі қақтығыстарда тараптардың мәмілеге келу проблемасына баса мән берілді.

/// 
Нұрсұлтан Назарбаев пен Маттео Ренци  павильондардың экспозицияларын көрді, сондай-ақ Құрметті қонақтар кітабына қолтаңба қалдырды.
***
Миландағы ЭКСПО-2015 дүниежүзілік көрмесі «Ғаламшарды азықтандыру. Энергия өмір үшін» тақырыбымен өтіп жатыр. Қазақстанның павильоны туристер арасында ерекше танымалдыққа ие болып, оны күн сайын 4,5 мың адам келіп көруде. «Қазақстан – мүмкіндіктер елі» деп аталған павильон жалпы алаңы 3 мың шаршы метрден асатын екі қабатты ғимаратта орналасқан. Онда ауыл шаруашылығына, мал шаруашылығына, су мәдениетіне, экологияға, жер өңдеуге, сондай-ақ еліміз туралы таңғажайып деректерге арналған 6 бөлім бар. Экспозицияларда интерактивтік және мультимедиалық технологиялар кеңінен қолданылған. 



///Елбасы мемлекеттік индустриялық-инновациялық даму бағдарламасы аясында іске қосылған рельс-арқалық зауыттың жұмысымен танысты.
Бұдан бөлек, Мемлекет басшысына зауыт өнімін алыс және таяу шет елдерге, соның ішінде Өзбекстанға, Түрікменстан мен Әзербайжанға экспорттаудың қазіргі жағдайы туралы баяндалды.   
Соңында Нұрсұлтан Назарбаев зауыт жұмысшыларымен кездесіп, оларға жемісті еңбек етіп, кәсіби табысқа жетуге тілектестік білдірді.  
***
Зауыт «Қазақстан темір жолы» ұлттық компаниясы» акционерлік қоғамын өз өнімімен қамтамасыз етеді. Кәсіпорынның өндірістік қуаты жылына 430 мың тонна өнім өндіруге жетеді. 


/// 
Елбасы ғимаратты аралап көріп, онда тұрып жатқан, «Серпiн-2050» бағдарламасы бойынша оқиын студенттермен әңгімелесті.
Қазақстан Президенті жатақханада күнделікті тұрмыс пен демалыс үшін барлық жағдай жасалғанын айтты. Соған орай Нұрсұлтан Назарбаев республикада жастарды қолдау мен олардың білім алуы мәселелеріне ұдайы көңіл бөлінетінін, соның ішінде бұл жұмыс «Серпiн-2050» мемлекеттік бағдарламасы аясында да атқарылып жатқанын атап көрсетті.
***
500 адамға арналған пәтер үлгісіндегі жатақхана 2015 жылы ашылған. Онда «Серпін» бағдарламасы бойынша оқитын 300 студент тұрады. Ғимаратта демалуға арналған бөлмелер, медицина кабинеті, жаттығу залы, жеке заттарды сақтайтын қойма,  техникалық орынжайлар және мүмкіндігі шектеулі студенттер үшін арнайы жабдықталған бөлмелер бар.


///Нұрсұлтан Назарбаев бұл сапардың Қазақстан мен Тәжікстан арасындағы дипломатиялық қатынастардың 25 жылдығына тұспа-тұс келуінің символдық мәні бар екенін атап өтті.
– Біз Қазақстанға, жас елордамыз – Астанаға келгендеріңіз үшін ризашылық білдіреміз. Бүгінгі кездесуіміздің екіжақты қатынастар жылнамасындағы  маңызы ерекше, – деді Қазақстан Президенті.
Мемлекет басшысы Тәжікстан Қазақстанның маңызды стратегиялық әріптесі болып саналатынын айрықша атап өтіп, осы жылдар ішінде екі ел арасында тату көршілік әрі сенімді қарым-қатынас орнағанын айтты.
– Біз өңірлік және жаһандық деңгейде өзара ықпалдасып келеміз. Арамызда 80-нен астам шарттар мен келісімдерді қамтитын ауқымды құқықтық база қалыптасқан, – деді Қазақстан Президенті.
Нұрсұлтан Назарбаев екіжақты қарым-қатынастарды одан әрі нығайтуға бағытталған, бүгін қол қойылатын келісімдердің маңыздылығын атап өтті.
– Қарым-қатынасымыздың 25 жылы – достықтың және бір-бірімізге қолдау көрсетуіміздің тарихы. Бүгін біз негізгі құжатқа қол қоямыз. Бұл – біздің ортақ жұмысымызды қорытындылап, келешектегі басымдықтарымызды айқындайтын бірлескен мәлімдеме, – деді Мемлекет басшысы.
Эмомали Рахмон Нұрсұлтан Назарбаевқа жоғары марапат – «Парасат» орденін табыс еткені үшін алғыс айтып, Қазақстан мен Тәжікстан арасындағы қарым-қатынасты нығайтуға қосқан үлесін жоғары бағалағанына шынайы ризашылығын білдірді.
– Қазақстанмен арадағы қарым-қатынас Тәжікстанның сыртқы саясатында жетекші орын алады. Біз оны қарқынды түрде дамытуға ниеттіміз. Тәжікстан халқы да және жеке өзім де халқымыздың басына қиын күн туғанда қолдау білдіріп, экономикалық тұрғыдан көмек көрсеткендеріңізді ешқашан ұмытпаймыз, – деді Тәжікстан Республикасының Президенті.
Соңында Э.Рахмон сенімді саяси платформа мен мықты құқықтық базаға негізделген екіжақты ынтымақтастықтың табысты дамып келе жатқанын атап өтті.

///Нұрсұлтан Назарбаев Индонезия Республикасының Сулавеси аралында болған жер сілкінісі мен цунами салдарынан көптеген адамның қаза тапқаны және зардап шеккені туралы хабарды зор күйзеліспен қабылдады.
«Достас Индонезия халқының орны толмас қайғысына ортақтасып, Қазақстан халқының және жеке өзімнің атымнан Сізге және апат құрбандарының отбасылары мен туыстарына көңіл айтамын.
Зардап шеккендердің тезірек сауығып, отбасыларына оралуына тілектестік білдіремін», – делінген жеделхатта. 
///
	 

	Хат иесі өзінің өмірін медицина қызметкерлері сақтап қалғандығын айта отырып, денсаулық сақтау саласының тиімді дамып келе жатқаны үшін алғысын білдірген.

	«Аурудың алдын алу мақсатында тұрғындарды жаппай тексеру бағдарламасына орай, Есіл ауданының Ильинка кентінің медицина қызметкерлері бізде дәрігерлік тексеріс жүргізіп, оның барысында менде білінбей жүрген жүрек ауруы бар екенін анықтады. Мені Петропавл қаласына жеткізіп, онда Кардиологиялық орталықтың тәжірибелі дәрігері Д.Тё сәтті ота жасады», – делінген хатта.

	Соңында хат авторы өзінің сауығып кеткенін, көңіл-күйі жақсы екенін айтқан.
///
	Келіссөздердің қорытындысы бойынша Қазақстан Президенті мен Италия Премьер-Министрінің қатысуымен келесідей құжаттарға қол қойылды:

	- «ҚазМұнайГаз» ҰК» АҚ мен «ЭНИ С.п.А.» компаниясы  арасында Исатай геологиялық барлау жобасын және кеме жасау/кеме жөндеу зауытының құрылысы жобасын жүзеге асыру туралы  келісім;

	- Қазақстан Республикасының Индустрия және жаңа технологиялар министрлігі, «Ивеко С.п.А.» және «Аллюр Групп» ЖШС арасындағы өзара түсіністік туралы Меморандум.
	 

	Қол қою рәсімінен кейін Нұрсұлтан Назарбаев пен Маттео Ренци мәлімдеме жасады.

	Мемлекет басшысы Қазақстанның Италиямен қарым-қатынастары көптеген бағыттар бойынша қарқынды дамып келе жатқанын айтты.

	- Италия – Қазақстанның Еуропадағы стратегиялық экономикалық серіктесі. Қазақстандық жалпы сыртқы тауар айналымының 13 пайызы осы елдің үлесіне тиеді. Италиялық инвестициялардың біздің экономикадағы жалпы көлемі 6,5 миллиард долларды құрайды. Сонымен қатар, Италия қазақстандық мұнайдың ірі тұтынушысы да болып табылады, - деді Қазақстан Президенті.

	Нұрсұлтан Назарбаев Италияның Еуропалық одаққа алдағы төрағалығына Қазақстан үлкен үміт артатынын, өйткені біздің ел онымен кеңейтілген серіктестік туралы келісімге қол қоюға дайындалып жатқанын атап өтті. 
	
	Өз кезегінде М.Ренци италиялық компанияларға Қазақстанда көрсетіліп отырған қолдау үшін ризашылығын білдірді және елімізді алдағы уақытта ЭКСПО халықаралық көрмесін өткізетіндігімен құттықтады. 
	
	Италия Премьер-Министрі  қазақстандық экономика үшін «Эни» компаниясының инвестициялары маңызды мәнге ие екендігіне тоқталды және италиялық «Фиат», «Италчименти» және «Финмекканика» компаниялары Қазақстанмен ынтымақтастықты дамытады деп үміттенетінін жеткізді. 



///Президент Қасым-Жомарт Тоқаевтың Семей қаласына жұмыс сапары «Ұлы ақын Абай ұлдарымен» ескерткішінің ашылу салтанатымен басталды. Аталған композиция данышпан Абай Құнанбайұлының 175 жылдық мерейтойына орай ашылды. Ескерткіште Абай ұлдары Ақылбаймен және Турағұлмен бірге бейнеленген. Композиция идеясы портреттік ұқсастықты ғана көздемеген. Автор ұлдарының ұлы әкесіне деген ерекше махаббаты мен шексіз мақтаныш сезімін бейнелеуді мақсат еткен.
Мемлекет басшысы жұртшылықты Абай Құнанбайұлының 175 жылдық мерейтойымен құттықтап, хакімді біртұтас ұлт болып ұлықтау – біздің перзенттік парызымыз екенін атап өтті.
– Ұлы Абай – біздің еліміздің мақтанышы ғана емес, әлемдік деңгейдегі кемеңгер. Ол – қазақтың жан-дүниесінің тұңғиығына бойлаған дара тұлға. Оның өлеңдері мен қара сөздері – ұлттық болмысымыздың айнасы. Абай жаңа әдебиетіміздің негізін қалаған ақын ретінде ел тарихында айрықша із қалдырды. Оның еңбектері бір ғасырдан астам уақыт өтсе де өзектілігін жоғалтқан емес. Әлі күнге дейін баршамызға рухани азық болып келеді. Ақынның ғибратты ғұмыры мен мол мұрасы – халқымыздың және жаһан жұртының асыл қазынасы. Абайдың өсиеті – өскелең ұрпақтың айнымас темірқазығы, – деді Қасым-Жомарт Тоқаев.  
Президент дамуды тежейтін бес дұшпаннан арылып, елдік мүдде жолында еңбек етсек қана қоғамдық сананы жаңғыртатынымызды айта келіп, Абай аманатына адал болуымыз керек деді. «Жауапты мемлекет – жауапты қоғам – жауапты адам» жүйесінің берік орнығуы ақын айтқан асыл қасиеттерге байланысты екеніне тоқталды.
– Ол үшін бүгінгі буын Абай мұрасынан нәр алып, рухани кемелденуі қажет. Мына еңселі ескерткіш жас ұрпаққа тағылымды ой салуға тиіс. Абай және оның сөзі мен ісін жалғаған парасатты перзенттері Ақылбай мен Турағұл – елге үлгі болған тұлғалар. Мұнда ұрпақ сабақтастығы, әке мен баланың сыйластығы бейнеленген. Бұл – Құнанбай қажы әулетінің тектілігін танытатын туынды. Абай шаңырағының тағылымы – ұлт ұлағатының көрінісі. Жалпы тәлім-тәрбие ұлт сапасын қалыптастыратын басты фактордың бірі болуы керек! – деді Мемлекет басшысы.
Президент биыл Абайдың 175 жылдық мерейтойын атап өтуге ерекше мән берілгенін, мемлекеттік және халықаралық деңгейде ауқымды іс-шаралар өткенін, ақын мұрасын насихаттауға, ұлағатты сөзін жас ұрпақтың санасына сіңіруге ден қойылғанын айтты.
– Біз мерейтой кезінде ысырапшылдық пен даңғазалыққа  жол берген жоқпыз. Абай айтқан «мақтаншақтық», «бекер мал шашпақты» тыюдың бір жолы осы деп санаймын. Ұлы ойшылдың мұрасы – еліміздің одан әрі өсіп-өркендеуіне жол ашатын баға жетпес құндылық. Абайдың асқақ рухы ұлы мұраттарға жетелей берсін! – деп түйіндеді сөзін Қасым-Жомарт Тоқаев.
Ескерткіштің ашылу салтанатынан кейін Президент Абайдың «Жидебай-Бөрлі» мемлекеттік тарихи-мәдени және әдеби-мемориалды қорық-мұражайын аралап көрді. Мұражай 1940 жылы ақынның туғанына 95 жыл толуына орай ашылған. Бұл Қазақстан тарихында тұңғыш әдеби-мемориалды мұражай саналады.
Ойшылдың 175 жылдық мерейтойына орай музей залдары қайта жөнделіп, ғимараттың қасбеті мен аумағы жаңартылған. Бүгін Мемлекет басшысы салтанатты түрде ашқан «Ұлы ақын Абай ұлдарымен» ескерткіші де осы мұражай аумағында орналасқан. Президентке мұражайдағы жаңа экспозициялар ұсынылды. Айта кетейік, енді музейге келушілер экспонаттарды көріп қана қоймай, заманауи құрал-жабдықтардың көмегімен Абай өмір сүрген заманның рухын сезініп, ұлттық аспаптардың үнін тыңдай алады. Қасым-Жомарт Тоқаев мультимедиялық залдың жұмысына оң баға берді.
Сонымен қатар Қазақстан Президентіне «Ақынның балалық шағы», «Ақынның қалыптасуы», «Ақынның шығармашылығы», «Абайдың поэзиялық мектебі», «Отбасы», «Қара сөздер» залдарындағы жәдігерлер таныстырылып, ұлы ойшылдың өмірі мен шығармашылығы жайында жан-жақты мәлімет берілді.









/// 
Нұрсұлтан Назарбаев Н.Балғымбаевтың қайтыс болуына байланысты ауыр қайғыға ортақтасып, көңіл айтты.
Жеделхатта мемлекеттік басқару және экономика саласындағы ірі қайраткердің бірі болған Н.Балғымбаевтың бар білімі мен тәжірибесін елдің өсіп-өркендеуіне арнағаны атап өтілген. Еңбек жолын мұнай саласында қарапайым жұмысшы болудан бастап, ұдайы оқып-ізденуі мен ұйымдастырушылық қабілеті арқасында биік белестерді бағындырды, Қазақстан Республикасының Премьер-Министрі лауазымына дейін көтерілді. Бұл қызметті ол зор жауапкершілікпен атқарды.
«Өз Отаны мен халқын қалтқысыз сүйген Н.Балғымбаевтың болмысына қарапайымдылық пен зиялылық, нағыз бекзаттық тән еді. Халқымыз оның есімі мен еңбегін ұмытпай, әрдайым қастер тұтатын болады», – делінген көңіл айту жеделхатында. 
///Мемлекет басшысы Қазақстанның Ұжымдық қауіпсіздік шарт ұйымына төрағалық ету кезеңінде өтіп жатқан Қорғаныс министрлерінің кеңесі мен Қауіпсіздік кеңесінің хатшылары комитетінің сессияаралық отырыстарына қатысушыларға ілтипат білдірді.
– Сіздер өкілдік етіп отырған Ұжымдық қауіпсіздік шарт ұйымының Жарғылық органдары кең ауқымды мәселелерді қарастырады. Атап айтқанда, әскери саладағы көп жақты ынтымақтастықты дамыту, халықаралық терроризмге, заңсыз есірткі айналымына және заңсыз миграцияға қарсы күрес жүргізу, сондай-ақ үйлесімді ақпараттық саясатқа қатысты ұстанымдарды әзірлеу мәселелерін қарастыру көзделіп отыр, – деді Нұрсұлтан Назарбаев.
Мемлекет басшысы әлемде және өңірде күрделі әскери-саяси ахуалдың сақталып отырғанын айтты, сондай-ақ халықаралық террористік ұйымдардың белсенді әрекет етіп, ақпараттық кеңістікке төнетін қауіп-қатердің артып келе жатқанына тоқталды.
Қазақстан Президенті бірлескен оқу-жаттығулар мен операцияларды жүргізу барысында мемлекетаралық байланыстарды үйлестіру, ұжымдық тетіктерді жетілдіру, сондай-ақ өзара іс-қимылды пысықтау үшін қорғаныс ведомстволары мен қауіпсіздік кеңестері аппараттарының рөлі зор екенін атап өтті.
– Бірлескен қызмет келісілген бағытта және Ұжымдық қауіпсіздік шарт ұйымының 2025 жылға дейінгі даму стратегиясында нақтыланған жарғылық міндеттерге сәйкес жүргізілуге тиіс. Біздің Жедел әрекет етуші ұжымдық күштеріміз әрдайым өздеріне жүктелген міндеттерді орындауға дайын, – деді Нұрсұлтан Назарбаев.
Қазақстан Президенті Алматы облысында өткен «Кобальт-2018» оқу-жаттығу шараларының нәтижелеріне тоқталды.
Қазақстан Президенті Жедел әрекет етуші ұжымдық күштерді материалдық-техникалық тұрғыдан қамтамасыз етудің нақты бағдарламалары мен жоспарларын әзірлеу қажеттігіне назар аударды.
Нұрсұлтан Назарбаев әскери-техникалық ынтымақтастық саласындағы практикалық шараларға ерекше көңіл бөлуге шақырды. Ол үшін «KADEX-2018» көрмесінің мүмкіндіктерін пайдалану қажеттігін айтты.
– Қазір Ұжымдық қауіпсіздік шарт ұйымының біріккен штабының саны едәуір өсті. Сондықтан оның жұмысы сапалық тұрғыдан жақсарады деп үміттенуге құқымыз бар. Қазақстан халықаралық терроризмді жалпы әлемдегі және Ұжымдық қауіпсіздік шарт ұйымының жауапкершілігі аясындағы ең өткір проблема деп санайды, – деді Мемлекет басшысы.
Қазақстан Президенті халықаралық терроризмге қарсы тұру ісінде ұжымдық күш-жігердің тиімді болатынын атап өтті.
Сонымен қатар Нұрсұлтан Назарбаев Ұжымдық қауіпсіздік шарт ұйымының халықаралық қоғамдастықпен байланысын кеңейту, шынайы қатерлерге қарсы тиімді шаралар ұйымдастыру, ақпараттық және киберқауіпсіздікті қамтамасыз ету мәселелеріне тоқталды.
Соңында Мемлекет басшысы Қорғаныс министрлері кеңесі мен Қауіпсіздік кеңестері хатшыларының комитеті Ұжымдық қауіпсіздік шарт ұйымының ортақ міндеттерін шешуге зор үлес қосатынына сенім білдірді.

///Комиссия отырысын ашқан Г.Әбдіқалықова Қазақстан Республикасы Үкіметінің 2016 жылғы 9 қыркүйекте өткен кеңейтілген отырысында Мемлекет басшысының дағдарысқа қарсы жоспардан стратегиялық дамудың міндеттерін орындауға көшу жөніндегі берген тапсырмаларын іске асыру үшін әрдайым сыбайлас жемқорлық көріністерінің алдын алып, мемлекеттік бағдарламаларға бөлінетін бюджет қаражатының қатаң бақылануын қамтамасыз ету қажеттігін атап өтті.
Отырыс барысында бірқатар мемлекеттік органдар мен «Атамекен» ұлттық кәсіпкерлер палатасының баяндамалары тыңдалды. Сәулет, қала құрылысы және құрылыс салаларындағы сыбайлас жемқорлыққа қарсы күрес, сондай-ақ мемлекеттік индустриялық-инновациялық даму бағдарламаларын іске асыруға бөлінген бюджет қаражатын игеру жөніндегі шаралар талқыланды.
Г.Әбдіқалықова осы саладағы сыбайлас жемқорлық қатерлерін азайтатын тетіктер қалыптастыруға ерекше назар аудару қажет екенін атап өтті. Олардың тиімділік дәрежесіне экономиканың ахуалы ғана емес, мемлекеттің инвестициялық тартымдылығы да қатысты болмақ.
Сондай-ақ, мемлекет тарапынан индустриялық-инновациялық дамудың 2010-2014 және 2015-2019 жылдарға арналған бағдарламаларын орындауға елеулі бюджет қаражаты бөлінетіні айтылды. Оларды жүзеге асыру кезінде бюджет қаражатын пайдалануға қатысты көптеген заң бұзу жайттары қатар жүретіні анықталды. Индустрияландырудың алғашқы бағдарламасы іске асырылғалы бері ақшалай қаражатты жымқыру фактілері бойынша мемлекетке 13 млрд теңгеден астам зиян келтірілген.
Мемлекеттік хатшы бағдарламалардың жергілікті жерлерде Елбасының тапсырмаларына сәйкес тиімді орындалуының, әрбір инвестициялық жобаның іске асырылуының, сондай-ақ халыққа мемлекеттік қызметтер көрсету кезінде электрондық ресурстар мүмкіндіктерін кеңінен пайдаланудың маңыздылығын атап көрсетті.
Комиссия шешімімен мемлекеттік органдарға заңдылықты бұзу фактілеріне  қатысты мәселелерді реттеу және алдағы қызметте оларға жол бермеу шараларын қарастыру тапсырылды.
Комиссия отырысының қорытындысы бойынша мемлекеттік органдарға нақты ұсынымдар мен тапсырмалар берілді.
///
	 

	 

	«Қазақстан-2050» Стратегиясы контексінде мемлекеттік органдардың және ҚХА Ғылыми-сарапшылық кеңесінің ғылыми-сарапшылық жұмысының жаңа міндеттері» тақырыбында өткен отырысқа Президент Әкімшілігінің Басшылығы, Парламент депутаттары, министрліктер мен ведомстволар өкілдері, өңірлік ғылыми-сарапшылық топтардың басшылары, ғылым және шығармашылық интеллигенция, БАҚ өкілдері қатысты.

	Мемлекеттік хатшы Ә.Жақсыбеков «Қазақстан-2050» Стратегиясы, ҚХА-ның 2020 жылға дейінгі даму тұжырымдамасы және Президент Н.Ә.Назарбаевтың ҚХА-ның ХХI сессиясында берген тапсырмалары аясындағы мемлекеттік этносаясатты ғылыми-сарапшылық тұрғыдан қолдау жұмысының негізгі міндеттері мен бағыттарын айқындады.

	Отырыс барысында ҚХА қызметін ғылыми-сарапшылық тұрғыдан қолдау, ел бірлігі мен қоғамдық келісім саласында және Қазақстандағы этносаралық ахуалдың қазіргі жағдайына ғылыми зерттеулер жүргізу, этносаралық қатынастар саласындағы ғылыми саясатты әзірлеу үшін университетаралық ынтымақтастықты қамтамасыз ету жөніндегі Мемлекет басшысы тапсырмаларын іске асыру мәселелері талқыланды.

	Сонымен қатар ҚХА Ғылыми-сарапшылық кеңесінің жұмысы туралы есебі және басқа да ұйымдастырушылық мәселелер қаралды.

	Ғылыми-сарапшылық кеңестің жұмысы бойынша хаттамалық тапсырмалар берілді.

	 
///
	 

	Ардагерлер өз хатында Елбасының тапсырмасына сәйкес Үдемелі индустриялық-инновациялық даму бағдарламасы аясындағы жобалардың іске асырылуы еліміздің экономикалық өркендеуін жаңа деңгейге көтергенін атап өткен. «Өйткені, бұл бағдарлама халықтың әл-ауқатын жақсартуға ықпал етіп отыр. Еліміз тәуелсіздік алған жылдардан бері мемлекет шетелдік ірі компаниялар мен отандық бизнес өкілдеріне мүмкіндігінше қолдау көрсетіп, шағын және орта бизнес саласының қарқынды дамуына жағдай жасап келеді. Мысалы, 2008 жылдың қаңтар айында Жезқазған қаласында өткен «Бизнестің әлеуметтік жауапкершілігін арттыру» жөніндегі форумда Мемлекет басшысы бизнестің әлеуметтік салаға қаржы бөліп, оның дамуына үлес қосатын кез келгенін айтқан еді. Президенттің осы бастамасы бүгінгі күні өз жемісін беріп, бизнес өкілдері тарапынан кеңінен қолдау тауып отыр» деп жазады хат иелері.

	Одан әрі хатта: «Қызылорда облысының әкімдігі мен «Қазатомпром» ұлттық атом компаниясы» АҚ арасында «Қызылорда облысының әлеуметтік-экономикалық дамуы туралы меморандумға» қол қойылып, компания тарапынан Шиелі ауданында нақты жобалар жүзеге асырылуда. Қазақта «Жақсының жақсылығын айт, нұры тасысын» деген сөз бар. Елбасының тапсырмасымен «Бизнестің әлеуметтік жауапкершілігін» арттыруда «Қазатомпром» ұлттық атом компаниясы» АҚ президенті В.Школьник Шиелі ауданының жұртшылығымен бірнеше мәрте кездесіп, халықтың ұсыныс-пікірімен таныс болды. Соның нәтижесінде бұл уақытқа дейін көп іс атқарылды», - делінген ұжымдық хатта.

	Атап айтқанда, 2007-2010 жылдары Шиелі ауданында 200 орындық «Арман» мәдениет үйі, №127 орта мектеп ғимараты, көп қабатты тұрғын үйдің қараусыз қалған пәтерлері күрделі жөндеуден өткен. Сондай-ақ, 280 орындық «Айналайын» балабақшасы, мүмкіндігі шектеулі балаларға арналған 50 орындық мектеп-интернат пайдалануға беріліп, басқа да түрлі әлеуметтік жобалар жүзеге асырылған. Осы атқарылған шаралардың нәтижесінде қосымша 300-ден аса жұмыс орны ашылған. Жалпы алғанда, 2007-2010 жылдары ұлттық компания әлеуметтік жобаларға 2,5 миллиард теңгеге жуық қаржы жұмсаған. Ал 2010-2012 жылдары Көкшоқы ықшамауданында 150 орындық стадион құрылысы, Майлытоғай ауылында жобалық құны 30 миллион теңгеге жуық жер асты ұңғымасы пайдалануға беріліп, тұрғындар ауыз сумен қамтамасыз етілген. Бұл – бизнестің әлеуметтік жауапкершілігі ұғымын ұлттық компания басшылығының терең түсініп, Елбасы бастамасына кеңінен қолдау көрсетіп, іс жүзіне асырғандығының нақты жемісі.

	Хат иелері бұл табыстарға Президент жүргізіп отырған сарабдал саясаттың арқасында қол жеткізілгеніне тоқталып өтіп, Елбасының еліміздің жарқын болашағы үшін атқарып келе жатқан қызметіне мол табыс тілейді.

	Ұжымдық хатқа Шиелі ауданының ардагерлері С.Оразымбетов, П.Архабаев, Қ.Сүгірбаев, Ө.Исаханов, Ж.Ахметов, А.Ешпанов, С.Сәрсенбаев, Ж.Баетов, С.Аманжолов және Б.Медетбеков қой қойған.     
///Қазақстан Президентіне елорданың сәулет және қала құрылысы саласында атқарылып жатқан жұмыстардың барысы мен алдағы жоспарлар жөнінде мәлімет берілді.
Мемлекет басшысы қаланың инфрақұрылымдық және әлеуметтік-мәдени нысандарын салу үдерісімен егжей-тегжейлі танысты.


///Нұрсұлтан Назарбаев жұмыс сапарын қорытындылап, Алматы қаласы мен Алматы облысының ахуалы жөнінде айтты.
– Алматы қаласы әкімдігі жұртшылықпен бірлесіп, инфрақұрылымды жүйелі түрде жақсартуға, тұрғындардың жайлы өмір сүруі үшін жағдай жасауға бағытталған жұмыстарды табысты атқарып жатқанын атап өткім келеді. Панфилов, Жібек жолы көшелеріне кешенді қайта жөндеу жүргізілді. Жаяу жүргіншілердің серуендеуіне арналған алаңдар жасақталды. Сондай-ақ, қаланы көгалдандыру, арық жүйесін толық жетілдіру жөніндегі жұмыстарды жалғастыру қажет. Қалада екі аудан – Алатау және Наурызбай аудандары құрылды. Бизнеспен айналысу үшін қажетті жағдайлар жасалды. Қазір мұндағы кәсіпкерлердің белсенділігі арта түсті.
Жалпы, Алматы ірі экономикалық орталық ретінде қалыптасып, еліміздің әлемдік деңгейдегі заманауи мегаполисіне айналды. Тәуелсіздік жылдарында қала экономикасы қарқынды түрде өсіп, жоғары көрсеткіштерге жетті. Маған ұсынылған мәліметтерге сәйкес, бүгінде Алматы экономикасының көлемі Грузияның ішкі жалпы өнімінен 2 есе, ал Қырғызстан мен Тәжікстаннан – 5 еседей артық. Бұл – тек қаланың ғана емес, жалпы еліміздің табысты дамуының көрсеткіші. Қазір Алматы республикалық бюджеттің доноры болып саналады. Ол республика бойынша шағын және орта бизнесті дамытудың үздік көрсеткіштеріне қол жеткізіп отыр, – деді Елбасы.
Бұдан бөлек, Елбасы Алматы облысында да көп жұмыстардың атқарылып жатқанын атап өтті. Соның ішінде, өңірдің әлеуметтік-экономикалық дамуы озық қарқынмен жүзеге асырылуда. Бұл әсіресе ауыл шаруашылығы, құрылыс, көлік-транзит салаларында айқын байқалуда.
Соңында Мемлекет басшысы Алматы қаласы мен Алматы облысының өркендеуіне және одан әрі дамуына тілектестік білдірді.
///Кездесу барысында А.Жұмағалиев Мемлекет басшысына бұрын берілген тапсырмалардың орындалуы, компанияны трансформациялау бағдарламасының жүзеге асырылу барысы туралы баяндады.
Қазақстан Президенті біздің республика әлемдегі толық өндірістік цикл құруға ұмтылып отырған ірі уран өндіруші ел екенін айтты.  
– Компания елдің маңызды активі саналады. «Қазатомөнеркәсіптің» әртүрлі бірлескен кәсіпорындарда қатысу үлесі бар, олардың біразы бойынша серіктестер мойындарына алған міндеттемелерін орындамайды. Осыған байланысты олардың өз міндеттемелерін орындауын қамтамасыз ету керек, немесе активтерді мемлекет мүддесі үшін қайтару мүмкіндігін қарастыру қажет, – деді Мемлекет басшысы.
«Қазатомөнеркәсіп» ұлттық атом компаниясы» акционерлік қоғамы басқармасының төрағасы әлеуметтік нысандардың жергілікті атқарушы органдар қарауына берілгені, кәсіби бағдарға жатпайтын 11 кәсіпорынның бәсекелестік ортаға шығарылғаны және өткен жылдың қорытындысы бойынша уран өндіруші кәсіпорындар кеңселері өндіріс орналасқан өңірлерге көшірілгені туралы баяндады.
А.Жұмағалиев трансформация бағдарламасы аясында қабылданған кешенді шаралар нәтижесі бойынша «Қазатомөнеркәсіп» өндірістік өзіндік құнды 16 миллиард теңгеге төмендеткенін, ал компанияның экономикалық қосылған құнын 17 миллиард теңгеге жуық өсіргенін айтты.
Ұлттық компания басшысы Елбасыға өндірісті әртараптандыру үшін қабылданған, атап айтқанда, АЭС отынын өндіру зауытының құрылысына дайындық шаралары туралы баяндады.
Мемлекет басшысы кездесу қорытындысы бойынша бірқатар нақты тапсырма берді.

///
	Мемлекет басшылары отырысында Еуразиялық экономикалық одақ туралы шарт жобасымен, Армения Республикасының Кеден одағы мен Бірыңғай экономикалық кеңістікке қосылуының жол картасымен жұмыс барысы, сондай-ақ экономикалық интеграцияның бірқатар басқа да ағымдағы мәселелері қаралды. 

	Нұрсұлтан Назарбаев жыл соңында кездесіп, еуразиялық интеграциялық үдерістер аясында атқарылған жұмыс қорытындысын шығарудың игі дәстүрге айналғанын атап өтті.

	– Өтіп бара жатқан жыл кездесулерге толы болды, соның арқасында біз өзіміздің ортақ интеграциялық ісімізді табысты ілгерілетудеміз. Енді бір аптадан соң біз 2014 жылды – өте маңызды жылды қарсы аламыз. Біз келесі жылы Еуразиялық экономикалық одақ туралы шартқа қол қою міндетін алға қойдық және оны іске асыруға мақсатты түрде қадам басып келеміз, – деді Мемлекет басшысы.

	Сонымен қатар, Қазақстан Президенті Минскідегі қазан айындағы уағдаластықтарға қарамастан, Еуразиялық экономикалық одақ туралы шарт жобасының институттық та, функционалдық та бөлігі бойынша келісе алмаушылық әлі де сақталып отырғанын айтты.

	– Өкінішке қарай, Шарттың жекелеген баптарының мәтіндерін өзгерту,   оларды қарауда тараптар сарапшыларының асығыс режімде жұмыс жүргізуі және т.б. жайттар кездесті. Осының бәрі Шарттың жобасын қол қою үшін дайындау мерзімін ұзарта түсуде. Құжаттармен жұмысты ақтау үшін барлық күшті салу керек. Мәселен, сарапшылар әлі күнге дейін бірыңғай терминологиялық сөздік қалыптастырған жоқ. Шарттың саясатқа қатысты «бірыңғай», «келісілген», «үйлестірілген» тәрізді негізгі терминдері туралы ортақ түсіністік жоқ. Әзірге сарапшылар терминология жөнінде келісімге келе алмай жатқанда, бүкіл Шарт туралы сөз болуы мүмкін емес. Тым тәптіштеу мен бұл мәселелер жөніндегі пікірталасқа ұрынбас үшін біздің Үкіметтерімізге, ЕЭК Кеңесіне және сыртқы саясат ведомстволарына Шарт бойынша келісімді келесі жылғы наурызға дейін қамтамасыз етуді тапсыруды ұсынамын, – деді Нұрсұлтан Назарбаев.

	Мемлекет басшысы алдымен интеграция үшін іргетас дайындап алып, өзара ықпалдастықтың тереңірек түрлеріне содан кейін өту қажеттігін ескере отырып, кезеңділік қағидасын сақтауға назар аударды.

	– Осыған байланысты қазіргі кезеңде үйлестірілген немесе келісілген саясатқа, барлық қатысушыларды қызықтыратын салаларда ортақ нарық қалыптастыруға ден қойған пайдалырақ болар еді. Сауда саясаты біз бірыңғай саясатқа қол жеткізген бағыттарда, мысалы, үшінші елдерге қатысты, сөз жоқ, сақталуға тиіс. Ал бірақ басқа салаларда «бірыңғай саясат» және «бірыңғай нарық» түсініктерін қолданудың түгел қамтитын сипатына назар аудару артық деп санаймын, – деді Нұрсұлтан Назарбаев.

	Қазақстан Президенті құрылып жатқан Одақты саясиландыруға жол бермеу қажеттігіне ерекше тоқталды. 

	– Біз экономикалық одақ құрудамыз. Сондықтан Комиссияның міндеті – Шартқа экономикалық интеграция шегінен шығатын ережелерді қоспау. Шекараны қорғау, көші-қон саясаты, қорғаныс және қауіпсіздік жүйесі тәрізді бағыттар, сондай-ақ денсаулық сақтау, білім беру, ғылым, мәдениет, азаматтық, қылмыстық және әкімшілік істер бойынша құқықтық көмек мәселелері экономикалық интеграцияға жатпайды және Экономикалық Одақ форматына көшірілуі мүмкін емес. Бұл мәселенің барлығы ҰҚШҰ, ТМД аясындағы көптарапты келісімдер форматында да, екіжақты форматта да жақсы реттелген. Қылмыстық және әкімшілік тәртіп бұзушылықтар жөніндегі жауапкершілікті біріздендіру туралы мәселе көтерілуде, алайда бұл салалар таза ұлттық салалар, мемлекеттің ішкі саясатының мәні болып саналады және жүйеленген шарттан алынып тасталуға тиіс, – деді Мемлекет басшысы.

	Бұған қоса, Нұрсұлтан Назарбаев мемлекеттер басшылары және үкіметтер деңгейіндегі Жоғары кеңеске ұлтүстілік өкілеттіктерді беруге болмайтынын атап өтті.

	– Комиссия – ұлтүстілік орган. Біз интеграцияны ілгерілету үшін осыған бардық. Оның өкілеттігі қол қойылған шарттармен және келісімдермен нақты реттеледі әрі тек қана экономикалық салаға жатады. Біз Сіздермен бірге, мемлекеттер басшылары ретінде, Комиссия мүшелерін тағайындаймыз, біздің шешіміміз стратегиялық және ұйымдастырушылық сипатқа ие. Біз тапсырмалар береміз, Комиссияның іс-қимылын мақұлдаймыз және шарттарға қол қоямыз. Комиссия оларды орындайды, себебі ол – Жоғары органның тапсырмасы. Осы құрылымды сақтау қажет, – деді Қазақстан Президенті.

	Мемлекет басшысы Одақ туралы шарт оған мүше мемлекеттердің өзге елдер мен ұйымдармен арадағы халықаралық шарттарына нұқсан келтірмеуі тиістігін атап өтті.

	Сондай-ақ, Қазақстан Президенті Комиссияның жұмысының бұдан да тиімді жолға қойылуына, ЕЭК департаменттерінде біздің азаматтарымыздың теңдей өкілдік етуі мәселелесінің шешілуіне назар аударды.

	– Үнемі талқылып жүрген тағы бір мәселе – Комиссияға жаңа өкілеттіктер беру. Қазір ЕЭК өкілеттігін аса кеңейтудің қажеттілігі жоқ. Бұл жөнінде біз мамыр айында Астанада да, қазан айында Минскіде де сөйлескенбіз. Әйткенмен, Шарт жобасымен жұмыс барысында Комиссияның көптеген сәттерде өзіне қосымша өкілеттіктер алғысы келетін байқалады.  Комиссия қызметін бағалау тетіктері туралы мәселе қою әлдеқайда пайдалырақ болар еді деп ойлаймын. Қазақстан мен Ресейде мемлекеттік органдарды бағалау жүйесі енгізілген. Солардың негізінде ортақ әдістер әзірлеп, оны Комиссия қызметін бағалауға қолдануға болады, – деп атап өтті Нұрсұлтан Назарбаев.

	Сондай-ақ Мемлекет басшысы қабылданатын шешімдерге Алқа мүшелерінің жеке жауапкершілігін бекітуді ұсынды. Бұл халықаралық шенеуніктерді әр қадамын салмақтап, кез келген мәселеге обьективті қарауға мәжбүр етеді. 

	– Бұл нормаларды Шарт жобасына қазірден-ақ қосу керек немесе үкіметтерге бірлесіп жеке құжат әзірлеуді және оны кезекті отырысымызға ұсынуды тапсыру қажет. Жалпы алғанда, Қазақстанның берік, күшті әрі түрлі өзгерістерге икемді Экономикалық одақ құруға бейілді екенін тағы бір рет қуаттаймын. Мұндай одақ оған қатысушылардың барлығының мүдделерін ескергенде ғана қалыптасуы мүмкін. Сарапшылар біраз жұмыс атқарды, енді айтылған ескертулерді ескере отырып, бірлескен қызметті жалғастыру қажет, – деді Қазақстан Президенті.

	Соңында Нұрсұлтан Назарбаев Еуразиялық экономикалық одақ туралы Шартты мамырда қол қоюға әзірлеу сияқты ауқымды міндет қойылып отырғандықтан, келесі жылы жұмыстардың бұдан аз болмайтынын атап өтті.

	       



///
	 

	Әңгіме барысында Кеден одағы елдері көшбасшылары,Украина  және Еуропалық одақ өкілдері кездесуінің қорытындылары талқыланды.  Екі елдің басшылары осы кездесудің қорытындысы бойынша қол жеткен уағдаластықтар Украинадағы ахуалды жақсартуға оң ықпалын тигізетіндігіне сенім білдірді.

	Сонымен қатар, Нұрсұлтан Назарбаев пен Александр Лукашенко сауда-экономикалық, индустриялық-инновациялық және агроөнеркәсіптік салалардағы  екіжақты ынтымақтастықтың негізгі бағыттарын қарастырды. Сондай-ақ интеграциялық құрылымдар аясындағы өзара ықпалдастық мәселелері мен халықаралық күн тәртібінің өзекті жайттары да қозғалды. 

///Нұрсұлтан Назарбаев жұмыс сапарын қорытындылап, Алматы қаласы мен Алматы облысының ахуалы жөнінде айтты.
– Алматы қаласы әкімдігі жұртшылықпен бірлесіп, инфрақұрылымды жүйелі түрде жақсартуға, тұрғындардың жайлы өмір сүруі үшін жағдай жасауға бағытталған жұмыстарды табысты атқарып жатқанын атап өткім келеді. Панфилов, Жібек жолы көшелеріне кешенді қайта жөндеу жүргізілді. Жаяу жүргіншілердің серуендеуіне арналған алаңдар жасақталды. Сондай-ақ, қаланы көгалдандыру, арық жүйесін толық жетілдіру жөніндегі жұмыстарды жалғастыру қажет. Қалада екі аудан – Алатау және Наурызбай аудандары құрылды. Бизнеспен айналысу үшін қажетті жағдайлар жасалды. Қазір мұндағы кәсіпкерлердің белсенділігі арта түсті.
Жалпы, Алматы ірі экономикалық орталық ретінде қалыптасып, еліміздің әлемдік деңгейдегі заманауи мегаполисіне айналды. Тәуелсіздік жылдарында қала экономикасы қарқынды түрде өсіп, жоғары көрсеткіштерге жетті. Маған ұсынылған мәліметтерге сәйкес, бүгінде Алматы экономикасының көлемі Грузияның ішкі жалпы өнімінен 2 есе, ал Қырғызстан мен Тәжікстаннан – 5 еседей артық. Бұл – тек қаланың ғана емес, жалпы еліміздің табысты дамуының көрсеткіші. Қазір Алматы республикалық бюджеттің доноры болып саналады. Ол республика бойынша шағын және орта бизнесті дамытудың үздік көрсеткіштеріне қол жеткізіп отыр, – деді Елбасы.
Бұдан бөлек, Елбасы Алматы облысында да көп жұмыстардың атқарылып жатқанын атап өтті. Соның ішінде, өңірдің әлеуметтік-экономикалық дамуы озық қарқынмен жүзеге асырылуда. Бұл әсіресе ауыл шаруашылығы, құрылыс, көлік-транзит салаларында айқын байқалуда.
Соңында Мемлекет басшысы Алматы қаласы мен Алматы облысының өркендеуіне және одан әрі дамуына тілектестік білдірді.
/// 
Мемлекет басшысы жұмыс сапарымен Павлодар қаласына келді. Сапар аясында бірқатар нысандарға бару, сондай-ақ республикалық еңбек ұжымдары форумына қатысу жоспарланған. 
///Қасым-Жомарт Тоқаевқа Өзара бағалау көрсеткішінің екінші кезеңін ФАТФ халықаралық стандарттарына сәйкестендіруге қатысты Қазақстанның дайындығы жөнінде баяндалды. Агенттік төрағасы Президентке тәуекелдер бойынша жасалған Ұлттық бағалаудың қорытындылары және ФАТФ-тың бірқатар маңызды ұсынымын ұлттық заңнамаға енгізуге мүмкіндік беретін заң жобасы Парламенттің қарауында жатқаны туралы айтты.
Президент қылмыстық жолмен түскен табыстарды жылыстатуға және терроризмді қаржыландыруға қарсы іс-қимыл бойынша жүргізіліп жатқан жұмыстарды оң бағалады. Атап айтқанда, қабылданған шаралар кірістерді жылыстатуға қарсы іс-қимылдардың Basel AML Index индексі бойынша әлемдік рейтингтегі Қазақстанның орнын жақсартты.
Мемлекет басшысына еліміздегі көлеңкелі экономикаға қарсы күрестің қазіргі жағдайы туралы мәлімет берілді.  Сотқа дейінгі тергеп-тексеру жөнінде 490 іс қозғалды, оның 28-і жалған шот-фактура жазып берумен және қылмыстық жол арқылы қолма-қол ақшаға айналдырумен айналысқан тұлғаларға қатысты ұйымдасқан қылмыстық топ құру деректері бойынша жүргізілуде. 
Бұдан бөлек, Жанат Элиманов Қасым-Жомарт Тоқаевқа қаржы пирамидаларын жабу жөнінде жүктеген тапсырмасының іске асырылу барысы туралы баяндады. Жыл басынан бері Қаржылық мониторинг агенттігі 15 қаржы пирамидасының қызметін тоқтатып, зардап шеккендерге 2,3 миллиард теңге қайтарылды.
Президент Агенттік басшысына құқық қорғау және басқа да мүдделі органдармен бірлесе отырып, аталған бағыттағы жұмыстарды жандандыруды тапсырды. Мемлекет басшысы азаматтарды қаржы пирамидаларына тартуға жол бермеу үшін шаралар кешенін қабылдау керек екенін айтты. 
///Кездесу барысында Президентке мәдениет, спорт, туризм, архив және баспа ісі салаларының қазіргі жағдайы жөнінде мәлімет берілді. 
Мемлекет басшысына министрлікке қарасты ұйымдарға жұмыс сапары туралы баяндалды. Сапар қорытындысы бойынша күн тәртібінде тұрған мәселелерді шешу шаралары әзірленген. 
Дәурен Абаев Қасым-Жомарт Тоқаевтың спорт секциялары мен шығармашылық үйірмелерді жан басына қарай қаржыландыру, бұқаралық спортты қарқынды дамыту жөнінде берген тапсырмаларын орындау ведомство жұмысындағы негізгі бағыттың бірі екенін атап өтті.
Президенттің айтуынша, биыл министрлік жергілікті атқарушы органдармен бірлесе отырып, Қазақстан Республикасы мемлекеттік рәміздерінің 30 жылдығын тиісті деңгейде атап өтуі қажет.
Мемлекет басшысы ұлттық спорт резервінің ірі халықаралық жарыстарға, соның ішінде 2024 жылы Парижде өтетін Олимпиада ойындарына дайындығын күшейтуді тапсырды.
Сонымен қатар Қасым-Жомарт Тоқаев жастар үшін ұлттық мәдениеттің бәсекеге қабілеттілігі мен тартымдылығын арттыру қажет екенін айтты.
Президент карантиндік шектеулердің елімізде және шет мемлекеттерде жеңілдетілуіне байланысты туризм саласын дамытудың тың жолдарын әзірлеу маңызды деп есептейді. 
///Кездесуге Қазақстан Республикасының Президенті Әкімшілігі басшысының бірінші орынбасары М.Тәжин, Дін істері және азаматтық қоғам министрі Н.Ермекбаев, Қазақстан мұсылмандары діни басқармасының төрағасы, Бас мүфти Е.Маямеров, имамдар – К.Дүйсенбай, Н.Есмағанбет, Н.Ауысханұлы, А.Керімбек, Т.Оспан қатысты.
Елбасы қатысушыларға арнаған сөзінде Қазақстан халқының өмірінде діннің ерекше рөл атқаратынын атап өтіп, мемлекет тарапынан діни қарым-қатынастарды реттеу үшін қабылданып жатқан шараларға тоқталды.
– Мемлекет бұл мәселеге ерекше көңіл бөліп отыр. Проблемаларға талдау жасап, осы салаға қолдау көрсететін арнаулы министрлік құрдық.
Жақында мен тарихи және рухани байлығымызды сақтай отырып, оны арттыру, сананы жаңғырту қажеттігі туралы мақала жарияладым. Патриотизм, отанды сүю, ел ішіндегі және өңірлердегі тұрақтылық – біздің болашағымыз. Сол үшін біз бірлесе жұмыс істеуге тиіспіз, – деді Мемлекет басшысы.
Нұрсұлтан Назарбаев цифрлық технологиялар дамыған дәуірде Қазақстан өзінің ұлттық құндылықтарын, мәдениеті мен салт-дәстүрін сақтауға тиіс екенін айтты.
Сондай-ақ, Қазақстан Президенті деструктивті діни ағымдарға қарсы күрес жүргізу қажеттігіне назар аударды.
– Қазақстанның аумағы ұлан-байтақ және табиғи қазба байлық пен ресурстарға бай екені баршаға белгілі. Осының бәріне қызғанышпен қарайтындар да бар. Олар – бізге қастық ойлап, қоғамымыздың ынтымағын бұзуға тырысушылар. Халқымыздың арасына теріс діни ағымдарды енгізу бізге сырттан ықпал етудің бір тәсілі болып саналады. Соңғы уақытта осындай үрдіс байқалып отыр. Біз мемлекеттігімізге қауіп төндіретін кез келген құбылыспен күресуге тиіспіз. Сондықтан сіздердің алдарыңызда зор міндеттер тұр, – деді имамдарға арнаған сөзінде Елбасы.
Мемлекет басшысы Қазақстан мұсылмандары дәстүрлі түрде ханафи мазхабын ұстанатынын, исламның осы бағытының негізін түсіндіруге машықтанған мамандар даярлау қажеттігін атап өтті.
– Бүгінде Қазақстан мұсылмандары діни басқармасында 3800 имам жұмыс істейді. Олардың жартысы діни сауаттылықты арттыру курстарынан өткен. Алайда, мұның жеткіліксіз екенін айта кеткен жөн. Бізге осы салада жұмыс істейтін имамдар мен мамандардың білім деңгейін арттыру жайын ойластыру қажет.
Оқыған имам ғана дұрыс білім бере алады. Ол өз дінін терең танып, өзге діндердің ерекшеліктерін зерттеп, басқа да білімдерді игерген адам болуға тиіс. Имамдар шешендік өнерді, адам психологиясын меңгерген идеологтарға айналуы керек, – деді Нұрсұлтан Назарбаев.
Әңгіме барысында Қазақстан Президенті «Нұр Мүбарак» университетінің жұмысымен және оны бұдан әрі дамыту жоспарымен танысты.
Елбасы жас ұрпақтың діни сауатсыздығына айрықша назар аударды.
– Діни сауатсыздығының нәтижесінде жастарымыз сақал қойып, шалбарының балақтарын қысқартып тастайды. Қара көйлек киіп, беті-аузын тұмшалаған қыздарымыздың қатары көбейді. Бұл біздің дәстүрімізге де, халқымызға да жат. Бұған заңнамалық деңгейде тыйым салу мәселесін пысықтау керек. Қазақ қара киімді қаралы кезде ғана киеді, – деді Мемлекет басшысы.
Нұрсұлтан Назарбаев қазақ мәдениетінің тарихына, қазақ әйелдерінің дәстүрлі киіміне тоқталып, қара киім мен дін арасында ешқандай байланыс жоқ екенін айтты.
– Егер жастарымыз халқымызға жат уағыздарға ерсе, мемлекетіміздің болашағы не болмақ? Біз бұған жол бермейміз. Тәуелсіз Қазақстанның болашағы жарқын, ұлтымыз тату болып, еліміз зайырлы мемлекет ретінде одан әрі дамуға тиіс. Біз өзіміздің игі мақсатымызға қарсы шыққандарға көне алмаймыз. Бұл – мемлекеттік аппараттың ғана емес, барша Қазақстан халқының, оның болашағының мүддесі, – деді Қазақстан Президенті.
Елбасы халық арасындағы діни сауаттылықтың маңыздылығын атап өтіп, имамдардың өз қызметі барысында патриоттық тәрбиеге ден қоюға тиіс екендігіне назар аударды.
– Нағыз мұсылманды киген киімінен емес, ішкі иманынан таниды. Кімнің жүрегінде сүйіспеншілік болса, соның иманы бар. Біз өркениетті әлемге қарай қадам басып, ғылым мен білім есігін ашуымыз қажет. XVIII-XIX ғасырларға дейін мұсылман дүниесі бүкіл әлемде көшбасшы болды. Ол ғылымның қайнар көзі, философтардың, дәрігерлер мен жазушылардың отаны болды. Қазір біз бұл жағынан көшбасшылық орнымыздан айырылып қалдық.
Бүгінде азаматтарымыз интернет арқылы түрлі мәліметтер алады. Осылайша, дәстүрлі емес ағымдардың да уағызын тыңдап жүр. Ол үшін түрлі әдістер мен технологиялар қолданылуда. Біз де олармен күрес жүргізу үшін ақпараттық технологияларды қолдануымыз керек. Қажет болған жағдайда, мемлекет Қазақстан мұсылмандары діни басқармасына қолдау көрсетуге дайын.
Мен өзімнің мақаламда «Туған жер» бағдарламасына ерекше көңіл бөлдім. Ол бізге әр өңір, әр елді мекен туралы мол мағлұмат алуға мүмкіндік береді. Әрқайсымыздың жүрегімізде патриотизм болуға тиіс. Осы орайда өз уағыздарыңызда Отанды сүю тақырыбына айрықша көңіл бөлулеріңізді сұраймыз, – деп түйіндеді Мемлекет басшысы.
Сондай-ақ, кездесуге қатысушылар дәстүрлі емес діни ағымдарға қарсы күрестегі өзара іс-қимыл мәселелері жөніндегі ойларын ортаға салды.


///Жиында Мемлекет басшысы Астананың құрылысы мен қалыптасу тарихының кезеңдеріне тоқталып, осы үдеріске қатысқандардың барлығы да бұған зор үлес қосқанын ерекше атап өтті.
– Біз бабаларымыздың арманын орындап, Сарыарқаның төрінде астанамызды салдық. Әсем қала тұрғызып, оны бүкіл әлемге паш еттік. Астана бүкіл халқымыздың мақтанышына айналды. Көптеген адам мұнда ауа-райы жағдайына қарамай тынымсыз еңбек етті, – деді Қазақстан Президенті.
Елбасы Астананың айрықша мәртебеге ие болып отырғанын және оның әлемдік аренадағы беделі зор екенін айтты.
– Біз тарихи тұрғыдан қысқа мерзім ішінде тиісті инфрақұрылымы бар, миллион адам мекендейтін нағыз мегаполис тұрғыза алдық. Астана – бүкіл жер шарының назарын өзіне аударып, әлемдік деңгейдегі маңызды шаралар өткізе алатын дүние жүзіне танымал қала, – деді Нұрсұлтан Назарбаев.
Кеңес барысында Астана қаласының әкімі Ә.Исекешев қаланың инфрақұрылымын дамыту және трансформациялау, сондай-ақ әлеуметтік нысандарды салуға қатысты жобалардың іске асырылуы жөнінде есеп берді. Атап айтқанда, Ә.Исекешев денсаулық сақтау саласына цифрлық технологияларды енгізу, тұрғын үй нысандарын салу, әлеуметтік жобаларды іске асыру, жаңа энергетикалық моделді енгізу, сондай-ақ қаладағы экологиялық ахуалды жақсартуға бағытталған жұмыстарды жүргізу барысын баяндады.
Мемлекет басшысы есепті тыңдап, тартылған инвестиция көлеміне, шағын және орта бизнестің өркендеуіне қатысты қол жеткізілген бірқатар экономикалық көрсеткіштерге оң баға берді.
– Астана – еліміздегі ең қарқынды дамып келе жатқан қала. Тұрғындарының саны 1 миллионнан асты. Халық санының өсуімен қатар тұрғын үй құрылысы да жанданып келеді. 20 жыл ішінде 20 миллион шаршы метр тұрғын үй, 53 жаңа мектеп және 26 аурухана пайдалануға берілді, – деді Елбасы.
Мемлекет басшысы Астананың елімізді және экономикамыздың жекелеген секторларын одан әрі өркендету жолындағы маңызды рөліне тоқталды.
– Қала салу жөніндегі шешімді дұрыс қабылдадық. Астана экономиканы әрі қарай дамыту, халық санын көбейту, ғылым, техника және инновация салаларын ілгерілету ісіне тың серпін берді. Елорда құрылысына жұмсалған барлық қаражаттың қайтарымы болды, – деді Қазақстан Президенті.
Нұрсұлтан Назарбаев барша қазақстандықтарды қол жеткізген жетістіктермен шектелмей, «Төртінші өнеркәсіптік революция жағдайындағы дамудың жаңа мүмкіндіктері» атты жолдау мен «Президенттің бес әлеуметтік бастамасы» аясындағы жұмыстарды жалғастыруға шақырды.
Сонымен бірге, Мемлекет басшысы қала әкімшілігінің және уәкілетті мемлекеттік органдардың ерекше назар аударуын талап ететін мәселелерге арнайы тоқталды.
Атап айтқанда, Елбасы шағын және орта бизнес кәсіпорындарының өкілдері арасында жазғы сауда алаңдарын пайдалану ережелеріне қатысты ақпараттық-түсіндіру жұмыстарын жүргізуді тапсырды.
Нұрсұлтан Назарбаев ауыл шаруашылығы мақсатындағы жерлердің тиімсіз пайдаланылып жатқанына, сондай-ақ көтерме және бөлшек сауда орындарын ұйымдастыруға қатысты проблемаларды да атап өтті.
Сонымен қатар, Мемлекет басшысы азық-түлік қауіпсіздігін қамтамасыз ету, туристік нысандарды тиімді пайдалану, «Сергек» жүйесін қолдану, ескі және апатты жағдайдағы тұрғын үйлер мәселесін шешу, еліміздегі мегаполистердің стратегиялық даму мәселелеріне тоқталды.
– 2050 жылға дейін тұрғындар саны Алматыда 2,5 миллионға, Астанада 2 миллионға, Шымкентте 1,5 миллионға жетуі керек. Бұл қалалар  өсіп-өркендеу мекеніне айналып, оларда әлемдік деңгейде қызмет көрсетілетін болады. Басқа қалалардың да өздерінің даму бағдарламалары болуға тиіс. Үкімет бұл мәселені зерттеуі қажет, – деді Қазақстан Президенті.
Нұрсұлтан Назарбаев тұрғын үй-коммуналдық шаруашылығы саласына уақтылы бақылау жасауды қамтамасыз ету қажеттілігін айтып, қалада көлік тұрақтарын салу мәселесін қарастыруды тапсырды.
Мемлекет басшысы Кемерово қаласында болған қайғылы жағдайды еске салып, халықтың қоғамдық орындардағы қауіпсіздігін қамтамасыз ету мәселесіне назар аударды.
Қазақстан Президенті энергиямен қамтамасыз ету саласында «ЭКСПО-2017» көрмесінің озық тәжірибелерін пайдалану қажеттігін атап өтіп, қаланы газбен қамту жүйесін құру мәселесін қарастыруды тапсырды.
Кеңес барысында көлік инфрақұрылымы мен жеңіл рельсті көлік желісінің құрылысын дамыту, демалыс орындары мен білім беру нысандарын салу, қаланың экологиялық проблемаларын шешу және қалдықтарды қайта өңдеу мәселелері де талқыланды.
Жиын соңында Нұрсұлтан Назарбаев электр қуатымен жүретін экспериментті «IVECO Heuliz» маркалы жаңа автобусты көрді.




///Рәсім барысында Қазақстан Президентіне бірқатар елдердің Төтенше және өкілетті елшілері – Корея Республикасынан Чо Ёнг Чон, Иордания Хашимиттік Корольдігінен  – Ахмед Идрис Инаб, Испания Корольдігінен  – Педро Хосе Санс Серрано, Палестина Мемлекетінен – Мунтасер Абу Зейд, Латвия Республикасынан Юрис Погребнякс сенім грамоталарын тапсырды.
Нұрсұлтан Назарбаев елшілерді дипломатиялық миссияларының басталуымен құттықтап, олардың қызметі екіжақты қарым-қатынастар мен елдеріміздің арасындағы өзара тиімді ынтымақтастықты дамытуға септігін тигізеді деп үміттенетінін айтты.
Біздің бүгінгі кездесуіміз бүкіл Қазақстанда айрықша оқиға – Қазақ хандығының 550 жылдығы кеңінен тойланып жатқан кезеңмен тұспа-тұс келіп отыр. Бұл мемлекеттік құрылым қазақ ұлтын ұйыстыру ісінде айрықша рөл атқарды. Біз жаңа тарихи кезеңде мемлекеттіліктің байырғы дәстүрлерін жаңғырттық, – деді Мемлекет басшысы.
Қазақстан Президенті тәуелсіздік жылдары ішінде заманауи мемлекеттіліктің берік іргетасы – қарқынды дамыған нарықтық экономика және тұрақты саяси жүйе құрылғанын айтты.
Биыл Ұлт жоспарының 100 қадамы арқылы нақтыланған бес институционалдық реформа бастау алды. Қазақстанның айтарлықтай транзиттік-көлік әлеуеті бар. «Нұрлы жол» бағдарламасы аясында біз республикада инфрақұрылым қалыптастырып жатырмыз. Жібек жолын жаңғырту арқылы халықаралық көлік дәліздері қалыптасуда. Британ құқығына негізделген «Астана» халықаралық қаржы орталығы құрылуда, онда қосымша құн салығын қайтару, жұмыс күшін тарту және басқа да ерекше жеңілдіктер қарастырады, – деді Нұрсұлтан Назарбаев.
Мемлекет басшысы 2017 жылы Астанада «Болашақтың энергиясы» тақырыбына арналған «ЭКСПО-2017» халықаралық мамандандырылған көрме өтетініне тоқталды. Сондай-ақ елімізді әлемдегі дамыған 30 елдің қатарына қосуды көздейтін Қазақстанның 2050 жылға дейінгі даму стратегиясы жүзеге асырылуда.
Нұрсұлтан Назарбаев осының бәрі дипломаттар өкілдік етіп отырған мемлекеттермен арадағы өзара тиімді ынтымақтастық үшін жақсы мүмкіндіктер мен перспективаларға жол ашатынын айтты.
Қазақстан Президенті ХХІ ғасырда жаһандық жаңа архитектура қалыптастыру ісі жаһандық қауіп-қатер ұлғайған тұста жүргізіліп жатқанын, бұлармен күресу барлық мемлекеттің күш-жігерін жұмылдыруды талап ететініне назар аударды.  
Мемлекет басшысы Қазақстан халықаралық байланыстар аясын белсенді түрде кеңейту және тереңдету бағытын жалғастыра беретінін атап көрсетті.
Біз өзара сенімді қалпына келтіруге, бейбітшілік пен қауіпсіздікті халықаралық құқық негізінде нығайтуға бағытталған іс-әрекеттерді қолдаймыз. Қазақстанның Дүниежүзілік сауда ұйымына кіруі әлем елдерімен сауда жасауға мүмкіндік береді. Біз сондай-ақ Экономикалық ынтымақтастық және даму ұйымына қосылу жөнінде келіссөз жүргізіп жатырмыз. Қазақстан Біріккен Ұлттар Ұйымы Қауіпсіздік кеңесінің 2017-2018 жылдардағы тұрақты емес мүшелігіне кандидатурасын ұсынды. Еліміздің кандидатурасы сіздердің мемлекеттеріңіз тарапынан қолдау табады деп үміттенеміз, – деді Қазақстан Президенті.
Нұрсұлтан Назарбаев Нью-Йоркте өткен БҰҰ Бас ассамблеясының мерейтойлық 70-ші сессиясында терроризмге, кедейшілікке қарсы күреске, ядролық қаруды таратпауды қамтамасыз етуге қатысты бірқатар ұсыныс жасағанын айтты.  
Қазақстан Президенті еліміз Азиядағы сенімді серіктес – Корея Республикасымен достық қарым-қатынастарды жоғары бағалайтынына назар аударды.
Біздің ынтымақтастығымыз биік деңгейге көтерілді. Корея Республикасының Президенті Пак Кын Хе Астанаға
2014 жылы мемлекеттік сапармен келді. Сол кезде біз ынтымақтастықты жалғастыруға өзара мүдделі екенімізді растадық. Қазақстан экономикасына салған Корея инвестициясының жалпы көлемі 4 миллиард доллардан асты. Корея компанияларының қатысуымен бірлескен 24 жоба іске асырылуда. Астана мен Сеулдің көптеген халықаралық мәселелер жөніндегі ұстанымдары ұқсас. Сауда-экономикалық, гуманитарлық және басқа салалардағы екіжақты ынтымақтастық аясын кеңейту халықтарымызға пайда әкелетініне сенімдімін, – деді Нұрсұлтан Назарбаев.
Мемлекет басшысы Қазақстанның Иорданиямен өзара тиімді ынтымақтастықты кеңейтуге мүдделі екенін айтты.
 Екіжақты қарым-қатынастар ынтымақтастықтың барлық бағыттары бойынша жүйелі дамып келеді. Жоғары деңгейде сенімді диалог орныққан.  Біз Иорданияға Қазақстанның сыртқы саяси бастамаларына ұдайы қолдау көрсетіп, елімізде өткізілген барлық халықаралық шараларға тұрақты қатысып келе жатқаны үшін алғыс айтамыз. Король ІІ Абдаллаға биылғы маусымда өткен Әлемдік және дәстүрлі діндер лидерлерінің 5-съезінің жұмысына қатысқаны үшін ризашылығымды білдіремін. Біз түрлі салаларда ынтымақтастықты жолға қоюға, екі ел халқының игілігі үшін бірлескен іскерлік жобаларды жүзеге асыруға дайынбыз, – деді Қазақстан Президенті.  
Нұрсұлтан Назарбаев біздің еліміз бен Испания Корольдігін дәстүрлі достық қарым-қатынастарға құрылған ынтымақтастық байланыстыратынына тоқталды.  
Жоғары деңгейдегі Қазақстан-Испания қарым-қатынастары саяси диалогымыздың белсенділігі мен сауда-экономикалық ынтымақтастықтың қарқынды дамуы арқылы ерекшеленіп отыр. Біз Испанияға Біріккен Ұлттар Ұйымы Қауіпсіздік кеңесінің 2017-2018 жылдардағы тұрақты емес мүшелігіне ұсынылған Қазақстанның кандидатурасын қолдағаны үшін ризашылық білдіреміз. Испания Үкіметінің төрағасы Мариано Рахойдың 2013 жылғы ресми сапары елдеріміздің ынтымақтастығына тың серпін берді. Қазақстанда Испанияның көптеген компаниялары табысты жұмыс жүргізуде. Осы бағытты жалғастыру маңызды, – деді Мемлекет басшысы.
Қазақстан Президенті Палестина біздің еліміздің Таяу Шығыстағы маңызды серіктесі екеніне назар аударды.
Біз Палестинамен ынтымақтастықты кеңейтуге және тереңдетуге зор маңыз береміз. Палестина-Израиль қақтығысының оң шешілмеуіне байланысты біздің ынтымақтастығымыздың әлеуеті әзірше жүзеге аспай отыр. Қазақстан өз тәуелсіздігінің алғашқы күнінен бастап бұл проблеманы халықаралық құқық негізінде реттеуді жақтап келеді, – деді Нұрсұлтан Назарбаев.
Мемлекет басшысы Қазақстанның Латвия Республикасымен ынтымақтастықты одан әрі дамытуға ниетті екенін атап айтты.
Біз Латвияны Балтық өңіріндегі маңызды сауда-экономикалық серіктесіміз ретінде қарастырамыз. Көлік-транзит, машина жасау және ауыл шаруашылығы, ақпараттық технология, білім мен туризм саласындағы ынтымақтастықтың әлеуеті зор. Сауда-экономикалық және мәдени-гуманитарлық салалардағы байланыстар аясын кеңейтуді көздеп отырмыз, – деді Қазақстан Президенті.
Соңында Нұрсұлтан Назарбаев елшілерді Астанада жауапты дипломатиялық қызметтерінің басталуымен құттықтап, денсаулық пен табыс тіледі.
Корея Республикасының Қазақстандағы Төтенше және өкілетті елшісі Чо Енг Чон тәуелсіздік жылдары ішінде Қазақстанның жылдам әрі қарқынды дамуға қол жеткізгенін, ал республика азаматтары болашақтарына сенімді екенін атап өтті. Чо Енг Чон сондай-ақ Корея басшылығы елдеріміздің арасында ынтымақтастықтың зор әлеуеті бар екенін көріп отырғанын және оны жүзеге асыру үшін бар күш-жігерді жұмылдыруға ниетті екенін айтты.
Иордания Хашимиттік Корольдігінің Төтенше және өкілетті елшісі Ахмед Идрис Инаб Қазақстанда өз елінің атынан өкілдік ету зор мәртебе екенін айта келіп, екіжақты ынтымақтастық мәселелеріне тоқталды.
Иордания бүгінде Қазақстанның барлық халықаралық, соның ішінде өңірлік және жаһандық мәселелерге қатысты ұстанымдарын қолдайды.  Елдеріміздің арасында экономика, сауда және мәдени салаларында екіжақты келісімдердің қомақты базасы қалыптасқан. Болашақта біз Қазақстан аумағында мысалы фармацевтика саласында  Иордания зауыттары салынады деп ойлаймыз, – деді Ахмед Идрис Инаб.
Испания Корольдігінің Төтенше және өкілетті елшісі Педро Хосе Санс Серрано өз елінің бірінші болып Қазақстанмен стратегиялық серіктестік туралы келісімге қол қойғанына назар аударды. Сол сондай-ақ Испанияның биыл жыл аяғына дейін қол қойылатын Қазақстан мен Еуропалық одақ арасындағы кеңейтілген серіктестік және стратегиялық ынтымақтастық келісімді қолдайтынын да атап өтті.
Палестина Мемлекетінің Төтенше және өкілетті елшісі Монтасер Абу Зейд Мемлекет басшысы мен Қазақстан халқына БҰҰ Бас ассамблеясы мен Қауіпсіздік кеңесінің араб-израиль қақтығысына байланысты барлық қарарларына қатысты нақты ұстанымы үшін алғыс білдірді.
Бүгінде сіздің ел Нұрсұлтан Назарбаевтың басшылығымен Таяу Шығыстағы ахуалды бейбіт реттеу үдерісінде маңызды рөл атқарып отыр, – деді Монтасер Абу Зейд. 
Латвия Республикасының елшісі Юрис Погребнякс Қазақстан Латвияның Орталық Азиядағы ірі сауда-экономикалық серіктесі екенін атап көрсетті.
Көлік, фармацевтика, ақпараттық технологиялар, қалдықтарды қайтара өңдеу, азық-түлік өнімдерінің өндірісі, құрылысы сияқты салаларда екіжақты ынтымақтастық үшін зор перспективалар бар. Қазақстан Латвия үшін маңызды транзиттік серіктес болып саналады. Біз үшін Қазақстан мен Қытайдың шекарасындағы Қорғас «құрғақ портының» мүмкіндіктері зор қызығушылық тудырады, – деді  Юрис Погребнякс.



///Мемлекет басшысына «Астана» халықаралық қаржы орталығының қаржы нарығын дамыту, қаржылық қызметтерді тұтынушылар мен инвесторлардың құқықтары мен мүдделерін қорғау, сондай-ақ, сауда және инвестициялық ынтымақтастық салаларындағы жұмысының негізгі қорытындылары жөнінде мәлімет берілді.
Қасым-Жомарт Тоқаев «Астана» халықаралық қаржы орталығының құрылуы «100 нақты қадам» Ұлт жоспарының бір бөлігі екенін атап өтіп, жүктелген міндеттерді тиімді орындау қажеттігін айтты.
Қайрат Келімбетовтің ақпараты бойынша Орталықта барлық қажетті инфрақұрылым, соның ішінде «Астана» халықаралық қаржы орталығының соты, Халықаралық арбитраж орталығы, қаржылық қызметтерді реттеу жөніндегі және халықаралық биржа комитеті орналасқан. Тараптардың әлемнің кез келген нүктесінен «Астана» халықаралық қаржы орталығының соты мен Халықаралық арбитраж орталығына электронды түрде талап арыз беруіне  мүмкіндік туғызатын Еjustice – онлайн-порталын іске қосу жоспарлануда.
Сонымен қатар, Қазақстан Президентіне елімізде инвестициялық ахуалды жақсарту үшін жасалған жағдайдың арқасында Қазақстанның қаржы орталығы GFCI қаржы орталықтарының жаһандық индексіңде әртүрлі 102 халықаралық орталықтың ішінде 51-орынға көтерілгені туралы ақпарат берілді.
Соңында Мемлекет басшысы «Астана» халықаралық қаржы орталығын одан әрі дамытып, ілгерілету үшін бірқатар нақты тапсырма берді. 


///Қазақстан Президентіне министрлік жұмысының қорытындылары, сондай-ақ, оның қызметін одан әрі дамыту туралы ақпарат берілді.
Кездесуде ақпараттық саясат және азаматтық қоғам мәселелеріне ерекше назар аударылды. Атап айтқанда Аида Балаева отандық Бұқаралық ақпарат құралдарын дамыту, олардың бәсекеге қабілеттілігін арттыру, сонымен қатар, үкіметтік емес ұйымдардың әлеуметтік бастамаларын қолдау және «Рухани жаңғыру» бағдарламасын іске асыру жайында баяндады.
Кездесу қорытындысы бойынша Президент министрлік алдына бірқатар нақты міндеттер қойды.

/// 
Мемлекет басшысы қатысушыларға арнаған сөзінде ЭКСПО-2015 көрмесінің «Ғаламшарды азықтандыру. Энергия өмір үшін» тақырыбының өзектілігі жоғары екенін атап өтті.
– Таяу отыз жылда жер жүзінде азық-түлік тұтыну мөлшері екі есе артатынын ескерсек, XXI ғасыр қатерлері аясында азық-түлік қауіпсіздігін қамтамасыз ету аса маңызды болмақ және бұған дайын болған жөн. Бұл проблеманы еңсеру үшін барлық мемлекеттердің бірлескен күш-жігері қажет болады, – деді Қазақстан Президенті.
Нұрсұлтан Назарбаев Қазақстан жаһандық азық-түлік қауіпсіздігін қамтамасыз ету ісіне бүгіннің өзінде елеулі үлес қосып отырғанына назар аударды.
– Біздің еліміз әр тұрғынға шаққандағы егістік алқабының көлемі жөнінен Австралия және Канада елдерімен қатар алдыңғы орындардың бірін алады. Қазақстанның ауыл шаруашылығы жерлерінің көлемі – 215 миллион гектар, бұл әлемдік ресурстың 4 пайызынан астам. Табиғи-климаттық жағдайлардың әралуандығы мен құнарлы топырақ бізге жер шары тұрғындары үшін бәсекеге қабілетті азық-түлік өндіруші болуға мүмкіндік береді деп үміттенеміз. Қазақстан әлемдегі ірі астық экспорттаушылар ондығына және ұн экспорты жөнінен бірінші бестікке кіреді. Жыл сайын Азия елдеріне 6 миллион тоннаға дейін, Еуропалық одақ мемлекеттеріне 2 миллион тоннаға дейін бидай жеткізіледі. Жалпы, біздің экспортымыздың географиялық ауқымы 70-тен аса елді қамтиды, – деді Мемлекет басшысы.
Қазақстан Президенті республикамыз «Агробизнес-2020» бағдарламасын жүзеге асыру арқылы, сондай-ақ өңдеу секторына жетекші трансұлттық компанияларды тарту жөнінде міндет қоя отырып, аграрлық сектордың әлеуетін кеңейту үшін мақсатты жұмыстар жүргізіп жатқанын атап өтті.
Мемлекет басшысы Қазақстан халықаралық қоғамдастыққа белсене кірігіп, әлемдік нарыққа азық-түлік жеткізу жөнінен негізгі елдердің біріне айналып келе жатқанын айтты.
– Біз қазір 60 мың тонна ет экспорттау мақсатымен жұмыс істеп жатырмыз. Қытай бастамашылық еткен Жібек жолы экономикалық белдеуін құру жобасына қатысудамыз. Таяуда өткен Астана экономикалық форумында Еуразиялық трансқұрлықтық дәліз құру мәселесі талқыланды, – деді Қазақстан Президенті.
Нұрсұлтан Назарбаев өнімділік қарқынын екі еселеу үшін аграрлық сектор саласындағы ғылыми зерттеулер мен әзірлемелерді мемлекет ынталандырып отырғанына назар аударды.  
Мемлекет басшысы «Қазақстан: Мүмкіндіктер елі» деп аталған біздің павильонда өңірлердің биологиялық әралуандығы, олардың аграрлық және өндірістік дәстүрлері, сондай-ақ енгізіліп жатқан озық технологиялары мен жоғары экологиялық стандарттары туралы ақпарат ұсынылғанын атап өтті. 
– «Болашақтың энергиясы» деген тақырыппен Астанада өтетін алдағы ЭКСПО-2017 көрмесіне айрықша көңіл бөлініп отыр. Энергетикалық қауіпсіздік азық-түлік қауіпсіздігімен қатар халықаралық ынтымақтастықтың маңызды бағытының бірі болып саналады. Миландағы басқосуда басталған диалог елдердің, халықаралық ұйымдар мен бизнестің арасындағы өзара ықпалдастыққа серпін береді және Астанада жалғасын табады деп сенемін, – деді Нұрсұлтан Назарбаев.
Қазақстан Президенті Миландағы көрме азық-түлік қауіпсіздігі тақырыбына арналған тиімді диалог алаңы ғана емес,  әр елдің салт-дәстүрі мен мәдениеті туралы біле түсудің жақсы мүмкіндігі екенін де атап өтті.
– Қатысушылар мен қонақтар біздің байырғы мәдениетіміз және бай тарихымызбен танысып, бүгінгі Қазақстанның жетістіктері мен жоспарлары жөнінде көбірек біле алады, сондай-ақ қазақтың ұлттық тағамдарының сан алуан мәзірі мен бірегейлігіне баға бере алады. Біздің елді жақынырақ таныған соң Сіздің міндетті түрде 2017 жылы Қазақстанға баруға құштарлығыңыз оянатынына сенімдімін, – деді Мемлекет басшысы.
Соңында Нұрсұлтан Назарбаев баршаны Астанада өтетін алдағы көрмеге шақырды және ЭКСПО-2015 көрмесінің табысты өтуіне тілектестік білдірді.


///Нұрсұлтан Назарбаев Қарасай ауданындағы дене шынықтыру және сауықтыру кешенінің құрылысымен танысты.
Қазақстан Президентіне бұл нысанның құрылысы жеке қаражат есебінен жүргізіліп жатқаны мәлімделді.
Дене шынықтыру және сауықтыру кешенінде бокс және күрес залдары, жүзу бассейні, теннис корты, жаттығу және әмбебап спорт залдары, 1000 орындық стадионы бар футбол алаңы, сондай-ақ медициналық кабинет пен кафе орналасатын болады.


///Іс-шараға сондай-ақ Парламент Мәжілісінің депутаттары, мемлекеттік органдардың, республикалық жастар бірлестіктерінің және ҚХА жастар қанатының басшылары, Қазақстан халқы Ассамблеясының мүшелері, «Қазақстанның 100 жаңа есімі» жобасының жеңімпаздары қатысты.
Конференцияға қатысушыларға арналған сөзінде Мемлекеттік хатшы Г.Әбдіқалықова Елбасы Н.А.Назарбаевтың «Президенттің бес әлеуметтік бастамасы» атты үндеуіндегі: «Өсіп-өркендеп келе жатқан Қазақстан дегеніміз – ең алдымен өз-өзіне сенімді, мемлекеттің қорғауы мен қолдауын сезінетін, сондай-ақ оған лайықты түрде және патриотизм арқылы жауап беретін адамдар екеніне нық сенімдімін» деген сөздерін атап өтті.
Бұл бастамалар «әлеуметтік мемлекет» туралы конституциялық норманы нақты жаңа мазмұнмен толықтыра түседі. Олардың жүзеге асырылуы ұлттық әл-ауқатты арттыруға, әлеуметтік бірлікті нығайтуға септігін тигізеді.
Мемлекеттің жалпы табыстылығы көбінесе өзгерістер үштағанының өзегі болып табылатын «Рухани жаңғыру» бағдарламасының орындалуына байланысты болмақ.
Гүлшара Әбдіқалықова аталған бағдарламаның біраз уақыттан соң ел дамуының барысын айқындауға тиіс жастарға арналғанын айтты.
Сондықтан «Жаңғыру жолы» қозғалысының құрылуы Қазақстанның стратегиялық бағытына жастардың шынайы қолдау білдіруінің дәлелі болып табылады.
«Рухани жаңғыру» бағдарламасының міндеттерін жүзеге асыруға үлес қоса алатын белсенді жастардың басын біріктіру Қозғалыстың негізгі миссиясы болуға тиіс.
Конференция барысында қатысушылар Президенттің бес әлеуметтік бастамасын, қоғамдық сананы жаңғырту бағдарламасының негізгі бағыттарын талқылап, «Жаңғыру жолы» қозғалысының 2018-2020 жылдарға арналған стратегиясын және басқа да құжаттарды бекітті.   
Конференция соңында Мемлекеттік хатшы Гүлшара Әбдіқалықова Қазақстан халқы Ассамблеясының «Жаңғыру жолы» республикалық жастар қозғалысының жолы даңғыл, табысты әрі креативті болуына тілектестік білдірді.
///
	 

	Ш. Қарабаева Елбасына жолдаған хатында 35 жыл бойы елге қызмет еткенін, жоғары білімді, тәжірибесі мол маман екеніне қарамастан Арыс қалалық мәдениет үйінің директоры қызметінен заңсыз босатылып, күйзеліске түскенін жазады. Бұл жағдай өзіне де, отбасына да қатты әсер еткен. Себебі, ұл-қыз тәрбиелеп, немере қызығын көріп отырған шақта жұмыстан шығып қалып, уайымдауының салдарынан денсаулығы сыр бере бастаған. Дегенмен теледидардан Елбасы Н.Ә.Назарбаевтың: «Мемлекеттің ең қымбат қазынасы – адам, оның құқықтары мен бостандықтары. Ана мен бала әрқашан мемлекеттің қамқорлығында болады. Осыны бақылап, заңның сақталуын қадағалауды құзырлы органдарға жүктеймін», – деген сөзін естіп, өз-өзіне келеді. Сөйтіп, Мемлекет басшысының сөзінен қуат алған маман Арыс аудандық сотына арыз түсіреді.

	- Менің арызымды Арыс аудандық сотының төрағасы Тасболат Машрапов қарады. Істің мән-жайын жан-жақты зерделеп, екі жақтың уәжін толық тыңдап, сот отырысын бірнеше рет өткізді. Мәселенің анық-қанығына жетіп, мені бұрынғы жұмысыма қайта орналастыру туралы шешім шығарды. Сол кезде Елбасының «ана мен бала мемлекеттің қамқорлығында болады» деген сөзі есіме түсіп, қуанғаннан еріксіз көзіме жас алдым. Судьяның әділ шешімінің арқасында біздің отбасымызға бақытты күндер қайта орнады, - делінген Ш. Қарабаеваның хатында.

	Хат иесі мықты електен өтіп тағайындалған судьялардың заңды басшылыққа алып, өздеріне жүктелген міндетті адал атқаратынына толық көз жеткізгенін айтады. Қиын кезде бір ауыз сөзінің өзі демеу болып, мәселенің оң шешімін табуына септігін тигізгендіктен, Елбасына деген шексіз алғысын хат арқылы жолдауды жөн көріпті. Ш. Қарабаева өзі сияқты құқығы бұзылған жандардың мәселесін әділ заңмен шешіп жүрген Арыс қалалық сотының ұжымына да алдағы уақытта табыс тілейді.
///Президентке білім және ғылым саласының қазіргі ахуалы жайында баяндалды.
Қасым-Жомарт Тоқаев жоғары білім берудің сапасын одан әрі арттыру, қала мен ауыл мектептеріндегі білім сапасының деңгейін сәйкестендіру қажеттігіне баса мән берді. Сонымен қатар балаларға қосымша білім беру шараларын көбейтудің, мектептерде тәрбие жұмыстарын белсенді жүргізудің маңыздылығын атап өтті.
Мемлекет басшысы облыс әкімдерімен бірлесіп апатты және үш ауысымдағы мектептердің проблемасын шешу, білім беру ошақтарында күрделі жөндеу жұмыстарын уақтылы жүргізу қажеттігін айтты.
Сондай-ақ Президент ғылым саласын қаржыландыру және басқару жүйесін жаңғырту шараларын қабылдауды, ғылымға бөлінетін қаржы көлемін көбейтуді, ғылыми кадрларды дайындаудың тиімділігін арттыруды тапсырды.

///Мемлекет басшысы Нұрсұлтан Назарбаев Лас-Вегас қаласында болған атыс салдарынан көптеген адамның қазаға ұшырағаны және зардап шеккені туралы хабарды зор күйзеліспен қабылдады.
«Біз осынау сын сағаттарда АҚШ халқымен бірге екенімізді жеткізгім келеді. Жеке өзімнің және барша Қазақстан халқының атынан қаза болғандардың туыстары мен жақындарына, сондай-ақ достас Америка Құрама Штаттарының халқына көңіл айтып, зардап шеккендердің тезірек сауығып кетуіне тілектестік білдіремін», – делінген жеделхатта.
///Кездесу барысында тараптар екі жақты ынтымақтастықтың қазіргі жай-күйі мен перспективаларын, оның ішінде Болгария Президенті Румен Радевтың Нұр-Сұлтанға келер жылғы сапарын талқылады.
Қасым-Жомарт Тоқаев Қазақстан мен Болгария арасындағы жан-жақты қарым-қатынасты одан әрі кеңейте беруге ниетті екенін білдірді.
Президенттің айтуынша, Қазақстан Болгарияға сауда-экономикалық әріптестік тұрғысынан да, Еуропа Одағымен өзара іс-қимыл бағыты бойынша да қызығушылық танытады. Екі ел арасындағы қарым-қатынастардың дамуына халқымыздың ажырамас бөлігіне айналған болгар диаспорасының қосатын үлесі зор.
– Қазақстанның жерінде болгар халқының бесінші буыны өмір сүріп жатыр. Біз болгар халқына үлкен құрметпен қараймыз, Болгариямен арадағы ынтымақтастығымызды жоғары бағалаймыз, екі ел арасындағы қарым-қатынас табысты дамуда,– деді Мемлекет басшысы.
Қазақстан көшбасшысы қазіргі уақытта Болгариямен өзара іс-қимылдарды жаңа сапалы деңгейге көтеруге қолайлы жағдай қалыптасқанын атап өтті. Өз сөзінде Қасым-Жомарт Тоқаев екіжақты қарым-қатынастарға тың серпін беретін перспективалы бағыттарды әзірлеу үшін Үкіметаралық комиссияның жұмысын жандандыру маңызды екенін айтты.
Өз кезегінде Болгарияның Вице-президенті мемлекеттер арасындағы, оның ішінде Еуропалық Одақ бойынша да ынтымақтастықты одан әрі дамытуға бейілді екенін білдірді. 
Илияна Йотованың сөзінше, бүгінде Қазақстан Қасым-Жомарт Тоқаевтың 2019 жылдың қыркүйегіндегі Жолдауында айтылған ауқымды реформаларды жүзеге асыру жағынан үлкен жетістіктерге қол жеткізді. Оның ойынша, аталған бағдарламаны іске асыру халықтың әл-ауқатын артыруға, Үкімет пен азаматтық қоғам арасындағы диалогты қалыптастыруға зор ықпал етеді. Болгарлық саясаткер Мемлекет басшысының Ұлттық қоғамдық сенім кеңесін құру туралы идеясына қызығушылық танытты.
Сонымен қатар Илиана Йотова этносаралық келісімнің қазақстандық модельін жоғары бағалап, болгар диаспорасы Қазақстанның дамуына елеулі үлес қоса беретініне сенім білдірді.
Кездесу соңында Болгарияның Вице-президенті Павлодар облысына барып, онда жергілікті болгар этносы өкілдерімен кездесуді жоспарлап отырғанын айтты.




///
	 

	Кездесу барысында Қазақстан мен Италия ынтымақтастығының сауда-экономикалық және инвестициялық салаларды қамтыған басымдығы бар бағыттары талқыланды.

	Нұрсұлтан Назарбаев М.Ренциді Италияның Премьер-министрі лауазымына тағайындалуымен құттықтады және екіжақты қатынастардың қарқынды дамып келе жатқанын атап өтті.   
	
	- Қазақстан сіздің елмен жақсы қарым-қатынасқа мүдделі. Италия – біздің ірі сауда және инвестициялық серіктесіміз, біз өзара ықпалдастығымызға жаңа серпін бере аламыз. Мен сізді біздің елге ресми сапармен де келуге шақырамын, - деді Қазақстан Президенті.

	Италия Премьер-Министрі  өз кезегінде Нұрсұлтан Назарбаевқа осы кездесу үшін алғысын білдіріп, Қазақстанға ресми сапармен келу туралы шақыртуды зор ризашылықпен қабыл алатынын айтты.

	Сонымен қатар, келіссөздер барысында мұнай-газ, көлік, энергетика және ауыл шаруашылығы секілді салалардағы қарым-қатынастарды дамыту перспективалары қарастырылды.

	Сондай-ақ 2014 жылдың екінші жартысында Италия төрағалық ететін Еуропалық одақпен Қазақстанның өзара іс-қимыл тақырыбы да қозғалды.

	Бұдан бөлек, Нұрсұлтан Назарбаев пен М.Ренци халықаралық күн тәртібіндегі мейлінше өзекті мәселелер жөнінде пікір алмасты. 


///Мемлекет басшысына министрліктің биылғы бірінші тоқсанда атқарған жұмыстарының негізгі қорытындылары мен алдағы кезеңге арналған жоспарлары жөнінде мәлімет берілді.
Қасым-Жомарт Тоқаев инвестициялық саясатты жүзеге асырудың тиімділігін арттыру, сондай-ақ, сыртқы нарықтағы Қазақстан экспортын ілгерілету қажеттігін айтты.
Бейбіт Атамқұлов инвестиция тарту жөніндегі мемлекеттік құрылымдардың, соның ішінде өңірлік деңгейдегі өзара іс-қимылдарды жақсарту үшін қабылданған жүйелі шаралар туралы баяндады.
Сонымен қатар, Мемлекет басшысының қатысуымен өтетін алдағы сапарлар мен сыртқы саяси шаралардың кестесі талқыланды.
Соңында Қазақстан Президенті бірқатар нақты тапсырма берді.


///Мемлекет басшысы жиынға қатысушыларды Ақтөбе қаласының алдағы 150 жылдық мерейтойымен құттықтап, бүгінде өңірдің өндірістік, логистикалық және транзиттік әлеуеті зор екенін айтты.
– Аймақтың қарқынды дамуы үшін барлық мүмкіндік бар. Жергілікті кәсіпкерлердің белсенділігін атап өту керек. «Туған Жер» бағдарламасы аясында 1400-ден астам жоба іске асырылды. Бұдан бөлек, шетелдік инвесторлар өңірде әлеуметтік нысандар салуға белсенді атсалысуда, – деді Қасым Жомарт Тоқаев.
Қазақстан Президенті халықтың өмір сүру сапасын арттыру және әлеуметтік-экономикалық өсімді қамтамасыз ету Үкімет пен әкімдердің негізгі міндеті екенін айтты.
– Азаматтарға қажетті жағдай жасау барлық деңгейдегі мемлекеттік органдардың міндетіне айналуы тиіс. Мемлекеттің басты байлығы – азаматтар! Олардың тілектерін ескеріп, толғандырған мәселелерін шешу Үкіметтің негізгі қағидаты болуы тиіс, – деді Мемлекет басшысы.
Қасым-Жомарт Тоқаев жұртшылықпен кездесуінде өңірдің бірқатар шешілмеген мәселелерін де атап өтті.
– Облыстағы орташа жалақының көлемі – 141 мың теңге, ал республика бойынша 168 мың теңге. Бұдан бөлек, бірқатар аудан тұрғындарының табыс көлемінде айтарлықтай айырмашылық бар. Лайықты жалақы – халықтың әл-ауқатына ықпал ететін маңызды фактор. Сондықтан, азаматтарымыздың табысын арттыру әрқашан менің басты назарымда болады. Тұрғындардың табыс көлемі облыс әкімдіктерінің жұмыс көрсеткішіне айналуы тиіс, – деді Қазақстан Президенті.
Мемлекет басшысы Үкіметке және жергілікті атқарушы органдарға сапалы әрі қолжетімді тұрғын үй салуды, халықтың табысын арттыруды, іскерлік белсенділікті қолдап, орта тап қалыптастыруды, сондай-ақ, өңірдің көлік-транзиттік әлеуетін дамыту жөнінде қажетті шаралар қабылдауды тапсырды.
Қасым-Жомарт Тоқаев ел экономикасындағы шағын және орта бизнестің үлесін 2050 жылға дейін 50 пайызға арттыру туралы Елбасының міндеттемесін еске салып, алдағы бес жылда бұл көрсеткіштің 30 пайызға жетуі тиіс екенін айтты.
– Облыс әкіміне «Бизнестің жол картасы – 2025» республикалық бағдарламасының аясында жүйелі шаралар қабылдауды тапсырамын. Биылдан бастап оған бөлінетін қаржы 30 миллиард теңгеге өсті. Кәсіпкерлер өз ісін дамыту үшін берілетін микронесиелерді кедергісіз алуы тиіс. Біз оларға жан-жақты қолдау көрсетіп, болашағы бар әр жобаға көңіл бөлуіміз қажет, – деді Қасым-Жомарт Тоқаев.
Сонымен қатар, Қазақстан Президенті өңірдегі цифрландырылу деңгейінің төмен, ауылдардағы интернет шектеулі екенін айтып, елді мекендерді дамыту жөнінде бірқатар міндет қойды.
– Агроөнеркәсіп секторы – өңірдің әлеуметтік-экономикалық дамуының негізгі арқауы. Ақтөбе облысы – жерінің көлемі жағынан еліміздегі ірі өңірлердің бірі. Әкімдік ауыл шаруашылығын дамыту үшін нақты жұмыс жоспарын әзірлеуі тиіс. Өңір азық-түлік қауіпсіздігін қамтамасыз ету ісінде маңызды рөл атқаруы керек, – деді Қасым-Жомарт Тоқаев.
Іс-шара соңында Қазақстан Президенті ақын Б.Қалмағанбетовті, еңбек ардагері С.Құсайынованы, Қазақ камералық хорының көркемдік жетекшісі әрі дирижері М.Құспановты, Ақтөбе ферроқорытпа зауытының автокөлікті пайдалану жөніндегі шебері В. Плугинді және Әлеуметтік қызмет көрсету орталығының медбикесі Л.Маршенинаны алғыс хаттармен марапаттады.






///
	 

	Кездесу барысында сауда-экономика, инвестиция және энергетика салаларындағы екіжақты ынтымақтастықтың қазіргі ахуалы мен келешегі талқыланды.  

	Мемлекет басшысы елдеріміз арасындағы қарым-қатынас өзара тиімді дәстүрлі серіктестіктің негізінде дамып келе жатқанын айтты.

	– Қазақстан Грузиямен әрдайым жақсы қатынаста болды. Біздің екіжақты байланыстарымыз тәуелсіздік жылдары қарқынды дамыды. Біз Грузиямен ынтымақтастықты барлық бағытта, саясатта да, экономикада да бұдан әрі нығайта беруге дайынбыз, – деп атап өтті Нұрсұлтан Назарбаев.

	Өз кезегінде Грузия Премьер-Министрі Қазақстанға екі елдің өзара ықпалдастығын арттыру және кеңейту үшін келгенін айтты.

	– Бұл менің Сіздің елге Премьер-Министр ретінде келген алғашқы ресми сапарым. Қазақстан бізге дос әрі өте жақын мемлекет болып саналады. Қазақстанға, оның халқына біздің елде әрдайым айрықша ілтипатпен қарайды. Мен экономикалық, саяси және сауда қарым-қатынастарымыз алдағы уақытта да тереңдей береді деп үміттенемін, – деді И.Гарибашвили.


/// 
Кездесу барысында мемлекеттер басшылары сауда-экономика, инвестиция, өнеркәсіп және ауыл шаруашылығы салаларындағы ынтымақтастықты қамтитын Қазақстан-Беларусь қарым-қатынасының негізгі мәселелерін талқылады.
Сондай-ақ Нұрсұлтан Назарбаев пен Александр Лукашенко халықаралық күн тәртібіндегі өзекті жайттар жөнінде пікір алмасты.
Қазақстан Президенті екіжақты ынтымақтастық аясында елдеріміз қол жеткізген барлық уағдаластықтар табысты орындалып жатқанын атап өтті. Осыған байланысты Мемлекет басшысы екі елдің көптеген бірлескен кәсіпорындары жұмыс жүргізіп жатқанына назар аудара келіп, бұл істің алдағы уақытта да жалғасатынын айтты.
Нұрсұлтан Назарбаев сондай-ақ Беларусь Президентінің Украина дағдарысын реттеу ісіндегі үлесіне тоқталып өтті.
– Орын алып отырған тайталастың ешкімге пайда бермейтіні жөніндегі біздің ұстанымдарымыз толығымен үндеседі, – деді Мемлекет басшысы.
Қазақстан Президенті үш мемлекет басшысының алдағы кездесуі ынтымақтастықтың қазіргі кездегі өзекті және перспективалық мәселелерін талқылауға мүмкіндік беретінін айтты.
А.Лукашенко өз кезегінде екіжақты сауда-экономикалық өзара іс-қимылды бұдан әрі дамытудың маңыздылығын атап өтті.
Беларусь Президенті Қазақстандағы алда тұрған Президент сайлауының жайына тоқталды. 
– Қазақстан халқы Сізге зор ілтипатпен және ерекше жылылықпен қарайтынын білемін. Біздің де Сізге деген көзқарасымызды білесіз. Біз Сізге тілекшіміз және жеңіс тілейміз, – деді А.Лукашенко.


///Былтырғы Арыс қаласында болған жарылыстан бүлінген нысандардың бірі теміржол бекетінің ғимараты болатын. Президент Түркістан облысына сапары барысында «Арыс -1» теміржол вокзалының қазіргі ахуалымен, Арыс қаласын қайта қалпына келтіру жұмыстарымен танысып, тұрғындармен кездесті.
– Шын мәнінде, орасан зор жұмыс атқарылды. Нәтижесі жаман емес. Мемлекет тарапынан қомақты қаржы бөлінді. Арыс қаласын қайта қалпына келтіруге еліміздің барлық аймағы атсалысты. Бұзылған ғимараттар жөнделді, жаңа үйлер салынды. Соның ішінде осы теміржол вокзалы да бар. Ғасырлық тарихы бар бұл ғимараттың қала тұрғындары үшін маңызды екені түсінікті, – деді Мемлекет басшысы.
Президент былтырғы жарылыс кезінде барша қазақстандықтар Арыстағы ағайынның жағдайына алаңдағанын, еріктілердің көмекке келгенін, ұйымшылдықтың арқасында осындай ауқымды жұмыс атқарылғанын, бұл халқымыздың татулығының көрінісі екенін айтты.
– Баршаңыз көріп отырсыздар, қазіргі пандемия ахуалы ешкімге оңай тиіп жатқан жоқ. Көптеген елдер зардап шекті. Сондықтан біз де қатаң шаралар қабылдауға мәжбүр болдық. Қазір жағдай біртіндеп тұрақталып келе жатыр. Бұл – ең алдымен, дәрігерлердің еңбегі. Шұғыл шаралардың нәтижесі. Дегенмен әлі де сақтық шараларын ұстануымыз керек. Босаңсуға болмайды. Біз Арысты қалай бірігіп қалпына келтірсек, бұл дертті де солай бірлесіп жеңеміз, – деді Қасым-Жомарт Тоқаев.
Тұрғындар жарылыс болған күні шұғыл түрде түнделетіп ұшып келіп, халықпен кездесіп, жағдайды үнемі бақылауда ұстаған Президент Қасым-Жомарт Тоқаевқа алғыстарын айтты. Жергілікті халық Арыс қаласы толықтай қайта жаңарғанын, бұл дер кезінде қабылданған шешімнің нәтижесі екенін, осындай сындарлы сәтте мемлекеттің қамқорлығын сезінгендерін айтып, ризашылықтарын білдірді.
 
 




///Мемлекет басшысы Қазақстан мен Ресей үкіметтері басшыларының өткізген келіссөздерінің қорытындысын жоғары бағалады.
– Кеше Сіздер өте мазмұнды, табысты келіссөздер жүргіздіңіздер. Екі мемлекеттің сауда-экономика саласындағы өзара іс-қимылдың қарқынды дамығанын атап өткім келеді. Ынтымақтастықты одан әрі қарқынды дамытуға мүмкіндік беретін маңызды келісімдерге қол қоюға дайындық жүріп жатыр. Пандемияға байланысты туындап отырған барлық қиындықтарға қарамастан, екі ел арасындағы сауда өткен 5 айдың ішінде 26 пайызға артты, – деді Қасым-Жомарт Тоқаев.

Қазақстан Президенті болашақта экономикалық байланыстарды арттырудың әлеуеті зор екеніне назар аударды.
– Біздің жоспарымыз нақты жобаларды жүзеге асыру арқылы ынтымақтастығымызды нығайта түсу. Қазіргі уақытта екі ел үкіметтері машина жасау, ауыл шаруашылығы және басқа да аса маңызды салаларда ірі жобаларды жүзеге асыруға күш жұмылдыруда. Бұл бағыттағы жұмыстарды жалғастыра беруіміз керек. Сіздің осы жұмысқа деген құлшынысыңызды құптаймын және табысты болатынына сенімдімін, – деді Мемлекет басшысы.

Ресей Премьер-Министрі Михаил Мишустин Қасым-Жомарт Тоқаевқа қонақжайлығы үшін алғыс білдіріп, Президент Владимир Путиннің сәлемін жеткізді.
– Біз бауырлас Қазақстанмен арадағы достық, әріптестік және одақтастық қатынастарымызды жоғары бағалаймыз. Үкіметтеріміз арасындағы байланыстардың мазмұны терең. Бірлесіп жұмыс жасауға зор мүмкіндіктер бар. Сауда-экономикалық ынтымақтастығымыз жақсы дамып келеді. Осы жылдың бірінші жартыжылдығында өзара тауар айналымы үш есеге артты. Жылдың соңына дейін сауда айналымынан өте жоғары көрсеткіштер күтеміз және оған барлық мүмкіндіктер бар. Инвестициялық бағытта да өзара табысты жұмыс істеп жатырмыз. Ресей бизнесі Қазақстанның 32 ірі жобасына қатысуда. Қазақстандық әріптестеріміз де Ресейдің жобаларына белсенді атсалысып жатыр, – деді Михаил Мишустин.

Әңгімелесу барысында Қазақстан мен Ресейдің пандемияға қарсы күрес және бірлесіп вакцина шығару сияқты өзара іс-қимылдағы басым бағыттар туралы сөз болды.

Тараптар аймақтар арасындағы байланыстардың оң қарқыны туралы да пікір алмасты. Бұл қатынастарға осы күзде Көкшетау қаласында мемлекет басшыларының қатысуымен өтетін кезекті Аймақаралық ынтымақтастық форумы тың серпін береді.
///Мемлекет басшысы Цзянси өлкесінің Фэнчэн қалалық округінде салынып жатқан электр стансасында болған апат салдарынан көптеген адамның қаза тапқаны туралы хабарды зор күйзеліспен қабылдады.
Нұрсұлтан Назарбаев Қазақстан халқының және жеке өзінің атынан Си Цзиньпинге, қаза болғандардың отбасылары мен жақындарына көңіл айтты, сондай-ақ зардап шеккендердің тезірек сауығып кетуіне тілектестік білдірді.
/// 
С.Соммаруга Швейцария Федералдық кеңесі атынан Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Қазақстанда реформаларды жүзеге асыру және демократияны нығайту бағытындағы Сіздің күш-жігеріңіздің барынша табысты болуын тілеймін. Елдің әл-ауқатын артыру жөніндегі саясатыңыз сәтті болады деп үміттенемін. Біз бұдан әрі де ортақ мүдде жолында елдеріміз арасындағы игі қарым-қатынасты дамыта алатынымызға сенімдімін. Швейцарияның Астанада өтетін «ЭКСПО-2017» көрмесіне қатысуы серіктестігіміздің аясын кеңейте түсуге тамаша мүмкіндік тудырады», – делінген жеделхатта.
///
	

	Көрмені аралау барысында мемлекеттер басшылары қазақстандық-австриялық бизнес жобалармен танысты.

	Сонымен қатар,  тараптар бірқатар екіжақты құжаттарға қол қойды. Олар – қазақстандық-австриялық  Іскерлік кеңесті құру туралы меморандум, Қазақстанның Сауда-өнеркәсіп палатасы мен Австрия Экономика палатасының Экономиканы дамыту институты арасындағы ынтымақтастық туралы меморандум және «ҚазМұнайГаз» Ұлттық компаниясы» АҚ мен австриялық ОМV компаниясы арасындағы өзара түсіністік туралы меморандум. 
///Мемлекет басшысы Цзянси өлкесінің Фэнчэн қалалық округінде салынып жатқан электр стансасында болған апат салдарынан көптеген адамның қаза тапқаны туралы хабарды зор күйзеліспен қабылдады.
Нұрсұлтан Назарбаев Қазақстан халқының және жеке өзінің атынан Си Цзиньпинге, қаза болғандардың отбасылары мен жақындарына көңіл айтты, сондай-ақ зардап шеккендердің тезірек сауығып кетуіне тілектестік білдірді.
///Мемлекет басшысына биылғы 7 айдағы ақша-несие саясатын іске асырудың алдын ала қорытындылары туралы есеп берілді.  
Ұлттық банк төрағасы Президентке коронавирустың жаңа толқынының таралуына байланысты Халықаралық валюта қорының әлемдік экономиканы қалпына келтіру қарқыны мен қаржы нарықтарын түзетуге қатысты болжамдарды қайта қарағаны жөнінде ақпарат берді.
Әңгімелесу барысында әлемдік экономиканы қалпына келтіруде инфляция мен инфляциялық болжамдар басты кедергі екені атап өтілді. Мемлекет басшысына еліміздегі инфляцияның жылдам өсу себебі (2021 жылғы шілдедегі қорытынды бойынша – 8,4%) және инфляцияны тұрақтандыру мақсатында Ұлттық банктің базалық мөлшерлемені (9,25%-ға дейін) көтеру туралы шешімі жөнінде мәлімет берілді.
Ерболат Досаев карантиндік шектеулер кезінде іскерлік белсенділікті біртіндеп қалпына келтіру, Ұлттық банктің алтын-валюта қоры мен Ұлттық қордағы қаражаттың жағдайы, сондай-ақ, зейнетақы активтері өсімінің оң динамикасы туралы да баяндады.
Президентке төлем балансының ағымдағы шоты туралы айтылды. Алдын ала мәліметтерге қарағанда, бірінші жартыжылдықта экономикалық белсенділіктің артуы мен тұтынушылық импорттың өсуі салдарынан 1,7 миллиард АҚШ доллары көлемінде тапшылық қалыптасқан.
Әңгімелесу соңында Қасым-Жомарт Тоқаев Ұлттық қордың активтерін сақтауға және арттыруға ерекше назар аударып, Үкіметпен бірлесіп инфляцияны тұрақтандыру бойынша тиімді шаралар қабылдауды тапсырды.
///Нұрсұлтан Назарбаев бұл сапардың Қазақстан мен Тәжікстан арасындағы дипломатиялық қатынастардың 25 жылдығына тұспа-тұс келуінің символдық мәні бар екенін атап өтті.
– Біз Қазақстанға, жас елордамыз – Астанаға келгендеріңіз үшін ризашылық білдіреміз. Бүгінгі кездесуіміздің екіжақты қатынастар жылнамасындағы  маңызы ерекше, – деді Қазақстан Президенті.
Мемлекет басшысы Тәжікстан Қазақстанның маңызды стратегиялық әріптесі болып саналатынын айрықша атап өтіп, осы жылдар ішінде екі ел арасында тату көршілік әрі сенімді қарым-қатынас орнағанын айтты.
– Біз өңірлік және жаһандық деңгейде өзара ықпалдасып келеміз. Арамызда 80-нен астам шарттар мен келісімдерді қамтитын ауқымды құқықтық база қалыптасқан, – деді Қазақстан Президенті.
Нұрсұлтан Назарбаев екіжақты қарым-қатынастарды одан әрі нығайтуға бағытталған, бүгін қол қойылатын келісімдердің маңыздылығын атап өтті.
– Қарым-қатынасымыздың 25 жылы – достықтың және бір-бірімізге қолдау көрсетуіміздің тарихы. Бүгін біз негізгі құжатқа қол қоямыз. Бұл – біздің ортақ жұмысымызды қорытындылап, келешектегі басымдықтарымызды айқындайтын бірлескен мәлімдеме, – деді Мемлекет басшысы.
Эмомали Рахмон Нұрсұлтан Назарбаевқа жоғары марапат – «Парасат» орденін табыс еткені үшін алғыс айтып, Қазақстан мен Тәжікстан арасындағы қарым-қатынасты нығайтуға қосқан үлесін жоғары бағалағанына шынайы ризашылығын білдірді.
– Қазақстанмен арадағы қарым-қатынас Тәжікстанның сыртқы саясатында жетекші орын алады. Біз оны қарқынды түрде дамытуға ниеттіміз. Тәжікстан халқы да және жеке өзім де халқымыздың басына қиын күн туғанда қолдау білдіріп, экономикалық тұрғыдан көмек көрсеткендеріңізді ешқашан ұмытпаймыз, – деді Тәжікстан Республикасының Президенті.
Соңында Э.Рахмон сенімді саяси платформа мен мықты құқықтық базаға негізделген екіжақты ынтымақтастықтың табысты дамып келе жатқанын атап өтті.

///
	 

	 

	«Қазақстан-2050» Стратегиясы контексінде мемлекеттік органдардың және ҚХА Ғылыми-сарапшылық кеңесінің ғылыми-сарапшылық жұмысының жаңа міндеттері» тақырыбында өткен отырысқа Президент Әкімшілігінің Басшылығы, Парламент депутаттары, министрліктер мен ведомстволар өкілдері, өңірлік ғылыми-сарапшылық топтардың басшылары, ғылым және шығармашылық интеллигенция, БАҚ өкілдері қатысты.

	Мемлекеттік хатшы Ә.Жақсыбеков «Қазақстан-2050» Стратегиясы, ҚХА-ның 2020 жылға дейінгі даму тұжырымдамасы және Президент Н.Ә.Назарбаевтың ҚХА-ның ХХI сессиясында берген тапсырмалары аясындағы мемлекеттік этносаясатты ғылыми-сарапшылық тұрғыдан қолдау жұмысының негізгі міндеттері мен бағыттарын айқындады.

	Отырыс барысында ҚХА қызметін ғылыми-сарапшылық тұрғыдан қолдау, ел бірлігі мен қоғамдық келісім саласында және Қазақстандағы этносаралық ахуалдың қазіргі жағдайына ғылыми зерттеулер жүргізу, этносаралық қатынастар саласындағы ғылыми саясатты әзірлеу үшін университетаралық ынтымақтастықты қамтамасыз ету жөніндегі Мемлекет басшысы тапсырмаларын іске асыру мәселелері талқыланды.

	Сонымен қатар ҚХА Ғылыми-сарапшылық кеңесінің жұмысы туралы есебі және басқа да ұйымдастырушылық мәселелер қаралды.

	Ғылыми-сарапшылық кеңестің жұмысы бойынша хаттамалық тапсырмалар берілді.

	 
///Мемлекет басшысына Қазақстан Республикасы Қарулы Күштерінің әскери дайындығының жағдайы және елімізді қорғау жоспарларын жүзеге асыру жөніндегі Бас штабтың жүргізіп жатқан жұмысы туралы баяндалды.
Қасым-Жомарт Тоқаев әскери қауіп тудыруы мүмкін жағдайларды талдау жұмыстарын күшейту, Қарулы Күштерді одан әрі дамытудың концептуалды жолдарын әзірлеу қажеттігін айтты.
Сонымен қатар, М.Бектанов Қазақстан Президентіне осы күндері өтіп жатқан «Айбалта-2019» стратегиялық командалық-штабтық оқу-жаттығу туралы баяндады.
Соңында Мемлекет басшысы әскери саясат саласындағы мемлекеттік органдардың жұмыстарын үйлестіру, әскери тәртіп деңгейін күшейту, сондай-ақ, өтіп жатқан оқу-жаттығу кезінде қауіпсіздікті қамтамасыз ету жөнінде бірқатар тапсырма берді.


///Кездесу барысында Елбасы мемлекет құрудың бастапқы кезеңінен бергі даму жолында «Нұр Отан» партиясының атқарған рөлі мен еңбегіне тоқталды.
Сондай-ақ, Мемлекет басшысы еліміздің қоғамдық-саяси өміріне партияның белсене атсалысып келе жатқанын, оның халық алдындағы беделінің және этносаралық қарым-қатынасты нығайтуға қосқан үлесінің зор екенін атап өтті.
М.Құл-Мұхаммед Нұрсұлтан Назарбаевқа партияның мемлекеттік бағдарламалардың іске асырылу барысын бақылау жөніндегі жұмысы туралы да баяндады.
Қазақстан Президенті кездесу қорытындысы бойынша бірқатар нақты тапсырма берді.

///Кездесуге Қазақстан Республикасының Еңбек және халықты әлеуметтік қорғау министрі Тамара Дүйсенова да қатысты.
Гүлшара Әбдіқалықова халықты әлеуметтік қорғау саласындағы бірыңғай әлемдік саясатты жүзеге асыруда Халықаралық әлеуметтік қамсыздандыру қауымдастығы маңызды рөл атқаратынын атап өтті. Қазақстан 2012 жылдан бері Халықаралық әлеуметтік қамсыздандыру қауымдастығына мүше болып, оның мақсаттарын іске асыруға қолдау көрсетіп келеді. Сондай-ақ, әлеуметтік қамсыздандыру жүйесін жетілдіру бағытында бірлесе жұмыс жүргізуге мүдделі.
Мемлекеттік хатшы Қазақстан Республикасын әлеуметтік дамытудың 2030 жылға дейінгі тұжырымдамасында белгіленген халықты әлеуметтік қорғау саласындағы саясаттың дәйекті жүргізіліп келе жатқанын айтты. Г.Әбдіқалықова Қазақстанның бүгінде әлеуметтік-экономикалық жетістіктердің арқасында жұмыспен қамту және жаппай кәсіпкерлікті дамыту, халықты әлеуметтік қорғаудың тұрақты жұмыс істейтін жүйесін қалыптастыру мәселелерін тиісінше реттеп отырғанына назар аударды.
Г.Әбдіқалықова 2016 жылы Қазақстан Халықаралық әлеуметтік қамсыздандыру қауымдастығы Техникалық комиссиясының құрамына бірінші рет кіргенін атап өтті. Бұл еліміздің осы халықаралық ұйымның жұмысына белсенді түрде атсалысуына тың серпін береді.
Кездесу соңында Қазақстан Республикасының Мемлекеттік хатшысы Халықаралық әлеуметтік қамсыздандыру қауымдастығының Бас хатшысы Ханс-Хорст Конколевскиге елімізге сапарының табысты болуына тілектестік білдірді.
/// 
Мемлекеттер басшылары мұнда «Әлемді өзгертетін идеялар» интерактивті білім беру орталығының жұмысымен танысты.
Астана қаласының мектеп оқушылары мен жоғары оқу орындарының студенттері үш елдің көшбасшысына Қазақстан халқы Ассамблеясы және «Болашақ» халықаралық стипендиясы сияқты бірегей жобалар туралы, сондай-ақ республиканың стратегиялық даму бағдарламалары жөнінде айтып берді.
Сонымен қатар, Владимир Путин мен Александр Лукашенкоға екі бөліктен тұратын электрондық кітапхана таныстырылып, оқырман билеттері табыс етілді. 

///Біз, Қазақстан Республикасы, Қырғыз Республикасы, Тәжікстан Республикасы, Түрікменстан, Өзбекстан Республикасы Президенттері Орталық Азия халықтарын бүкіл өңірімізге ортақ Наурыз мерекесімен шын жүректен құттықтаймыз.
2010 жылғы 23 ақпанда Біріккен Ұлттар Ұйымы Бас Ассамблеясының қарарымен бұл мейрам Наурыз – Халықаралық күні деп танылғанын және оны ЮНЕСКО-ның Адамзаттың материалдық емес мәдени мұралары тізіміне енгізгенін ерекше атап өтеміз.
Өзінің мыңжылдық тарихында Наурыз мейрамы табиғаттың және қоғамның қайта түлеуі мен жаңаруының, адамзат баласының рухани тазаруы мен өзін-өзі дамытуының нышанына айналды. Осы шуақты да қастерлі мереке амандықты, бірлікті, бауырластық пен өзара қолдауды танытып, біздің елдерімізді біріктіретін барлық мәдени-тарихи құндылықтарды дәріптейді. Бұл – ортақ ата-бабамыздан қалған ұлы мұра. Біз оны сақтауымыз және дамытуымыз қажет.
Наурызды тойлау кезеңі барлық заманда адами және отбасылық қарым-қатынастардың, достық пен тату көршілік байланыстардың нығаюымен, көршілер арасындағы ерекше қонақжайлылықтың көрініс табуымен қатар келген. Бұл ортақ тарих, мәдениет, дәстүр, тұрмыс арқылы біріккен елдеріміз үшін қазір де маңызды.  
Осы мейрам қарсаңында бүкіл өңіріміздің қауіпсіздігін, тұрақтылығы мен орнықты дамуын қамтамасыз ету мақсатымен өңірлік ынтымақтастыққа, өзара қолдауға, өзекті мәселелерді бірлесіп шешуге ниет білдіруіміздің зор символдық мәні бар.
Өзара тиімді сауда-экономикалық және инвестициялық ынтымақтастық, өңірлік транзит-көлік инфрақұрылымның кеңеюі, су-энергетикалық, азық-түлік әлеуеттерін ұтымды игеру, өндіріс және өңдеу салаларын дамыту, озық технологиялар мен инновацияларды қолдану, цифрлық экономика жолындағы ілгерілеу Орталық Азия елдері әл-ауқатының тұрақты түрде өсуін қамтамасыз етуге септігін тигізеді.
Біз халықтарымыздың арасындағы өзара құрмет, достық пен бауырластық қатынастарды сақтауға және нығайтуға деген тарихи жауапкершілікті сезіне отырып, мәдениет пен өнер, білім мен ғылым, туризм және спорт салаларындағы өзара ықпалдастықты тереңдетуге шақырамыз.
Көктемгі күн мен түннің теңелуі, рухани тазару мен жаңару мерекесінің қарсаңында Қазақстан, Қырғызстан, Тәжікстан, Түрікменстан, Өзбекстан халықтарына, сондай-ақ жер бетіндегі барша халықтарға бейбітшілік, молшылық және қуаныш тілеп, өсіп-өркендеулеріне ниеттестігімізді білдіреміз.
Наурыз мейрамы әр үйге амандық пен бақ-береке әкелсін!
///Мемлекет басшысы «Digital Era Lifestyle» тақырыбында өткен дәстүрлі «Digital Bridge» халықаралық технологиялық форумына қатысты. Үшінші рет өткізіліп отырған жиынға Президент Әкімшілігінің басқарушы құрамы, Премьер-Министр мен Үкімет мүшелері, мемлекеттік органдардың басшылары, отандық және халықаралық сарапшылар қатысты.
Мемлекет басшысына стартаптар аллеясы таныстырылып, Astana Hub IT экожүйесінің қазіргі жұмысы туралы баяндалды. Содан кейін Қасым-Жомарт Тоқаевтың төрағалығымен Цифрландыру жүйесін енгізу мәселелері жөніндегі комиссияның отырысы өтті.

Жиынға қатысушылардың сөзін тыңдаған Мемлекет басшысы практикалық, қолданбалы цифрландыру мәселесі біздің стратегиялық міндетіміз және мемлекетіміздің басымдығы екенін айтты.
Осы ретте, Қасым-Жомарт Тоқаев бірқатар басым міндетке назар аудару қажет екенін атап өтті.
Атап айтқанда, Президент көрсетілетін мемлекеттік қызметтің барлық түрін үнемі жаңғыртып отырудың маңыздылығына назар аударды.
– Міндет – қызметтерді офлайн режимнен онлайн режимге ауыстыру ғана болмауы керек. «Цифр» көрсетілетін мемлекеттік қызметтің және оған қатысты сұранымдардың, жауаптардың, келісімдердің санын қысқартуға тиіс. Көрсетілетін мемлекеттік қызметтер кешенді және сапалы болуға тиіс. Мемлекеттік органдардың цифрлық трансформациясын бюрократиямен, сыбайлас жемқорлықпен және тиімсіздікпен күрес құралы ретінде қарастырған жөн, – деді Президент.
 

Қасым-Жомарт Тоқаев Үкіметке «Атамекен» ҰКП-мен бірлесіп, көрсетілетін барлық мемлекеттік қызметке тексеріс жүргізіп, олардың цифрлық тұрғыдан оңтайландырылуын қамтамасыз етуді тапсырды. Мемлекет басшысы іс жүзінде ең түйткілді деген екі саланы – құрылыс пен жер қатынастарын ерекше атап өтті.
Мемлекет басшысы құрылыс саласындағы жағдай туралы айта келе, техникалық-экономикалық негіздемелерді, жобалық-сметалық құжаттарды және мемлекеттік сараптаманы әзірлеу кезінде қағаз құжаттардан цифрлық форматқа кезең-кезеңмен көшу қажеттігі туралы мәлімдеді.
– BIM технологияларын қолдану мәселесін қазіргі нормативтік-құқықтық тұрғыдан реттеуді қамтамасыз ету керек. Бұл жұмыстың орындалу мерзімін айтарлықтай қысқартады, осы саладағы сыбайлас жемқорлықты азайтады, сондай-ақ құрылыс құнын төмендетеді. Үкіметке аталған саланы Цифрлық кеңсе жұмысындағы басымдықтардың бірі ретінде айқындауды тапсырамын, – деді Мемлекет басшысы.

Президенттің пікірінше, жер саласын цифрландыру ісі жер бөлу және жер алу кезегінің ашықтығын шешуге септігін тигізеді.
Қасым-Жомарт Тоқаев бизнес үшін жер учаскелерін таңдау және бөлу мәселесін толық цифрландыруды, жылжымайтын мүліктің Бірыңғай мемлекеттік кадастрын құру жұмыстарын жеделдетуді және осы ақпараттық жүйені 2022 жылдың бірінші жартыжылдығынан кешіктірмей іске қосуды тапсырды.
– Құрылыс жұмыстарының сапасын анықтау үшін цифрлық құралдарды белсенді әрі кең көлемде енгізу қажет. Негізгі құрылыс компаниялары тұрғын үй, мектеп, аурухана, жол және басқа да әлеуметтік мәні бар маңызды нысандар салу үшін мемлекет қаржысын молынан игеруде. Бірақ, ашығын айтайық, олардың сапасы көбінесе көңілге қонбайды. Күмән туғызады. Бұл жағдай азаматтардың наразылық жасауына алып келеді. Сондықтан Үкімет осы мәселеге баса мән беріп, цифрлық құралдарды қолдануға тиіс, – деді Мемлекет басшысы.

Президент цифрландыру ісіне жауапты вице-министрлер жұмысының нәтижелілігін сынға алды. Оның айтуынша, олардың басты міндеті –күнделікті бюрократиялық жұмыс емес, цифрлық реформалар мен өзгерістерді жүзеге асыру. Осыған байланысты Президент жыл соңына дейін цифрландыруға жауапты әрбір вице-министр үшін нақты KPI әзірлеуді талап етті және Премьер-Министрге олардың қызметіне қатысты ұстанымды қайта қарауды, кадрлық құрамына баға беруді тапсырды.

Қасым-Жомарт Тоқаевтың пікірінше, бизнес-қоғамдастық атсалыспай, жалпымемлекеттік «цифрлық секіріс» жасау мүмкін емес, ал компаниялардың бәсекеге қабілеттілігі олардың цифрландырылу деңгейімен анықталады.
– «Siemens» компаниясының бағалауы бойынша, отандық өнеркәсіптік кәсіпорындардың 80 пайызында автоматтандыру деңгейі өте төмен, яғни Индустрия 2.0 деңгейінде. Естеріңізге сала кетейін, біз Индустрия 4.0 дәуірінде өмір сүріп жатырмыз. Бұл – аса ауқымды мәселе. Оның талаптарына тұжырымдамалық жағынан да, практикалық тұрғыдан да нақты әрі лайықты жауап беру керек. Цифрлық шешімдерді қолдаудың тиімді құралдарын, ең алдымен, өңдеу секторында кеңейту керек, – деді Мемлекет басшысы.

Президент отандық IT индустриясының бәсекеге қабілеттілігіне арнайы тоқталды. Қасым-Жомарт Тоқаевтың пікірінше, бұл саладағы барлық отандық бизнес ішкі нарыққа, көп жағдайда, мемлекеттік және квазимемлекеттік секторлардың сұранымдарына жауап беруге бағытталған.
– IT шешімдердің экспорты отандық экономиканы әртараптандырудың маңызды бағыттарының бірі бола алады және болуға тиіс. Біз алғашқы қадамдарды жасадық. Бүгін көрмеде бәсекеге қабілетті IT өнімдерді, сондай-ақ білікті әрі жас IT командаларды көрдік. Оларға жан-жақты көмек көрсету керек, – деді Мемлекет басшысы.

Сонымен қатар Президент IT білім беру сапасына назар аударып, бұл мәселені ұлттық деңгейдегі міндет ретінде атады.
– Үкіметке IT кадрларды жаппай даярлауға жекеменшік IT мектептерді тарту мәселесін қарастыруды тапсырамын. Мемлекеттік басқарудағы IT біліктілікті арттыру жүйесіне ерекше назар аудару қажет. Мемлекеттік қызметшілер технологиялық трендтерді түсінуге, оқиғалар мен деректерді жүйелі түрде талдай білуге тиіс. Олар IT бизнеспен бір тілде сөйлеуі керек, – деді Қасым-Жомарт Тоқаев.

Мемлекет басшысы еліміздегі интернет пен байланыс сапасына көңілі толмайтынын айтты.
– Қазіргі кезде нақты емес нәрсені сату қалыпты жағдайға айналды. Олар интернет параметрлерінің бірін жарнамалайды да, шын мәнінде мүлде басқасын ұсынады. Жақсарып жатқан ештеңе жоқ. Маған берілген мәлімет бойынша, тіпті елорданың өзінде, сөз бен істің алшақтығы 40-50 пайызға дейін жетеді. Бұл, шын мәнінде, тұтынушыларды алдау деген сөз. Мұндай өрескелдікті доғару керек. Үкіметке әкімшілік құрамды заңдық негізде бекітуді және бұндай заң бұзушылықтар үшін санкциялар белгілеуді тапсырамын. Біз үнемі Қазақстанның аумағы жүз пайызға жуық интернетпен қамтылды деп айтып жүрміз. Кәнеки мәселенің басын ашып алайық, осы іс жүзінде расталған ақпарат па әлде жоқ па?  Немесе ойымыздағыны шындық деп санаймыз ба? – деді Президент.

Қасым-Жомарт Тоқаев жеке мәліметтердің қауіпсіздігіне де ерекше тоқталды.
– Цифрлық инфрақұрылым қалыптастыру мәселесі, оның қауіпсіздігіне деген жауапкершілікті қоса жүктейтінін түсіну керек. Яғни, жеке мәліметтер құқықтық тұрғыдан да, физикалық жағынан да сапалы қорғалуға тиіс. Бұл мемлекеттік жүйелерге ғана емес, мемлекетпен тығыз интеграцияланған жалпы цифрлық экожүйеге де қатысты. Үкімет азаматтардың жеке деректерінің жоғалуына және ұрлануына қатысты жауапкершілікті қатаңдату жөнінде заңнамалық өзгерістер топтамасын әзірлеуі керек, – деді Мемлекет басшысы.

Президент жиынды соңында Комиссия мүшелері мен шақырылған сарапшыларға мазмұнды пікірталас жасағандары үшін алғыс айтты. Сондай-ақ барлық стейкхолдердің атсалысуы Комиссияның жұмысын жаңа деңгейге көтеріп, Қазақстанның цифрлық трансформациясын қамтамасыз етуге мүмкіндік беретініне сенім білдірді. 
Сонымен қатар жиын барысында Цифрлық даму, инновациялар және аэроғарыш өнеркәсібі министрі Бағдат Мусин, McKinsey & Company компаниясының аға серіктесі Томас Уолтер Ишервуд, Huawei компаниясының Еуразиялық өңірлік өкілдігінің президенті Дэниэл Чжоу, «Қазақтелеком» АҚ басқарма төрағасы Қуанышбек Есекеев және StrategEast жаңа экономика орталығының президенті Анатолий Моткин сөз сөйледі.






/// 
Кездесу барысында Астанада болатын халықаралық «ЭКСПО-2017» көрмесін ұйымдастыру және өткізу мәселелері талқыланды.
Нұрсұлтан Назарбаев Миландағы «ЭКСПО-2015» көрмесі Қазақстан тарапына тиісті тәжірибе алу тұрғысынан жақсы мүмкіндік беретінін атап айтты.
–Астанадағы барлық нысандардың құрылысы уәде еткеніміздей 2016 жылдың соңына дейін аяқталады. Қаржыландыру қамтамасыз етілді, қажетті мердігерлік ұйымдар іске жұмылдырылды. Бүкіл жұмыс кестеге сәйкес жүзеге асырылуда, оның барысын жеке өзім бақылап отырмын, – деді Қазақстан Президенті.
Халықаралық көрмелер бюросының Бас хатшысы өз кезегінде Нұрсұлтан Назарбаевтың  «ЭКСПО-2017» жобасының қозғаушы күші екеніне және бұл жағдай оның табыстылығының кепілі болатынына назар аударды.
– Дайындық тиісті деңгейде өтетініне және көрменің керемет болатынына шүбәсіз сенімдіміз, – деп атап өтті В.Лоссерталес.

///Президентке елдегі қазіргі криминогендік ахуал мен ішкі істер органдары жұмысының нәтижелері туралы баяндалды.
Ерлан Тұрғымбаевтың айтуынша, ведомство қылмыстың көптеген түрлерін ашу көрсеткіштерін жақсартқан. Кісі өлтіру, тонау, бұзақылық, ұрлық, сондай-ақ, кәмелеттік жасқа толмағандар жасаған құқық бұзушылықтар саны азайған. Қоғамдық орындар мен көшедегі қауіпсіздік деңгейі жоғарылаған. Алайда, интернет желісін пайдалану арқылы жасалатын алаяқтық қылмыстар саны артқан. Бұған пандемия кезіндегі онлайн-қызметтердің өсуі ықпал етті.
Мемлекет басшысына вакцина алғандығы жөнінде жалған құжаттар таратудың жолын кесу бойынша қабылданып жатқан шаралар туралы айтылды. Жыл басынан бері полиция органдары 50-і жалған вакцинация паспорттарын және 60-ы жалған ПТР-анықтамаларын жасағаны үшін 110 қылмыстық іс қозғаған.
Министр ІІМ бөлімшелеріндегі жеке құрам қызметкерлерінің 96 пайызы екпе алғанын жеткізді.
Кездесу қорытындысы бойынша Қасым-Жомарт Тоқаев министрлікке басқа мемлекеттік органдармен бірлесіп, карантиндік шараларды қамтамасыз етуге ерекше көңіл бөлуді, сондай-ақ, кәмелетке толмағандарға қарсы қылмыстардың, тұрмыс саласындағы құқық бұзушылықтардың алдын алу және жол қауіпсіздігін қамтамасыз ету жөніндегі жұмысты жандандыруды тапсырды.
///Қасым-Жомарт Тоқаев Режеп Тайип Ердоғанға жолдаған жеделхатында Түркияның  ұлттық мейрамы – Республика күнімен шын жүректен құттықтап, Қазақстан халқының және жеке өз атынан ізгі ниетін жеткізді.
Қазақстан Президенті бүгінде Түркияның саяси, әлеуметтік-экономикалық және мәдени-гуманитарлық бағытта орасан табыстарға қол жеткізгенін, өңірлік және жаһандық маңызы зор мәселелерді шешудегі белсенділігі мен табандылығы арқылы әлемдік сахнада лайықты орынға ие болғанын атап өткен. Сондай-ақ Қасым-Жомарт Тоқаев қуатты Анадолы елінің арманын арқалаған саясаткер Режеп Тайип Ердоғанның еңбегі әрдайым жемісті болуына тілектестік білдірген.
– Қазақстан мен Түркия арасында қалыптасқан дәстүрлі достық пен өзара қолдауға негізделген сан қырлы салалардағы стратегиялық әріптестігіміз болашақта өзінің жалғасын тауып, бауырлас халықтарымыздың игілігі үшін қарқынды дами беретініне кәміл сенемін. Сындарлы да мазмұнды екіжақты диалогымызды жалғастыру және серіктeстігімізге тың серпін беру жолдарын талқылау үшін жуық арада Өзіңізбен Түркітілдес мемлекеттері ынтымақтастығы кеңесінің  8-ші саммитінде жүздесуді асыға күтемін. Осы мүмкіндікті пайдаланып, қымбатты бауырым, Сізге сарқылмас күш-қуат, жауапты қызметіңізге толағай табыс, ал түрік ағайындарыма баянды өркендеу мен құт-береке тілеймін, – деп жазылған жеделхатта.
///Журналистер алдында сөз алған Қазақстан Президенті Қ.Тоқаев Өзбекстан Республикасына жасаған мемлекеттік сапары осы елдегі Қазақстан жылының ашылуымен тұспа-тұс келгенін атап өтіп, бұл оқиғалар екі ел арасындағы қарым-қатынастардың нығаюына септігін тигізетініне тоқталды.
Қасым-Жомарт Тоқаев Мемлекеттер арасындағы қарым-қатынастардың нығаюы мен дамуы жолындағы Тұңғыш Президент – Елбасы Нұрсұлтан Әбішұлы Назарбаев пен Өзбекстан Президенті Шавкат Мирзиёевтің рөліне ерекше тоқталды.
– Олар Қазақстан мен Өзбекстанның ынтымақтастық тарихының жаңа парағын ашып, біздің байланыстарымызды жаңа әрі сапалы деңгейге шығарды. Қазақстан басшысы ретінде мен Елбасы саясатының сабақтастығын қамтамасыз етіп, Қазақстан-Өзбекстан қатынастарының жан-жақты дамуын жалғастыра беремін. Бұған дәлел ретінде бүгін біз қол қойған негізгі жетістіктеріміз бен ынтымақтастық көкжиегінің келешегі қамтылған Президенттердің Бірлескен мәлімдемесін айтуға болады, – деді Мемлекет басшысы. 
Екі елдің сауда-экономикалық ынтымақтастығының жоғары деңгейде екенін айта келіп, Қазақстан Президенті осы жоғары көрсеткіштерді одан әрі қолдау үшін бірқатар шара қабылданатынын жеткізді.
– Жаңа мүмкіндіктер іздеп, тауар номенклатурасын кеңейту қажеттігі туралы айтылды. 2020 жылдың соңына қарай өзара тауар айналымын 5 миллиард долларға дейін жеткізу – біздің негізгі мақсатымыз, – деді Қасым-Жомарт Тоқаев.
­­Өндірістік кооперациялардың дамуы бойынша Мемлекет басшысы бизнеске жасалған жағдайдың нәтижесінде екі елдің бірлескен кәсіпорындарының саны артқанын атап өтті.   
– Мұндай ынтымақтастықтың мысалы ретінде Қазақстандағы бірлескен жеңіл автомобиль, жүк көлігі және басқа техникаларды құрау жобаларын айтуға болады. Аталған салалардың біздің экономикаларымыз үшін маңызы зор болғандықтан, осы бағыттағы жұмыстарды қарқынды түрде жалғастыра береміз, – деді Мемлекет басшысы.
Сондай-ақ, Қасым-Жомарт Тоқаев былтыр жыл соңында Өңіраралық ынтымақтастық форумының сәтті өткенін атап өтіп, бұндай кездесулердің екі ел үшін жаңа мүмкіндіктер ашатынын айтты.
– Қазақстан мен Өзбекстан шекарасында халықаралық сауда-экономикалық ынтымақтастық орталығын құру мәселесі ерекше қаралды. Бұл жобаны жүзеге асыру шекаралық аймақтағы сауданы реттеп, бақылау-өткізу инфрақұрылымын жақсартуға, сондай-ақ, Орталық Азияда ірі сауда-логистикалық хаб құруға мүмкіндік береді – деді Мемлекет басшысы.
Бұдан басқа Қазақстан Президенті отын және су-энергетика саласындағы өзара іс-қимыл, экспорт-импорттық, транзиттік тасымал саласындағы ынтымақтастық, мәдени-гуманитарлық және жастар байланысын кеңейту мәселелеріне тоқталды.
Соңында Қасым-Жомарт Тоқаев келіссөздердің нәтижелеріне ризашылық білдіріп, қол жеткізілген келісімдерді жүзеге асыру Қазақстан мен Өзбекстан ынтымақтастығын дәстүрлі достық, сенім және тату көршілік ынтымақтастықта дамытатынын айтты.
Шавкат Мирзиёев өз сөзінде Қасым-Жомарт Тоқаевпен ашық әрі толық өзара түсіністік рухында өткен келіссөздерге жоғары баға берді. Соның барысында тараптар қарым-қатынасты дамытудың ұзақ мерзімді мақсаттарының ортақ екенін растап, күн тәртібіндегі екіжақты, өңірлік және халықаралық ынтымақтастық мәселелерін жан-жақты талқылады. Сондай-ақ, жаңа сынақтар мен қауіпсіздікке төнетін қатерлерге қарсы тұру жөніндегі бірлескен шараларды күшейтудің маңыздылығын атап өтті.
– Қазақстан мен Өзбекстан қарым-қатынастарын нығайтуға және жан-жақты ынтымақтастықты кеңейтуге елеулі үлес қосқаны үшін қазақ халқының біртуар перзенті, Қазақстан Республикасының Тұңғыш Президенті – Елбасы, менің ағам, құрметті Нұрсұлтан Әбішұлы Назарбаевқа алғыс айтқым келеді. Қазақстанның мемлекеттігін нығайтудағы, берік азаматтық қоғам қалыптастырудағы, заманауи және бәсекеге қабілетті экономика құрудағы, халықаралық аренадағы ел беделін арттырудағы зор жетістіктер оның есімімен тікелей байланысты, – деді Өзбекстан Президенті.
Сонымен қатар, Шавкат Мирзиёев сапар барысында қол жеткізілген уағдаластықтарды іске асыру үшін Жол картасы бекітілетінін айтты.
***
Мемлекеттік сапар қорытындысы бойынша мынадай құжаттарға қол қойылды:
1. Қазақстан Республикасының Президенті Қасым-Жомарт Тоқаев пен Өзбекстан Республикасының Президенті Шавкат Мирзиёевтің бірлескен мәлімдемесі.
2. Қазақстан Республикасының Үкіметі мен Өзбекстан Республикасының Үкіметі арасындағы Еңбек қызметі және еңбекші көшіп-қонушылардың құқықтарын қорғау туралы келісім.
3. Қазақстан Республикасының Үкіметі мен Өзбекстан Республикасының Үкіметі арасындағы Заңсыз көші-қонмен күрес бойынша ынтымақтастық туралы келісім.
4. Табыс пен мүлiкке қосарланған салық салуды болдырмау туралы келісім аясында Қазақстан Республикасының және Өзбекстан Республикасының уәкілетті органдары берген резиденттікті растайтын ресми құжаттарды тану тәртібі туралы ноталармен алмасу түріндегі келісім.
5. Қазақстан Республикасының Сыртқы істер министрлігі мен Өзбекстан Республикасының Сыртқы істер министрлігі арасындағы 2019-2020 жылдарға арналған ынтымақтастық бағдарламасы.
6. Қазақстан Республикасының Қорғаныс министрлігі мен Өзбекстан Республикасының Қорғаныс министрлігі арасындағы Әуе шабуылына қарсы қорғаныс саласындағы ынтымақтастық туралы келісім.
7. Қазақстан Республикасының Қорғаныс министрлігі мен Өзбекстан Республикасының Қорғаныс министрлігі арасындағы Әскери ұшақтарды қабылдау, аэродром-техникалық қамтамасыз ету және әскери аэродромдарда әскери әуе кемелерін күзету туралы келісім.
8. Қазақстан Республикасының Ұлттық экономика министрлігі мен Өзбекстан Республикасының Инвестициялар және сыртқы сауда министрлігі арасындағы «Орталық Азия» халықаралық сауда-экономикалық ынтымақтастық орталығын құру мәселелері жөніндегі өзара түсіністік туралы меморандум.
9. Қазақстан Республикасының Ақпарат және қоғамдық даму министрлігі мен Өзбекстан Республикасының Министрлер Кабинеті жанындағы Дін істері жөніндегі комитет арасындағы ынтымақтастық туралы меморандум.







///
	 

	Опера сахнасында КСРО Халық әртісі В.Спиваковтың жетекшілігімен «Виртуозы Москвы» Мемлекеттік камералық оркестрі өнер көрсетті.  

	Концерттік бағдарламада әйгілі композиторлардың музыкалық шығармалары орындалып, танымал опералардан ариялар шырқалды. 
///Кеңесте Премьер-Министрдің бірінші орынбасары А.Мамин және Түркістан облысының әкімі Ж.Түймебаев баяндама жасады.  
Баяндамаларды тыңдаған соң Қазақстан Президенті қабылданған жол картасын сапалы әрі уақтылы жүзеге асыру, сондай-ақ облыстық басқару органдары тарапынан барлық мемлекеттік қызметтердің үздіксіз көрсетілуін қамтамасыз ету қажеттігін атап өтті.
Нұрсұлтан Назарбаев өңір басшылығы назар аударуға тиіс жекелеген мәселелерге тоқталды.
– Облыстың қаржылық тұрақтылығын нығайту қажет. Шымкенттің облыс құрамынан шығуына байланысты аймақтың экономикалық базасы төмендеді. Бүгінгі таңда облыс бюджет қажеттiлiктерінің 20 процентін ғана өз күшімен қамтамасыз етеді. Негізгі міндет – өсімнің жаңа резервтерiн және өңір бюджетінiң кiрiс бөлігін толықтыру көзiн табу, – деді Мемлекет басшысы.
Қазақстан Президенті халықты жұмыспен қамтудың, сондай-ақ кәсіпкерлікті өркендету, ауыл шаруашылығын дамыту және көлік-логистика қызметтерінің сапасын арттыру үшін жағдай жасаудың маңыздылығын атап өтті.
– «Орталық Азия» халықаралық сауда аймағын құру мүмкіндігін қарастырған жөн. Бұл Түркістан облысымен қатар жалпы республика экономикасының да өркендеуіне тың серпін береді. 2020 жылға қарай Өзбекстанмен арадағы тауар айналымын 5 миллиард АҚШ долларына дейін арттыруға әлеуетіміз жетеді. Осыған байланысты Үкіметке Түркістан облысының әкімдігімен бірлесіп, Өзбекстан тарапымен Халықаралық сауда аймағын және жаңа «Түркістан» халықаралық өткізу бекетін құру мәселесін пысықтауды тапсырамын, – деді Нұрсұлтан Назарбаев.     
Мемлекет басшысы ішкі туризмді өркендету және тиісті туристік инфрақұрылым дайындау мәселелеріне тоқталды.
Қазақстан Президенті облысты дамыту және құрылыс жүргізу ісіне жергілікті бизнес өкілдерін, сондай-ақ ұлттық компаниялар мен квазимемлекеттік сектор кәсіпорындарының басшыларын белсенді атсалысуға шақырды. 
Жиында Қазақстан Президенті Үкімет пен аймақ басшылығына облыс орталығын одан әрі дамыту жөнінде бірқатар нақты тапсырма берді.   
Нұрсұлтан Назарбаев инвестиция тарту арқылы қала ішіндегі жолдарды жөндеу, сондай-ақ Шымкент және Қызылорда бағыттарына арналған автовокзал салу жұмыстарын қамтамасыз етуді тапсырды.
– Шаһар тұрғындары санының өсуіне және туристердің көптеп келуіне байланысты, әкімдікке «Самұрық-Қазына» ұлттық әл-ауқат қорымен, Инвестициялар және даму министрлігімен бірлесіп, Түркістан қаласының теміржол вокзалын реконструкциялау, оның өткізу мүмкіндігін ұлғайту, сондай-ақ аэропорт салу және әуе қатынастарын қамтамасыз ету мәселелерін қарастыруды тапсырамын, – деді Қазақстан Президенті.
Сонымен қатар, Мемлекет басшысы әлеуметтік нысандарды дамыту, тұрғын үй, білім беру және денсаулық сақтау мекемелерін салу, инженерлік инфрақұрылымды, соның ішінде газбен және жылумен қамтамасыз ету салаларын ілгерілету мәселелеріне тоқталды. Осыған орай Нұрсұлтан Назарбаев баламалы энергия көздерін пайдалану мүмкіндігін қарастыруды тапсырды.
– Кәсіпкерлікті дамыту және инвестиция тарту үшін жағдай жасау керек. Жаңа қонақ үйлердің, мейрамханалар мен дәмханалардың, сауда ойын-сауық орталықтарының және басқа да нысандардың құрылысын бастау қажет, – деді Қазақстан Президенті.
Нұрсұлтан Назарбаев Түркістанда туризм, құрылыс және өндіріс салаларындағы бизнесті өркендету үшін қолайлы жағдай қалыптастыратын арнайы экономикалық аймақ құрудың өзектілігін атап өтті.
– Түркістанды заманауи технологияларды қолдана отырып, өз мәдениетімізге сай қайта жаңғырту керек. Бұл орайда оның ежелгі сәулет өнерін сақтап қалу қажет. Үкіметке, облыс әкімдігіне халық санының өсу қарқынын есепке ала отырып, қаланың бас жоспарын дайындауды тапсырамын, – деді Мемлекет басшысы.
Соңында Қазақстан Президенті Түркістанды дамытудың бас жоспарының тұжырымдамасын бекіту, сондай-ақ «TURKISTAN» арнайы экономикалық аймағын құру туралы жарлықтарға жария түрде қол қойды. 




/// 
Іс-шараға Қазақстанның 10 облысының 50 еңбек ұжымынан 4 мыңнан аса адам қатысты.
Нұрсұлтан Назарбаев өз сөзінде жұмысшы мамандығын иеленген адамдардың елді дамытудағы елеулі рөлін атап өтті.
– Бүгін мұнда еліміздің және облыстардың ең үздік еңбек ұжымдарының өкілдері жиналды. Бұлар – шахтерлар, металлургтер, машинистер, теміржолшылар, мұнайшылар, жұмысшы мамандығының барлық өкілдері. Сіздердің еңбектеріңіз арқылы металлургиялық балқыту пешінде, кен орындары мен шахталарда, зауыттарда, автокөлік жолдары мен теміржолдарда отандық экономика дамып жатыр. Мен жұмысшы мамандығының қандай екенін жақсы білемін. Біз Қазақстанда жалпыға ортақ еңбек қоғамын жарияладық, «Еңбек даңқы» арнаулы орденін тағайындадық. Оның алғашқы лауреаттары осы залда отыр. Ең мықты валюта – адам еңбегі, – деді Мемлекет басшысы.
Қазақстан Президенті әлемдік экономикадағы қиын жағдайға қарамастан, Қазақстан экономика өсімінің қарқынын сақтап, ел азаматтарына әлеуметтік кепілдіктер ұсынып отырғанына назар аударды.
– Қазір әлемдік нарықтар құлдырау үстінде. Көптеген әлемдік компаниялар өндірісті, қызметкерлерді қысқартуға мәжбүр, әлеуметтік шығыстар мен әлеуметтік кепілдіктер көлемі азаюда. Жұмыссыздық өсіп келеді. Осының бәрі – жаһандық экономикалық дағдарыстың салдары. Біздің Қазақстан кәсіпорындары да күрделі жағдайға тап болды. Қазақстандық тауардың басым көпшілігінің, соның ішінде шикізат, мұнай, металл және өнеркәсіп өнімдерінің бағасы төмендеп кетті. Бүгінде индустрияландыру және «Нұрлы жол» бағдарламаларын жүзеге асыру арқылы баламалы экономика құруды бастауымыздың арқасында бізде өнеркәсіп өнімдерінің нақты көлемі қысқарған жоқ. Әлеуметтік міндеттемелерді толық орындап отырмыз, өйткені Қазақстан осындай қиындықтарды еңсеру үшін берекелі жылдары қор жинады, – деді Елбасы.
Қазақстан Президенті кәсіпорындар мен өндірістерде жұмыс орындарын сақтаудың маңыздылығын да айрықша атап өтті. 
– Сондықтан барлық өңірде әкімдіктер мен жетекші кәсіпорындар арасында жұмыс орындарын сақтау, жұмыс берушілердің жергілікті қайта оқыту бағдарламаларына қатысуы туралы меморандумдарға қол қойылды. Осындай күрделі жаһандық дағдарыс ахуалында біздің мемлекет жоғары әлеуметтік жауапкершіліктің, еңбек адамына деген қамқорлықтың үлгісін көрсетіп отыр. 1 қаңтардан бастап біздер әлеуметтік сала қызметкерлерінің еңбекақыларын, студенттердің стипендиясын, әлеуметтік төлемдерді көбейттік. Бүгінде бірде-бір ел бұлай істеп отырған жоқ. «100 нақты қадам» Ұлт жоспарында әлеуметтік кепілдік шаралары ұсынылды, жаңа еңбек кодексі қабылданды, кәсіподақтар рөлі күшейтілді. Келер жылдан бастап баршаға арналған тегін кәсіптік білім беру жөніндегі жаңа жоба іске қосылады. Соның арқасында миллиондаған қарапайым Қазақстан азаматы өмірге еңбек жолдамасын алады. Бұл – мемлекет тарапынан жастарға жасалған зор қолдау. Қарапайым адамдардың күнделікті қажеттіліктері, жаңа жұмыс орындары, лайықты еңбекақы, құқық тәртібі мен елдегі тұрақтылық – біздің дағдарысқа қарсы саясатымыздың басты назарында, – деді Нұрсұлтан Назарбаев.
Мемлекет басшысы елді инфрақұрылымдық дамытудың алдағы жоспарына тоқталды.
– Биыл менің тапсырмам бойынша «Жұмыспен қамтудың жол картасын» жүзеге асыруға айтарлықтай қаражат бөлінді, бұл шамамен 60 мың адамды жұмыспен қамтамасыз етеді. Сондай-ақ 18 мыңнан кем емес жұмыс орны ашылады, 1 мыңға тарта инфрақұрылымдық жоба іске асырылады. Біз индустриялық даму бағдарламасын да жалғастырамыз. Түсті металлургия, мұнай-газ, энергетика секторы, өңдеуші өнеркәсіп сияқты негізгі салалар қуатты серпін алатын болады, – деді Қазақстан Президенті.
Сонымен қатар, Нұрсұлтан Назарбаев Қазақстанның индустриялық дамуындағы Павлодар облысының рөлін атап өтті.
– Біздің жоспарларымыз нақты шындыққа айналып жатқанын осы жерден көруге болады. Облыс сыртқы инвестициялар көлемінен алғашқы бестікке кіреді, мұнда 182 миллиард теңге инвестиция тартылған. Металлургия, химия және жеңіл өнеркәсіптегі өндіріс көлемі өсіп келеді, жергілікті кәсіпорындар жаңа өнім түрін шығаруды игеруде. Мыс кенін өндіру басталды, бұл тау-кен саласындағы өсімді үш есе арттырды. Жалпы, өнім экспортының көлемі 100 миллиард теңгеден асты. Индустрияландырудың осы бес жылдығында қазірдің өзінде 5 жаңа өнеркәсіптік нысан іске қосылды. Индустрияландыру картасы бойынша инвестициялар көлемі 800 миллиард теңге болатын 20-дан астам жоба жүзеге асырылуда. Осының бәрі – жаңа жұмыс орындары, экономика өсімін қамтамасыз ететін жаңа өндірістік қуаттар, – деді Мемлекет басшысы.  
Қазақстан Президенті өңір халқын әлеуметтік қолдау мәселелеріне мемлекет зор көңіл бөліп отырғанына назар аударды.
– Облыс тұрғындары үшін 20 әлеуметтік сала нысаны салынды, перинаталдық орталықтың жаңа заманауи корпусы, 7 дәрігерлік амбулатория ашылды, 5 мектеп салынды, соның 4-еуі ауылдық жерде. Сіздердің өңірлеріңіз – балаларды мектепке дейінгі біліммен 100 процент қамтып отырған бірден-бір аймақ, – деді Нұрсұлтан Назарбаев.
Соңында Мемлекет басшысы алда келе жатқан Қазақстан тәуелсіздігінің  25 жылдығын мерекелеу мәселесіне назар аударып, барлық отандастарға тұтастық пен бірлік үшін ризашылық білдірді.
– Өткен ширек ғасыр Қазақстанның мемлекет ретінде қалыптасу кезеңі болды. Біз елімізді танымал және беделді елге айналдырдық. Осының бәріне біз өзара сеніміміздің, тұтастығымыздың, бауырластық пен достығымыздың арқасында қол жеткіздік. Көптеген елдерде қасіретті оқиғалар орын алып жатқан кезде бұл өте маңызды. Жетекші мемлекеттер арасындағы текетірес өршіп тұр, қақтығыстар басылар емес, соғыс жүріп, адамдар қаза болып жатыр. Жүз мыңдаған босқындар  өз үйлерін, жиған дүние-мүлкін, Отанын тастап, баспана мен көмек сұрауға мәжбүр болуда. Ал Қазақстанда татулық пен келісім салтанат құрып отыр. Сол үшін барлық буынның өкілдеріне, барлық ұлттан шыққан азаматтарымызға айрықша алғыс айтамын, – деді Мемлекет басшысы.
Соңында Қазақстан Президенті елдің барлық азаматтарына денсаулық, табыс және бақ-береке тіледі.
Форум барысында  Павлодар, Шығыс Қазақстан, Қарағанды, Қостанай, Жамбыл облыстарының еңбек ұжымдары өкілдері сөз сөйлеп, Нұрсұлтан Назарбаевқа қарапайым еңбеккерлердің мүддесіне ұдайы көңіл бөліп отыратыны үшін алғыстарын білдірді.
Іс-шара соңы концерттік бағдарламаға ұласты.




///Мемлекет басшысы қаланы абаттандыру және қоғамдық орындарды қайта жаңғырту жоспарымен танысты.
Нұр-Сұлтан қаласының әкімі Президентке Елорданың әлеуметтік-мәдени дамуы, көгалдандыру мен жүзеге асырылып жатқан негізгі инфрақұрылымдық жобалар жайында баяндады.  












/// 
Елбасы ғимаратты аралап көріп, онда тұрып жатқан, «Серпiн-2050» бағдарламасы бойынша оқиын студенттермен әңгімелесті.
Қазақстан Президенті жатақханада күнделікті тұрмыс пен демалыс үшін барлық жағдай жасалғанын айтты. Соған орай Нұрсұлтан Назарбаев республикада жастарды қолдау мен олардың білім алуы мәселелеріне ұдайы көңіл бөлінетінін, соның ішінде бұл жұмыс «Серпiн-2050» мемлекеттік бағдарламасы аясында да атқарылып жатқанын атап көрсетті.
***
500 адамға арналған пәтер үлгісіндегі жатақхана 2015 жылы ашылған. Онда «Серпін» бағдарламасы бойынша оқитын 300 студент тұрады. Ғимаратта демалуға арналған бөлмелер, медицина кабинеті, жаттығу залы, жеке заттарды сақтайтын қойма,  техникалық орынжайлар және мүмкіндігі шектеулі студенттер үшін арнайы жабдықталған бөлмелер бар.


///Мемлекет басшысы Қасым-Жомарт Тоқаев Ресей Федерациясының Президенті Владимир Путинге COVID-19 індетіне қарсы әлемдегі ең бірінші вакцинаның тіркелуіне орай құттықтап, жеделхат жолдады.
"Бұл оқиға Ресей ғылымының жоғары әлеуеті мен беделін нақтылай түсті. Сондай-ақ Ресейдің осы жаһандық қауіп-қатерге қарсы күрестегі жетекші рөл атқаратынын көрсетті. Әлемде қалыптасқан осынау қиын-қыстау кезеңде Қазақстанға үнемі қолдау көрсетіп, оның ішінде, гуманитарлық көмек беріп және еліміздегі санитарлық-эпидемиологиялық ахуалдың жақсаруына үлкен үлес қосқан дәрігерлер жібергеніңіз үшін Сізге ризашылық білдіреміз", – деп жазды Қазақстан Президенті жеделхатта.
Қасым-Жомарт Тоқаев Қазақстан мен Ресейдің аталған бағыттағы тиімді ықпалдастығы туралы да айтты.
"Тамыз айының екінші жартысында Үкіметтік делегация ресейлік вакцинаны сатып алу мәселесін талқылау үшін Мәскеуге барады", – деп атап өтті Мемлекет басшысы.
 
///
	 

	Кездесу Түркия Республикасының Президенті Р.Ердоғанның инаугурациясы рәсімі аясында өтті.

	Екі елдің басшылары сауда-экономика, көлік-транзит және отын-энергетика салаларындағы екіжақты ықпалдастықтың негізгі бағыттарын, сондай-ақ халықаралық күн тәртібіндегі өзекті мәселелерді талқылады.

	Сонымен қатар, Нұрсұлтан Назарбаевтың Түрікменстанға алдағы сапарының негізгі аспектілері, Қазақстан-Түрікменстан-Иран теміржол желісін ашу жайында әңгіме өрбіді. 
/// 
Құрметті қазақстандықтар!
Санаулы минуттардан кейін біз жаңа жылды қарсы аламыз!
Жаңа жыл – баршаға жан шуағын сыйлайтын жайдары мереке. Жыл сайын біз оны үкілі үмітпен, игі тілекпен қарсы алып, толайым табыспен шығарып саламыз. Әлемдік экономикадағы бүгінгі қиындыққа қарамастан биыл да әл-ауқатымыз арта түсті.
Өтіп бара жатқан жыл дамудың келесі кезеңіне бастайтын  оқиғалармен айшықталды. Біз алдағы жылы күш-қуатымызды еселейтін ауқымды нарықтың есігін ашамыз. Бағдарымыз – белгілі, таңдауымыз – айқын, мақсатымыз – биік. Баршаға шұғыла шашатын «Нұрлы жол» бүкіл еліміздің күретамырына айналды.
 
Қымбатты отандастар!
Келер жыл – терең тарихымызға, құқықтық негізімізге, берекелі бірлігімізге құрмет көрсететін жыл. Ынтымағы жарасқан халқымыз осы айтулы оқиғаларды лайықты атап өтеді деп сенемін. Қазақ халқы қой түлігін ежелден құт-берекенің басы деп білген. Ендеше, алдағы Қой жылы молшылық пен ырысын ала келсін! Еліміздегі әр шаңырақтың дәулеті мен сәулеті артып, татулығымыз нығая берсін!  
 
Дорогие казахстанцы!
Мои соотечественники!
Смена лет – это символический шаг из прошлого в будущее. В уходящем году мы смогли на самом деле приблизить грядущее. Здесь есть заслуга каждого.
За все это время я встречался с очень многими из вас. Жителями районов, в которые пришла новая дорога и новая жизнь. Врачами, получившими уникальное оборудование, чтобы спасать здоровье. Учителями и учениками в светлых классах новых школ. Инженерами и рабочими в цехах открывшихся предприятий. Работниками сельского хозяйства, которые приумножают хлебный каравай нашей страны с каждым годом. Талантливой молодежью и опытными ветеранами.
Все вместе мы шаг за шагом улучшали жизнь вокруг нас. Было непросто. Мы живем в большом открытом мире, который непрерывно меняется. Сейчас эти изменения ускорили бег. Но мы еще раз доказали, что крепко держим свою судьбу в своих руках.
Казахстан встречает наступающий год с четким созидательным планом действий. Этот Путь в будущее обратит перемены в новые достижения. Силу для них мы черпаем в единстве и согласии – в тех ценностях, которые складывались веками. Сплоченность, незыблемая связь времен и поколений сделают нашу дорогу еще более уверенной.
 
Дорогие друзья!
Совсем скоро пробьют часы, возвещая наступление Нового года. В его ожидании взволнованно бьется сердце страны. В унисон стучит сердце каждого из нас. Хочу от души пожелать всем мира, здоровья, благополучия и успеха!
С Новым 2015 годом!
Жаңа жыл құтты болсын, ардақты ағайын!

///Қасым-Жомарт Тоқаев елордада брондалған дөңгелекті техника шығаратын және жаңартатын «Қазақстан Парамаунт Инжиниринг» зауытын аралап көрді.
Президентке отандық брондалған дөңгелекті машина шығару үдерісі көрсетілді және қазақстандық қорғаныс-өнеркәсіп кәсіпорны өнімдерінің көрмесі таныстырылды.
Мемлекет басшысына компанияның жұмысы мен отандық қорғаныс-өнеркәсіп кешенінің жағдайы жөнінде мәлімет берілді.
Зауытты аралап шыққан Қасым-Жомарт Тоқаев аталған саланы дамытудың перспективті бағыттарын айқындап берді. Сондай-ақ Мемлекет басшысы отандық өндірушілерді қолдау қажет екенін атап өтіп, шығаратын өнімдерді техникалық тұрғыдан заман талабына сай жаңартуға шақырды.
 







///
	 

	Ж.Әубәкірова кездесу барысында Елбасыға консерваторияның қазіргі қызметі мен алдағы кезеңге арналған жоспарлары туралы баяндады.

	Нұрсұлтан Назарбаев консерваторияның биыл айтулы датаны – 70 жылдық мерейтойын атап өтіп жатқанын, осы уақыт ішінде оның елдегі жетекші музыкалық оқу орны ретіндегі маңызын сақтап қалғандығын атап өтті. Қазақстан Президенті түрлі мәдениет мекемелері шығармашылық кадрларды сапалы дайындауды жалғастыруы қажеттігіне назар аударды.

	Құрманғазы атындағы Қазақ ұлттық консерваториясының ректоры Мемлекет басшысына музыкалық білім беру мен жалпы мәдениетті дамыту мәселелеріне ұдайы көңіл бөлетіндігі үшін алғысын айтты.

	Ж.Әубәкірова сондай-ақ консерватория жүзеге асырып жатқан жобалар туралы әңгімелеп, оқу орны шәкірттерінің түрлі халықаралық алаңдардағы жетістіктерін және оларға деген сұраныстың бар екенін атап өтті. 


///Елбасы «Nur Otan» партиясы кандидатының Республикалық қоғамдық штабының мүшелерімен кездесіп, өңірлік штаб жетекшілерімен селекторлық кеңес өткізді.
Қазақстанның Тұңғыш Президенті сайлауалды штабтың жұмысын жіті қадағалап отырғанын айтты.
– Сайлауға 7 кандидат түсті. Бұл – елімізде саяси бәсекенің бар екенін айғақтайды. Кандидаттар түрлі қоғамдық топтар мен бірлестіктердің мүддесін білдіреді. Әр кандидат елімізді және қоғамды дамытуға арналған өз бағдарламасын ұсынды, – деді Нұрсұлтан Назарбаев.
Елбасы барлық кандидаттарға сайлауалды үгіт насихат және тұрғындармен жұмыс жүргізу үшін бірдей мүмкіндіктер берілгенін атап өтті. Қазақстанның Тұңғыш Президенті Штабтың жастар қанатының жұмысына тоқталды. 
– Мен тәуелсіздіктің алғашқы күндерінен бастап жастарды тәрбиелеу және оқыту мәселесіне ерекше мән бердім. Бұл жұмысты жалғастыра беру қажет. Болашағымыз білімді азаматтардың қолында. Білікті кадрлар дайындай алған мемлекеттердің ғана келешегі жарқын болады. Штабқа танымал тұлғалардың – жастар өкілдерінің енгеніне қуаныштымын. Олардың сайлау науқанына қатысуы өте маңызды.  Жастар Қазақстан халқының елеулі бөлігін – 4 миллионнан астам адамды құрайды. Солардың бәрі Тәуелсіздік жылдары өсіп-жетілді. Жастарымызға зор үміт артамын, – деді Нұрсұлтан Назарбаев.
Республикалық және өңірлік штабтардың жұмысы туралы ақпаратты тыңдаған соң, «Nur Otan» партиясының Төрағасы сайлауалды бағдарламаны түсіндіру үшін атқарылып жатқан жұмыстардың қарқынын бәсеңдетпеуді тапсырды.     
Елбасы ұлтаралық келісімді нығайту, мемлекеттің стратегиялық даму бағытын дәйекті жүзеге асыру қажеттігіне назар аударды.
Қазақстанның Тұңғыш Президенті инфрақұрылымды дамыту, өңірлерде тұрғын үй салу, халықтың аз қамтылған топтарын қолдау, жаңа жұмыс орындарын ашу жөніндегі мемлекеттік бағдарламаларды жүзеге асыру мәселелеріне де тоқталды.
– Қазақстанда жұмыссыздық емес, кәсіптің тапшылығы бар. Сол себептен, бірінші жұмысшы мамандықтарына тегін оқытатын бағдарлама әзірленген болатын. Біз жастар үшін барлық жағдай мен мүмкіндік жасадық, – деді Нұрсұлтан Назарбаев.
Елбасы, сондай-ақ, халықпен тиімді кері байланыс орнатуға бағытталған «Бірге» атты жалпыұлттық акцияны іске асыру барысын жоғары бағалады.  
– Партия барлық тапсырмалардың орындалуын бақылауға алуды қамтамасыз етуі қажет. Партия жауапкершілікті сезінуге тиіс. Партияның ХVIII съезде қабылдаған 2030 жылға дейінгі бағдарламасын орындау керек. Партия елімізді жаңғыртудың флагманына айналуға тиіс, – деді Нұрсұлтан Назарбаев.
Соңында Елбасы ел ішіндегі саяси үдерістердің ерекше маңыздылығын атап өтіп, барлық қазақстандықтарды алдағы сайлауға белсенді түрде қатысуға шақырды. 
– Штабтың барлық мүшелері ауқымды әрі маңызды жұмыс атқаруда. Біз жетістікке жететін мықты команда құрдық. Мен еліміздің игілігі үшін қызмет ете беремін. Мемлекетімізде қос билікке жол берілмейтінін атап өткім келеді. Бәріміз халық сайлаған Президентке қолдау көрсетіп, жұмыс істейміз, – деп түйіндеді Қазақстанның Тұңғыш Президенті.
 
Қазақстан Республикасының Тұңғыш Президенті – Елбасының Баспасөз қызметі



/// 
Мемлекеттер басшылары өзара сауданы және үш елдің экономикалық өзара ықпалдастығын арттыру мәселелерін қарастырды. Бұдан бөлек, президенттер әлемдік экономикадағы үрдістердің дамуын, сондай-ақ Украинадағы жағдайды талқылады.
Нұрсұлтан Назарбаев дағдарыс көріністері тұрғысынан әлемдегі қазіргі ахуалды талқылау үшін бұл кездесудің маңыздылығын атап өтті.  
– 2007-2009 жылдардағы дағдарыс жаһандық сипатта болған еді, ал қазіргісі өңірлік бағыт алып отыр және энергия ресурстары мен біз өндіріп жатқан тауарлар бағасының төмендеуінен туындады. Біз мұндай қатердің боларын болжадық, ендігі міндетіміз – бірлескен шаралар әзірлеп, осы кезеңнен сәтімен өтіп шығу, – деді Қазақстан Президенті.  
Мемлекет басшысы сондай-ақ өзге елдерге де әсерін тигізіп отырған Украина дағдарысына қатысты пікір алмасу қажеттігіне тоқталды.
Қазақстан Президенті бағыт-бағдарды өзара үйлестіріп, перспективалы мәселелерді талқылап отыру үшін жиі және тұрақты кездесулер өткізудің маңыздылығына назар аударды.  
 Беларусь және Ресей президенттері Нұрсұлтан Назарбаевқа Астанаға шақырып, көзделген мәселелерді талқылауға мүмкіндік жасағаны үшін алғыс білдірді.   




///Қазақстан Президенті Танта және Александрия қалаларындағы копт православ шіркеулеріндегі террорлық акт салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
«Қазақстан халқының және жеке өзімнің атымнан Сізге, сондай-ақ қаза болғандардың отбасылары мен жақындарына көңіл айтып, орны толмас қайғыға ортақтастығымды білдіремін. Қазақстан Мысырмен бірге елдеріміздің бейбіт өмірі мен қауіпсіздігін қамтамасыз ету үшін қазіргі заман қауіп-қатерлеріне қарсы күресте күш-жігер жұмылдыруға дайын», – делінген жеделхатта.
///Мемлекет басшысына сот жүйесінің қазіргі жағдайы мен сот төрелігіне қатысты өзекті мәселелер туралы ақпарат берілді.
Жақып Асановтың айтуынша, былтыр аудандық соттар шығарған 1,2 миллион сот шешімінің 1,4 пайызын немесе 17 мың істі жоғарғы сатыдағы соттар кері қайтарған немесе өзгерткен.
Қасым-Жомарт Тоқаевқа 2021 жылдың 1 шілдесінен бастап жұмыс істей бастаған әкімшілік соттардың қызметі туралы мәлімет берілді. Жарты жылда соттарға 14 мың талап арыз түскен. Мемлекеттік органдар әрбір екінші істе ұтылған. Бұрын қаралған істердің 85 пайызы мемлекеттік органдардың пайдасына шешілетін.
Президентке дауларды шешудің баламалы тәсілдері туралы баяндалды. Әкімдіктермен бірлесе отырып, жергілікті жерлерде соттан тыс медиация орталықтары құрылған. Соттар дау-дамайлардың мәмілеге келу арқылы шешілуіне көмектеседі. Бұрын тараптардың тек 3 пайызы ғана татуласса, қазір бұл көрсеткіш 34 пайызға жеткен.
Жоғарғы Сот төрағасы қылмыстық сот төрелігі саласында да ахуалдың өзгеріп жатқанын баяндады. Оның айтуынша, соттарда кінәлауға бейім тұру ісі тыйылып келеді. Соңғы 4 жылда ауыр және аса ауыр қылмыстар бойынша ақталғандар саны 7 есе (жылына 20-30-дан 200-ге дейін) көбейген.
Кездесу қорытындысы бойынша Мемлекет басшысы сот органдарын жаңғырту аясында жүзеге асырылатын бірқатар міндетті айқындап берді.
///Мемлекет басшысы Халыққа қызмет көрсету орталығы, Жұмыспен қамту орталығы, Көші-қон қызметі және Азаматтардың хал актілерін жазу бөлімі (АХАЖ) орналасқан әлеуметтік қызмет көрсету орталығын аралап көрді.   
Орталық қала тұрғындарымен қатар шетелдік инвесторлар үшін цифрлық форматта мемлекеттік қызмет көрсетуге бағытталған.
Қазақстан Президентіне экономиканың түрлі секторларын, соның ішінде агроөнеркәсіп кешені, білім, тұрғын үй-коммуналдық шаруашылығы, денсаулық сақтау, көлік және қауіпсіздік салаларын цифрландыру жобаларының іске асырылуы жөнінде баяндалды.
Баяндаманы тыңдаған соң Нұрсұлтан Назарбаев халыққа мемлекеттік қызмет көрсету ісінің сапасын арттыру және жеделдету үшін цифрландыру бағдарламасын жүзеге асырудың маңызды екенін ерекше атап өтті.
– Шымкент ірі мегаполиске айналады. Мұнда жаңа жобалар іске асырылуда. Шымкенттіктердің еңбекқорлығы – қаланы дамытудың кепілі. Жұмыстың ең маңызды бағыты – шағын және орта бизнес. Оны дамыту үшін тиісті қолдау көрсету қажет, – деді Қазақстан Президенті. 



///Сауат Мыңбаев Қасым-Жомарт Тоқаевқа «Қазақстан темір жолы» ҰК» акционерлік қоғамының биыл атқарған жұмысы жайында есеп берді. Басқарма төрағасының айтуынша, 2020 жылдың бірінші жартыжылдығында жүк айналымы өткен жылдың аталған кезеңімен салыстырғанда 3,5%-ға артқан. Қазақстан мен Қытай арасындағы жүк тасымалының көлемі біршама өскен. Соған сәйкес мемлекетаралық бекеттегі өткізу қабілетін арттыру шаралары қабылданады.
«ҚТЖ» ҰК» АҚ басшысы пандемияның жолаушылар тасымалына әсер еткенін атап өтті. Оның айтуынша, өткен жылмен салыстырғанда жолаушылар тасымалының көлемі екі есеге азайған. Соған қарамастан компания жолаушыларға қызмет көрсетудің жаңа стандарттарын енгізіп, жолаушылар вагондарының паркін жаңартып жатыр.
Кездесу соңында Қазақстан Президенті бірқатар нақты тапсырма берді.
 


///
	 

	20 қарашада  Нұрсұлтан Назарбаев Қазақстанға ресми сапармен келетін Швейцария Конфедерациясының Президенті Дидье Буркхальтермен кездесу өткізеді жоспарланып отыр.

	Швейцария біздің елдің Еуропадағы маңызды сыртқы саяси және экономикалық серіктесі болып саналады. Соған орай, мемлекет басшылары Қазақстан мен Швейцария қарым-қатынасын өзара іс-қимылдың барлық бағыты бойынша нығайту мәселелерін талқылайтын болады. Сауда-экономикалық, инвестициялық және мәдени-гуманитарлық ынтымақтастықты дамытуға баса көңіл бөлінеді.

	Дидье Буркхальтер Еуропадағы қауіпсіздік және ынтымақтастық ұйымының іс басындағы төрағасы да болып саналады. Осы орайда Қазақстанның ЕҚЫҰ-ға төрағалық еткен тәжірибесі ескеріле отырып, Ұйым қызметінің негізгі бағыттары жөнінде пікір алмасылады деп болжануда. 
/// 
Салман бен Әбдел Әзиз Әл Сауд Нұрсұлтан Назарбаевты Қазақстан Республикасы Президенті лауазымына қайта сайлануына байланысты Сауд Арабиясы Үкіметінің және халқының атынан құттықтап, оған мықты денсаулық, ал достас Қазақстан халқына бақ-береке тіледі.  
«Осы мүмкіндікті пайдалана отырып, біз Сауд Арабиясы мен Қазақстанның арасындағы бауырластық, достық байланысты жоғары бағалайтынымызды айтқым келеді. Бауырлас елдеріміз арасындағы өзара қарым-қатынастарды барлық салада бұдан әрі де нығайтып, дамыта беруге ниеттіміз», – делінген жеделхатта. 
///Мемлекет басшысына Қазақстанның халықаралық ұйымдардағы қызметі туралы мәлімделіп, бірқатар халықаралық іс-шараларды өткізу қорытындысы жөнінде есеп берілді.
Сыртқы істер министрі Елбасына БҰҰ Бас Ассамблеясының 72-сессиясына қатысуының нәтижелері жөнінде баяндап, БҰҰ Қауіпсіздік Кеңесінде төрағалық етуіміздің негізгі басымдықтары туралы айтты.   
Сондай-ақ, Сыртқы істер министрі Нұрсұлтан Назарбаевқа Қазақстанның Азиядағы өзара іс-қимыл және сенім шаралары кеңесіндегі ынтымақтастығының негізгі бағыттарына тоқталып, осы ұйымға мүше елдердің барлығы Қазақстан Президентінің Сириядағы қақтығысты реттеуге бағытталған бітімгерлік бастамасына оң баға беріп отырғанын атап өтті.
Бұдан бөлек, Қайрат Әбдірахманов Ислам ынтымақтастығы ұйымы елдерінің сыртқы істер министрлері биылғы қыркүйекте Астанада өткен осы ұйымның ғылым және технологиялар жөніндегі саммитінің нәтижелерін жоғары бағалайтынын ерекше атап өтті.  
Кездесу қорытындысы бойынша Мемлекет басшысы бірқатар нақты тапсырма берді.

///
	 

	Р.Ердоған Түркияның Ұлы Ұлттық Жиналысының отырысында салтанатты жағдайда ант берді, содан кейін Чанкая президенттік сарайында 11-президент Абдулла Гүлден президенттік өкілеттікті қабылдап алу рәсімі өтті.
	
	Түркия Президентін ұлықтау рәсіміне әлемнің шамамен 90-ға жуық елінің және бірқатар халықаралық ұйымдардың өкілдері, шетел мемлекеттерінің елшілері, депутаттар және БАҚ өкілдері қатысты. 

///
	

	Кездесу барысында тараптар Ауғанстанның орнықты экономикалық дамуын қамтамасыз етудегі Стамбул процесінің рөлін талқылады.

	Қазақстан Президенті біздің еліміз Ауғанстанмен екіжақты да, көпжақты форматтағы да ынтымақтастықты дамытуға баса мән беретінін атап өтті.

	Нұрсұлтан Назарбаев пен Залмай Расул Ауғанстанның әлеуметтік-экономикалық тұрғыдан қалпына келтіру ісіне Қазақстанның қатысуының негізгі бағыттарына тоқталды.

	Мемлекет басшысы Ауғанстанды тұрақтандыруда Алматыда құрылатын БҰҰ Өңірлік орталығы маңызды рөл атқарып, оның өңірлік даму бағдарламаларын қолға алуға және  жүзеге асыруға мүмкіндік бере алатынын атап көрсетті.         
///Кездесуде Бас прокурор Қазақстан Президентінің дағдарысқа қарсы шараларды жүзеге асыру кезінде заңдылықты сақтау жөнінде берген тапсырмаларының орындалу барысы туралы ақпарат берді.
Ғизат Нұрдәулетов жол жөндеуге және әлеуметтік инфрақұрылым нысандарын салуға бағытталған 130 тендер өткізу кезінде заңсыздықтар анықталғанын айтты. Соның арқасында 16,5 миллиард теңге көлеміндегі бюджет сомасы сақталып қалған. Сонымен қатар «Жұмыспен қамтудың жол картасы» бағдарламасы аясында жалған жұмыспен қамтудың 6 мың фактісі белгілі болған.
Бас прокурор дәрі-дәрмек дайындау бойынша бірқатар заң бұзушылықтардың жолы кесілгені жайында баяндады. Оның айтуынша, дәрі-дәрмектерді өз құнынан жоғары бағамен сатып алу, мемлекеттік сатып алу процедураларының жүйелі түрде бұзылуы, тиімсіз жоспарлау мен бағаны бұрмалау фактілері анықталған. Құқық қорғау органдары заңсыз айналымнан 400 000 бума дәрі-дәрмек пен жалпы сомасы 1 миллиард теңгені құрайтын 12 миллион медициналық бетперде тәркілеген.
Сондай-ақ Ғизат Нұрдәулетов қылмыс деңгейінің 35%-ға қысқарғанын атап өтті. Ал ұрлық жасау, тонау, бұзақылық және зорлау екі есе азайған.
Прокурорлар азаматтардың құқықтарын қорғау мақсатында биыл 54 адамға қатысты дәлелсіз қозғалған қылмыстық істі тоқтатқан, сонымен қатар, қызметтік мекемелер мен изоляторлардан 500 адам босатылған. Прокурорлардың нақты жұмысының нәтижесінде 585 азаматқа қатысты сот шешімдері заңға сәйкестендірілген.
Мемлекет басшысы Қасым-Жомарт Тоқаев тәртіп бұзушылықтардың алдын алып, кінәлілерді жазалауда нақты іс-қимыл қабылдау арқылы дағдарысқа қарсы шаралардың жүзеге асуын бақылауды жалғастыру керек деп тапсырды. Бұдан бөлек Президент құқық қорғау органдарының қылмыспен күрес қызметін үйлестіруді күшейту қажет екенін атап өтті.


///Кездесу барысында тараптар қорғаныс саласындағы ынтымақтастықтың және Ұжымдық қауіпсіздік шарт ұйымы аясындағы өзара іс-қимылдың өзекті мәселелерін талқылады.
Нұрсұлтан Назарбаев пен Сергей Шойгу «KADEX-2018» халықаралық көрмесінің маңыздылығына тоқталып, екі елдің қорғаныс өнеркәсібі саласындағы мемлекетаралық байланыстарын нығайту үшін бұл шараның тиімділігін атап өтті.

/// 
Қазақстан Президенті Францияның ірі басылымының бірі – «Ле Фигаро» газетінің тілшісі Рено Жираруға сұхбат берді. Мемлекет басшысы еліміздің ядролық қаруды таратпау саласындағы іс-қимылы туралы әңгімелеп, Украинадағы қазіргі ахуал туралы және соның төңірегіндегі оқиғаларға қатысты, сондай-ақ Сирия түйткілін шешу жолдары жөнінде пікірін білдірді.
Атап айтқанда, Қазақстанның атом энергиясын бейбіт мақсатқа пайдалану бағытындағы бастамаларына қатысты Нұрсұлтан Назарбаев ядролық қарудан бас тарту республикамызға айтарлықтай көлемде шетелдік инвестициялар әкелуге және экономиканы жаңғырту үшін жағдай туғызуға септігін тигізгенін атап өтті.
Мемлекет басшысы Қазақстанда Аз байытылған уранның халықаралық қорын құру түрлі елдердің атом электр стансалары үшін сенімді отын көзін қамтамасыз ететінін, осылайша аса байытылған уран алу мүмкіндігін және оның әскери мақсатта қолданылу қаупін азайтатынын айтты.
Осы орайда Қазақстан Президенті бұл жобаның коммерциялық пайда табуға арналмағанына назар аударды.
Ең бастысы,  бұл – Қазақстанның ядролық қаруды таратпау ісіне қосқан кезекті үлесі, – деді Мемлекет басшысы.
Минск үдерісі аясындағы түрлі тараптардың әрекеттеріне түсініктеме бере отырып, Нұрсұлтан Назарбаев Франция Президенті Ф.Олландпен кездесудің негізгі тақырыбының бірі екіжақты ынтымақтастық мәселелерімен қатар Украина дағдарысы болғанын еске салды. Қазақстан Президенті француз көшбасшысының сапары алдында Украинадағы қақтығыс өрши түскенін,  бірақ бұл кезде оны реттеу үшін нақты дипломатиялық қадамдар жасалмағанын айтты.
Нұрсұлтан Назарбаев Минскіде өткен бірлескен кездесуді ұйымдастыру мүмкіндігін талқылау үшін кезегімен Германия, Украина және Ресей көшбасшыларымен кездесті.
Қазақстан Президенті түйткілдің түйіні бүгінгі таңда әлі шешілмегенін, бірақ «Минск-2» келісімінде Ресей мен Украина тарапының барлық іс-қимылдары айқын жазылғанын айтты.
Нұрсұлтан Назарбаев сондай-ақ Ресейге қатысты санкциялар айтарлықтай нәтиже бермегенін атап өтті.
Бұл санкциялардан Украина дағдарысына еш қатысы жоқ адамдар – ресейлік шағын және орта бизнес өкілдері, француз фермерлері жапа шегуде. Саясатты экономикадан бөлектеген жөн. Франция қақтығыс аумағындағы шиеленістің ушығуына жол бермеу және санкциялар қатаймауы үшін бәрін жасауға тиіс. Осы дағдарысты шешу үшін дипломатиялық қадамдарды жалғастыру қажет, – деді Қазақстан Президенті.
Сириядағы ахуалға қатысты Мемлекет басшысы босқындарға байланысты бүгінгі дағдарыс осы елдің ісіне өзге мемлекеттердің барлық халықаралық уағдаластықтарға қайшы келе отырып, орынсыз араласуынан туындағанын атап айтты. Нұрсұлтан Назарбаев осындай әрекеттерді доғару бұл мәселелерді шешуге мүмкіндік береді деген пікір білдірді.
Бұл ретте Елбасы Астана біздің өңірде дипломатиялық хаб болу үшін барлық мүмкіндікке ие болып отырғанына назар аударды. Мысалы, Қазақстан Азиядағы өзара іс-қимыл және сенім шаралары кеңесін шақыруға бастамашы болды, ол Қытай, Үндістан және Пәкістанды қосқанда, Азияның 30 елін біріктіреді. Сондай-ақ Қазақстанның елордасында еліміз бастамашылық еткен  Әлемдік және дәстүрлі діндер лидерлерінің съезі тұрақты өтеді. Мұнда ЕҚЫҰ және ИЫҰ саммиттері де ұйымдастырылды.
 Иә, біз осы Батыс пен Шығыстың арасындағы шекарада, мазасыз өңірде дипломатиялық хабқа айналғымыз келеді, – деді Мемлекет басшысы. 

///
	 

	Мемлекет басшысы жарыс алдында әйгілі теннисшілерді қабылдап, кездесу барысында олардың осы келісі еліміздегі теннистің бұдан әрі дамуы үшін маңызды екендігіне тоқталды.

	 -Бұл қазақстандық жас спортшылар үшін үлкен оқиға. Сіздер оларға өздеріңізбен ойнау мүмкіндігін бердіңіздер. Бұл оларды айтарлықтай ынталандыру болып саналады. Сондай-ақ сіздер біздің елімізге келіп, елорданың айтулы нысандарын аралап көру мүмкіндігіне ие болдыңыздар, - деді  Қазақстан Президенті.

	Нұрсұлтан Назарбаев бұрын теннис дәстүрі болмаған біздің елімізде қазір спорттың осы түрін дамыту тұрғысынан үлкен жұмыс атқарылып жатқандығына тоқталды.

	-Мысалы, менің өзім теннисті 40-тан асқасын ойнай бастадым. Бүгінде бүкіл елімізде, өңірлерде теннис орталықтары салынып, оны танымал ету жұмыстары жүргізілуде, - деді Мемлекет басшысы.

	Өз кезегінде теннисшілер елімізге келуге шақырғаны үшін алғыс айта отырып, Қазақстанға келу олар үшін үлкен құрмет екенін атап өтті.

	Кездесудің соңында Р.Надаль өзінің ракеткасын Елбасына тарту етті.

	Рафаэль Надаль мен Жо-Вильфрид Тсонга елімізге сапары аясында қазақстандық жас теннисшілерге – «Team Kazakhstan» академиясының тәлімгерлеріне шеберлік дәрісін өткізді және Астананың көрікті жерлерін аралап көрді.

	Рафаэль Надаль – испандық теннисші, Үлкен Дулыға турнирінің 14 дүркін жеңімпазы, 2008 жылғы Олимпиаданың жеке сындағы чемпионы, «Алтын дулыға», сондай-ақ  Дэвис кубогының үш рет Испания құрамасы сапындағы иегері.

	Жо-Вильфрид Тсонга – кәсіпқой француз теннисшісі, ATP 15 турнирінің жеңімпазы, 2012 жылғы Олимпиада ойындарының ерлер арасындағы жұптық сындағы Күміс жүлдегері,  2014 жылғы Хопман Кубогының Франция ұлттық құрамасы сапындағы иегері.

	 


///Түрікменстан, Ашхабад қаласы 
Түрікменстанға мемлекеттік сапармен келген Қасым-Жомарт Тоқаев Президент Гурбангулы Бердімұхамедовпен бірге Ахалтеке жылқысына арналған кешеннің ипподромын аралап көрді. 
Мемлекет басшысына Түрікменстан Президентінің арғымақ аттары көрсетілді. 
Іс-шара барысында құрметті қонақтар шабандоздардың өнерін тамашалады. 
 

 

 

 

 

 

 

 

/// 
Көңіл айту жеделхатында Мемлекет басшысының Сус қаласында болған террористік акт салдарынан көптеген Тунис және шетел азаматтарының қаза тапқаны туралы суыт хабарды зор күйзеліспен қабылдағаны атап өтілген.
«Қазақстан барша әлемнің бейбітшілігі мен қауіпсіздігіне елеулі қауіп төндіріп отырған халықаралық экстремизм мен терроризмді үзілді-кесілді айыптайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың туыстары мен жақындарына, сондай-ақ барша Тунис Республикасының халқына көңіл айтып, зардап шеккендердің тезірек сауығып кетуіне тілектестік білдірді. 
///Қасым-Жомарт Тоқаев Алматы облысына сапары барысында Іле ауданындағы «Лукойл Лубрикантс Орталық Азия» жауапкершілігі шектеулі серіктестігінің жағармай шығаратын зауытында болды.

Мемлекет басшысына жұмыс барысы мен шығарылатын өнімдер көрсетілді. Сонымен қатар, кәсіпорынның қазіргі жұмысы мен технологиялық тұрғыдан жаңғырту жоспары туралы ақпарат берілді.
Зауытты аралап көрген Президент компанияның жұмыстарына оң баға беріп, табысты дами берулеріне тілектестік білдірді.

Жобалық қуаты жылына 100 мың тонна жағармай өндіретін зауыт 225 адамды жұмыспен қамтып отыр. Инвестициялық жобаның құны 94 миллион доллар.





/// 
Қымбатты отандастар!
 
Православие христиандарын және күллі қазақстандықтарды жарқын да ізгі мереке – Рождество мейрамымен құттықтаймын!
Екі мың жыл бойы Рождество мерекесі діндарлардың жүрегіне қуаныш пен үміт ұялатып, қайырымдылық пен әділдікке, мейірімділік пен кешірімділікке сенудің нышаны болып келеді. Бұл – ізгі ниеттер мен қайырымды істердің, көмекке мұқтаж адамдарға қамқорлықтың уақыты.
Біздің заманымызда православтар қауымы өздерінің ғибадат ету дәстүрін жалғастырып келеді. Ол адамдардың діни сеніміне, руханият қайнарынан сусындауына көмектесіп, моральдық ұстанымдары мен дәстүрлі отбасылық құндылықтарын нығайтуда.
Православие христиандары еліміздегі конфессияаралық келісімді, қоғамдық тұрақтылық пен татулықты сақтауға сүбелі үлес қосып келеді. Қазақстандықтар діни нанымдары мен этностық шығу тектеріне қарамастан қуаныштарын бір-бірімен бөліседі.
Осы жарқын мерекеде барша діндарларға денсаулық, рухани күш, игі бастамаларына сәттілік тілеймін! Шаңырақтарыңыздан шаттық, татулық пен молшылық кетпесін!
///Кездесуге белгілі жазушылар Бексұлтан Нұржекеев, Дулат Исабеков және Смағұл Елубаев қатысты.
Елбасы өнердің, шығармашылықтың ел-жұрт пен бүкіл қоғам өмірінде маңызды орын алатынын айта келіп, шығармашылық зиялы қауым өкілдеріне сәттілік тіледі, сондай-ақ оларға ел тәуелсіздігін нығайтуға қосқан үлестері үшін алғысын білдірді.
Әңгіме барысында ел өмірінің мәдени-гуманитарлық саласымен қатар, қоғамдық-саяси саладағы кең ауқымды мәселелер қозғалды. Атап айтқанда, латын әліпбиіне көшу, демографиялық ахуал, көші-қон саясаты, үш тілде білім беру жүйесін енгізу, тағы да басқа мәселелер қамтылды.
Қазақстан Президенті өзінің таяуда жарық көрген «Болашаққа бағдар: рухани жаңғыру» атты мақаласының кейбір бағыты мен басымдықтарына тоқталды.
Тәуелсіздік жылдарында іске асырылған ірі шығармашылық жобалардың маңызды мәселелері талқыланды. Мәселен, Қазақстан аумағындағы тарихи-мәдени ескерткіштер мен нысандарды қалпына келтіруге септігін тигізген «Мәдени мұра» бағдарламасы, сондай-ақ әлемнің жетекші архивтерінен еліміздің тарихына қатысты құжаттарды жүйелі түрде жинақтап, талдау жүргізуге мүмкіндік берген «Халық тарих толқынында» бағдарламасы әңгімеге арқау болды.
Нұрсұлтан Назарбаев туған жерге деген сүйіспеншіліктен бастау алатын патриотизм тақырыбын жандандыру қажеттігіне назар аударды.
Соңында Мемлекет басшысы рухани жаңғыру жөніндегі қазақстандықтар алдында тұрған міндеттердің маңызы зор екеніне тоқталып, елді дамыту үшін оларды жүзеге асырудың өзектілігін атап өтті.



///Кездесу барысында екі елдің парламентаралық өзара іс-қимылының мәселелері талқыланды.
Тараптар екіжақты қарым-қатынастың деңгейі жоғары екеніне тоқталып,  мемлекетаралық ынтымақтастықтың негізгі бағыттарын және сапар аясында қол жеткізілген келісімдерді жүзеге асыру үшін тиімді құқықтық орта  қалыптастыру жұмысын одан әрі жалғастыру қажеттігін атап өтті.  
Кездесу соңында Нұрсұлтан Назарбаев Польша Сенатының Құрметті қонақтар кітабына естелік жазба қалдырды.
Мемлекет басшысы сондай-ақ Польшаның жоғары оқу орындарында білім алып жатқан қазақстандық студенттермен кездесті. Елбасы олардың үздік оқуына тілектестік білдіріп, алған білімдерін өз елінің игілігіне пайдалануға шақырды.






/// 
Қазақстан Президенті үш ел экономикасының биылғы дамуы бұдан арғы  ықпалдастықтың мәселелерін егжей-тегжейлі қарастыруды және туындайтын мәселелерді шешуді қажет ететінін атап өтті.
– Экономикаларымыздағы дағдарыс құбылыстарын еңсеру жөніндегі іс-қимылдардың бірлескен жоспарын әзірлеу маңызды. Бүгінгі кездесу нақ осы тақырыпқа арналды. Біз сауда-экономикалық және инвестициялық ынтымақтастықты дамытуға уағдаластық. Үкіметтерімізге өзара сауда өсімін қайта жаңғырту жөнінде шаралар қабылдауды тапсырдық, – деді Мемлекет басшысы.
Нұрсұлтан Назарбаев Украинаның оңтүстік-шығысындағы қақтығысты реттеу мәселесі де талқыланғанын айтты.
– Бұл мәселе жөнінде мемлекеттеріміздің әрқайсысының ұстанымы белгілі. Біз мәселеге нақты қараймыз. Украинада қалыптасқан ахуалдан дипломатиялық жолмен шығу қажет,  бұл мәселе әскери жолмен шешімін таппайды. Осы орайда, қабылданатын кез-келген шешім іргелі халықаралық құқық қағидаттарына негізделгені маңызды. Біз Украинаның тұрақты, тәуелсіз және аумағы біртұтас мемлекет болып қалуына мүдделіміз. Қазақстан Минск келісімдерін және қол жеткен уағдаластықтарды барлық тараптың орындауын қолдайды, – деді Қазақстан Президенті.
Ресей Президенті мемлекеттер басшылары өзара қарым-қатынастардың кешенді мәселелерін талқылағанын айтты.
– Біздің елдерімізді сауда және инвестициялық тығыз байланыстар біріктіреді. «Үштіктің» ІЖӨ жиынтық көлемі ТМД-ның жалпы өнімінің 85 пайызын құрайды. Біз орасан өндірістік және ғылыми әлеуеті бар ірі нарық қалыптастырудамыз. Ресей Қазақстан мен Беларусьтің сыртқы саудасында бірінші орын алады. Өткен жыл қорытындысын бойынша Ресейдің осы екі елмен тауар айналымы 60 миллиард долларды құрады. Ал Беларусь пен Қазақстан Ресей Федерациясының сауда теңгерімінде үшінші орынды иеленіп отыр, – деді В.Путин.
Ресей Президенті үш елдің өнеркәсіптік-технологиялық кооперация, машина жасау, ғарыш және энергетика салаларындағы байланыстары нығайып келе жатқанына назар аударды.
В.Путиннің мәлім еткеніндей, келіссөздер барысында Украинадағы ахуал жөнінде де әңгіме болды.
– Қазақстан мен Беларусь президенттерінің бұл проблеманы реттеуге белсене қатысқанын атап айтқым келеді. Минскіде қол жеткен келісімнің арқасында қарулы қақтығысты ушықтырмаудың мүмкіндігі туды, – деді Ресей Президенті.
А.Лукашенко кездесу барысында үш елдің өзара ықпалдастық бағыты, сондай-ақ орнықты әрі өзара тиімді ынтымақтастықты нығайту мақсатында сауда, ақша-несие және басқа салаларда қабылдануы қажет шаралар талқыланғанын айтты.
– Бұдан арғы іс-қимылдардың барлық бағыттары бойынша ұстанымдардың сәйкес келуі біздің кездесуіміздің қорытындысы болды. Біз сауда-экономикалық ынтымақтастықты әлемдік конъюнктураның жаңа жағдайлары мен елдеріміздің экономикаларындағы қазіргі ахуалды ескере отырып дамыту үшін қосымша шарттар қалыптастыру жөнінде нақты қадамдарды белгіледік, – деді Беларусь Президенті.
///Қала активі алдында сөйлеген сөзінде Мемлекет басшысы республикалық мәртебеге ие болған қаланың алдында заманауи әдістер мен жетілдірілген стратегияны талап ететін жаңа міндеттер тұрғанын атап өтті.
– Еліміздің бір миллионнан астам халқы бар үшінші мегаполисіне айналған Шымкент Астана мен Алматы қалалары сияқты өзінің даму моделін өзгертуге тиіс. Қалада болашағы бар бірқатар жобалар жүзеге асырылып жатыр және жоспарланғандары одан да көп. Сондықтан, Шымкенттің одан әрі даму жолдарын талқылап, стратегиясын айқындауымыз қажет, – деді Қазақстан Президенті.
Нұрсұлтан Назарбаев кеңеске қатысушылардың назарын Шымкенттің жаңа мәртебесіне қатысты жекелеген мәселелерге аударды.
– Шымкент Орталық Азияның мықты экономикалық орталығына, тұрғындары мен қонақтары үшін қолайлы жағдай жасалған үлкен әрі тартымды мегаполиске айналуы керек. Қаланы дамытудың жаңа стратегиясы осы өңірде ірі өнеркәсіптік, инновациялық, туристік, сауда және логистикалық орталық қалыптастыруға бағытталуы қажет, – деді Мемлекет басшысы.
Қазақстан Президенті қалада шағын және орта бизнеске қолдау көрсетудің, сондай-ақ жеңіл өнеркәсіп, құрылыс, фармацевтика және медициналық қызмет көрсету саласындағы кластерлер мен кәсіпорындарды дамытудың маңызды екенін айтты.
Сонымен қатар, Нұрсұлтан Назарбаев қаланың жоғары оқу орындарындағы білім сапасын арттырып, Назарбаев Университетінің және Инновациялық технологиялар паркінің үлгісімен заманауи инновациялық орталықтар құру қажеттігін атап өтті.
Мемлекет басшысы мегаполистің туристік әлеуетін өркендету үшін қаланың халықаралық байланыстарын нығайту мәселелеріне де тоқталды.
– Шымкент туристер үшін тартымды орталыққа айналуға тиіс. Сондықтан шаһар барлық бағыттар бойынша жүйелі дамуы керек. Халықаралық ықпалдастықты да ілгерілету қажет. Ресей Федерациясымен бірлесіп өткізілетін өңіраралық форумдар сияқты Өзбекстанмен де осындай іс-шараларды жоспарлап, тұжырымдамасын пысықтау керек. Үкімет қала әкімдігімен бірлесіп, Шымкентте халықаралық деңгейдегі іс-шараларды өткізу жоспарын әзірлеуге тиіс, – деді Қазақстан Президенті.
Кеңес барысында қаланы «ақылды технологияларды» қолдану арқылы концептуалды түрде дамыту мәселесіне ерекше назар аударылды.
– Сәулет және қала құрылысы нормаларының бұзылуына жол бермеу, ретсіз құрылысты тоқтату және бір қабатты үйлердің құрылысын азайту маңызды болып отыр. Сонымен қатар, тозығы жеткен ескі үйлерді бұзып, босаған жерлерді тиімді пайдаланып, орнына заманауи саябақтар, спорт алаңдарын, көп қабатты тұрғын үй кешендерін, бизнес орталықтарын салу қажет, – деді Нұрсұлтан Назарбаев.
Соңында Мемлекет басшысы қалада әлеуметтік инфрақұрылым, соның ішінде балабақшалар мен мектептер, медициналық мекемелер мен тұрғын үйлер салу мәселелеріне тоқталды. Осыған орай, Қазақстан Президенті мемлекеттік-жекеменшік әріптестік тетігін пайдаланып, «7-20-25» бағдарламасы бойынша кең көлемде түсіндіру жұмыстарын жүргізуді тапсырды. 


///Нұрсұлтан Назарбаев кездесу барысында Қазақстан мен Оңтүстік Корея арасындағы сауда-экономикалық қарым-қатынастың дамып келе жатқанын және оны әрі қарай нығайтуға мүдделі екенін атап өтті.
– Қазақстан Корея Республикасымен жақсы қарым-қатынас орнатқан. Елдеріміз арасындағы тауар айналымының көлемі екі миллиард долларға жуықтады. Сіздердің тауарларыңыздың біздің елге Ляньюньган порты арқылы келіп жатқаны қуантады, онда біздің логистикалық терминалымыз бар. Қазақстан Кореямен жаңа және цифрлық технология, индустрияландыру, медицина және басқа да салаларда ынтымақтастық орнатуға ниетті, – деді Қазақстан Президенті.
Сонымен қатар Мемлекет басшысы Қазақстан мен Оңтүстік Корея арасындағы парламентаралық қарым-қатынастарды нығайтудың және оларды дамытудың маңыздылығына назар аударды.
Чон Се Гюн кездесуге және екіжақты қатынастар мәселесін талқылауға мүмкіндік бергені үшін Нұрсұлтан Назарбаевқа алғыс білдірді.
Ұлттық Ассамблея спикері Астананың қарқынды дамып келе жатқанын айтып, Қазақстанда өткен жаһандық іс-шаралар – Халықаралық «ЭКСПО-2017» мамандандырылған көрмесі мен Дүниежүзілік XXVIII қысқы универсиадаға жоғары баға берді.
Чон Се Гюн екіжақты байланыстың стратегиялық сипатта дамып келе жатқанына тоқталып, «Қазақстан-2050» стратегиясының мақсаттарына жету жолында Корея Қазақстанға серіктес болуға дайын екенін атап өтті.
Бұдан бөлек, Ұлттық Ассамблея спикері өткен ғасырдың 30-жылдарында Қазақстанға жер аударылған этникалық кәрістерге көмек қолын созып, қолдау көрсеткені үшін еліміздің халқына алғыс білдірді.
Сонымен қатар Чон Се Гюн Қазақстан Республикасы Парламенті Мәжілісінің спикері Н.Нығматулинмен кездесіп, екі ел парламенттері арасындағы ынтымақтастық туралы келісімге қол қойылғанын айтты.

///Қасым-Жомарт Тоқаев Қазақстан халқының және жеке өзінің атынан Александр Лукашенконы Беларусь Президенті болып қайта сайлануымен құттықтап, жеделхат жолдады.
«Саяси жағдайдың күрделі болғанына қарамастан сайлаудың қорытындысы халық Сіздің Беларусь мемлекетінің егемендігі мен тәуелсіздігін нығайтуға негізделген стратегиялық бағытыңызды қолдайтынын көрсетті», – делінген жеделхатта.
Президент екі ел халқының игілігі үшін Қазақстан мен Беларусь арасындағы өзара тиімді ынтымақтастық алдағы уақытта да табысты дами береді деп сенетінін жеткізді.
Мемлекет басшысы Қасым-Жомарт Тоқаев Александр Лукашенкоға Беларусь Республикасының Президенті ретінде ойға алған барлық жоспарын толық жүзеге асыруды, ал Беларусь халқына бейбітшілік, өзара түсіністік пен өсіп-өркендеу тіледі.
/// 
Былтыр 27 желтоқсанда телефон арқылы сөйлесу барысында жасалған уағдаластыққа сәйкес, Қазақстан Президентінің 9 қаңтарда Берлинде Германия Федералдық канцлері А.Меркельмен бейресми кездесуі жоспарланған.
Осы келіссөздер барысында екіжақты ынтымақтастық мәселелері, сондай-ақ Украинадағы жағдай талқыланады.
Сонымен қатар, неміс тарапының өтініші бойынша Мемлекет басшысының Германия федералдық сыртқы істер министрі Ф.-В.Штайнмайермен кездесуі көзделген.
///Қасым-Жомарт Тоқаев Юн Сок Ёльді Корея Республикасының Президенті лауазымына сайлануымен құттықтап, елінің өркендеу жолында табысты қызмет етуіне тілектестік білдірді.
– Еліңіздің баянды өркендеуін жалғастыруға, дүниежүзілік қауымдастықтағы беделін асқақтатуға бағытталған игі істеріңіз бен тың бастамаларыңыз әрдайым табысты болуына тілектеспін. Қазақстан мен Корея арасындағы дәстүрлі достық пен өзара қолдау рухында дамып жатқан кеңейтілген стратегиялық серіктестігімізді бүгіннен де биік белестерге көтеру мақсатында Сізбен күш-жігер жұмылдыруға дайын екенімді растаймын, – деп жазылған құттықтау хатта.
Қасым-Жомарт Тоқаев Юн Сок Ёльдің аса жауапты қызметіне лайым сәттілік және достас корей халқына толассыз құт-береке тіледі.
///Мемлекет басшысы негізгі міндеті роботталған хирургияны құру, дамыту және оны практикалық медицина саласына енгізу болып саналатын орталықтың жұмысымен танысты.
Нұрсұлтан Назарбаев медицинада инновациялық шешімдерді қолданудың маңыздылығына тоқталып, роботталған хирургия орталығында жасалатын оталардың бүкіл өңір үшін бірегейлігін атап өтті.
– Мұндай үлкен бастама халқымыздың игілігіне бағытталған. Медицина саласын роботтандыру мамандарымыздың біліктілігін арттыруға септігін тигізеді. Осындай орталықтың ашылуы – отандық денсаулық сақтау саласындағы маңызды оқиға. Бұл көптеген адамдардың өмірін сақтап қалуға мүмкіндік береді, – деді Қазақстан Президенті.
Елбасы орталықта ем қабылдаушылармен әңгімелесіп, Президенттің Іс басқармасы Медицина орталығының жалпы жұмысы және оны дамыту перспективалары жөнінде мәлімет алды.
Қазақстан Республикасының Тұңғыш Президенті қорының қолдауымен құрылған роботталған хирургия орталығы медицина мамандарын даярлап, олардың біліктілігін арттыруды қамтамасыз ететін болады. Сондай-ақ клиникалық сынақтар өткізіп, әлемдік деңгейдегі заманауи роботталған технологияларды қолдана отырып, ғылыми әзірлемелер дайындайды.







///
	 

	Ж.Әубәкірова кездесу барысында Елбасыға консерваторияның қазіргі қызметі мен алдағы кезеңге арналған жоспарлары туралы баяндады.

	Нұрсұлтан Назарбаев консерваторияның биыл айтулы датаны – 70 жылдық мерейтойын атап өтіп жатқанын, осы уақыт ішінде оның елдегі жетекші музыкалық оқу орны ретіндегі маңызын сақтап қалғандығын атап өтті. Қазақстан Президенті түрлі мәдениет мекемелері шығармашылық кадрларды сапалы дайындауды жалғастыруы қажеттігіне назар аударды.

	Құрманғазы атындағы Қазақ ұлттық консерваториясының ректоры Мемлекет басшысына музыкалық білім беру мен жалпы мәдениетті дамыту мәселелеріне ұдайы көңіл бөлетіндігі үшін алғысын айтты.

	Ж.Әубәкірова сондай-ақ консерватория жүзеге асырып жатқан жобалар туралы әңгімелеп, оқу орны шәкірттерінің түрлі халықаралық алаңдардағы жетістіктерін және оларға деген сұраныстың бар екенін атап өтті. 


///Кездесуде өңдеу өнеркәсібі мен ауыл шаруашылығын дамыту, сондай-ақ, өңірдің экономикасын одан әрі әртараптандыру перспективалары қарастырылды.
А.Көлгінов Мемлекет басшысын өңірдің әлеуметтік-экономикалық көрсеткіштері, мемлекеттік бағдарламалардың жүзеге асырылу барысы, сондай-ақ алдағы кезеңдегі өзекті міндеттер жөнінде хабардар етті.
Мемлекет басшысы кездесу қорытындысы бойынша бірқатар нақты тапсырма берді.

///Мемлекет басшысы Қазақстан халқының және жеке өзінің атынан Армен Саркисянды Армения Республикасының Президенті болып сайлануымен құттықтады. 
«Сіздің кәсіби біліктілігіңіз бен өмірлік тәжірибеңіз достас Арменияның қарқынды даму жолында жаңа табыстарға қол жеткізуіне мүмкіндік береді деп сенемін.
Сіздің белсенді қолдауыңыздың арқасында Астана мен Ереван арасындағы достық пен өзара тиімді ынтымақтастыққа негізделген қарым-қатынастар алдағы уақытта да елдеріміздің игілігі үшін дами береді деп ойлаймын.
Сізге зор денсаулық, жауапты қызметіңізде табыс, ал Армения халқына бейбітшілік пен бақ-береке тілеймін», – делінген жеделхатта.  
///Мемлекет басшысы Алматы қаласына және Алматы облысына жұмыс сапары барысында Қарасай ауданы Райымбек ауылдық округінің аумағында орналасқан «Батыр бабалар» мемориалдық кешеніне барды.
Нұрсұлтан Назарбаев мемориалдық кешендегі Қазақстанның сақ мәдениетінен бастап Алашорда үкіметінің құрылуына дейінгі тарихын бейнелейтін экспозициялармен танысты. Мемориалдың орталық бөлігі қазақтың батырларына арналған.
Сонымен қатар, Елбасыға ел тәуелсіздігі жолындағы күресте танымал болған белгілі тарихи қайраткерлер – хандар, билер және батырлар суреттерінің галереясы көрсетілді.
Мемлекет басшысы Қарасай ауданының жұртшылық өкілдерімен кездесті. Онда өңірдің әлеуметтік-экономикалық мәселелері мен Алматы облысының даму перспективалары талқыланды.

///Бақыт Сұлтанов Қасым-Жомарт Тоқаевқа министрлік жұмысының нәтижелері жайында, сондай-ақ, сауда саласының 2025 жылға дейінгі даму мүмкіндіктері мен перспективасы туралы баяндады.
Мемлекет басшысы министрге сауда саласының сыртқы нарықтарға шығуын қалпына келтіру және оны одан әрі дамыту жөнінде бірқатар нақты тапсырма берді. Президенттің пікірінше, отандық тауар өндірушілердің экспорттық мүмкіндіктерін қолдау, сондай-ақ, техникалық реттеу және тұтынушылардың құқықтарын қорғау жүйесі арқылы ішкі нарықты сапалы әрі қауіпсіз өніммен қамтамасыз ету маңызды міндеттердің бірі.

/// 
Кездесуде компанияның Қазақстандағы қызметінің қазіргі мәселелері қарастырылды және оның елдегі мұнай-газ саласын бұдан әрі дамытуға қатысуының негізгі бағыттары талқыланды.
Тараптар сондай-ақ Қашаған кенішін игеру аясында тиянақты әрі үйлесімді жұмысты қамтамасыз етудің қажеттілігін атап өтті.

/// 
И.Тасмағамбетов кездесу барысында Мемлекет басшысына министрліктің қазіргі қызметі мен келер жылғы міндеттері туралы баяндады.
Мемлекет басшысы Қарулы күштердің жауынгерлік қабілетін әрі қарай жетілдіру мен елдің қорғаныс-өнеркәсіп кешенін дамытудың маңыздылығына назар аударды.
Қорғаныс министрі сондай-ақ Қазақстан армиясын заманауи қару-жарақпен және әскери техникамен жабдықтау жөнінде жүргізіліп жатқан жұмыстар туралы айтты.
Кездесу қорытындысы бойынша Мемлекет басшысы бірқатар нақты тапсырмалар берді. 


//////Қазақстан Президенті Елорданы дамыту жөнінде бірқатар нақты тапсырма берді.
Қасым-Жомарт Тоқаев соңғы 10 жылда Елордаға тартылған инвестиция көлемінің азайып кеткеніне назар аударды. Мемлекет басшысы қала әкімдігі мен Сыртқы істер министрлігіне осы бағыттағы жұмысты жандандырып, жуық арада нақты нәтижелерге қол жеткізуді тапсырды.
– Нұр-Сұлтан экономика мен бизнес ортаға қолайлы жағдай жасайтын қала болып қала беруі қажет. Басты міндеттердің бірі – инвестиция тарту,– деді Президент.
Қасым-Жомарт Тоқаев өзекті мәселелердің бірі ретінде баспана беру мен құрылыс жұмыстарының бәсеңдеуін атады.
– Үлескерлік құрылыс мәселесін тез арада шешу керек. Қалада 49 проблемалық нысан бар. Ондағы құрылыстың аяқталуын 13,5 мың үлескер тағатсыздана күтіп отыр,– деді Мемлекет басшысы.
Президент энергетика саласындағы нысандар құрылысының уақытылы аяқталмауын атап айтты. Құрылысы 2010 жылы басталып, биыл аяқталуы тиіс ЖЭО-3-тің пайдалануға берілу мерзімі кейінге шегерілгенін мысалға келтірді. Қасым-Жомарт Тоқаев қаланың «Сарыарқа» газ құбырына қосылуға дайын болмауын да сынға алды.
Сондай-ақ Мемлекет басшысы бизнестің дамуына кедергі келтіріп отырған инженерлік жүйелерге қосылудың қиындығына назар аударды.
– Көп жағдайда коммуникацияға қосылуға техникалық мүмкіндігі жоқ жер телімдері аукционға шығарылады немесе алдын ала жазылған техникалық талаптар құрылыс барысында өзгеріп жатады. Бұған жол беруге болмайды. Берілетін жер телімдері барлық жүйелерге қосылуға дайын болуы керек,– деп тапсырды Президент.
Қасым-Жомарт Тоқаев қолма қол ақшасыз есеп айырысу үлесін арттыру қажеттігін айтты. Қазір Елордада ол небәрі 9 пайызды құрайды.
– Аталған проблема қала тұрғындары мен қонақтарына жайсыз жағдай туғызып қана қоймай, «көлеңкелі экономиканың» өрістеуіне әкеп соғады. Қаржы министрлігі қала әкімдігімен бірлесіп қаладағы сауда нүктелері мен қызмет көрсету салаларындағы бақылау-кассалық аппараттарды, карталық терминалдардың болуын қатаң бақылауға алуы қажет,– деді Мемлекет басшысы.
Президент азық-түлік және күнделікті тұтыну тауарларының қымбаттығына назар аударды. Оның ойынша, бағаның қымбаттығы – инфрақұрылым мен азық-түлік белдеуінің нашарлығы, сауда орындарының жетіспеушілігінің айғағы.
Қасым-Жомарт Тоқаев Нұр-Сұлтан қаласы мен Ақмола, Қарағанды, Павлодар облыстарының әкімдіктеріне тауар өндірушілермен және сауда желілерімен тікелей байланыс орнатуды тапсырды.
Мемлекет басшысы өз сөзінің басым бөлігін қала тұрғындарының әлеуметтік тұрмыс жағдайын жақсартуға арнады. Оның ойынша, ішкі миграциялық процестерге бақылаудың болмауынан жыл сайын қала халқының саны артып, ол өз кезегінде әлеуметтік инфрақұрылымға, соның ішінде медицина мен білім саласына салмақ түсіруде.
Президент білім беру ұйымдарында орын жетіспеушілігін айтты. Ол мектептер мен мектепке дейінгі білім беру мекемелеріндегі орын тапшылығын шешу үшін жекеменшік әріптестікті көбірек тартудың маңыздылығын айтты.
Қасым-Жомарт Тоқаев медициналық қызметтің сапасын арттыруды да атап өтті. Бұл тұрғыда 60 жылдан бері күрделі жөндеу жүргізілмеген Орталық теміржол ауруханасының апатты жағдайын мысалға келтірді. 
Сонымен қатар Мемлекет басшысы спорттық нысандардың қала тұрғындары үшін қолжетімді болуы үшін қажетті шаралар ұйымдастыруды, «Қазақстан» және «Толқын» спорт кешендерінде қайта жөндеу жұмыстарын жүргізуді тапсырды.
Президент Елордада тұрғындарының өмір сүруіне мейілінше қолайлы жағдай жасау керектігіне көңіл бөлді. Президенттің пайымдауынша, Нұр-Сұлтан – «төрт құбыласы тең қала» қағидатымен дамуы қажет. Негізгі міндет – жол салу және жөндеу, орталық коммуникацияларды тарту, шеткі көшелер мен «Мичурино», «Интернациональный», «Күйгенжар» елді мекендерін жарықтандыру.
Қасым-Жомарт Тоқаев қала тұрғындарының қозғалысын қамтамасыз ету мәселесін де айналып өтпеді. Бұл тұрғыда Мемлекет басшысы жеңіл рельсті көлік (LRT) құрылысын сынға алды.
– Үкімет пен әкімдікке LRT құрылысын қайта бастау және бірінші кезеңінің аяқталу мерзімін нақты белгілеуді, сонымен қатар, екінші кезеңнің кестесі мен жүзеге асыру тетіктерін айқындауды тапсырамын,– деді Президент.
Сондай-ақ Мемлекет басшысы Үкімет пен әкімдікке көшелердегі көлік кептелісін азайту мақсатында қаланың интеллектуалдық көлік жүйесінің тиімділігін қамтамасыз ететін шаралар қабылдауды тапсырды. Нақты айтқанда, Қасым-Жомарт Тоқаев Сарайшық және Сарыарқа көшелеріндегі кептелісті азайту үшін Есіл өзені арқылы Тәуелсіздік даңғылына дейін көпір салуды ұсынды.  
Президент Нұр-Сұлтан ағылшын тілінде қызмет көрсететін халықаралық орталық ретінде дами беруі керек деді.
– Шетелдік сарапшылар мен инвесторларға ағылшын тілінде «бір терезе» қағидаты бойынша қызмет көрсетуді ұйымдастыру керек. Ол үшін қала әкімдігі «Астана» халықаралық қаржы орталығы Экспат орталығының мүмкіндігі мен тәжірибесін пайдалануы тиіс,– деді Мемлекет басшысы.
Қасым-Жомарт Тоқаев Елорданың қарқынды дамуы үшін  тұрғындарының қауіпсіздігін қамтамасыз ету мәселесі де өзекті екенін айтты.
– Жыл басынан бері балалардың терезелерден, балконнан құлау салдарынан 14 тосын жағдай тіркелді. Құрылыс нормаларында қауіпсіздіктің нақты параметрлерін күшейту қажет деп санаймын,– деді Президент.
Мемлекет басшысы қаланың бірқатар проблемаларына тоқталып, оларды шешу жөнінде нақты тапсырма берді. 




















///
	 

	 

	Әңгімелесу барысында тараптар шағын және орта бизнес саласындағы өзара ықпалдастықты дамытудың өзекті мәселелерін, сондай-ақ, Австрия жағының Қазақстан Республикасы экономикасын әртараптандыруға көмегі жайын талқылады.

	Австрия Экономикалық палатасына барған кезінде Мемлекет басшысы Құрметті қонақтар кітабына қолтаңба қалдырып, Қазақстан-Австрия бизнес-форумы жұмысының басталуымен құттықтады және форум екі елдің де іскерлік топтары арасындағы өзара тиімді байланыстардың кеңеюі мен тереңдей түсуіне елеулі үлес қосатынына сенім білдірді.
///
	

	Кездесуге Нұрсұлтан Назарбаевтың Украинада бірге оқыған курстастары мен Қарағанды металлургия комбинатында бірге еңбек еткен әріптестері – Т.Сүлейменов, Қ.Сарекенов, С.Ибрагимов, Қ.Байбек, С.Есенбаев, Қ.Омашев, А.Абдраманов, А.Салимов, М.Қыстаубаев, А.Каримов, А.Ермаханбетов, И.Оразбай қатысты.

	Әңгімелесу барысында Қазақстан Президенті кездесуге қатысушылардың әрқайсысы бүгінде тұлға ретінде қалыптасқанын және Қазақстан Магниткасы олардың көпшілігін белгілі металлург, маман, басшы жалпы, кәсіпқой етіп шыңдағанын айтты.

	Нұрсұлтан Назарбаев металлург нағыз ер адамның кәсібі екеніне тоқталды. Тек рухы күшті және жауапкершілігі мол адамдар ғана мұндай жұмысқа төзімді болады. Сондықтан қазақстандық жастардың өскелең буыны еңбек, жұмыс, ұжым сияқты қарапайым, маңызды құндылықтарды терең түсінуге тиіс.

	Мемлекет басшысы мұндай кездесулер жастар үшін өзіндік өнеге екенін атап өтті. Ол өзінің барлық серіктесінің, еңбек ардагерлерінің жеке бастарының үлгісі арқылы тәрбиелеуі керектігіне тоқталды. Тек еңбек қана жастардың алға қадам басып, барлық кедергіні еңсерулеріне мүмкіндік береді. Адам неғұрлым табанды және өнімді еңбек ететін болса, соғұрлым оның өмірі табысты болады. Тәуелсіздік ұрпақтары саналатын Қазақстан жастары осындай қағидатты ұстануға тиіс.

	Кездесуге қатысушылар өз өмірлеріндегі кезеңдер туралы әсерлерімен бөлісіп, еліміздің тәуелсіз дамуына қатысты пікір алмасты.   

	

	      

///////// 
Кездесу барысында мемлекеттер басшылары сауда-экономика, инвестиция, өнеркәсіп және ауыл шаруашылығы салаларындағы ынтымақтастықты қамтитын Қазақстан-Беларусь қарым-қатынасының негізгі мәселелерін талқылады.
Сондай-ақ Нұрсұлтан Назарбаев пен Александр Лукашенко халықаралық күн тәртібіндегі өзекті жайттар жөнінде пікір алмасты.
Қазақстан Президенті екіжақты ынтымақтастық аясында елдеріміз қол жеткізген барлық уағдаластықтар табысты орындалып жатқанын атап өтті. Осыған байланысты Мемлекет басшысы екі елдің көптеген бірлескен кәсіпорындары жұмыс жүргізіп жатқанына назар аудара келіп, бұл істің алдағы уақытта да жалғасатынын айтты.
Нұрсұлтан Назарбаев сондай-ақ Беларусь Президентінің Украина дағдарысын реттеу ісіндегі үлесіне тоқталып өтті.
– Орын алып отырған тайталастың ешкімге пайда бермейтіні жөніндегі біздің ұстанымдарымыз толығымен үндеседі, – деді Мемлекет басшысы.
Қазақстан Президенті үш мемлекет басшысының алдағы кездесуі ынтымақтастықтың қазіргі кездегі өзекті және перспективалық мәселелерін талқылауға мүмкіндік беретінін айтты.
А.Лукашенко өз кезегінде екіжақты сауда-экономикалық өзара іс-қимылды бұдан әрі дамытудың маңыздылығын атап өтті.
Беларусь Президенті Қазақстандағы алда тұрған Президент сайлауының жайына тоқталды. 
– Қазақстан халқы Сізге зор ілтипатпен және ерекше жылылықпен қарайтынын білемін. Біздің де Сізге деген көзқарасымызды білесіз. Біз Сізге тілекшіміз және жеңіс тілейміз, – деді А.Лукашенко.


///Мемлекет басшысы Түркістанның жаңа әкімшілік орталығының аумағын аралап көру барысында мемориалды тас қалау рәсіміне қатысты.
Сондай-ақ, Қазақстан Президенті облыс әкімі Ж.Түймебаевтың Түркістан қаласының даму перспективалары жөніндегі баяндамасын тыңдады.
Нұрсұлтан Назарбаевқа инфрақұрылым нысандарын, әлеуметтік-мәдени және спорт кешендерін, сондай-ақ қаланың әкімшілік ғимараттарын салу жоспары жөнінде мәлімделді. 






///Кездесуде Қасым-Жомарт Тоқаев пен Сума Чакрабарти Қазақстан мен Еуропалық қайта құру және даму банкі арасындағы қатынастардың қазіргі ахуалы мен ынтымақтастықтың алдағы перспективаларын, оның ішінде бірлескен инвестициялық жобалардың жүзеге асырылу барысын талқылады.
Тараптар коронавирус індетінің теріс әсері жағдайындағы әлемдік экономиканың дамуы туралы пікір алмасты.
Сума Чакрабарти Қасым-Жомарт Тоқаевты Қазақстан Президенті қызметіне кіріскеніне бір жыл толуымен құттықтап, осы аралықта елімізде атқарылған саяси және экономикалық реформаларға, әсіресе, «Халық үніне құлақ асатын мемлекет» тұжырымдамасына жоғары баға берді.
– Лондондағы бас офисіміздегі команда мен Қазақстандағы өкілдіктің пікірінше, Сіздің біліміңіз бен халықаралық қатынастардағы мол тәжірибеңіз еліңіздің дамуына елеулі үлес қосады. Біз Сіздің барлық бастамаларыңызды қолдаймыз, Президент ретінде бір жылда атқарған табысты жұмыстарыңызға ризашылық білдіреміз, – деді Еуропалық қайта құру және даму банкінің басшысы.
 


///Қазақстан Президенті кездесу барысында саммиттің дәстүрге сай жоғары деңгейде өткенін атап өтіп, Еуропалық комиссия төрағасын биылғы желтоқсанда Санкт-Петербургте өтетін Жоғары Еуразиялық экономикалық кеңестің кезекті отырысына қатысуға шақырды.
Жан-Клод Юнкер «Азия-Еуропа» форумының XII саммитіне Қазақстан делегациясының және Нұрсұлтан Назарбаевтың жеке өзінің қатысуының маңыздылығын атап өтті.
– 2008 жылғы Қазақстанға жасаған сапарым және әлемдегі тұрақтылық туралы әңгімеміз менің есімде. Біздің жиі кездесіп тұрғанымыз жөн, – деді Еуропалық комиссия төрағасы.
Тараптар халықаралық саясаттың күн тәртібін, соның ішінде жаһандық қауіпсіздік проблемаларын қарастырып, Еуразия экономикалық одағының Еуропа Кеңесімен ынтымақтастық мәселелерін талқылады.
Сонымен қатар, Қазақстан Президенті саммит барысында Қытай Халық Республикасы Мемлекеттік кеңесінің төрағасы Ли Кэцянмен, Ресей Федерациясының және Италия Республикасының премьер-министрлері Дмитрий Медведевпен және Джузеппе Контемен кездесті.



///Қазақстан Президентіне компанияның жұмысы мен шығаратын өнімдері туралы мәлімет берілді.

Компания басшылығы «Dolce» кәсіпорнының ел нарығында 1998 жылдан бері жұмыс істеп келе жатқанын айтты. 372 адам еңбек етіп жатқан кәсіпорын 160-тан астам өнім шығарады. Олардың арасында қазіргі уақытта аса қажет медициналық қолғаптар, үш және төрт қабатты бетперделер, халаттар, дәрі-дәрмектер бар. Компанияның жылдық қаржы айналымы – 8,4 млрд.теңге.

Мемлекет басшысына облыстағы денсаулық сақтау саласының жағдайы туралы баяндалды.

Алматы облысында коронавирусқа қарсы іс-шаралар аясында қысқа мерзімде 200 төсектік жұқпалы аурулар ауруханасы салынып, 180 жедел жәрдем көлігі және 12 жылжымалы медициналық кешен сатып алынған. Облыстың 17 ауруханасы оттегі станцияларымен қамтамасыз етіліп, төсек-орындардың 45 пайызы оксигенотерапиямен қамтылған. 17 компьютерлік томограф, 53 рентген, 75 Хай Флу, 606 желдету аппараты жұмыс істеп тұр.
Сонымен қатар бүгінде облыс халқының 649 мың тұрғыны екпенің І компонентін, 510 мыңы II компонентін салдырған. Бұл облыс халқының 60 пайызы вакцинамен қамтылғанын көрсетеді.

Қасым-Жомарт Тоқаев облыс басшылығына өңірдегі эпидемиологиялық жағдайды үнемі бақылауда ұстауды, вакцина салу жұмысын жеделдетуді тапсырды.






/// 
Мемлекет басшысы брифинг барысында Ресей Президенті сапары мәртебесінің биіктігі екі ел қарым-қатынасының ерекше сипатын айғақтайтынын атап өтті.
Қазақстан мен Ресейдің арасында өзара іс-қимылдың, достық пен ынтымақтастықтың ілгеріден келе жатқан және нағыз табысты тәжірибесі қалыптасқан. Біздің әрбір кездесуіміз бірлескен жобаларды жүзеге асыру жөніндегі нақты уағдаластықтарға, ынтымақтастықтың өзара тиімді шартқа негізделген жаңа бағыттарын айқындау мәселелеріне арналады, – деп атап өтті Нұрсұлтан Назарбаев.
Қазақстан Президенті қазіргі күрделі ахуалды ескере отырып, келіссөздерде экономикада үйлесімді іс-қимылдар жүргізу мәселесі басты тақырып болғанына назар аударды.
Бұл үшін бізде екіжақты форматта да, Еуразиялық экономикалық одақ аясында да қажетті нәрсенің бәрі бар. ЕАЭО-ны құрудың өзі елдеріміз үшін маңызы зор игі қадам болып саналады. Қазақстанның өнім  өндірушілері ЕАЭО-ға мүше елдердің ауқымды нарығына шектеусіз қол жеткізді. Енді осы нарықта орнығу үшін тауар мен жұмыс және қызмет көрсетудің бәсекеге қабілеттілігін арттыру керек, – деді Мемлекет басшысы.
Нұрсұлтан Назарбаев келіссөздер кезінде әлемдік экономикадағы түйткілдердің салдарын жеңілдету үшін бірқатар нақты шаралар белгіленгенін айтты.
Бұл – Ресейдің газы мен мұнайын Қазақстан арқылы Қытайға транзиттеу, Каспийдегі «Центральное» және Хвалынское» кеніштерін бірлесіп игеру, көмір өнеркәсібі саласында ынтымақтасу, транзит үшін Каспий теңізінің бойымен Парсы шығанағына шығатын жаңа жолды пайдалану жайын пысықтау мәселесі. Біз «Батыс Еуропа – Батыс Қытай» жобасының аяқталуы, сондай-ақ инфрақұрылымдық саладағы ынтымақтастық туралы арнайы сөйлестік. Осы бағыттардағы серіктестікті дамыту үшін зор әлеуетіміз бар, – деді Қазақстан Президенті.
Мемлекет басшысы екі елдің сауда-экономика саласындағы өзара іс-қимылының келешегіне бөлек тоқталып өтті. 
Ресей Қазақстанның сауда саласындағы дәстүрлі ірі серіктесі болып саналады. Өзара тауар айналымының орташа жылдық көлемі шамамен 21 миллиард долларды құрайды. Ресей компаниялары Қазақстанның ірі көмірсутек шикізаты кеніштерін игеруге қатысуда. Қазақстанда ресейлік капиталдың қатысы бар 5600-ден астам кәсіпорын жұмыс жүргізуде. Бүгінде Қазақстанның Индустрияландыру картасы аясында қазірді өзінде бірлескен 20 ірі инвестициялық жоба іске асырылды, 4-еуі атқарылып жатыр, тағы 3-еуі болашақта қарастырылмақ, – деді Нұрсұлтан Назарбаев.
Іс-шара барысында сондай-ақ күн тәртібіндегі өзекті халықаралық мәселелерге қатысты Қазақстан мен Ресейдің ұстанымдары айтылды.
Біз Минск уағдаластықтарының жүзеге асырылу барысын, жаһандық және өңірлік ұйымдар аясындағы ықпалдастық аясын, әсіресе Орталық Азия өңіріндегі тұрақтылық пен қауіпсіздік мақсатында кеңейту мәселелерін талқыладық. Бұл ретте Ауғанстандағы, Сирия мен Ирактағы ахуалдың мәні зор.  Біз Владимир Владимировичпен осы өңірде қалыптасқан жағдайды талқыладық. Бүгінде шииттер мен мен сүнниттер арасындағы текетіресті өз мақсатына пайдалану белсенді жүруде. Алайда бұл әңгімелер шындыққа еш жанаспайды. Сирияда болып жатқан жайт – біздің бәріміз үшін, әсіресе Орталық Азия өңірі үшін ортақ қатер. Осыған байланысты біз «Ислам терроризмге қарсы» форумын өткізу идеясын ұсынып отырмыз, – деді Қазақстан Президенті.
Қазақстан мен Ресейдің әлемдегі ахуалдың өрістеуіне және оны бағалауға қатысты көзқарастары ортақ екені, екі елдің халықаралық мәселелерді шешу жөніндегі қадамдарының тығыз үйлесімділігі, бұл мәселелер бойынша пікір алмасулар мұны тағы да дәлелдегені атап өтілді. Соңында Нұрсұлтан Назарбаев Ресей тарапына Қазақстан тарихындағы үшінші ғарышкер А.Айымбетовтің ғарыш экспедициясын ұйымдастыруға жәрдемдескені үшін алғыс айтты.
Ресей Президенті өз сөзнде бүгін сындарлы әрі мазмұндыы келіссөздер өткенін атап көрсетті.
Дәстүр бойынша бұл кездесулер ашық әрі достастық ыңғайында өтті. Біз сауда, инвестиция, энергетика, көлік, ғарыш, атом энергиясын бейбіт мақсатқа пайдалану сияқты салаларға айрықша көңіл бөліп, екіжақты қарым-қатынастардың барлық мәселелері бойынша пікір алмастық, – деді В.Путин.
***
Ресей Президентінің Қазақстанға мемлекеттік сапары аясында төмендегідей екіжақты құжаттарға қол қойылды:
– Жер қойнауын пайдалануға қатысты егемендік құқықтарды жүзеге асыру мақсатында Каспий теңізінің солтүстік бөлігінің түбін межелеу туралы Қазақстан Республикасы мен Ресей Федерациясы арасындағы 1998 жылғы 6 шілдедегі келісім хаттамасына өзгерістер енгізу туралы хаттама;
– Қазақстан Республикасы Үкіметі мен Ресей Федерациясы Үкіметі арасындағы Авиациялық іздестіру және құтқару саласындағы ынтымақтастық туралы келісім;
– Қазақстан Республикасының аумағындағы жер учаскесін пайдалана отырып, Домбаровский позициялық ауданынан зымырандар ұшыру кезіндегі өзара іс-қимыл тәртібі туралы Қазақстан Республикасы Үкіметі мен Ресей Федерациясы Үкіметі арасындағы келісім.
/// 
А.Ахмадзай Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
Ауғанстан Президенті екі ел арасындағы ынтымақтастық аясының одан әрі кеңеюінен үміттенетінін жеткізіп, Мемлекет басшысына табыс, ал достас Қазақстан халқына бақыт пен құт-береке тіледі.
/// 
Мемлекеттік хатшы «Нұр Отан» партиясының XVI съезінде Елбасы бес институттық реформа туралы жариялағанын, олардың қатарында қазіргі заманғы, кәсіби және автономды мемлекеттік аппаратты қалыптастыру мәселесі бар екенін атап өтті.
Г.Әбдіқалықова «Болашақ» бағдарламасы арқылы білім алған жастардың әлеуетін аталған бағытта барынша пайдалану және оларды мемлекеттік қызметке белсенді түрде тарту қажеттігін айтты. Білім және ғылым министрлігінің мәліметі бойынша, бүгінгі таңда бағдарлама түлектерінің тек 6,5%-ы (384 адам) мемлекеттік органдарда қызмет етіп жүр. Бұл көрсеткішті ұлғайту қажет.
Г.Әбдіқалықова «Нұрлы жол» бағдарламасының инфрақұрылымдық жобаларын іске асыру аясында ел экономикасының басымдығы бар салалары мен мемлекеттік аппарат үшін қажетті жоғары кәсіби кадрларды даярлау  мәселесі бойынша Комиссия алдында тұрған міндеттерді белгілеп берді. 
Отырыс барысында Қазақстан Республикасы Президентінің «Болашақ» халықаралық стипендиясын одан әрі жүзеге асыру жөніндегі іс-шараларды орындаудың өзекті мәселелері де қаралды.
Биыл еліміздегі жоғары оқу орындарына ғылыми кадрларды даярлайтын жаңа Split PhD жүйесін енгізу жоспарланып отыр. Ол Қазақстанның индустриялық-инновациялық даму мемлекеттік бағдарламасы үшін кадрлар даярлауға бағытталған.
 Сондай-ақ «Болашақ» стипендиясы иегерлерін ағылшын тілі бойынша тілдік даярлықтан өткізудің жаңа үлгісін енгізу жоспарлануда.
Отырыс қорытындысы бойынша Мемлекеттік хатшы Шетелде кадрлар даярлау жөніндегі республикалық комиссия жұмысын одан әрі ұйымдастыруға байланысты бірқатар нақты тапсырма берді. 
/// 
Мемлекеттер басшылары өзара сауданы және үш елдің экономикалық өзара ықпалдастығын арттыру мәселелерін қарастырды. Бұдан бөлек, президенттер әлемдік экономикадағы үрдістердің дамуын, сондай-ақ Украинадағы жағдайды талқылады.
Нұрсұлтан Назарбаев дағдарыс көріністері тұрғысынан әлемдегі қазіргі ахуалды талқылау үшін бұл кездесудің маңыздылығын атап өтті.  
– 2007-2009 жылдардағы дағдарыс жаһандық сипатта болған еді, ал қазіргісі өңірлік бағыт алып отыр және энергия ресурстары мен біз өндіріп жатқан тауарлар бағасының төмендеуінен туындады. Біз мұндай қатердің боларын болжадық, ендігі міндетіміз – бірлескен шаралар әзірлеп, осы кезеңнен сәтімен өтіп шығу, – деді Қазақстан Президенті.  
Мемлекет басшысы сондай-ақ өзге елдерге де әсерін тигізіп отырған Украина дағдарысына қатысты пікір алмасу қажеттігіне тоқталды.
Қазақстан Президенті бағыт-бағдарды өзара үйлестіріп, перспективалы мәселелерді талқылап отыру үшін жиі және тұрақты кездесулер өткізудің маңыздылығына назар аударды.  
 Беларусь және Ресей президенттері Нұрсұлтан Назарбаевқа Астанаға шақырып, көзделген мәселелерді талқылауға мүмкіндік жасағаны үшін алғыс білдірді.   




///Қасым-Жомарт Тоқаевқа «Астана» халықаралық қаржы орталығының (АХҚО) былтырғы атқарған жұмыстарының қорытындысы, сондай-ақ шетелдік юрисдикциядан Қазақстан Республикасына капиталды қайтару және компанияларды елімізге қайта тіркеу жөніндегі тапсырмалардың орындалуы туралы есеп берілді.
Президент аталған үдерістердің аса маңызды екеніне назар аударып, олардың жүзеге асырылуы Қазақстанға ірі активтердің қайтарылуын қамтамасыз етіп қана қоймай, сонымен қатар Қаржы орталығының аймақтық деңгейдегі бәсекеге қабілеттілігін көрсететінін атап өтті.
Қайрат Келімбетовтің айтуынша, қазіргі кезде АХҚО-да әлемнің 63 елінен 1236 компания тіркелген. Осы Орталық арқылы тартылған инвестициялардың жалпы көлемі 6,2 миллиард долларды құрайды. АХҚО-ның Astana International Exchange (AIX) биржасы арқылы 321 миллион долларға жуық акционерлік капитал мен 1,65 миллиард долларды құрайтын борышкерлік капитал тартылған. 18 қазақстандық және 11 халықаралық брокер АХҚО биржасының сауда жөніндегі мүшесі саналады.
Мемлекет басшысына АХҚО-ның қаржы қызметтерін реттеу комитетінен лицензия алған компаниялардың саны былтыр екі есе өсіп, 46-ға жеткені туралы мәлімет берілді. Өткен жылы AFSA ислам банкіне және ислам қаржыландыру компаниясына алғаш рет лицензия берді. Бұдан бөлек АХҚО соты және Халықаралық арбитраж орталығы бірлесе отырып, 1000-нан астам даулы істерді қараған.
/// 
Кездесу барысында Мемлекет басшысы Қазақстан мен Қытай бүгінде ынтымақтастықтың жаңа кезеңінде тұрғанын атап өтті.
Нұрсұлтан Назарбаев ҚХР қорғаныс министрін Бейжіңде Екінші дүниежүзілік соғыстағы жеңістің 70 жылдығына арналған әскери парадтың табысты өтуімен құттықтады. Қазақстан Президенті Қытайдың халық-азаттық армиясы осы шара барысында бүкіл әлемге өзінің қуаты мен техникалық жарақтану деңгейін көрсеткенін айтты. Осы орайда екі елдің қорғаныс министрліктері арасындағы ынтымақтастықты нығайтудың маңыздылығы атап өтілді.
Сонымен қатар, Мемлекет басшысы ҚХР-дың Орталық Азиядағы ядролық қарудан ада аймақ туралы шартқа қатысты кепілдігін Қазақстан жоғары бағалайтынына назар аударды.
Чан Ваньцюань өткізілген кездесу үшін Нұрсұлтан Назарбаевқа алғыс айтып, ҚХР Төрағасы Си Цзиньпиннің сәлемін жеткізді.
ҚХР қорғаныс министрі сондай-ақ Қазақстан Президентінің елдің жаңа келбетін қалыптастыруға қосқан үлесін атап өтті.
– Біз Сізді ұлы саясаткер және стратег санаймыз. Сіз Қазақстанның  қалыптасуы мен дамуына зор үлес қостыңыз, халық арасындағы беделіңіз зор, – деді Чан Ваньцюань.

///
	 

	

	         

	Нұрсұлтан Назарбаев екі ел өкілдерінің әр сапары мен кездесуі мемлекеттерді жақындастыра түсетінін, елдер арасы қазірдің өзінде барлық жағынан жақын екенін атап өтті.

	- Қазақстан мен Беларусь ішкі және сыртқы саясатты дамытуда көп мәселе бойынша өте ұқсас ұстанымда. Біз экономикалық және саяси салаларда белсенді өзара ықпалдастықтамыз, атап айтқанда, ТМД, ҰҚШҰ, соңғы уақытта – Бірыңғай экономикалық кеңістік пен Кеден одағы аясында ынтымақтасамыз. Биылғы мамыр айының соңында экономикалық интеграцияның одан арғы мәселелерін талқылау үшін үш мемлекет басшыларының бірлескен кездесуі жоспарланған, - деді Мемлекет басшысы.

	А.Рубинов кездесудің өтуіне мүмкіндік жасағаны үшін алғысын білдірді және еуразиялық кеңістіктегі интеграциялық үдерістер айтарлықтай жедел жүріп жатқанына тоқталды.

	- Бұл ретте біздердің парламенттеріміз маңызды рөл атқарып отыр. Біз түрлі форматтарда байланысамыз және заңнамалық база мен біздің іс-әрекеттеріміз үнемі келісім тауып отырады. Біз бұл процесті мейлінше жандандырып, оны жеделдету және тиімділігін одан әрі арттыру ниетіндеміз. Менің сапарым парламентаралық өзара ықпалдастықтың арта түсуіне мүмкіндік туғызады деп ойлаймын, - деді А.Рубинов.                 

///Мемлекет басшысы Қасым-Жомарт Тоқаев Гитанас Науседаға Литва Республикасының Президенті лауазымына сайлануына байланысты құттықтау жеделхатын жолдады.
«Мемлекеттеріміз арасындағы достық пен түсіністікке негізделген қарым-қатынастардың одан әрі жалғасатынына, халықтарымыздың игілігі үшін дами түсетініне кәміл сенемін. Сізге аса жауапты қызметіңізде мол табыс, ал достас Литва халқына бақ-береке тілеймін», – делінген жеделхатта.
///Мемлекет басшысы Қазақстанның барлық әйелдер қауымын 8 наурыз – Халықаралық әйелдер күні мерекесімен құттықтады.
Нұрсұлтан Назарбаев ел өмірінде әйелдердің ерекше рөл атқаратынына тоқталып, Қазақстандағы өскелең жас ұрпақтың санасына адамгершілік құндылықтарды сіңірудің қажеттілігін айтты.
– Жаһандану жағдайында қыздарымызға тән асыл қасиеттерді сақтауымыз керек. Интернет заманында қаптаған ақпараттар легін біржола тоқтату мүмкін емес. Әрбір бойжеткеннің жақсы мен жаманды ажырата білетін ішкі сүзгісі болуы қажет, – деді Елбасы.
Мемлекет басшысы қабылданған бес әлеуметтік бастама, ең алдымен, әйелдер қауымына арналғанын айтты.
Нұрсұлтан Назарбаев Қазақстан әйелдерінің бойында еліміздегі бейбітшілік пен бірлікті нығайтуға септігін тигізетін мейірімділік пен жасампаздық энергиясының сарқылмайтын көзі бар екенін атап өтті.
– Бүгінде жас ұрпақтың тәрбиесі мен олардың білім алуына байланысты бүкіл салмақ сіздерге түсіп отыр. Бала қамқорлығына қатысты негізгі міндетті өздеріңізге алып, олардың дүниетанымын қалыптастырасыздар, өзіне деген сенімін жетілдіресіздер. Сіздер өз сенімдеріңізбен, үміттеріңізбен және махаббаттарыңызбен еліміздің жарқын болашағының берік негізін қалап келесіздер, – деді Нұрсұлтан Назарбаев.
Мемлекет басшысы бүгінде елімізде 250 мыңға жуық ананың «Алтын алқамен» және «Күміс алқамен» марапатталғанына назар аударып, мемлекетіміздің қарқынды дамуына қазақстандық әйелдердің зор үлес қосқанын атап өтті.
– Жаңа ұрпақтың дүниеге келуі және халқымыздың көбеюі – мемлекетіміздің басты стратегиялық мақсаты. Әйелдер жетістікке жете алмайтын ешқандай сала жоқ. Сіздер кәсібилік пен спорттың, ғылым мен саясаттың шыңдарын бағындыра аласыздар. Қазіргі таңда үш мыңға жуық докторанттың 60 пайызы – әйелдер. Мәжіліс депутаттарының үштен біріне жуығы – қыз-келіншектер. Жалпы, мемлекеттік қызметтегі әйелдердің үлес салмағы елу пайыздан асады. Мұны мемлекетті басқару ісінің тиімділігін арттыруға септігін тигізетін дұрыс үрдіс деп санаймын, – деді Қазақстан Президенті.
Нұрсұлтан Назарбаев еліміздегі барлық ер-азаматтардың атынан әйелдер қауымын тағы да мерекелерімен құттықтап, оларға бақыт, махаббат пен бақ-береке тіледі.
Соңында Мемлекет басшысы Оңтүстік Қазақстан облысының тұрғыны, көп балалы ана А.Түзелбаеваны «Алтын алқамен» және Астана тұрғыны Р.Аяғанованы «Күміс алқамен» марапаттады.





///Қазақстан Президенті Қасым-Жомарт Тоқаев Нұр-Сұлтанға ресми сапармен келген Ресей Федерациясының Сыртқы істер министрі Сергей Лавровты қабылдады.
Тараптар екі жақты ынтымақтастықтың ауқымды мәселелерін талқылады, сондай ақ, аймақтық және халықаралық күн тәртібіндегі өзекті мәселелерге қатысты пікір алмасты.
Мемлекет басшысы Сергей Лавровтың Қазақстан астанасына ресми сапармен келуі екі жақты қарым-қатынастарға қосымша серпін беретінін атап өтті. Сонымен қатар Президент Сочидегі Валдай форумынан алған әсерімен бөлісіп, жиынның жоғары деңгейде өткенін айтты.
– Біздің елдеріміздің арасында ешқандай күрделі мәселе жоқ. Қазақстан мен Ресей сияқты әріптестер үшін солай болуы да заңдылық. Біз одақтастығымызды бекітіп және дамытуға ниетті стратегиялық әріптестерміз, – деді Қасым-Жомарт Тоқаев.
Сергей Лавров Мемлекет басшысына Қазақстан-Ресей арасындағы жоғары деңгейде қол жеткізілген келісімдердің жүзеге асырылып жатқаны туралы мәлімет берді. Сонымен қатар ол екі елдің сыртқы істер министрлері келіссөздерінің қорытындысы туралы айтты.
– Біздің пайымдауымызша, байланыстарымыздың дамуы жақсы. Қарым-қатынастарымыздың дамуына жоғары деңгейде берілген серпін, біз үшін барлық бағыттағы өзара іс-қимылдарымызға бағдар болуы тиіс, – деді ресейлік дипломат. 




/// 
Кездесу барысында Б.Байбек қаланы әлеуметтік-экономикалық тұрғыдан дамыту жұмыстары жөнінде баяндады.
Атап айтқанда, негізгі азық-түлік бағасының өсуіне жол бермеу, тиімді оқу үдерісін ұйымдастыруға жағдай жасау, жылу беру маусымына дайындық жөніндегі шаралар қабылдануда.
Б.Байбек жалпы сомасы 10 миллиард теңге болатын меморандумға қол қойылғанын, соған сәйкес Алматы кәсіпорындары өз өнімдерін «ЭКСПО-2017» көрмесі нысандарының құрылысына жеткізіп отыратынын айтты. Мұндай қадам алдағы Универсиада нысандарына да байланысты жоспарланып отырғаны атап өтілді.
Сонымен қатар Алматы әкімі биылғы шілдеде болған көшкін зардабын жою жұмыстары туралы да айтты. Мәселен, тиісті өтемақылық төлемдер жасалып, аумақтарды тазарту жұмыстары жүргізілді, Қарғалы өзенінің сағасын бекіту жөнінде шаралар қабылданды.
Б.Байбек «Нұр Отан» партиясының жемқорлыққа қарсы іс-қимыл бағдарламасы аясында таяу уақытта қала мектептері мен ауруханаларының қаржылық есептерін жариялау тәжірибесін енгізу қарастырылып отырғанын хабарлады.
Алматы әкімі халықпен кері байланыстың жолға қойылғанын айтып, сондай-ақ қаланың әлеуметтік-экономикалық көрсеткіштерін одан әрі жақсартуды қамтамасыз етуге бағытталған іс-қимылдар жөнінде, соның ішінде Қаланың 2020 жылға дейін дамыту стратегиясын әзірлеу ісінің басталғаны туралы баян етті.
Мемлекет басшысы кездесу қорытындысы бойынша бірқатар нақты тапсырма берді. 

///Мемлекет басшысы Алматы, Ақмола және Қарағанды облыстарының қолдауымен салынған, жалпы аумағы 32 гектар жерді қамтитын «Жібек жолы» саябағына барды. Онда қаладағы іске асырылып жатқан жобалармен танысты.
Шара барысында Қазақстан Президентіне Түркістан халықаралық әуежайының құрылысы жайында ақпарат берілді. Әуежай құрылысы жыл соңына дейін аяқталып, пайдалануға беріледі.
Экология, геология және табиғи ресурстар министрі Мағзұм Мырзағалиев Қасым-Жомарт Тоқаевқа «Қасқасу» тау шаңғысы кешенін дамытуға және өңірдегі су ресурстарына қатысты жобалар туралы мәлімет берді.
Облыс әкімі Өмірзақ Шөкеев Мемлекет басшысына облыс орталығын дамыту, Түркістан қаласындағы мәдени-рухани жобалардың жүзеге асырылуы, шаһарға тартылған инвестиция көлемі жөнінде баяндады. Сондай-ақ Президентке өңірдегі COVID-19 инфекциясына қатысты жағдай және оған қарсы қабылданған шаралар, облыстық ахуалдық орталықтың жұмысы жайында есеп берді.
Сапар соңында Мемлекет басшысы Түркістан облысының әкімшілік-іскерлік орталығындағы атқарылып жатқан жұмыстармен танысты.
 








///Кездесуде өңдеу өнеркәсібі мен ауыл шаруашылығын дамыту, сондай-ақ, өңірдің экономикасын одан әрі әртараптандыру перспективалары қарастырылды.
А.Көлгінов Мемлекет басшысын өңірдің әлеуметтік-экономикалық көрсеткіштері, мемлекеттік бағдарламалардың жүзеге асырылу барысы, сондай-ақ алдағы кезеңдегі өзекті міндеттер жөнінде хабардар етті.
Мемлекет басшысы кездесу қорытындысы бойынша бірқатар нақты тапсырма берді.

///Кездесу барысында Мемлекет басшысына ұлттық компанияның биылғы 4 айдың ішінде атқарған жұмыстарының негізгі қорытындылары мен алдағы жоспарлары туралы мәлімет берілді.
Қасым-Жомарт Тоқаевқа ірі инвестициялық жобалардың жүзеге асырылуы, сондай-ақ, компанияның IPO-ға дайындығы жөнінде баяндалды.
Қазақстан Президенті басталған жобалардың бәрін мерзімінде аяқтауды тапсырды. Сонымен қатар, Мемлекет басшысы корпоративтік басқару ісін дамыту, ұлттық компанияға білікті жас мамандарды тарту қажеттігін айтты. 

/// 
А.Киска Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Елдеріміз арасындағы достық қатынастар мен сындарлы диалог алдағы уақытта да өзара мүдделік бар барлық салада нығая отырып өрістей беретініне сенімдімін», – делінген жеделхатта.
Словакия Президенті Мемлекет басшысына мықты денсаулық, Қазақстан азаматтарының игілігі және елді бейбіт әрі орнықты дамыту жолындағы қызметіне табыс тіледі. 
///Қасым-Жомарт Тоқаев БҰҰ Дүниежүзілік туризм ұйымының қала туризміне арналған «Ақылды қалалар, ақылды мекендер» ғаламдық саммитінің Қазақстан астанасында өткізілуінің маңыздылығын атап өтті.  
– Сіздің сапарыңыздың мәні зор деп санаймын. Дүниежүзілік туризм ұйымының Сегізінші ғаламдық саммитін өткізуге Нұр-Сұлтан қаласының кандидатурасына қолдау білдіргеніңіз үшін Сізге ризашылығымды білдіремін. Қазақстан үшін туризмді, соның ішінде экотуризмді және қала туризмін дамыту аса маңызды. Сондықтан, біз сіздің ұйымыңызбен ынтымақтастық орнатуға ниеттіміз, – деді Қазақстан Президенті. 
Зураб Пололикашвили Мемлекет басшысына қабылдағаны үшін алғыс айтып, жергілікті туризм индустриясын дамыту бағытында БҰҰ Дүниежүзілік туризм ұйымы Қазақстанмен өзара іс-қимылдарға ерекше мән беретінін атап көрсетті. 


/// 
Г.Әбдіқалықова өз сөзінде  гендерлік теңдік және әйелдердің ахуалын жақсарту мәселелері бейбітшілік пен қауіпсіздікті нығайту, орнықты даму, кедейшілікті жою және адам құқықтарын қорғау сияқты БҰҰ Жаһандық күн тәртібінің негізгі мәселелерімен тығыз байланысты екенін атап өтті.
Мемлекеттік хатшы Қазақстанда гендерлік саясаттың өзіндік үлгісі қалыптасқанын айтты. Ұлттық ерекшеліктер ескерілген бұл үлгі халықаралық тәжірибелерге негізделген. Сондай-ақ гендерлік теңдікке қол жеткізуге, әйелдер мен қыз балалардың құқықтарын қорғауға және олардың мүмкіндіктері ауқымын кеңейтуге бағытталған. 
Сессия аясында «Қазақстанның гендерлік және отбасылық-демографиялық саясаты: өсім, реформа, даму» тақырыбы бойынша министрліктің жұмыс бабындағы түскі асы ұйымдастырылды. Жарыссөзге Бельгия, ОАР, Чехия, Ангола, Латвия, Зимбабве, Үндістан, Корея Республикасы, Жапония, Парагвай, Аргентина, Мысыр, Түрікменстан және басқа да елдердің делегациялары қатысты. Іс-шара барысында Қазақстандағы гендерлік және отбасылық-демографиялық саясаттың, сондай-ақ экономикалық мүмкіндіктерінің аясын кеңейту және ауылдық аймақтардағы әйелдердің денсаулығын қорғау мәселелері жан-жақты талқыланды.
Сессия барысында Мемлекеттік хатшы мен Біріккен Ұлттар Ұйымы Бас хатшысының орынбасары, БҰҰ Әйелдер құрылымының атқарушы директоры Ф.Мламбо-Нгкуканың кездесуі  өтті. Тараптар Қазақстанның әйелдер мен қыздар құқығын қорғау және мүмкіндіктері ауқымын кеңейту саласындағы халықаралық міндеттемелерін орындау мәселелері қаралды. Г.Әбдіқалықова тәуелсіздік алғалы бері Қазақстанның әйел құқықтарын қорғау саласында қол жеткізген өзгерістеріне жетекші халықаралық сарапшылар оң баға бергенін атап өтті.
Сондай-ақ, Г.Әбдіқалықова Америкалық мемлекеттер ұйымының (АМҰ) Әйелдер жөніндегі америкааралық комиссиясының атқарушы хатшысы, елші  К.Мореномен кездесті. Тараптар әйелдердің азаматтық, саяси, экономикалық, әлеуметтік және мәдени салаларға қатысуына және өкілеттілік етуіне толық әрі тең қолжетімділікті қамтамасыз ету жөніндегі мәселелерді жан-жақты талқылады. Мемлекеттік хатшы Қазақстанның Солтүстік және Оңтүстік Америкадағы әйел құқықтары және гендерлік теңдікке қатысты саясатты жүргізу ісіндегі басты ұйым болып табылатын АМҰ-мен ынтымақтастыққа жете мән беретінін атап көрсетті.
Мемлекеттік хатшы Гүлшара Әбдіқалықова БҰҰ  Даму бағдарламаларының Әкімшісі Х.Кларкпен кездесуде ҚР мен БҰҰДБ арасында 2016-2020 жылдарға арналған жаңа негіздемелік бағдарламаға қол қойылғанын айтып, орнықты даму мақсаттарына қол жеткізуге және оны жүзеге асыруға жәрдем еткені үшін алғыс білдірді. Г.Әбдіқалықова Х.Кларкқа кедейшілікті және жұмыссыздықты төмендетуге, әйелдерді инфрақұрылымдық жобаларды жүзеге асыруға тартуға бағытталған «Нұрлы жол» жаңа экономикалық бағдарламасының мүмкіндіктерін таныстырды. Мемлекеттік хатшы Нью-Йорктегі БҰҰ Даму бағдарламасында қазақстандық әйелдердің де  өкілдік етуіне мүдделілік танытты.
АҚШ-қа жасаған жұмыс сапарының соңында Мемлекеттік хатшы БҰҰ Бас хатшысы Пан Ги Мунмен кездесті. Кездесу барысында орнықты дамудың, гендерлік теңдіктің және әйелдер мен балалардың құқықтары мен мүмкіндіктері аясын кеңейтудің, әлеуметтік-гуманитарлық ілгерілеудің өзекті мәселелері талқыланды.
//////
	 

	Отырыста Мемлекет басшысының  «Нұрлы жол – болашаққа бастар жол» атты Қазақстан халқына биылғы Жолдауын жүзеге асыру үшін Ұлттық қордан бөлінетін қаражатты пайдалану жолдары талқыланды.

	Нұрсұлтан Назарбаев жаңа экономикалық саясат аясында ауқымды жұмыс күтіп тұрғанын атап өтті.

	– Экономика өсімінің қарқынын бәсеңдетуге, халық арасында жұмыссыздықтың белең алуына жол бермеу үшін біз жаңа бағдарламаны іске қостық. Әлемде қалыптасқан ахуал жағдайында сырттан келетін қаражат экономика үшін жеткіліксіз. Сондықтан біз Ұлттық қордың қаражатын пайдалануды ұйғардық. Жаңа экономикалық саясатты жүзеге асыруға үш жыл бойы жыл сайын 3 миллиард доллар бөлінеді. Сонымен бірге халықаралық қаржылық ұйымдардың несие желілері, сондай-ақ былтыр бөлінген 1 триллион теңге бар. Осы қаражаттарды жұмсау механизмін нақты айқындау керек, – деді Қазақстан Президенті.

	Сонымен қатар, Мемлекет басшысы қаржы ресурстарының мақсатқа сай әрі тиімді жұмсалуын бақылаудың маңыздылығына назар аударды.

	Мемлекет басшысы отырыс қорытындысы бойынша бірқатар нақты тапсырмалар берді. 


/// 
Жеделхатта террорлық әрекет салдарынан Тунистің және шетелдің біраз азаматының қаза болғаны туралы суыт хабарды Мемлекет басшысының зор күйзеліспен қабылдағаны айтылған.
«Қазақстан барша әлемдегі қауіпсіздік пен бейбітшілікке елеулі қауіп төндіріп отырған халықаралық экстремизм мен терроризм әрекеттерін үзілді-кесілді айыптайды. Біз дүниежүзілік қауымдастықтың осы қатерлерге қарсы күрестегі күш-жігері мен қадамдарын толығымен қолдаймыз», – делінген жеделхатта.
Нұрсұлтан Назарбаев қаза тапқандардың туған-туыстары мен жақындарына, сондай-ақ барша Тунис Республикасы халқына Қазақстан халқының және жеке өзінің атынан шын ниетпен көңіл айтып, зардап шеккендердің тезірек сауығып кетуіне тілектестігін білдірді.
///
	

	Кездесу барысында тараптар Ауғанстанның орнықты экономикалық дамуын қамтамасыз етудегі Стамбул процесінің рөлін талқылады.

	Қазақстан Президенті біздің еліміз Ауғанстанмен екіжақты да, көпжақты форматтағы да ынтымақтастықты дамытуға баса мән беретінін атап өтті.

	Нұрсұлтан Назарбаев пен Залмай Расул Ауғанстанның әлеуметтік-экономикалық тұрғыдан қалпына келтіру ісіне Қазақстанның қатысуының негізгі бағыттарына тоқталды.

	Мемлекет басшысы Ауғанстанды тұрақтандыруда Алматыда құрылатын БҰҰ Өңірлік орталығы маңызды рөл атқарып, оның өңірлік даму бағдарламаларын қолға алуға және  жүзеге асыруға мүмкіндік бере алатынын атап көрсетті.         
///Мемлекет басшысына қордың биылғы 8 айда атқарған жұмысы мен іске асырған жобалары, сондай-ақ оны одан әрі дамыту жоспары жөнінде есеп берілді. 
– Біз биылдан бастап қордың жұмысын біршама өзгерттік. «Цифрлық Қазақстан» бағдарламасына сәйкес, «Smart Zholy» және «Method PRO» жобалары әзірленіп, енгізілді. Бүкіл Қазақстан бойынша компьютер бағдарламаларын жасаумен айналыса бастаған дарынды жастар мен олардың өнімдерін тұтынатын еліміздің және шетелдің ірі компанияларымен өзара байланысын орнату – осы жобалардың басты ерекшілігі.  Қор ІТ-технологиялар саласындағы кәсіби мамандарға алдағы уақытта да қолдау көрсетуді жоспарлап отыр, – деді Қордың атқарушы директоры Қ.Жұмабаев.
Бұдан соң Нұрсұлтан Назарбаевқа Қазақстан Республикасының Тұңғыш Президенті – Елбасының қоры жанындағы Әлемдік экономика және саясат институтының жобалары мен перспективалары жөнінде мәлімделді. Атап айтқанда, оның директоры Е.Салтыбаев институт қызметінің басты бағытының бірі ретінде бүкіл Еуразия өңіріндегі бірегей сараптамалық-талдау орны – Астана клубын дамыту жоспары туралы баяндады.
Қазақстан Президенті Әлемдік экономика және саясат институтын жүйелі түрде нығайту қажет екенін атап өтті.
– Институт бүгінгі жағдаймен ғана шектеліп қалмауға тиіс. Халықаралық деңгейге шығып, әлемнің жетекші ғалымдарымен кездесулерді жан-жақты жариялап көрсету арқылы жұртшылыққа таныту керек, – деді Нұрсұлтан Назарбаев.
Мемлекет басшысы Қазақстан Республикасының Тұңғыш Президенті – Елбасының қоры жұмысының тұжырымдамалық негізіне ерекше тоқталды.
– Біз қордың басты мақсатын айқын ұстануымыз керек. Ол – Қазақстанды халықаралық деңгейде ілгерілету, еліміздің имиджін жақсарту, дарынды жастарымызға қолдау көрсету және сарапшылар қоғамдастығымен өзара тиімді іс-қимыл орнату. Сондай-ақ, ядролық қарудың таралуына қарсы күрес жүргізу осы қор жұмысының маңызды бағыты болуға тиіс, – деді Қазақстан Президенті.

///Қасым-Жомарт Тоқаев Даниал Ахметовтің аймақтың әлеуметтік-экономикалық жағдайы туралы есебін тыңдады.
Облыс әкімінің айтуынша, физикалық өсім индексі 5 пайызға жетсе, негізгі капиталға салынған инвестиция 5 пайыздан асқан. Ауыл шаруашылығы мен құрылыс салаларында да едәуір өсім байқалады.
Кездесуде экономиканы одан әрі дамыту перспективалары талқыланды. Атап айтқанда, өндіріс қарқынын екі есе арттыруға мүмкіндік беретін «Ақтоғай» металлургия кешенінің екінші кезегін аяқтау мәселесі сөз болды.
Сонымен қатар Президентке өңірдегі білім беру нысандарын дәстүрлі форматқа көшіруге дайындық жұмыстары туралы ақпарат берілді. Білім беру саласының қызметкерлері түгелдей дерлік вакцина салдырған.
Жалпы, облыста күніне 10 мың адамға вакцина салынады. Негізгі контингентке қыркүйек айының соңына дейін вакцинаның бірінші компоненті, ал қазан айының соңына дейін екінші компоненті салынады. Жалпы 747 мың адамға екпе салу жоспарланған.
Даниал Ахметов Мемлекет басшысын бұқаралық спортты дамыту жөнінде берген тапсырмаларының орындалу барысы туралы да хабардар етті. Мектептегі спортты дамытуға қосымша 890 миллион теңге бөлінген. Бүгінде мектеп оқушыларының 50 пайыздан астамының спортпен шұғылдануға мүмкіндігі бар. Биыл тағы 15 ірі спорт нысанының құрылысын аяқтау жоспарланған.
Қасым-Жомарт Тоқаев мемлекеттік әлеуметтік міндеттемелерді орындау маңызды екенін атап өтіп, өңірдегі көпбалалы және аз қамтылған отбасыларға үздіксіз көмек көрсетуді тапсырды.
///Мемлекет басшысы жиынға қатысушыларды Ақтөбе қаласының алдағы 150 жылдық мерейтойымен құттықтап, бүгінде өңірдің өндірістік, логистикалық және транзиттік әлеуеті зор екенін айтты.
– Аймақтың қарқынды дамуы үшін барлық мүмкіндік бар. Жергілікті кәсіпкерлердің белсенділігін атап өту керек. «Туған Жер» бағдарламасы аясында 1400-ден астам жоба іске асырылды. Бұдан бөлек, шетелдік инвесторлар өңірде әлеуметтік нысандар салуға белсенді атсалысуда, – деді Қасым Жомарт Тоқаев.
Қазақстан Президенті халықтың өмір сүру сапасын арттыру және әлеуметтік-экономикалық өсімді қамтамасыз ету Үкімет пен әкімдердің негізгі міндеті екенін айтты.
– Азаматтарға қажетті жағдай жасау барлық деңгейдегі мемлекеттік органдардың міндетіне айналуы тиіс. Мемлекеттің басты байлығы – азаматтар! Олардың тілектерін ескеріп, толғандырған мәселелерін шешу Үкіметтің негізгі қағидаты болуы тиіс, – деді Мемлекет басшысы.
Қасым-Жомарт Тоқаев жұртшылықпен кездесуінде өңірдің бірқатар шешілмеген мәселелерін де атап өтті.
– Облыстағы орташа жалақының көлемі – 141 мың теңге, ал республика бойынша 168 мың теңге. Бұдан бөлек, бірқатар аудан тұрғындарының табыс көлемінде айтарлықтай айырмашылық бар. Лайықты жалақы – халықтың әл-ауқатына ықпал ететін маңызды фактор. Сондықтан, азаматтарымыздың табысын арттыру әрқашан менің басты назарымда болады. Тұрғындардың табыс көлемі облыс әкімдіктерінің жұмыс көрсеткішіне айналуы тиіс, – деді Қазақстан Президенті.
Мемлекет басшысы Үкіметке және жергілікті атқарушы органдарға сапалы әрі қолжетімді тұрғын үй салуды, халықтың табысын арттыруды, іскерлік белсенділікті қолдап, орта тап қалыптастыруды, сондай-ақ, өңірдің көлік-транзиттік әлеуетін дамыту жөнінде қажетті шаралар қабылдауды тапсырды.
Қасым-Жомарт Тоқаев ел экономикасындағы шағын және орта бизнестің үлесін 2050 жылға дейін 50 пайызға арттыру туралы Елбасының міндеттемесін еске салып, алдағы бес жылда бұл көрсеткіштің 30 пайызға жетуі тиіс екенін айтты.
– Облыс әкіміне «Бизнестің жол картасы – 2025» республикалық бағдарламасының аясында жүйелі шаралар қабылдауды тапсырамын. Биылдан бастап оған бөлінетін қаржы 30 миллиард теңгеге өсті. Кәсіпкерлер өз ісін дамыту үшін берілетін микронесиелерді кедергісіз алуы тиіс. Біз оларға жан-жақты қолдау көрсетіп, болашағы бар әр жобаға көңіл бөлуіміз қажет, – деді Қасым-Жомарт Тоқаев.
Сонымен қатар, Қазақстан Президенті өңірдегі цифрландырылу деңгейінің төмен, ауылдардағы интернет шектеулі екенін айтып, елді мекендерді дамыту жөнінде бірқатар міндет қойды.
– Агроөнеркәсіп секторы – өңірдің әлеуметтік-экономикалық дамуының негізгі арқауы. Ақтөбе облысы – жерінің көлемі жағынан еліміздегі ірі өңірлердің бірі. Әкімдік ауыл шаруашылығын дамыту үшін нақты жұмыс жоспарын әзірлеуі тиіс. Өңір азық-түлік қауіпсіздігін қамтамасыз ету ісінде маңызды рөл атқаруы керек, – деді Қасым-Жомарт Тоқаев.
Іс-шара соңында Қазақстан Президенті ақын Б.Қалмағанбетовті, еңбек ардагері С.Құсайынованы, Қазақ камералық хорының көркемдік жетекшісі әрі дирижері М.Құспановты, Ақтөбе ферроқорытпа зауытының автокөлікті пайдалану жөніндегі шебері В. Плугинді және Әлеуметтік қызмет көрсету орталығының медбикесі Л.Маршенинаны алғыс хаттармен марапаттады.






/// 
М.Рютте Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің Нидерландқа сапарыңызды және біздің 2014 жылғы наурыздағы сындарлы кездесуімізді жылы сезіммен еске аламын. Өзара саяси және экономикалық байланыстарды одан әрі дамыту елдерімізге игі ықпал ете алады, сондықтан мен өзара мүдделілік бар мәселелердің кең ауқымы бойынша сындарлы диалогымызды жалғастыратынымызға сенімдімін. Бұдан әрі де екіжақты және көпжақты негіздегі ынтымақтастықтан үміттімін», – делінген жеделхатта. 
Нидерланд премьер-министрі Қазақстан кірісіп жатқан реформалар бағдарын да атап өтті.
«Сіздердің жаңғырту жөніндегі жоспарларыңыз голландтық компаниялардың инновациялық сипатымен сәйкеседі. Біздің компанияларымыздың көптеген салада, әсіресе энергетика, мұнай химиясы және ауыл шаруашылығында берік байланыстары бар. Алда бізді көптеген мүмкіндіктер күтіп тұрғанына сенімдімін», – делінген құттықтауда.
///
	 

	Қалашықты ашу барысында Мемлекет басшысы Ұлттық ұланның жедел бригадасының жеке құрамына айбын мен даңқтың символы – Жауынгерлік туды тапсырды.

	Елбасы офицерлер мен әскери қызметшілер үшін бүгін ерекше күн екенін, өйткені елордада ТМД-да баламасы жоқ әскери қалашық салынғанын айтты.

	- Мұнда әскери қызметшілердің отбасымен тұруына, қызмет атқаруына, әскери дайындығын шыңдауға барлық жағдай жасалған. Осының бәрі мемлекеттің қамқорлығын көрсетеді. Сіздердің міндеттеріңіз – елдегі татулық пен тыныштықты сақтау, Қазақстан азаматтары құқықтарының қорғалуын қамтамасыз ету, қылмыспен күрес жүргізу. Республиканың Қарулы Күштерінің бір бөлігі болғандықтан, сіздер сондай-ақ тәуелсіз елді қорғауға, шекарасының бүтіндігін қамтамасыз етуге дайын болуға тиіссіздер. Мемлекеттің қамқорлығына сіздер лайықты ерен еңбекпен және жоғары машықпен жауап беретіндеріңізге сенімдімін, – деді Нұрсұлтан Назарбаев.

	Қазақстан Президенті әскери қызметшілер мен офицерлерді әскери қалашықтың ашылуымен тағы да құттықтап, оларға табыс пен мықты денсаулық тіледі.

	Сонымен қатар, әскери қалашықты аралап көру барысында Мемлекет басшысына айрықша айырым белгісі – «бедерлі берет» және «Бүркіт» арнайы мақсаттағы жасағының төсбелгісі тапсырылды.

	 

	***

	Жаңа әскери қалашықта жалпы алаңы 64 мың шаршы метр болатын  53 ғимарат пен құрылыс бір мезгілде пайдалануға берілді.

	Әскери қалашықтың инфрақұрылымы жеке құрамның жауынгерлік шеберлігін жетілдіруге, жедел бригаданың жауынгерлік дайындығын шыңдауға, Астана қаласындағы қоғамдық қауіпсіздік пен құқық тәртібін сақтау жөніндегі күнделікті тапсырманы сапалы орындауға мүмкіндік береді.

	Қалашықтың аумағында штаб пен үш казарма ғимаратынан бөлек, автокөлік паркі, түрлі залдары мен мултимедиялық атыс тирі бар спорт кешені, стадион, спорт және оқу қалашықтары, мәдени-сауық орталығы, заманауи медициналық жабдықтармен жабдықталған лазарет бар.  

	Офицерлер мен келісімшарт бойынша жұмыс істейтін отбасылы әскери қызметшілер үшін 104 пәтерлі тұрғын үй салынған. 





///
	 

	Кездесуде Қазақстан мен Австрия арасындағы саяси өзара іс-қимылды кеңейту мәселесі талқыланды. Тараптар парламентаралық байланыстарды нығайту үшін екі елдің заң шығару органдарының байланысын дамытудың маңыздылығын атап өтті.

	Мемлекет басшысы, сондай-ақ, Австрия Парламентінің Құрметті қонақтар кітабына қолтаңба қалдырды, онда Австрия халқының игілігі мен біртұтас Еуропаны өркендетудегі заң шығару қызметінде депутаттарға табыстар тіледі.     

	 
///Түрікменстан, Ашхабад қаласы
Қасым-Жомарт Тоқаев Ашхабадқа мемлекеттік сапары барысында Түрікменстан Президенті Гурбангулы Бердімұхамедовпен келіссөз жүргізді. Келіссөздерге дейін Тәуелсіздік алаңында салтанатты түрде ресми қарсы алу шарасы өтті. Құрмет Қарауылының бастығы екі ел басшыларына рапорт беріп, Қазақстан мен Түрікменстанның әнұрандары шырқалғаннан кейін Қасым-Жомарт Тоқаев пен Гурбангулы Бердімұхамедов бір-біріне ресми делегациялардың құрамын таныстырды.

Салтанатты рәсімнен кейін шағын құрамда кездесу болды. Мемлекеттер басшылары саяси, сауда-экономикалық, көлік-транзит және мәдени-гуманитарлық салаларды кеңейтуге ерекше көңіл бөле отырып, қазақ-түрікмен стратегиялық серіктестігінің ауқымды мәселелерін талқылады. Сонымен қатар жаһандық және аймақтық күн тәртібіндегі проблемалар қарастырылды.
Қазақстан Президенті бауырлас Түрікменстанға мемлекеттік сапармен келуге шақырғаны үшін Гурбангулы Бердімұхамедовке ризашылығын білдірді.
– Қасиетті түрікмен топырағына табанымыз тиген сәттен шынайы ниеттеріңізді көріп, бойымызды ерекше сезім биледі. Әдемі Ашхабад қаласына тағы да келгеніме қуаныштымын. Қалаларыңыздағы құрылыстың ауқымы мен сапасы бізді таң қалдырды. Сапарға келетін болсақ, біз бұған өте тыңғылықты дайындалдық. Менімен бірге Қазақстан Республикасы негізгі ведомстволарының басшылары да келді. Біз мемлекеттеріміз арасындағы стратегиялық серіктестіктің одан әрі дамуына тың серпін беріледі деп сенеміз. Түрікмендер – бізге бауырлас халық. Халықтарымыз арасындағы достықтың тамыры тереңде. Көп нәрсе бізге ортақ. Бұл ортақ шекарамызға да қатысты. Бауырлас Түрікменстан халқына деген ниетіміз таза. Стратегиялық серіктестікті дамыту, мемлекеттеріміз арасындағы ынтымақтастықты нығайту мәселелері жеке бақылауымда. Бұл – біздің саясатымыздың басым бағыты. Осы сапар барысында ынтымақтастығымыздың бағытын айқындайтын аса маңызды құжаттарға қол қойылады деп ойлаймын. Біз бұрынғыша халықаралық аренадағы белсенді ынтымақтастығымызды жалғастыра береміз. Кезінде БҰҰ Бас Ассамблеясы мақұлдаған Түрікменстанның бейтарап ел мәртебесіне Қазақстан зор құрметпен қарайды, – деді Қасым-Жомарт Тоқаев.
Гурбангулы Бердімұхамедов өзінің шақыруын қабыл алып, Түрікменстанға сапармен келгені үшін Қасым-Жомарт Тоқаевқа алғыс айтты.
­– Біз сіздің мемлекеттік сапарыңызға ерекше мән беріп отырмыз. Түрікмендер мен қазақтардың рухани-тарихи байланыстары тереңде жатыр. Сондықтан біздің қарым-қатынасымыз – әрқашан тұрақты және сенімді. Бұл мемлекеттік сапарыңыз халықтарымыз бен бауырлас елдеріміздің игілігі жолындағы туыстық әрі стратегиялық екіжақты қатынастарымызға тың серпін беріп, оны мүлде жаңа деңгейге шығаруға мүмкіндік туғызары сөзсіз. Халықтарымыздың арасындағы ынтымақтастықты нығайтуға қосқан жеке үлесіңіз үшін алғыс айтқым келеді, – деді Түрікменстан Президенті.










///Кеңесте Премьер-Министрдің бірінші орынбасары А.Мамин және Түркістан облысының әкімі Ж.Түймебаев баяндама жасады.  
Баяндамаларды тыңдаған соң Қазақстан Президенті қабылданған жол картасын сапалы әрі уақтылы жүзеге асыру, сондай-ақ облыстық басқару органдары тарапынан барлық мемлекеттік қызметтердің үздіксіз көрсетілуін қамтамасыз ету қажеттігін атап өтті.
Нұрсұлтан Назарбаев өңір басшылығы назар аударуға тиіс жекелеген мәселелерге тоқталды.
– Облыстың қаржылық тұрақтылығын нығайту қажет. Шымкенттің облыс құрамынан шығуына байланысты аймақтың экономикалық базасы төмендеді. Бүгінгі таңда облыс бюджет қажеттiлiктерінің 20 процентін ғана өз күшімен қамтамасыз етеді. Негізгі міндет – өсімнің жаңа резервтерiн және өңір бюджетінiң кiрiс бөлігін толықтыру көзiн табу, – деді Мемлекет басшысы.
Қазақстан Президенті халықты жұмыспен қамтудың, сондай-ақ кәсіпкерлікті өркендету, ауыл шаруашылығын дамыту және көлік-логистика қызметтерінің сапасын арттыру үшін жағдай жасаудың маңыздылығын атап өтті.
– «Орталық Азия» халықаралық сауда аймағын құру мүмкіндігін қарастырған жөн. Бұл Түркістан облысымен қатар жалпы республика экономикасының да өркендеуіне тың серпін береді. 2020 жылға қарай Өзбекстанмен арадағы тауар айналымын 5 миллиард АҚШ долларына дейін арттыруға әлеуетіміз жетеді. Осыған байланысты Үкіметке Түркістан облысының әкімдігімен бірлесіп, Өзбекстан тарапымен Халықаралық сауда аймағын және жаңа «Түркістан» халықаралық өткізу бекетін құру мәселесін пысықтауды тапсырамын, – деді Нұрсұлтан Назарбаев.     
Мемлекет басшысы ішкі туризмді өркендету және тиісті туристік инфрақұрылым дайындау мәселелеріне тоқталды.
Қазақстан Президенті облысты дамыту және құрылыс жүргізу ісіне жергілікті бизнес өкілдерін, сондай-ақ ұлттық компаниялар мен квазимемлекеттік сектор кәсіпорындарының басшыларын белсенді атсалысуға шақырды. 
Жиында Қазақстан Президенті Үкімет пен аймақ басшылығына облыс орталығын одан әрі дамыту жөнінде бірқатар нақты тапсырма берді.   
Нұрсұлтан Назарбаев инвестиция тарту арқылы қала ішіндегі жолдарды жөндеу, сондай-ақ Шымкент және Қызылорда бағыттарына арналған автовокзал салу жұмыстарын қамтамасыз етуді тапсырды.
– Шаһар тұрғындары санының өсуіне және туристердің көптеп келуіне байланысты, әкімдікке «Самұрық-Қазына» ұлттық әл-ауқат қорымен, Инвестициялар және даму министрлігімен бірлесіп, Түркістан қаласының теміржол вокзалын реконструкциялау, оның өткізу мүмкіндігін ұлғайту, сондай-ақ аэропорт салу және әуе қатынастарын қамтамасыз ету мәселелерін қарастыруды тапсырамын, – деді Қазақстан Президенті.
Сонымен қатар, Мемлекет басшысы әлеуметтік нысандарды дамыту, тұрғын үй, білім беру және денсаулық сақтау мекемелерін салу, инженерлік инфрақұрылымды, соның ішінде газбен және жылумен қамтамасыз ету салаларын ілгерілету мәселелеріне тоқталды. Осыған орай Нұрсұлтан Назарбаев баламалы энергия көздерін пайдалану мүмкіндігін қарастыруды тапсырды.
– Кәсіпкерлікті дамыту және инвестиция тарту үшін жағдай жасау керек. Жаңа қонақ үйлердің, мейрамханалар мен дәмханалардың, сауда ойын-сауық орталықтарының және басқа да нысандардың құрылысын бастау қажет, – деді Қазақстан Президенті.
Нұрсұлтан Назарбаев Түркістанда туризм, құрылыс және өндіріс салаларындағы бизнесті өркендету үшін қолайлы жағдай қалыптастыратын арнайы экономикалық аймақ құрудың өзектілігін атап өтті.
– Түркістанды заманауи технологияларды қолдана отырып, өз мәдениетімізге сай қайта жаңғырту керек. Бұл орайда оның ежелгі сәулет өнерін сақтап қалу қажет. Үкіметке, облыс әкімдігіне халық санының өсу қарқынын есепке ала отырып, қаланың бас жоспарын дайындауды тапсырамын, – деді Мемлекет басшысы.
Соңында Қазақстан Президенті Түркістанды дамытудың бас жоспарының тұжырымдамасын бекіту, сондай-ақ «TURKISTAN» арнайы экономикалық аймағын құру туралы жарлықтарға жария түрде қол қойды. 




///Қасым-Жомарт Тоқаев БҰҰ Дүниежүзілік туризм ұйымының қала туризміне арналған «Ақылды қалалар, ақылды мекендер» ғаламдық саммитінің Қазақстан астанасында өткізілуінің маңыздылығын атап өтті.  
– Сіздің сапарыңыздың мәні зор деп санаймын. Дүниежүзілік туризм ұйымының Сегізінші ғаламдық саммитін өткізуге Нұр-Сұлтан қаласының кандидатурасына қолдау білдіргеніңіз үшін Сізге ризашылығымды білдіремін. Қазақстан үшін туризмді, соның ішінде экотуризмді және қала туризмін дамыту аса маңызды. Сондықтан, біз сіздің ұйымыңызбен ынтымақтастық орнатуға ниеттіміз, – деді Қазақстан Президенті. 
Зураб Пололикашвили Мемлекет басшысына қабылдағаны үшін алғыс айтып, жергілікті туризм индустриясын дамыту бағытында БҰҰ Дүниежүзілік туризм ұйымы Қазақстанмен өзара іс-қимылдарға ерекше мән беретінін атап көрсетті. 


///
	 

	Кездесу барысында сауда-экономика, инвестиция және энергетика салаларындағы екіжақты ынтымақтастықтың қазіргі ахуалы мен келешегі талқыланды.  

	Мемлекет басшысы елдеріміз арасындағы қарым-қатынас өзара тиімді дәстүрлі серіктестіктің негізінде дамып келе жатқанын айтты.

	– Қазақстан Грузиямен әрдайым жақсы қатынаста болды. Біздің екіжақты байланыстарымыз тәуелсіздік жылдары қарқынды дамыды. Біз Грузиямен ынтымақтастықты барлық бағытта, саясатта да, экономикада да бұдан әрі нығайта беруге дайынбыз, – деп атап өтті Нұрсұлтан Назарбаев.

	Өз кезегінде Грузия Премьер-Министрі Қазақстанға екі елдің өзара ықпалдастығын арттыру және кеңейту үшін келгенін айтты.

	– Бұл менің Сіздің елге Премьер-Министр ретінде келген алғашқы ресми сапарым. Қазақстан бізге дос әрі өте жақын мемлекет болып саналады. Қазақстанға, оның халқына біздің елде әрдайым айрықша ілтипатпен қарайды. Мен экономикалық, саяси және сауда қарым-қатынастарымыз алдағы уақытта да тереңдей береді деп үміттенемін, – деді И.Гарибашвили.


///Әңгімелесу барысында «100 нақты қадам» ұлт жоспарының іске асырылу мәселелері, сондай-ақ биылғы 8 айдағы сот төрелігін жүзеге асыру қорытындылары мен Қазақстан Республикасы судьяларының алдағы VII съезіне дайындық барысы талқыланды.
Жоғарғы сот төрағасы ұлт жоспарының сот жүйесіне қатысты барлық он қадамы орындалғанын айтты. Ұлт жоспарында көзделген реформалар республиканың сот құрылымын және сот ісін жүргізуді одан әрі жетілдіруге зор серпін берді. Сот сатыларын оңтайландыру сот төрелігіне қолжетімділікті айтарлықтай жеңілдетуге, соңғы шешімді қабылдау уақытын қысқартуға мүмкіндік туғызды.
Қ.Мәми 2016 жылғы 1 қаңтардан бастап соттар бес сатылықтан үш сатылық сот төрелігі жүйесіне көшкенін хабарлады.
Сондай-ақ, Жоғарғы сот төрағасы инвестициялық дауларды қарайтын Жоғары соттың мамандандырылған алқасы мен Астана қалалық сотының мамандандырылған құрамы, сондай-ақ Жоғары сот жанынан құрылған Халықаралық кеңес толыққанды қызмет атқарып отырғанын мәлімдеді.
Кездесу қорытындысы бойынша Мемлекет басшысы сот жүйесінің жұмысын одан әрі жетілдіру және судьялардың VII съезін өткізуге дайындық жөнінде бірқатар нақты тапсырма берді.


///Отырыста Қазақстан азаматтығын алу және одан шығу мәселелері қаралды. Аталған мәселелер бойынша Президент Әкімшілігі Басшысының орынбасары Әлия Рақышева сөз сөйледі.
Жиын қорытындысы бойынша Мемлекеттік хатшы орталық және жергілікті атқарушы органдарға бірқатар тапсырма берді.
///Мемлекет басшысы Қазақстанның антиядролық бастамаларына және ядролық қарусыздану үдерісіне арналған көрмені аралап көрді.
Қазақстан Президенті көрмеге қойылған экспонаттармен танысып, экскурсияда жүрген Қарағанды мемлекеттік техникалық университетінің студенттерімен әңгімелесті. Әңгімелесу барысында Мемлекет басшысы өзінің студенттік шағынан сыр шертетін естеліктер айтты.


///Мемлекет басшысы қаланы абаттандыру және қоғамдық орындарды қайта жаңғырту жоспарымен танысты.
Нұр-Сұлтан қаласының әкімі Президентке Елорданың әлеуметтік-мәдени дамуы, көгалдандыру мен жүзеге асырылып жатқан негізгі инфрақұрылымдық жобалар жайында баяндады.  












///Қазақстан Президенті Сирияда Ресейдің жүк тасымалдайтын Ан-26 ұшағының апатқа ұшырауы салдарынан адамдардың қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан орны толмас қайғыға ортақтасып, көңіл айтамын және қаза болғандардың туыстары мен жақындарына қолдау білдіретінімізді жеткізуді сұраймын», – делінген жеделхатта.
/// 
Отырыс барысында елдің әлеуметтік-экономикалық даму мәселелері қаралды, сондай-ақ экономикалық өсімді қамтамасыз ету жөніндегі алдағы шаралар айқындалды.
Елбасы жиналғандарға арнаған сөзінде бүгінде мемлекет алдында тұрған негізгі міндет – халықтың тұрмыс деңгейін көтеру екенін атап өтті.
– Күрделі жағдайға қарамастан, біз 2016 жылғы 1 қаңтардан бастап бюджет қызметкерлерінің орташа жалақысын 30%-ға, стипендия мен жәрдемақыны – 25%-ға арттырып, зейнетақыны 9%-ға индексацияладық. 673 мың адамға мүгедектігі үшін және асыраушысынан айырылған жағдайда төленетін әлеуметтік жәрдемақылар көлемін 25%-ға арттырдық, – деді Қазақстан Президенті.
Сондай-ақ, Нұрсұлтан Назарбаев қазіргі таңдағы жаңа жағдай қосымша нақты шаралар қабылдауды талап етіп отырғанын айтты.
Осыған байланысты, Мемлекет басшысы алдағы кезеңдегі бағыттар бойынша төмендегідей бірқатар нақты міндеттер қойды.
Жаппай кәсіпкерлікті ынталандыру және жұмыспен қамту
Қазақстан Президенті жаппай кәсіпкерлік мәселелері Үкімет жұмысының басты бағытының бірі болып табылатынын атап өтіп, тиісті бағдарламаларды одан әрі дамытуды және қолдау тетіктерін жетілдіруді тапсырды.
– Үкімет бүгінде шағын несие беру аясын одан әрі кеңейту жөнінде шаралар қабылдауға тиіс. Өзін-өзі жұмыспен қамтитындардың 60%-ы ауылда тұрады. Осыған байланысты, «Жұмыспен қамту жол картасы» аясында біз 5 өңірде пилоттық режімде «Ауылда жұмыспен қамту» атты жаңа жобаны іске асыруды қолға алдық. Оған 10 миллиард теңге бөлінді. Бұл жұмысты жүргізу барысында кооперацияларды дамыту ісіне айрықша көңіл бөлу қажет. «Кооперациялар туралы» тиісті заң қабылданды. Енді жергілікті жерлердегі ауқымды ұйымдастыру және түсіндіру жұмыстары күтіп тұр. Үкіметке әкімдермен бірлесіп, елді мекендерде ауыл шаруашылығы өнімдерін өткізу мен өңдеуді қамтамасыз ететін кооперативтер ұйымдастыру жөніндегі шаралар қабылдауды тапсырамын, – деді Нұрсұлтан Назарбаев.
Мемлекет басшысы «Баршаға тегін кәсіби-техникалық білім беру» жобасы аясында жұмысты жалғастыру қажеттігіне тоқталды.
Бұдан бөлек, Қазақстан Президенті Үкімет пен әкімдерге еңбекке жұмылдыру және жұмыс берушілер мен еңбеккерлердің бірін-бірі іздеп табуына ықпал ету жөніндегі жұмыстарды бақылауда ұстауды тапсырды.
Сонымен бірге, Нұрсұлтан Назарбаев кәсіпкерлер қызметі мен мемлекет-жекеменшік серіктестігінің тетіктерін белсенді қолдану аясын кеңейтудің маңыздылығын атап өтті.
– Бүгінде барлық жағдайлар жасалып, құқықтық негіз қалыптасты. Қазірдің өзінде оң мысалдар бар. Мемлекет мектепке дейінгі білім беру ісінде бизнеспен бірлесіп,  мектепке дейінгі жекеменшік білім беру мекемелеріне мемлекеттік тапсырыс беру арқылы тиімді жұмыс жасай бастады. Бұл жағдайда бизнес өз инвестициясын құрылысқа өзі салады, – деді Қазақстан Президенті.
Елбасы министрліктер мен ведомстволардың ведомствоға бағынысты ұйымдарын бәсекелік ортаға беру немесе жергілікті деңгейге бейімдеу мақсатымен оларды қайта инвентаризациядан өткізу қажеттігін атап өтті.
Экономиканы әртараптандыру
Нұрсұлтан Назарбаев жыл соңында мемлекеттік қазына 830 миллиард теңге қосымша кіріспен толығады деп жоспарланып отырғанын айтты. Бұл биылдың өзінде дағдарысқа қарсы жоспардан және ағымдағы проблемаларды шешуден стратегиялық даму міндеттерін орындауға көшуге мүмкіндік береді.
Осыған байланысты, Қазақстан Президенті негізгі үш міндетке тоқталды.
Агроөнеркәсіп кешені
Мемлекет басшысы «Агробизнес 2020» бағдарламасы аясында жыл соңына дейін агроөнеркәсіп кешенін дамытудың мемлекеттік бағдарламасын әзірлеуді ұсынды.
– Нарыққа неғұрлым қажетті өнім түрлеріне назар аудара отырып, ауыл шаруашылығы өнімдерінің көлемін ұлғайту және әртараптандыру, өңделген ауыл шаруашылығы өнімдерін экспорттау, ауыл шаруашылығы өнімдерін өндірушілер үшін ең алдымен ұзақмерзімді қолжетімді несие беру, қызмет көрсету-дайындау кооперативтерін, бастапқы қайта өңдеудің, өнімді сақтау мен өткізудің инфрақұрылымын қалыптастыру, сондай-ақ суармалы жердің айналымын енгізу бағдарламаның басымдықтары болуға тиіс. Алдағы бес жыл ішінде кемінде 600 мың гектар суармалы жерді айналымға енгізу керек. Ауыл шаруашылығы министрлігі мен әкімдер ауыл шаруашылығы жерлерін тиімді пайдалануға қатаң бақылау жүргізуге тиіс. Бұл жерлерді апатты жағдайдағы су қоймаларын жөндеу және жаңасын салу есебінен қажетті су көлемімен қамтамасыз ету керек, – деді Нұрсұлтан Назарбаев.
Қазақстан Президенті агроөнеркәсіп кешеніндегі субсидиялау жүйесін жетілдіру, тиімсіз субсидиялауды доғару және өнімділікті арттыруға назар аудару қажеттігін атап өтті.
Елбасы ветеринарлық қауіпсіздік мәселелерін қозғай отырып, Үкіметке биыл агроөнеркәсіп кешенін қолдауға қажетті қосымша 97 миллиард теңге қаражат бөлуді тапсырды.
– Биыл сібір жарасы бірнеше өңірде орын алып, одан адам өлді. Біз емдеу үшін  қаражатты көбейте бергенше, бұл ауруларды оны түбегейлі жоюымыз қажет. Әкімдер ветеринарлық қауіпсіздікті сақтауға тікелей жауапты болады. Бұл мәселелер 2014 жылдан бастап жергілікті биліктің құзыретіне жатады, – деді Нұрсұлтан Назарбаев.
Экспорттық әлеуетті индустрияландырудың жаңа кезеңіндегі әртараптандыру
Қазақстан Президенті бүкіл экономика мен экспорттың әртараптандырылуы оның тұрақтылығының кепілі екенін, Үкімет пен әкімдер экспортты жандандыру мен  дамытуға ден қоюға тиіс екенін айтты.
– Біз индустриялық бағдарламаның екінші бесжылдығына көштік. Таңдалатын жобалардың сапасын арттыру өте маңызды. Жаңа бесжылдықта шикізаттық емес экспорттық өнімге басымдық берілу қажет екенін баса айтқым келеді. Экспорттық әлеует, жоғары өнімділік, жаңашылдық таңдалатын жобалардың негізгі өлшемдері болуға тиіс. Үкіметке осы бағдарламаны қолдауға қажетті қосымша 112 миллиард теңге көлемінде қаражат бөлуді тапсырамын, – деді Мемлекет басшысы.
Бұдан бөлек, Нұрсұлтан Назарбаев Қытаймен «Жібек жолының экономикалық белдеуі» бастамасының аясындағы келісімді іске асыру экономиканы әртараптандырудың маңызды бағыты болып саналатынын атап өтті.
– Қазақстан мен Қытайдың 51 жобасынан тұратын тізбе жасалды. Бұл жобалар осы кезеңде айрықша өзекті болып саналатын қосымша құн және жаңа жұмыс орындары түріндегі тәуір экономикалық нәтижеге жеткізеді. Үкімет «Жібек жолының экономикалық белдеуі» бастамасы аясында белгіленген жобалардың уақтылы іске асырылуын қамтамасыз етуге тиіс, – деді Қазақстан Президенті.
Көлік инфрақұрылымын дамыту
Мемлекет басшысы «Нұрлы жол» мемлекеттік бағдарламасы бүгінде көлік инфрақұрылымын дамыту мен экономиканы қолдаудың басты тетігі болып отырғанына назар аударды.
– Алдымызда көлік әлеуетін дамыту мен өңірлік көлік-логистика хабын құру міндеті тұр. Азия-Еуропа бағытындағы контейнерлік көлік тасымалының көлемі қарқынды түрде өсуде. Биылғы жеті айдың ішінде ғана ол былтырғы осы кезеңмен салыстырғанда 2,5 есе артты. Бұл жұмысты биыл жалғастырып, жыл соңына дейін «Алматы-Шу» теміржол желісінің алғашқы іске қосылатын кешенін, Құрық портындағы паром кешенін, ұзындығы 920 шақырымдық автомобиль жолының құрылысын және оны жөндеу жұмысын аяқтау қажет, – деді Нұрсұлтан Назарбаев.
Қазақстан Президенті көлік инфрақұрылымын дамыту жөніндегі қолға алынған жобалардың іске асырылуын жеделдетуге биыл қосымша 74 миллиард теңге бөлуді тапсырды.
Макроэкономикалық тұрақтылықты қамтамасыз ету
Мемлекет басшысы Үкімет пен Ұлттық банкке алдағы уақытта ең алдымен іске асырылуға тиіс бірқатар міндеттер қойды. Мәселен, Нұрсұлтан Назарбаев Ұлттық қордан алынатын трансферттерді қатаң регламентеуді тапсырды.
– Тағы бір мәселе – бюджетаралық қатынастар. Соңғы 10 жылда республикалық бюджеттен мақсатты трансферттер есебінен қаржыландыру көлемі едәуір артып, қаржыландырылатын салалар да айтарлықтай көбейді.  Оның мөлшері 2016 жылы жергілікті бюджеттерден түсетін қаражаттың 36%-ына  жетті. Жергілікті маңызы бар жобаларды республикалық бюджет есебінен қаржыландыруды тоқтату қажет. Бұл мәселені әкімдіктер өздері дербес шешуге тиіс. Үкіметке бюджетаралық қатынастарды жетілдіру жөнінде келісілген ұсыныстар әзірлеп, енгізуді тапсырамын, – деді Қазақстан Президенті.
Сондай-ақ Мемлекет басшысы 2016 және 2017 жылдары инфляция деңгейін 6-8%-ға дейін төмендету макроэкономикалық тұрақтылықты қамтамасыз ету үшін қажетті маңызды шарт екенін атап өтті.
– Еркін айырбас бағамына көшу арқылы біз өнім өндірушілеріміздің бәсекеге қабілеттілігін арттыруға қол жеткіздік. Өңдеу өнеркәсіптеріндегі өсім қарқыны қалпына келе бастады. Бірақ теңге бағамына түзету енгізу инфляциялық үдерістердің белең алуына әкеп соқтырды. Бізге инфляция деңгейін  биылғы жылдың соңына шейін бір таңбалы санға дейін төмендетуге қол жеткізу маңызды. Халықтың әлеуметтік бақуаттылығы үшін бұл аса қажет. Сондықтан бағаның тұрақтылығын қамтамасыз ету үшін мен тиісті шаралар қабылдап, биыл табиғи монополиялар қызметі тарифтерінің өсуіне жол бермеуді тапсырамын, – деді Нұрсұлтан Назарбаев.
Қазақстан Президенті валюта нарығындағы ахуалдың тұрақталуы қазірдің өзінде оң нәтиже бере бастағанын айтты.
– Долларсыздану үдерісі басталды. Теңгемен салынған депозиттер өсіп келеді, бұл банк қорын толықтырудың теңгелік базасын ұлғайтуға мүмкіндік береді. Теңгемен салынған депозиттер үлесі 2016 жылдың басындағы 31%-дан 1 тамызда 41%-ға дейін артты. Соған орай несие беру мөлшері қайтадан көбейе түсуде. Биылғы жеті айда шағын бизнеске берілген несие жиынтығы 2,1 триллион теңгеден 2,8 триллион теңгеге дейін ұлғайды, өсім 740 миллиард  теңге немесе 36% болды. Дегенмен, қарқынды экономикалық даму үшін бұл жеткіліксіз, – деді Мемлекет басшысы.
Осы ретте Нұрсұлтан Назарбаев Ұлттық банкке Үкіметпен бірге ұзақ мерзімді несиелік белсенділікті қалпына келтірудің қосымша шараларын қабылдауды тапсырды.
Қазақстан Президенті экономикаға инвестиция тартудың елеулі жолының бірі  халықаралық қаржы ұйымдарынан қаражат алу екенін айтты.
– Халықаралық қаржы ұйымдарымен ынтымақтастық жөніндегі бағдарлама  2014 жылы мақұлданған болатын. Сол себепті, осы бағдарлама бойынша халықаралық қаржы ұйымдары, оның қатарында Дүниежүзілік банк, ЕҚДБ, АДБ, ИДБ 5 жылда Қазақстанға 7 миллиард доллар бөлуді жоспарлап отыр. Үкімет пен әкімдер осы бағдарламаның аясын кеңейту және экономикаға қосымша қаражат тарту мүмкіндігін қарастыруы қажет, – деді Мемлекет басшысы.
Бұдан бөлек, Нұрсұлтан Назарбаев тұрғын үй мәселесіне арнайы тоқталды.
– Тұрғын үй құрылысын дамытуға біз зор көңіл бөліп отырмыз. Былтырдың өзінде республикада 9 миллион шаршы метр тұрғын үй пайдалануға берілді. Бұл – еліміз үшін рекордтық көрсеткіш. Тұрғын үй құрылысының көлемі 2016 жыл қорытындысында 10 миллион шаршы метрден асады деп болжануда. Халықты қолжетімді тұрғын үймен қамтамасыз ету міндетін орындау үшін 2005 жылдан бері тиісті мемлекеттік бағдарламалар жүзеге асырылып келеді. Дегенмен, көпшіліктің тұрғын үйге мұқтаждығы әлі де айтарлықтай жоғары. Жұртты тұрғын үймен қамтамасыз ету міндетін орындау ісі кешенді жаңа шараларды талап етеді, – деді Қазақстан Президенті.
Осы орайда Мемлекет басшысы Үкіметке бірыңғай «Нұрлы жер» тұрғын үй құрылысы бағдарламасын әзірлеуді, оған қазіргі қолданыстағы бағдарламалардың барлық мәселесін кіріктіруді тапсырды.
– Жаңа бағдарламада мына мәселелерді ескеру керек. Тұрғын үй құрылысын тікелей қаржыландырғаннан гөрі жекеменшік құрылысшыларды ынталандыру ісіне баса ден қойған жөн. Мемлекет олардың тұрғын үй салу кезіндегі шығындарын азайтып, өз ресурстарын инженерлік және әлеуметтік инфрақұрылымдар әзірлеуге жұмылдыруы керек. Бұл бюджеттен қаржыландырудың үлесін азайтып, жеке инвестицияны көбірек тартуға мүмкіндік туғызады. Сондай-ақ төлемге мүмкіндігі бар тұрғындардың сұранысын ынталандыру керек. Коммерциялық банктердің ипотекалық несие беруін жандандырып, пайыздық мөлшерлемені субсидиялауға қоса өзге де арзандату шараларын ойластыру қажет, – деді Нұрсұлтан Назарбаев.
Қазақстан Президенті бағдарламаның тағы бір бөлігі тұрғын үй құрылысының жинақ жүйесі арқылы несиелік тұрғын үй құрылысын жалғастыруға арналуы тиіс екендігін атап өтті.
– Бұл ретте несиелік тұрғын үй құрылысын бюджеттен тыс қаржыландыру жүйесіне көшіру керек, ал бюджеттен займдық ресурстар құнын төмендету үшін субсидиялау түрінде ғана қолдау көрсеткен жөн. Жеке тұрғын үй құрылысын дамыту қажет. Бұл міндеттің орындалуы бөлінетін жерлерді мемлекеттің инженерлік инфрақұрылыммен қамтамасыз ету мүмкіндігімен тікелей байланысты. Сондықтан Үкімет мұндай инфрақұрылым қалыптастыруға жұмсалған қаражаттың қайтарылу тетігін ойластыруға тиіс. Бұл оны қайтарымды негізде қайта пайдалануға мүмкіндік береді, – деді Мемлекет басшысы.
Нұрсұлтан Назарбаев әкімдерге Ауыл шаруашылығы министрлігімен бірге қолда бар жер қоры жөнінде талдау жүргізіп, бас жоспарларды тиісінше өзгерту жөнінде ұсыныс беру міндетін қойды.
– Сонымен қатар, әкімдерге мемлекет мұқтажы, соның ішінде жеке тұрғын үй құрылысы үшін жер сатып алуға қосымша құқық беру керек. Көлікке қатысты шешімдерді және қандай әлеуметтік инфрақұрылым қажеттігін алдын ала ойластыру қажет. Бұл бағдарламаның елеулі әлеуметтік тиімділігі болатынына сенімдімін. Жаңа жұмыс орындарына қоса, миллиондаған қазақстандық тұрмыс жағдайын айтарлықтай жақсарта алады. Жаңа бағдарламаның маңызды әлеуметтік мәнін ескере отырып, Үкіметке «Нұр Отан» партиясымен бірлесіп, халықпен, жұртшылықпен және бизнес өкілдерімен бірге егжей-тегжейлі талқылауды тапсырамын, – деді Қазақстан Президенті.
Мемлекет басшысы отырысты қорытындылай келіп, айтылған міндеттерді орындау үшін Үкіметке биылғы республикалық бюджетті нақтылауды тапсырды. 
– Басымдығы бар жобалар мен іс-шараларды жүзеге асыруға қосымша 380 миллиард теңге, оның 280 миллиард теңгесін мен бүгін айтқан шараларды іске асыруға, ал 100 миллиард теңгесін қауіпсіздікті қамтамасыз етуге, Астанадағы білім беру және инфрақұрылым нысандары құрылысына және өзге де шығыстарға бөлу қажет. Ұлттық қордың қаражатын сақтап, одан әрі жинақтау мақсатымен 2016 жылы кепілдендірілген трансферт көлемін 400 миллиард теңгеге қысқартуды, сондай-ақ мақсатты трансфертті 50 миллиард теңгеге азайтуды тапсырамын. Үкімет менің тапсырмаларымды жүзеге асыру үшін 2017-2019 жылдарға арналған республикалық бюджет жобасында алдағы үшжылдық кезеңнің шығыстарын қарастыруы қажет, – деді Нұрсұлтан Назарбаев.
Отырыс барысында Премьер-Министрдің орынбасары – Ауыл шаруашылығы министрі А.Мырзахметов, Денсаулық сақтау және әлеуметтік даму министрі Т.Дүйсенова, Ұлттық экономика министрі Қ.Бишімбаев, Қаржы министрі Б.Сұлтанов, Ұлттық банк төрағасы Д.Ақышев, бірқатар облыстардың әкімдері, «Самұрық-Қазына» ұлттық әл-ауқат қоры» АҚ басқармасының төрағасы Ө.Шөкеев, сондай-ақ «ҚазМұнайГаз» ҰК» АҚ басқармасының төрағасы С.Мыңбаев баяндама жасады.



///
	

	Әңгімелесу барысында мемлекет басшылары екіжақты ынтымақтастықтың жай-күйі мен басымдықтарын талқылады.

	Нұрсұлтан Назарбаев өзара іс-қимылды дамыту үшін мүмкіндіктердің бар екенін айтты.

	М.Салл ынтымақтастықтың перспективалы бағыттары ретінде энергетика саласы мен спорттағы биік жетістіктерді атады.

///
	

	Кездесуде халықаралық күн тәртібінің өзекті мәселелеріне қатысты пікір алмасылды. Сонымен қатар, тараптар екі ел арасындағы қол жеткізілген серіктестіктің деңгейіне оң баға берді.

	Қазақстан-Үндістан арасындағы екіжақты өзара ықпалдастық сауда-экономикалық ынтымақтастықтың оң сипатына ие болып отыр.

	Мемлекет басшысы халықаралық аренада бедел алып, әлемдегі экономикалық орталықтың біріне айналып  келе жатқан Үндістанның үдемелі дамуына тоқталып өтті.

	Мемлекет басшысы инвестициялық және инновациялық саланы, сондай-ақ мұнай-газ индустриясын қоса алғанда, Қазақстанның түрлі саладағы ынтымақтастық әлеуетін арттыруға мүдделі екенін атап өтті.
//////
	 

	Жеделхатта Мемлекет басшысы Қазақстан мен Моңғолия арасындағы өзара тиімді ынтымақтастық, тату көршілік пен достық қарым-қатынастар нығайып келе жатқанын атап өткен.

	«Алдағы уақытта да екі елдің болашағы мен дамуына бағытталған тығыз байланыстар одан әрі тереңдей түсетініне сенімдімін», – делінген жеделхатта.

	Сонымен қатар, Мемлекет басшысы Моңғолия Президентін және достас моңғол халқын елдің алда келе жатқан ұлттық «Наадам» мерекесімен құттықтады.

	Соңында Нұрсұлтан Назарбаев Моңғолия еліне береке-бірлік, ал Ц.Элбэгдоржге денсаулық және қызметіне табыс тілеген.    
///Мемлекет басшысы саябақты жаңарту және абаттандыру жұмыстары барысымен танысты.
Қазақстан Президенті қала тұрғындарының мәдени-көпшілік демалысы үшін мейлінше жағдай жасаудың маңыздылығына назар аударды.
Сонымен қатар, Елбасы өңірдегі жұртшылық өкілдерімен кездесті.
– Облыстың шекара бойында орналасуы экономиканың көлік-логистика және электр энергетикасы салаларын дамыту қажеттігін талап етеді. Бүгінде мемлекеттік бағдарламалардың іске асырылып, менің тапсырмаларымды облыс әкімінің тиянақты орындауының арқасында бұл салалар қарқынды дамуда. Өңірдің әлеуметтік бағдарламаларды жүзеге асырудағы табыстарын да айтпай кетуге болмайды. Сонымен бірге халқымыздың тәуелсіздік жылдарындағы басты жетістігінің тағы бірі – бейбітшілік пен ұлтаралық келісімнің сақталуы деп санаймын, – деді Қазақстан Президенті.
Қала тұрғындары облысқа қамқорлығы және халықтың әл-ауқатын арттыруға бағытталған тиімді мемлекеттік саясаты үшін Елбасыға алғыстарын айтты.
Соңында Нұрсұлтан Назарбаев баршаға зор денсаулық және еңбектеріне табыс тіледі.
 
Бұдан бөлек, Қазақстан Президенті бұқаралық ақпарат құралдарының өкілдері үшін Алматы облысына сапарының қорытындысы бойынша брифинг өткізді.
Елбасы өзінің 2014 жылы берген тапсырмаларының уақтылы орындалып жатқанын атап өтті.
– Алматы облысы – еліміздің көрікті өңірінің бірі және ауыл шаруашылығы дақылдарының көптеген түрін өндіретін аса маңызды аймақ, – деді Нұрсұлтан Назарбаев.
Сондай-ақ, Қазақстан Президенті қаланың абаттандырылуы жақсара түскенін айтты.
– Жаңа әлеуметтік инфрақұрылым нысандарының пайдалануға берілуі еліміздің тәуелсіздігінің 25 жылдығы қарсаңында қала тұрғындары үшін тамаша сыйлық болды. Индустрияландыру бағдарламасы мен «Нұрлы жол» бағдарламасының одан әрі іске асырылуы экономикамыздың дамуына, соған орай халықтың тұрмыс деңгейінің артуына септігін тигізеді, – деді Мемлекет басшысы.

///
	 

	Отырыста Қазақстандағы санитариялық-эпидемиологиялық жағдай қаралды. Бұл тақырыптың өзектілігін бірқатар фактор, соның ішінде әлемдегі Эбола вирусының таралуына байланысты оқиғалар көрсетіп отыр.

	Отырысты ашқан Қазақстан Президенті халық денсаулығын қорғауды тиімді қамтамасыз ету мемлекеттің басымдығы бар міндеттерінің бірі саналатынына тоқталды.

	– Елімізде жұқпалы, соның ішінде әлеуметтік аурулардың, сондай-ақ сібір жарасы мен бруцеллезді қоса алғанда, жануарлардың қауіпті ауруларының ошақтары бар. Сонымен бірге, Эбола вирусының таралуы секілді сыртқы қатерлер де ұлғаюда. Тұрғындарды түрлі жұқпалардан қорғау мәселесіне жіті назар аударып, тиісті шаралар қабылдау қажет. Мемлекеттік органдардың жауапкершілігін нақты айқындап, олардың іс-қимылдарын үйлестіруді қамтамасыз еткен жөн, – деді Нұрсұлтан Назарбаев.

	Бұл ретте Мемлекет басшысы қазіргі қалыптасқан жақсы ахуал арқаны кеңге салуға себеп болмауы тиістігін, өйткені әлемге есігі ашық Қазақстанның кең ауқымды сауда-экономикалық байланыстары, азаматтардың барыс-келістері елімізге қатерлі жұқпалардың келу қаупін жоққа шығармайтынын атап өтті.

	Туберкулезбен сырқаттану деңгейін төмендету жөнінде қабылдаған шараларға қарамастан, бұл ауру бұрынғысынша мемлекеттік деңгейде көңіл бөлуді қажет етеді. Осыған орай, туберкулезбен ауырудың барлық оқиғаларын толық анықтауды қамтамасыз ету және жасырып қалу фактілеріне байланысты қатаң жазалаудың маңыздылығы айтылды.

	Қазақстан Президенті көршілес елдермен және Дүниежүзілік денсаулық сақтау ұйымымен өзара іс-қимылды және трансшекаралық қауіптер мен биологиялық қатерлер туралы ақпарат алмасуды жандандыру жөнінде міндет қойды.

	Нұрсұлтан Назарбаев денсаулық сақтау және әлеуметтік даму, ауыл шаруашылығы, білім және ғылым, ұлттық экономика министрліктеріне қарасты мекемелердегі жұқпалы ауруларға қарсы тұру тақырыбы бойынша жүргізілетін ғылыми зерттеулерді үйлестіруді жұмыстың маңызды бағыты ретінде атады. Болашақта қазақстандық ғалымдардың әзірленімдері негізінде өзіміздің диагностикалық құралдар мен дәрілік препараттардың өндірісін жолға қою қажет.

	 Сонымен қатар, Мемлекет басшысы қауіпті аурулар тұрғысынан қолайсыз елдерге іскерлік және жеке мәселелермен шығатын Қазақстан азаматтарын сақтану шаралары туралы ақпараттандыруды тапсырды.

	Отырыс барысында баяндама жасаған Ұлттық экономика министрі Е.Досаев пен Ауыл шаруашылығы министрі А.Мамытбеков елдегі эпидемиялық және эпизоотиялық ахуал жалпы алғанда тұрақты екенін айтты. 2002-2014 жылдары тіркелген оба, тырысқақ, сібір жарасы, конго-қырым безгегі секілді аса қауіпті жұқпалар іс жүзінде бірен-саран сипатта болды.

	Соңында Мемлекет басшысы аталған мәселелер бойынша барлық бағдарламалық құжаттар қабылданғанын, сондықтан оларды уақытылы және сапалы жүзеге асыру Үкімет пен атқарушы биліктің жергілікті органдарының маңызды міндеті болып саналатынын айтты. 


/// 
Мемлекет басшысы қатысушыларға арнаған сөзінде ЭКСПО-2015 көрмесінің «Ғаламшарды азықтандыру. Энергия өмір үшін» тақырыбының өзектілігі жоғары екенін атап өтті.
– Таяу отыз жылда жер жүзінде азық-түлік тұтыну мөлшері екі есе артатынын ескерсек, XXI ғасыр қатерлері аясында азық-түлік қауіпсіздігін қамтамасыз ету аса маңызды болмақ және бұған дайын болған жөн. Бұл проблеманы еңсеру үшін барлық мемлекеттердің бірлескен күш-жігері қажет болады, – деді Қазақстан Президенті.
Нұрсұлтан Назарбаев Қазақстан жаһандық азық-түлік қауіпсіздігін қамтамасыз ету ісіне бүгіннің өзінде елеулі үлес қосып отырғанына назар аударды.
– Біздің еліміз әр тұрғынға шаққандағы егістік алқабының көлемі жөнінен Австралия және Канада елдерімен қатар алдыңғы орындардың бірін алады. Қазақстанның ауыл шаруашылығы жерлерінің көлемі – 215 миллион гектар, бұл әлемдік ресурстың 4 пайызынан астам. Табиғи-климаттық жағдайлардың әралуандығы мен құнарлы топырақ бізге жер шары тұрғындары үшін бәсекеге қабілетті азық-түлік өндіруші болуға мүмкіндік береді деп үміттенеміз. Қазақстан әлемдегі ірі астық экспорттаушылар ондығына және ұн экспорты жөнінен бірінші бестікке кіреді. Жыл сайын Азия елдеріне 6 миллион тоннаға дейін, Еуропалық одақ мемлекеттеріне 2 миллион тоннаға дейін бидай жеткізіледі. Жалпы, біздің экспортымыздың географиялық ауқымы 70-тен аса елді қамтиды, – деді Мемлекет басшысы.
Қазақстан Президенті республикамыз «Агробизнес-2020» бағдарламасын жүзеге асыру арқылы, сондай-ақ өңдеу секторына жетекші трансұлттық компанияларды тарту жөнінде міндет қоя отырып, аграрлық сектордың әлеуетін кеңейту үшін мақсатты жұмыстар жүргізіп жатқанын атап өтті.
Мемлекет басшысы Қазақстан халықаралық қоғамдастыққа белсене кірігіп, әлемдік нарыққа азық-түлік жеткізу жөнінен негізгі елдердің біріне айналып келе жатқанын айтты.
– Біз қазір 60 мың тонна ет экспорттау мақсатымен жұмыс істеп жатырмыз. Қытай бастамашылық еткен Жібек жолы экономикалық белдеуін құру жобасына қатысудамыз. Таяуда өткен Астана экономикалық форумында Еуразиялық трансқұрлықтық дәліз құру мәселесі талқыланды, – деді Қазақстан Президенті.
Нұрсұлтан Назарбаев өнімділік қарқынын екі еселеу үшін аграрлық сектор саласындағы ғылыми зерттеулер мен әзірлемелерді мемлекет ынталандырып отырғанына назар аударды.  
Мемлекет басшысы «Қазақстан: Мүмкіндіктер елі» деп аталған біздің павильонда өңірлердің биологиялық әралуандығы, олардың аграрлық және өндірістік дәстүрлері, сондай-ақ енгізіліп жатқан озық технологиялары мен жоғары экологиялық стандарттары туралы ақпарат ұсынылғанын атап өтті. 
– «Болашақтың энергиясы» деген тақырыппен Астанада өтетін алдағы ЭКСПО-2017 көрмесіне айрықша көңіл бөлініп отыр. Энергетикалық қауіпсіздік азық-түлік қауіпсіздігімен қатар халықаралық ынтымақтастықтың маңызды бағытының бірі болып саналады. Миландағы басқосуда басталған диалог елдердің, халықаралық ұйымдар мен бизнестің арасындағы өзара ықпалдастыққа серпін береді және Астанада жалғасын табады деп сенемін, – деді Нұрсұлтан Назарбаев.
Қазақстан Президенті Миландағы көрме азық-түлік қауіпсіздігі тақырыбына арналған тиімді диалог алаңы ғана емес,  әр елдің салт-дәстүрі мен мәдениеті туралы біле түсудің жақсы мүмкіндігі екенін де атап өтті.
– Қатысушылар мен қонақтар біздің байырғы мәдениетіміз және бай тарихымызбен танысып, бүгінгі Қазақстанның жетістіктері мен жоспарлары жөнінде көбірек біле алады, сондай-ақ қазақтың ұлттық тағамдарының сан алуан мәзірі мен бірегейлігіне баға бере алады. Біздің елді жақынырақ таныған соң Сіздің міндетті түрде 2017 жылы Қазақстанға баруға құштарлығыңыз оянатынына сенімдімін, – деді Мемлекет басшысы.
Соңында Нұрсұлтан Назарбаев баршаны Астанада өтетін алдағы көрмеге шақырды және ЭКСПО-2015 көрмесінің табысты өтуіне тілектестік білдірді.


/// 
Қазақстан Республикасының
                Президенті                                                                                                                                                                  Н.Назарбаев
 
Астана, Ақорда, 2016 жылғы 8 қыркүйек
                        № 318
/// 
Конференцияға қатысушылар алдында сөйлеген сөзінде Мемлекет басшысы Біріккен Ұлттар Ұйымы жүйесінде ЮНЕСКО-ның алатын орны айрықша екенін атап өтті.
Қазақстан негізгі басымдығы Біріккен Ұлттар ұйымының орнықты даму мақсатының маңызды бағыты болып саналатын ЮНЕСКО-ның қызметін толық қолдайды, – деді Нұрсұлтан Назарбаев.
Қазақстан Президенті өзі осы мінберден 20 жыл бұрын баяндаған мақсат-міндеттердің бәріне, сондай-ақ БҰҰ Мыңжылдық даму мақсаттарына  біздің ел қол жеткізгенін айтты.
Нұрсұлтан Назарбаев этносаралық, мәдениетаралық, дінаралық негізде өркениеттердің күйреуі мен қақтығысы ушығып кеткеніне арнайы тоқталды.
Біріккен Ұлттар Ұйымы Бас ассамблеясының мерейтойлық 70-ші  сессиясында өткен дебаттар әлем дамуының жаңа парадигмасын әзірлеу қажеттігін дәлелдеп берді. Қазақстанның халықаралық бастамалары осы маңызды міндетті орындауға бағытталған. Біз «Жаһандық Стратегиялық Бастама – 2045» жоспарын ұсынамыз. Оның мәнісі –  соғыстар мен қақтығыстардың түпкі себептеріне жол бермейтін бүкіләлемдік даму стратегиясын жасау, – деді Мемлекет басшысы.
Қазақстан Президенті қазіргі әлемнің мақсаты ядролық қарусыз әлемді орнықтыру екенін, сол үшін БҰҰ Ядролық қарудан ада әлемге қол жеткізу жөніндегі жалпыға ортақ декларация қабылдауды ұсынатынын айтты.
2016 жылы менің Семей ядролық полигонын жабу туралы жарлыққа қол қойғаныма 25 жыл толады. Бұл әлем қоғамдастығының ядролық қарусыз әлемге қол жеткізу жолында күш жұмылдыруы үшін маңызды себеп бола алады, – деді Нұрсұлтан Назарбаев.
Мемлекет басшысы терроризм мен діни экстремизмге қарсы біртұтас халықаралық майдан ашу мәселесіне де тоқталды.
Әлемдік өркениеттер мен негізгі діндердің бесігі болған ежелгі Месопотамия жері бүгінде аяусыз бүлініп, тонауға түсті.  «Ислам мемлекеті» деген атты жамылғандар Таяу Шығыстың бірегей тарихи-мәдени мұрасына орны толмас зиян келтіруде. Қазақстан терроризм мен экстремизмнің кез келген көрінісін батыл айыптайды. Біз Біріккен Ұлттар Ұйымының қолдауымен халықаралық терроризм мен экстремизмге қарсы әрекеттің әлемдік бірыңғай желісін құруды ұсынамыз, – деді Қазақстан Президенті.
Ислам радикализмімен күрес кезінде оны бейбітсүйгіш исламмен шатастырып алмау маңызды екені, ал экстремизмге тек мәдениетаралық және дінаралық диалог негізінде ғана қарсы тұруға болатыны да атап өтілді. Нұрсұлтан Назарбаевтың айтуынша, біздің  ел ұсынған «Ислам терроризмге қарсы» атты форум нақ осы мақсатқа бағытталған.  
Мемлекет басшысы Қазақстан Әлемдік және дәстүрлі діндер лидерлерінің бес съезін өткізгеніне, онда түрлі конфессиялардың өкілдері бейбітшілік пен келісімге, зорлық-зомбылық қолданбауға шақыратынына назар аударды. 
Қазақстан Президенті бейбітшілік пен халықаралық тұрақтылықты қамтамасыз ету барысында ЮНЕСКО-ның әлеуетін кеңінен пайдалану қажеттігіне тоқтала отырып, ұйым жанынан Бейбітшілік пен орнықты дамуды қолдау жөніндегі  халықаралық академия құруды ұсынды.
Академия озық әлемдік тәжірибеге сүйене отырып, бейбітшілік пен орнықты дамуды қолдау жөнінде прогрессивті идеялар мен тиімді шаралар әзірлей алар еді. ЮНЕСКО-ның «Әлем мәдениеті» тұжырымдамасын жүзеге асыру арқылы қақтығыстардың ертерек алдын алу жолын іздестірудің ерекше маңызы бар. Аталған тұжырымдама қағидаттары Қазақстанның БҰҰ қолдауымен «Жаңа Болашақ» тұжырымдамасын әзірлеу жөніндегі бастамасымен үндеседі, – деді Нұрсұлтан Назарбаев.
Мемлекет басшысы Француз монахы Гильом Рубрук 13-ғасырдың ортасында христиан, будда, манихей және мұсылман қауымы тату тіршілік кешкен қазақтың көне Қойлық қаласында болғанын еске салды.
Былтыр Қазақстан, Қытай және Қырғызстанның бастамасымен ЮНЕСКО-ның Дүниежүзілік мұралары тізіміне Ұлы Жібек жолында орналасқан сегіз археологиялық нысан енгізілді. Бұл тізімде толеранттылықтың, діни төзімділік пен достықтың символы – Қойлық қаласы да бар. Еліміз таяуда Қазақ хандығының 550 жылдығын атап өтті. Біз Ұлы Даланың тарихи-мәдени мұрасы мен рухани құндылықтарын жаңғыртып жатырмыз. ЮНЕСКО-ның алдын ала есепке алу тізіміндегі ескерткіштер мұқият қорғалуда. Олардың қатарында Отырар, Түркістан, Сауран және Сығанақ бар, – деді Қазақстан Президенті.
Елбасы өз сөзінде Ұлы Жібек жолы дәстүрлерін жаңғыртудың айрықша маңыздылығын атап өтті.
Оның тарихына қарап, тығыз ынтымақтастық пен өзара мәдени байланыс бүкіл адамзат үшін бейбітшілік пен даму негізі екеніне көз жеткіземіз. ЮНЕСКО-ның атаулы даталар күнтізбесіне Жібек жолының Жетісу бөлігіндегі тоғысу орталығы болған Алматы қаласының 1000 жылдығы енгізілгенін ризашылықпен атап өткім келеді, – деді Нұрсұлтан Назарбаев.
Сонымен қатар Мемлекет басшысы іс-шараға қатысушыларға Қазақстанның ЮНЕСКО-ға біздің ел бастамашылық еткен 2013-2022 жылдарға арналған мәдениеттер жақындастығының халықаралық онжылдығын жүзеге асыру ісі бойынша қолдау көрсетіп отырғаны туралы да айтып берді.
Соңында Қазақстан Президенті еліміздегі білім беру саласында жүргізіліп жатқан реформаларға және Астанада ЭКСПО-2017 халықаралық көрмесін өткізуге дайындық барысына тоқталып, барша делегаттарды осы көрмені келіп көруге шақырды. 






///Қазақстан Президенті Сирияда Ресейдің жүк тасымалдайтын Ан-26 ұшағының апатқа ұшырауы салдарынан адамдардың қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан орны толмас қайғыға ортақтасып, көңіл айтамын және қаза болғандардың туыстары мен жақындарына қолдау білдіретінімізді жеткізуді сұраймын», – делінген жеделхатта.
///Мемлекет басшысы кәсіпорынның жұмысымен танысты.
Қазақстан Президентіне инновациялық технологияларды қолдана отырып, қайта балқытылған шойын алу арқылы темір рудасын өндіру және өңдеу жөніндегі жобаның іске асырылу барысы баяндалды.

///Кездесу барысында өңірді әлеуметтік-экономикалық тұрғыдан дамыту, оның ішінде ауыл шаруашылығы, өңдеу саласы, халықты жұмыспен қамтамасыз ету мәселелері талқыланды.
Нұрсұлтан Назарбаев облыстың инвестициялық тартымдылығын арттыру, шағын және орта кәсіпкерлік нысандарын қолдау жөніндегі міндеттердің орындалуын жалғастыруды тапсырды.
Мемлекет басшысы кездесу қорытындысы бойынша бірқатар нақты тапсырма берді.

///
	 

	Анкара қаласына сапар барысында Қазақстан Президентінің Түркия Республикасының Президенті Режеп Тайып Ердоғанның инаугурациясы рәсіміне қатысуы жоспарланған. Сондай-ақ Нұрсұлтан Назарбаев бірқатар шетелдік мемлекет басшыларымен екіжақты кездесулер өткізеді. 
///Мемлекет басшысы Тәуелсіздік және гуманизм монументіне гүл шоғын қойып, өзбек халқының азаттығы үшін күрескен бабалар рухына тағзым етті. Ташкенттің Мустакиллик алаңында орналасқан бұл монумент өзбек ұлтының бейбітшілік пен бостандыққа, мейірімділік пен тату көршілікке, достық пен бауырластыққа ұмтылысын айшықтайды.
***
Монумент ою-өрнекпен безендірілген металды сфера бейнесінде салынған және онда Өзбекстанның картасы бейнеленген. Қолында баласы бар бақытты ана мүсіні ескерткішке көрік беріп тұр.

///
	 

	Кездесу барысында Мемлекет басшысы Түркия Қазақстанның жетекші сауда серіктестіктерінің бірінен саналатынын атап өтті. Соңғы жылдары екі ел арасындағы тауар айналымы едәуір өсті, сондай-ақ өзара инвестиция көлемі артып келеді. Экономиканың әртүрлі салаларында бірлескен ірі жобалар іске асырылуда.  

	Нұрсұлтан Назарбаев Қазақстан алдына экономиканы жедел әртараптандыру және жаңарту міндетін қойып отырғанын атап көрсетті. Осы мақсатта 2010 жылдан бері Индустриялық-инновациялық даму бағдарламасының бірінші бесжылдығы іске асырылуда. Ондағы негізгі басымдық – инвестиция тарту, жаңа технология, кадр әлеуетін дамыту үшін барлық жағдайды жасау. Маңызды бастаманың бірі - Ұлы Жібек жолын қайта жаңарту жөніндегі жоба.

	Кездесуді аяқтай келе, Мемлекет басшысы Қазақстанда шетелдік инвесторлар үшін инвестициялық қолдаудың толық жиынтығы құрылатынына және экономиканың басымдық салаларындағы жобаларды іске асыруға көмек көрсетілетініне тоқталды.
///
	 

	Отырыста өкілетті мемлекеттік органдардың «Халық тарих толқынында» бағдарламасын әзірлеу, сондай-ақ ведомствоаралық жұмыс тобының бірінші отырысында белгіленген міндеттерді іске асыру жөнінде қабылданып жатқан шаралар қаралды.

	Бағдарламаның басты мақсаты – озық әдіснама мен әдістеме негізінде Қазақстанның тарих ғылымының сапалық серпілісі, қазақ халқының ұлттық тарихы көкжиегін кеңейту, ұлттың жаңа тарихи дүниетанымдық көзқарасын қалыптастыру, сондай-ақ еліміздің қазіргі заман тарихының жиырма жылдығын зерделеу үшін жағдай жасау.

	Кездесу қорытындысы бойынша ұлттық тарихты жан-жақты зерттеу жөнінде ғылыми-зерттеушілік, оқу-әдістемелік және ақпараттық-талдамалық жұмыстарды түрлі бағыттар бойынша ұйымдастыру жөнінде нақты тапсырмалар берілді. 
///
	 

	

	Кездесу тақырыбы «Әлемдік экономикалық дағдарыс қарсаңындағы Еуропадағы экономикалық ахуал және Еуропалық Одақ үшін оның салдарлары» болды.

	Әңгімелесу барысында Еуразиялық одақ пен Кеден одағын дамытудың келешегін, Қазақстанның Еуропалық Одақпен ынтымақтастығын қамтитын  кең ауқымды мәселелер талқыланды. Кездесуге қатысушылар шағын және орта кәсіпкерлікті дамытуда, Қазақстанның энергетикалық әлеуетін ұтымды пайдалануда еуропалық елдердің озық тәжірибесін енгізу мүмкіндіктеріне назар аударды. Сонымен қатар, тараптар Қазақстан мен Еуропалық Одақ арасында индустриялық-инновациялық ынтымақтастықты жандандырудың келешегі мен нақты тетіктерін, сондай-ақ, Қазақстанның еуропалық және халықаралық құрылымдармен өзара ықпалдастықтың мәселелерін талқылады.

	Өз сөзінде Қазақстан Президенті кеңес мүшелерімен бүгінгі кездесудің биылғы төртінші жүздесу екенін атап өтті.

	- Қазір бізді Еуропалық одақтағы жағдай қызықтырып отыр. Сарапшылар Еуропалық одақтағы дезинтеграция және Баррозудың Еуропалық елдер федерациясын құру, қаржы жүйелерін біріктіру туралы ұсынысы жөнінде айтып жатыр. Бізді бұл процестердің Қазақстанға қалай әсер ететіні қызықтырады.  Біз қазір Еуропалық одақпен арадағы ынтымақтастық және әріптестік туралы жаңа келісіммен жұмыс жасап жатырмыз. Бүгін Австрия Президентімен, Канцлермен, сонымен қатар, Парламентте жақсы кездесулер өтті. Ертең бизнес-форум болады. Елдеріміз инвестицияларды өзара қорғау туралы келісімшартты ратификациялады, - деді Нұрсұлтан Назарбаев.

	Кеңес мүшелері Қазақстан Президентіне бұл кездесуге жасалған мүмкіндік үшін алғыстарын білдірді және соңғы жылдары Қазақстан Үкіметімен бірқатар маңызды мәселелер бойынша жұмыс жүргізіп келе жатқандарын атап өтті. Атап айтқанда, олар – Қазақстанның Дүниежүзілік сауда ұйымына (ДСҰ) кіруі, Қазақстан экономикасындағы жаңа үрдістер және халықаралық тақырыптар аясындағы кең ауқымды мәселелер.

	Қазақстан Республикасының Президенті жанындағы Халықаралық консультативтік кеңес (ХКК) 2010 жылы құрылды. Кеңестің құрылуына Қазақстанның 2010 жылы ЕҚЫҰ-ға төрағалығы негізгі себеп болды.

	ХКК-ның мақсаты – еуропалық елдер тәжірибесі негізінде ішкі және сыртқы саяси мәселелер бойынша Қазақстан Республикасы Үкіметіне практикалық ұсынымдар беру және қолдау көрсету, Қазақстанның халықаралық аренадағы беделін нығайту мен елдің мүдделерін ілгері жылжыту.

	ХХК құрамына Еуропадағы белгілі саяси қайраткерлер кіреді, олардың қатарында Австрияның бұрынғы Федералды Канцлері Альфред Гузенбауэр (ХКК төрағасы), Польшаның бұрынғы Президенті Александр Квасьневский, Еуропалық комиссияның бұрынғы Төрағасы және Италия Премьер-Министрі Романо Проди және т.б. бар.           

///Мемлекет басшысына Жамбыл облысының орталығындағы халықаралық әуежайдың еліміздегі жаңа, қазіргі заманға сай әуе айлақтардың бірі екені баяндалды.
Қазақстан Президентіне әуежайдың әлеуеті артып, жаңадан халықаралық және аймақтық бағыттар ашу жоспарланып жатқаны жайлы мәлімет берілді.
250-ге жуық қызметкер жұмыс істейтін әуежай, былтыр 63 мыңнан астам жолаушыға қызмет көрсеткен. 


///
	 

	Кездесу барысында екі мемлекеттің басшылары сауда-экономикалық, инвестициялық, мәдени-гуманитарлық салалардағы ынтымақтастықты нығайту мәселелерін талқылады.

	Тараптар жаңғыртылатын энергетика, туризм және электроника салаларында екіжақты іс-қимылды дамытуға зор әлеует бар екенін атап өтті.  

	Сондай-ақ Нұрсұлтан Назарбаев пен ІІ Альбер  халықаралық күн тәртібіндегі өзекті мәселелер жөнінде де пікір алмасты.

	Соныман қатар Монако Князі Тұңғыш Президент Кітапханасын аралап көрді, онда құрметті қонаққа «Әлемді өзгертетін идеялар» деп аталатын интерактивті білім орталығы және тақырыптық кітап коллекциялары таныстырылды. 




///Кездесуде Мемлекет басшысына жоғары оқу орнының қызметі және «Қазақстандықтардың әл-ауқатының өсуі: табыс пен тұрмыс сапасын арттыру» атты жолдауды іске асыру аясында атқарып жатқан жұмыстары жөнінде есеп берілді.
Қазақстан Президенті еліміздегі жоғары білім беру жүйесін қалыптастыру және дамыту үдерісіндегі Абай атындағы Қазақ ұлттық педагогикалық университетінің рөлін атап өтті.
– Бұл университет – Қазақстанның алғашқы жоғары оқу орындарының бірі. Еліміздегі жоғары білім беру жүйесінің негізі осы оқу ордасынан бастау алады деуге болады. Сіз және бүкіл оқытушы-профессорлар құрамы отандық білім беру ісіне алдағы уақытта да үлес қосатындарыңызға сенемін, – деді Елбасы.
Нұрсұлтан Назарбаев биылғы жолдауда оқыту және ағарту қызметі мен студент жастардың жағдайын жақсарту мәселелеріне баса мән берілгенін айтты.
– Педагогтер мәртебесін арттыру – маңызды міндеттердің бірі. Осы міндетті жүзеге асыру барысында университеттеріңіз алдыңғы шепте болуға тиіс. Бұл мәселені жан-жақты пысықтау қажет, – деді Мемлекет басшысы.
Сонымен қатар, Қазақстан Президенті университеттің қазіргі заманғы ғылыми-техникалық прогресс талаптарына сай болу керек екенін атап өтті.
–  Әлемнің алдыңғы қатарлы оқу орындарымен ынтымақтасып, байланыс орнатқан жөн. Тәжірибе алмасып, бірлесе жұмыс істеу қажет. Сондай-ақ, Абай атындағы Қазақ ұлттық педагогикалық университетінің мәртебесін арттыру жөніндегі жұмыстарды жалғастырудың маңызы зор. Сіз басқаратын университет педагогикалық білім беретін басты оқу орны болуға тиіс, – деді Мемлекет басшысы.
Кездесу барысында Қазақстан Президенті ҚазҰПУ ректорын  университеттің 90 жылдық мерейтойымен құттықтап, осы айтулы күнге орай барлық оқытушы-профессорлар құрамы мен студенттерге құттықтау сөзін жолдады.
Т.Балықбаев Нұрсұлтан Назарбаевқа биылғы жолдаудың ережелеріне сәйкес оқу орны алдына қойылған міндеттерді орындау барысы және университетті дамыту жоспарының жүзеге асырылуы жөнінде баяндады. Ректордың мәліметіне сәйкес, университет QS World University Rankings 2019 есебі бойынша үздік топ-500 жоғары оқу орындарының қатарына енген.

///Мемлекет басшысы Еуропалық Комиссияның сайланған Президенті Урсула фон дер Ляйенді туған күнімен құттықтап, жеделхат жолдады.
Жеделхатта Еуропалық Одақ Урсула фон дер Ляйеннің басшылығымен өзінің іргетасын нығайтып, халықтың әл-ауқатын арттырып, халықаралық аренадағы мерейін арттыру жолында биік белестерді бағындырып, игі мақсат-мұраттарға жете беруіне тілектестігін білдірген.
«Қазіргі таңда өңірдің тұрақты ілгерілеуі мен өркендеуі үшін Кеңейтілген серіктестік пен ынтымақтастық туралы келісім және ЕО-ның Орталық Азия бойынша жаңа стратегиясы неғұрлым берік байланыстардың жаңа дәуіріне жол ашуда. Алдағы жылдары Қазақстан мен Еуропалық Одақ арасында достық негізінде қалыптасқан жемісті қатынастардың одан әрі дами түсетініне кәміл сенемін», – деп жазды Қазақстан Президенті.
Қасым-Жомарт Тоқаев Еурокомиссияның сайланған Президентіне мол табыс пен сәттілік тіледі. 
///Астана мен Алматы қалаларының және облыс әкімдерінің қатысуымен өткен отырыс барысында ұлттық қауіпсіздікті және қоғамдық-саяси тұрақтылықты қамтамасыз етудің өзекті мәселелері талқыланды.
Қазақстан Президенті қатысушыларға арнаған сөзінде биыл еліміз бірқатар тарихи маңызды оқиғаны мерекелейтінін айтты.
– Биыл біз Қазақстан Тәуелсіздігінің 25 жылдығын атап өтеміз. Бұл оқиға аясындағы барлық мерекелік іс-шаралар тиісті қоғамдық-саяси тәртіпті қамтамасыз ете отырып, жоғары деңгейде өткізілуі керек. Бұл әсіресе біздің сыртқы және ішкі қауіпсіздігімізге әсер ететін әлемдегі сын-қатерлердің артуы кезінде айрықша өзекті болып отыр, – деді Елбасы.
Бұдан бөлек, өңірлер әкімдеріне Ұлт жоспарын, қабылдаған әлеуметтік міндеттемелерді тиімді орындау, жұмыспен қамту және халықтың мұң-мұқтажына уақытылы назар аудару, сондай-ақ жергілікті жерлерде идеологиялық жұмыстарды жақсарту жөнінде міндеттер қойылды.
Нұрсұлтан Назарбаев Қауіпсіздік Кеңесі отырысының қорытындысы бойынша бірқатар нақты тапсырма берді.

///Қасым-Жомарт Тоқаев былтыр жарылыс болған Арыс қаласындағы №44859 әскери бөліміне барып, оның бүгінгі жағдайымен танысты. Қорғаныс министрі Нұрлан Ермекбаев өткен жылғы жарылыстан кейін қоймадағы оқ-дәрілерді кәдеге жарату және оларды тасымалдау жұмыстары жайында баяндады. Сонымен қатар әскери бөлімнің техникалық аймағындағы оқ-дәрілердің қалдығын тазалау, жарылғыш заттарды залалсыздандыру, бұзылған ғимараттарды қайта қалпына келтіру туралы айтты. Бұдан бөлек Қазақстан Президентіне әскери құрал-жабдықтар мен арнайы техникалар таныстырылды.
Мемлекет басшысы бұл полигонның, аталған әскери бөлімнің ұлттық қауіпсіздікті қамтамасыз етуде маңызды рөл атқаратынын атап өтті.
– Қорғаныс министрі жаңа маған оқ-дәрілердің қауіпсіз қоймаларда сақталып жатқанын және адамдарға қауіп тудырмайтынын баяндады. Дегенмен біз ендігі жерде мұндай жарылыстың болуына ешқашан жол бермеуіміз керек. Бұл мәселе өте маңызды және менің тікелей бақылауымда болады, – деді Президент.
Қасым-Жомарт Тоқаев оқ-дәрілердің қауіпсіз сақталуын қамтамасыз ету мақсатында Үкіметке қазіргі заманға сай қоймалар салу үшін қажетті шаралар қабылдауды тапсырды. Олардың елді мекендерден алыс жерлерде салынуын, жарамсыз оқ-дәрілерді уақтылы жою қажеттігін де ескертті.
– Әскери-көлік авиациясын, радиациялық, химиялық және биологиялық қорғаныс күштері мен құралдарын, инженерлік әскерлерді, әскери медицинаны дамыту Қорғаныс министрлігі жұмысының басым бағыттарының бірі болуы тиіс, – деді Қасым-Жомарт Тоқаев.
Былтырғы жарылыстан кейін Арыс қаласы толықтай қайта жаңарды. Әскери қызметшілер 450 мыңнан астам оқ-дәрі мен жарылғыш затты залалсыздандырды. Қоймадағы оқ-дәрілерді көшіруге дайындықтың негізгі жұмыстары аяқталды.
 
 
 




/// 
Х.Рухани Нұрсұлтан Назарбаевты Қазақстан Президенті лауазымына қайта сайлануымен құттықтады.
«Халық жасаған таңдау біздің екіжақты ынтымақтастығымыз аясында жоспарланған бағдарламаларды жүзеге асыруда жемісті жұмыс істеуімізге жақсы мүмкіндік береді», – делінген жеделхатта.
Иран Президенті Елбасыға мықты денсаулық пен зор табыс, ал достас Қазақстан халқына  бақ-береке тіледі.
/// 
Көңіл айту жеделхатында Е.Примаковтың қайтыс болғаны туралы хабарды Мемлекет басшысының күйзеле қабылдағаны атап өтілген.
«Евгений Максимович мемлекеттік және саяси қайраткер, Ресей қоғамы мен халықаралық деңгейде зор беделге ие ғалым болатын. Ол өзінің бітімгерлік қызметімен көптеген елдерде шынайы құрметке бөленді», – делінген жеделхатта.
Нұрсұлтан Назарбаев Қазақстан халқының және жеке өзінің атынан Е.Примаковтың барша туыстары мен жақындарына көңіл айтты. 
///
	 

	

	Кездесу барысында елдегі металлургиялық саланың жай-күйі мен келешегі талқыланды.

	Л.Миттал Нұрсұлтан Назарбаевты компанияның ағымдағы қызметіндегі басымдықтары мен таяу кезеңге арналған инвестициялық жоспары туралы хабардар етті.

	Мемлекет басшысы кездесудің қорытындысы бойынша компанияның құрамына кіретін кәсіпорындарда еңбек шартын жетілдіру және әлеуметтік жауапкершілікті күшейту қажеттігіне назар аударды.

///
	

	Әңгімелесу барысында мемлекет басшылары екіжақты ынтымақтастықтың жай-күйі мен басымдықтарын талқылады.

	Нұрсұлтан Назарбаев өзара іс-қимылды дамыту үшін мүмкіндіктердің бар екенін айтты.

	М.Салл ынтымақтастықтың перспективалы бағыттары ретінде энергетика саласы мен спорттағы биік жетістіктерді атады.

///Мемлекет басшысы «TotalEnergies» концерні президентінің аға кеңесшісі Арно Брейякпен және «TotalEnergies» барлау және өндіру» компаниясының президенті Николя Терразбен кездесу өткізді.
Президент француз кәсіпкерлеріне ілтипат білдіре отырып, Николя Терразды «TotalEnergies» барлау және өндіру» компаниясының басшысы қызметіне жаңадан тағайындалуымен құттықтады.
Кездесу барысында «TotalEnergies» компаниясының қатысуымен жаңартылатын қуат көздері саласындағы жобаларды жүзеге асыру мәселелеріне назар аударылды. Қасым-Жомарт Тоқаев Қызылорда және Жамбыл облыстарындағы екі күн электр станциясы құрылыстарының аяқталып, пайдалануға берілгенін атап өтті.
Арно Брейяк Мемлекет басшысына қуаты 1 ГВт болатын жел энергетикасы кешенінің құрылысы туралы меморандумға қол қойылғаны туралы, сондай-ақ концернді Қазақстанда және әлемде одан әрі дамытудың перспективалары жөнінде айтты.
Сонымен қатар кездесуде Қашаған және Дұнға кен орындарындағы мұнай өндіру көлемін арттыру мәселесі көтерілді.
//////Қазақстан Президентіне елорданың сәулет және қала құрылысы саласында атқарылып жатқан жұмыстардың барысы мен алдағы жоспарлар жөнінде мәлімет берілді.
Мемлекет басшысы қаланың инфрақұрылымдық және әлеуметтік-мәдени нысандарын салу үдерісімен егжей-тегжейлі танысты.


/// 
Жеделхатта террорлық әрекет салдарынан Тунистің және шетелдің біраз азаматының қаза болғаны туралы суыт хабарды Мемлекет басшысының зор күйзеліспен қабылдағаны айтылған.
«Қазақстан барша әлемдегі қауіпсіздік пен бейбітшілікке елеулі қауіп төндіріп отырған халықаралық экстремизм мен терроризм әрекеттерін үзілді-кесілді айыптайды. Біз дүниежүзілік қауымдастықтың осы қатерлерге қарсы күрестегі күш-жігері мен қадамдарын толығымен қолдаймыз», – делінген жеделхатта.
Нұрсұлтан Назарбаев қаза тапқандардың туған-туыстары мен жақындарына, сондай-ақ барша Тунис Республикасы халқына Қазақстан халқының және жеке өзінің атынан шын ниетпен көңіл айтып, зардап шеккендердің тезірек сауығып кетуіне тілектестігін білдірді.
///Елбасы «Nur Otan» партиясы кандидатының Республикалық қоғамдық штабының мүшелерімен кездесіп, өңірлік штаб жетекшілерімен селекторлық кеңес өткізді.
Қазақстанның Тұңғыш Президенті сайлауалды штабтың жұмысын жіті қадағалап отырғанын айтты.
– Сайлауға 7 кандидат түсті. Бұл – елімізде саяси бәсекенің бар екенін айғақтайды. Кандидаттар түрлі қоғамдық топтар мен бірлестіктердің мүддесін білдіреді. Әр кандидат елімізді және қоғамды дамытуға арналған өз бағдарламасын ұсынды, – деді Нұрсұлтан Назарбаев.
Елбасы барлық кандидаттарға сайлауалды үгіт насихат және тұрғындармен жұмыс жүргізу үшін бірдей мүмкіндіктер берілгенін атап өтті. Қазақстанның Тұңғыш Президенті Штабтың жастар қанатының жұмысына тоқталды. 
– Мен тәуелсіздіктің алғашқы күндерінен бастап жастарды тәрбиелеу және оқыту мәселесіне ерекше мән бердім. Бұл жұмысты жалғастыра беру қажет. Болашағымыз білімді азаматтардың қолында. Білікті кадрлар дайындай алған мемлекеттердің ғана келешегі жарқын болады. Штабқа танымал тұлғалардың – жастар өкілдерінің енгеніне қуаныштымын. Олардың сайлау науқанына қатысуы өте маңызды.  Жастар Қазақстан халқының елеулі бөлігін – 4 миллионнан астам адамды құрайды. Солардың бәрі Тәуелсіздік жылдары өсіп-жетілді. Жастарымызға зор үміт артамын, – деді Нұрсұлтан Назарбаев.
Республикалық және өңірлік штабтардың жұмысы туралы ақпаратты тыңдаған соң, «Nur Otan» партиясының Төрағасы сайлауалды бағдарламаны түсіндіру үшін атқарылып жатқан жұмыстардың қарқынын бәсеңдетпеуді тапсырды.     
Елбасы ұлтаралық келісімді нығайту, мемлекеттің стратегиялық даму бағытын дәйекті жүзеге асыру қажеттігіне назар аударды.
Қазақстанның Тұңғыш Президенті инфрақұрылымды дамыту, өңірлерде тұрғын үй салу, халықтың аз қамтылған топтарын қолдау, жаңа жұмыс орындарын ашу жөніндегі мемлекеттік бағдарламаларды жүзеге асыру мәселелеріне де тоқталды.
– Қазақстанда жұмыссыздық емес, кәсіптің тапшылығы бар. Сол себептен, бірінші жұмысшы мамандықтарына тегін оқытатын бағдарлама әзірленген болатын. Біз жастар үшін барлық жағдай мен мүмкіндік жасадық, – деді Нұрсұлтан Назарбаев.
Елбасы, сондай-ақ, халықпен тиімді кері байланыс орнатуға бағытталған «Бірге» атты жалпыұлттық акцияны іске асыру барысын жоғары бағалады.  
– Партия барлық тапсырмалардың орындалуын бақылауға алуды қамтамасыз етуі қажет. Партия жауапкершілікті сезінуге тиіс. Партияның ХVIII съезде қабылдаған 2030 жылға дейінгі бағдарламасын орындау керек. Партия елімізді жаңғыртудың флагманына айналуға тиіс, – деді Нұрсұлтан Назарбаев.
Соңында Елбасы ел ішіндегі саяси үдерістердің ерекше маңыздылығын атап өтіп, барлық қазақстандықтарды алдағы сайлауға белсенді түрде қатысуға шақырды. 
– Штабтың барлық мүшелері ауқымды әрі маңызды жұмыс атқаруда. Біз жетістікке жететін мықты команда құрдық. Мен еліміздің игілігі үшін қызмет ете беремін. Мемлекетімізде қос билікке жол берілмейтінін атап өткім келеді. Бәріміз халық сайлаған Президентке қолдау көрсетіп, жұмыс істейміз, – деп түйіндеді Қазақстанның Тұңғыш Президенті.
 
Қазақстан Республикасының Тұңғыш Президенті – Елбасының Баспасөз қызметі



/// 
Сапар барысында Г.Әбдіқалықова Әйелдер істері және отбасылық-демографиялық саясат жөніндегі ұлттық комиссия Қазақстандағы БҰҰ Даму бағдарламасымен бірлесіп ұйымдастырған «100 нақты қадам – Халықтық реформалар жоспары» атты ғылыми-практикалық конференцияға қатысты.
Конференция жұмысына сондай-ақ Алматы қаласының әкімі Б.Байбек, Парламент депутаттары, мемлекеттік органдардың, халықаралық және үкіметтік емес ұйымдардың өкілдері, сарапшылар қатысты.
Мемлекеттік хатшы өз сөзінде Ұлт жоспары Мемлекет басшысының елімізді жүйелі жаңғыртуға бағытталған 100 нақты тапсырмасы екенін атап көрсетті. Г.Әбдіқалықова Бес институционалдық реформаның іс-шараларын сапалы іске асыру Қазақстанға әлемнің ең озық 30 елі қатарына қосылуға мүмкіндік туғызатынын айтты. Бұл орайда, заң үстемдігі, адами капиталды дамыту, экономикалық жоғары технологиялық әлеуетті арттыру, қазақстандық біртектілік пен бірлікті дамыту, «Мәңгілік Ел» жалпыұлттық патриоттық идеясын ілгерілету мәселелері ерекше мәнге ие болмақ. Мемлекеттік хатшы Ұлт жоспарының әрбір бағытын іске асыруға Қазақстан әйелдерінің белсене атсалысуы  маңызды екеніне назар аударды.
Қазақстан халқы Ассамблеясының жылына арналған іс-шаралар аясында Г.Әбдіқалықова Орталық мемлекеттік музейде, Ә. Қастеев атындағы Мемлекеттік өнер музейінде болып, музейлердің жай-күйімен, көрмелермен және заманауи экспозициялармен танысты және еңбек ұжымдарымен кездесті.
Мемлекеттік хатшы Алматы қаласына жұмыс сапарының соңында көрнекті қоғам және мемлекет қайраткері, ағартушы, ғалым-лингвист, ақын-аудармашы, түркітанушы Ахмет Байтұрсыновтың музей-үйінде болды.
Г.Әбдіқалықова жұмыс сапарының қорытындысы бойынша мемлекеттік органдарға бірқатар нақты тапсырма берді.
 
///Қасым-Жомарт Тоқаев Ұлттық қоғамдық сенім жөніндегі кеңес мүшелері Ораз Жандосов пен Бағдат Мусинді қабылдап, елдің экономикалық дамуына қатысты өзекті мәселелер талқылады. Сондай-ақ инвестициялық жобалардың және Қазақстанды цифрландыру жұмыстарының жүзеге асырылуы туралы пікір алмасты.
Сонымен қатар Мемлекет басшысы белгілі әнші Тамара Асарды қабылдап, еліміздегі мәдениеттің қазіргі жағдайын талқылады. Президент Тамара Асарға шығармашылық табыстар тіледі.




///Мемлекет басшысы ресейлік телеарна тілшісімен әңгімелесу кезінде Еуразиялық экономикалық одақ аясында Қазақстан мен Ресей арасындағы ынтымақтастықты дамытудың негізгі аспектілері жөнінде айтты.
Сонымен қатар, Нұрсұлтан Назарбаев «Бір белдеу, бір жол» бағдарламасының іске асырылу нәтижелеріне және перспективаларына тоқталып, Қазақстанның сыртқы саяси қызметінің негізгі мәселелеріне қатысты сауалдарға жауап берді.
Мемлекет басшысы Қазақстан халқына арналған «Президенттің бес әлеуметтік бастамасы» атты үндеуінің мәнін түсіндіріп, оны сапалы түрде орындаудың маңызды екенін айтты.
– Бес әлеуметтік бастаманы іске асыру барысында мұғалімдердің жалақылары да өсетін болады. Қазір біз мектептерде білім берудің жаңа мазмұнына көштік, бұл мұғалімдердің жалақысын 30 пайызға арттыруға мүмкіндік береді. Сондай-ақ, орта білім беру жүйесінде біліктілік санаттары көзделген. Санаты көтерілген мұғалімдердің жалақысы қосымша 50 пайызға көбейетін болады, – деді Қазақстан Президенті.

///Қазақстан Президенті орталықтың жұмысымен, өңірдегі жастар саясатының негізгі бағыттарымен және басты мемлекеттік бағдарламалардың іске асырылу барысымен танысты.
Орталық жастар өмірінің кең ауқымды мәселелерін қамтиды, соның ішінде тұрмысы нашар және көп балалы отбасылар балаларына көмек көрсетеді.
Бұдан бөлек, Мемлекет басшысы көп функционалды залды аралап көріп, онда Талдықорған мен Нұркент қалалары дамуының бас жоспарларымен, сондай-ақ Жаркент-Қорғас агломерациясының қала құрылысы тұрғысынан дамуының кешенді жобасымен танысты.


///
	 

	Мемлекеттік хатшы түрлі мекемелер мен мемлекеттік органдар қызметкерлерінің тәуелсіз Қазақстанның қалыптасуы мен дамуына қосқан қомақты үлесін атап өтті.

	«Елбасы өзінің «Қазақстанның әлеуметтік жаңғыртылуы: Жалпыға Ортақ Еңбек Қоғамына қарай 20 қадам» стратегиялық мақаласында адам еңбегі лайықты бағалануға тиіс екенін атап өтті. Сондықтан ведомстволық наградалар әрбір қазақстандық үшін мәнді, байыпты стимул болуы керек. Жоғары патриоттық сезімді, Отанға қызмет ету парызын қалыптастыруда адамдарды дер кезінде еңбегі мен ерлігі үшін лайықты моральдық және материалдық марапаттау өте маңызды. Жұртшылықтығ ерекше ықыласы адамның өз күші мен мүмкіндігіне деген сенімін күшейтеді. Ал бұл өз кезегінде таңдап алған істе жоғары мақсаттарға және биік нәтижелерге жетуде оң ықпалын тигізеді» деді М.Құл-Мұхаммед.

	Мемлекеттік хатшы дүние жүзінде болып жатқан жаһандық өзгерістер, сондай-ақ тәуелсіз Қазақстанның ішкі даму логикасы уақыттың жаңа талаптарына ұлттық құқықтың сәйкесуін талап ететінін атап өтті. Норматүзушілік және құқық қолдану практикасын одан әрі жетілдіру қажеттілігі осыған байланысты туындап отыр.

	Отырыс барысында Мемлекеттік қызмет істері агенттігінің төрағасы Ә. Байменов мемлекеттік органдардан келген ұсыныстар туралы ақпарат берді.

	Отырысты қорытындылай келе, М. Құл-Мұхаммед қолданыстағы наградалар атауларындағы әртүрліліктерге, дәлсіздіктерге жол бермеу, олардың сыртқы безендірілуіне ерекше көңіл бөлу қажеттілігін атап көрсетті. Наградалар еңбексүйгіштік пен ерліктің дәрежесін, ел экономикасын, мәдениетін, ғылымы мен өнерін дамытуға қосқан жеке үлесті толықтай көрсетуге тиіс.

	Отырыс қорытындысы бойынша тиісті құрылымдарға ұсынымдар мен нақты тапсырмалар берілді.
///Қасым-Жомарт Тоқаев Тери Хакаланы Еуропалық Одақтың Орталық Азия бойынша арнаулы өкілі лауазымына тағайындалуымен құттықтап, қызметіне табыс тіледі.
Тери Хакала Қасым-Жомарт Тоқаевқа Еуропалық  Кеңестің Президенті Шарль Мишелдің сәлемін жеткізді. Онда Кеңес басшысының Қазақстан Президентін осы жылдың соңына дейін Брюссельге шақыратыны айтылған.
Мемлекет басшысы Қазақстанның Еуропалық Одақпен өзара стратегиялық іс-қимылына оң баға берді. 2020 жылдың наурыз айында күшіне енген Кеңейтілген әріптестік және ынтымақтастық жөніндегі келісім осы қатынастарға тың серпін берді.

– Біз Еуропалық Одақпен қарқынды сауда-экономикалық және инвестициялық байланыстарды жоғары бағалаймыз. Қазақстан – Еуропалық Одақтың Орталық Азиядағы басты сауда серіктесі. 2020 жылдың қорытындысы бойынша екіжақты сауда айналымы 24 миллиард долларға жуықтады, –  деді Қазақстан Президенті.
Мемлекет басшысы мен Еуропалық Одақтың арнаулы өкілі дағдарыстан кейінгі кезеңде өзара іс-қимылдың бағыттары ішінде жаңартылатын энергетика, жоғары технологиялар, инфрақұрылым мен денсаулық сақтау салаларына ерекше басымдық берілетінін атап өтті.
Халықаралық күн тәртібін талқылау барысында Ауғанстандағы жағдайға ерекше мән берілді.
Қасым-Жомарт Тоқаев Ауғанстанда күрт өзгерген әскери-саяси жағдайға байланысты туындап отырған сын-қатерлерге алаңдаушылық білдірді. Президенттің айтуынша, бұл жағдайдың бар ауыртпалығы қақтығыс аймағына жақын орналасқан Орталық Азия мемлекеттеріне сезіліп отыр.
Тараптар Ауғанстанның барлық аумағында жуық арада жағдайдың тұрақталып, қоғамдық тәртіптің орнығуына, адам құқықтары мен еркіндігінің сақталуына және Кабулдың халықаралық әуежайынан адамдарды кедергісіз көшіруге қатысты пікірлерін білдірді.
Қазақстан Президенті мен Арнаулы өкіл Орталық Азия елдері мен Еуропалық Одақ арасындағы қарым-қатынаста аталған мәселенің маңызын ескере отырып, байланыстарды қолдауға дайын екендерін нақтылады.

Тери Хакала Қазақстанның төрағалығымен Женевада өтетін Дүниежүзілік сауда ұйымы министрлерінің конференциясын қолдайтынын айтты.
Әңгімелесу барысында Тараптар Орталық Азия мемлекеттерінің өзара іс-қимылдары мен келешегі, оның ішінде Түрікменстанда өткен Мемлекет басшыларының үшінші консультативтік кездесуінің қорытындысы бойынша пікір алмасты.
///Мемлекет басшысы Қасым-Жомарт Тоқаев Денсаулық сақтау министрі Алексей Цоймен телефон арқылы сөйлесіп, еліміздегі коронавирус індетіне қарсы қабылданып жатқан шаралар жөнінде есебін тыңдады. 
Министрдің айтуынша, елордада індетті жұқтырушылар саябырлап, эпидемиологиялық жағдай тұрақталып келеді. Дегенмен, соңғы аптада Қазақстанда ауру жұқтырғандардың саны 10 пайызға артқан.
Қасым-Жомарт Тоқаевқа 1 тамыздан бастап елімізде індеттің таралу индексі 1,11-ден 1,01-ге дейін азайып, 9 пайызды құрағаны жөнінде ақпарат берілді. Алексей Цой Нұр-Сұлтан қаласында коронавирустың таралу индексі 1 бірліктен төмендегенін, Алматыда 19 пайызға азайғанын жеткізді.
Бүгінгі таңда аймақтардағы 328 медицина нысанында 55 658 науқас емделіп жатыр. Республика бойынша ауруханалардағы төсек-орындардың – 54 пайызында, жансақтау бөлімдерінің 45 пайызында науқастар ем қабылдауда.
Алексей Цойдың айтуынша, қазіргі таңда 5,9 миллион адамға коронавирусқа қарсы вакцинаның бірінші компоненті салынып, екпе алатын тұрғындардың 59 пайызын құраған. 4,5 миллион адамға екпенің екінші компоненті салынып, екпе салынатын тұрғындардың 45,2 пайызы қамтылған.
///
	

	Қазақстан Президенті жаңа театр ғимаратының құрылысы мен орналасқан аумағын абаттандыру барысымен танысып шықты.

	Мемлекет басшысы бұл жобаны іске асыруға озық техникалық жабдықтарды орнату және пайдалану саласында тәжірибесі мен білімі бар жоғары білікті қазақстандық мамандарды тарту және үйрету қажеттігін атап өтті.   

	Өзінің бірегей техникалық сипаты мен атқарымдылығына орай театр елорданың мәдени өмірін одан әрі дамытуға ықпал етеді.

	Театрда 1250 адамға арналған көрермен залы, авансахна мен оркестрлік арнайы орын, партер мен түрлі ярусты дөңгелек балкон, сондай-ақ 250 орындық камералық музыкаға арналған шағын зал бар. Жас бишілерді оқыту үшін балет студиясы құрылатын болады. Опера және балет театрының жобалық шешімі халықаралық стандарттарға сәйкестендірілген және осындай деңгейдегі әлемдік құрылыс тәжірибесі ескерілген.

	Сонымен қатар, жоба аясында жерүсті автотұрағы мен жерасты паркингі салынатын болады. Құрылыстың жалпы аумағы - 64 мың шаршы метр.
/// 
Х.Рухани Нұрсұлтан Назарбаевты Қазақстан Президенті лауазымына қайта сайлануымен құттықтады.
«Халық жасаған таңдау біздің екіжақты ынтымақтастығымыз аясында жоспарланған бағдарламаларды жүзеге асыруда жемісті жұмыс істеуімізге жақсы мүмкіндік береді», – делінген жеделхатта.
Иран Президенті Елбасыға мықты денсаулық пен зор табыс, ал достас Қазақстан халқына  бақ-береке тіледі.
///Қазақстан Президентіне министрлік жұмысының қорытындылары, сондай-ақ, оның қызметін одан әрі дамыту туралы ақпарат берілді.
Кездесуде ақпараттық саясат және азаматтық қоғам мәселелеріне ерекше назар аударылды. Атап айтқанда Аида Балаева отандық Бұқаралық ақпарат құралдарын дамыту, олардың бәсекеге қабілеттілігін арттыру, сонымен қатар, үкіметтік емес ұйымдардың әлеуметтік бастамаларын қолдау және «Рухани жаңғыру» бағдарламасын іске асыру жайында баяндады.
Кездесу қорытындысы бойынша Президент министрлік алдына бірқатар нақты міндеттер қойды.

///Қасым-Жомарт Тоқаевқа Халықаралық Түркі академиясының атқарып жатқан жұмыстары мен алдағы жоспары туралы баяндалды. Ахмет Байтұрсынұлының 150 жылдық, Мұхтар Әуезовтің 125 жылдық мерейтойлары аясында халықаралық ұйымдармен бірлесіп, жоғары деңгейде өткізілетін іс-шаралар жайлы мәлімет берілді.
Сонымен қатар Президентке Халықаралық Түркі академиясы шығарған «Түркі әлемі атласы» мен бес мың жылдық антропологиялық тарихымызды баяндайтын кітаптар таныстырылды.
Қасым-Жомарт Тоқаев Халықаралық Түркі академиясының бастамаларына жоғары баға беріп, осы бағыттағы жұмыстарды жалғастыруды тапсырды.
///Нұрсұлтан Назарбаев кездесу барысында бүгінде өңір дамуында ерекше көңіл бөлуді қажет етіп отырған бірқатар өзекті бағыттарды атап көрсетті. Мәселен, халықты жұмыспен қамтамасыз ету, өнеркәсіптік нысандарды дамыту және ірі инвестициялық жобаларды жүзеге асыру мәселелері талқыланды.
Н.Әбдібеков Мемлекет басшысына өңірді дамытудың негізгі әлеуметтік-экономикалық көрсеткіштері, өзекті мемлекеттік бағдарламаларды жүзеге асыру барысы, сондай-ақ алдағы кезеңдегі жоспарлары жөнінде мәлімдеді.
Мемлекет басшысы кездесу қорытындысы бойынша бірқатар нақты тапсырма берді.

/// 
Кездесуде компанияның Қазақстандағы қызметінің қазіргі мәселелері қарастырылды және оның елдегі мұнай-газ саласын бұдан әрі дамытуға қатысуының негізгі бағыттары талқыланды.
Тараптар сондай-ақ Қашаған кенішін игеру аясында тиянақты әрі үйлесімді жұмысты қамтамасыз етудің қажеттілігін атап өтті.

///
	 

	Қалашықты ашу барысында Мемлекет басшысы Ұлттық ұланның жедел бригадасының жеке құрамына айбын мен даңқтың символы – Жауынгерлік туды тапсырды.

	Елбасы офицерлер мен әскери қызметшілер үшін бүгін ерекше күн екенін, өйткені елордада ТМД-да баламасы жоқ әскери қалашық салынғанын айтты.

	- Мұнда әскери қызметшілердің отбасымен тұруына, қызмет атқаруына, әскери дайындығын шыңдауға барлық жағдай жасалған. Осының бәрі мемлекеттің қамқорлығын көрсетеді. Сіздердің міндеттеріңіз – елдегі татулық пен тыныштықты сақтау, Қазақстан азаматтары құқықтарының қорғалуын қамтамасыз ету, қылмыспен күрес жүргізу. Республиканың Қарулы Күштерінің бір бөлігі болғандықтан, сіздер сондай-ақ тәуелсіз елді қорғауға, шекарасының бүтіндігін қамтамасыз етуге дайын болуға тиіссіздер. Мемлекеттің қамқорлығына сіздер лайықты ерен еңбекпен және жоғары машықпен жауап беретіндеріңізге сенімдімін, – деді Нұрсұлтан Назарбаев.

	Қазақстан Президенті әскери қызметшілер мен офицерлерді әскери қалашықтың ашылуымен тағы да құттықтап, оларға табыс пен мықты денсаулық тіледі.

	Сонымен қатар, әскери қалашықты аралап көру барысында Мемлекет басшысына айрықша айырым белгісі – «бедерлі берет» және «Бүркіт» арнайы мақсаттағы жасағының төсбелгісі тапсырылды.

	 

	***

	Жаңа әскери қалашықта жалпы алаңы 64 мың шаршы метр болатын  53 ғимарат пен құрылыс бір мезгілде пайдалануға берілді.

	Әскери қалашықтың инфрақұрылымы жеке құрамның жауынгерлік шеберлігін жетілдіруге, жедел бригаданың жауынгерлік дайындығын шыңдауға, Астана қаласындағы қоғамдық қауіпсіздік пен құқық тәртібін сақтау жөніндегі күнделікті тапсырманы сапалы орындауға мүмкіндік береді.

	Қалашықтың аумағында штаб пен үш казарма ғимаратынан бөлек, автокөлік паркі, түрлі залдары мен мултимедиялық атыс тирі бар спорт кешені, стадион, спорт және оқу қалашықтары, мәдени-сауық орталығы, заманауи медициналық жабдықтармен жабдықталған лазарет бар.  

	Офицерлер мен келісімшарт бойынша жұмыс істейтін отбасылы әскери қызметшілер үшін 104 пәтерлі тұрғын үй салынған. 





///Мемлекет басшысы Қазақстан мен Ресей үкіметтері басшыларының өткізген келіссөздерінің қорытындысын жоғары бағалады.
– Кеше Сіздер өте мазмұнды, табысты келіссөздер жүргіздіңіздер. Екі мемлекеттің сауда-экономика саласындағы өзара іс-қимылдың қарқынды дамығанын атап өткім келеді. Ынтымақтастықты одан әрі қарқынды дамытуға мүмкіндік беретін маңызды келісімдерге қол қоюға дайындық жүріп жатыр. Пандемияға байланысты туындап отырған барлық қиындықтарға қарамастан, екі ел арасындағы сауда өткен 5 айдың ішінде 26 пайызға артты, – деді Қасым-Жомарт Тоқаев.

Қазақстан Президенті болашақта экономикалық байланыстарды арттырудың әлеуеті зор екеніне назар аударды.
– Біздің жоспарымыз нақты жобаларды жүзеге асыру арқылы ынтымақтастығымызды нығайта түсу. Қазіргі уақытта екі ел үкіметтері машина жасау, ауыл шаруашылығы және басқа да аса маңызды салаларда ірі жобаларды жүзеге асыруға күш жұмылдыруда. Бұл бағыттағы жұмыстарды жалғастыра беруіміз керек. Сіздің осы жұмысқа деген құлшынысыңызды құптаймын және табысты болатынына сенімдімін, – деді Мемлекет басшысы.

Ресей Премьер-Министрі Михаил Мишустин Қасым-Жомарт Тоқаевқа қонақжайлығы үшін алғыс білдіріп, Президент Владимир Путиннің сәлемін жеткізді.
– Біз бауырлас Қазақстанмен арадағы достық, әріптестік және одақтастық қатынастарымызды жоғары бағалаймыз. Үкіметтеріміз арасындағы байланыстардың мазмұны терең. Бірлесіп жұмыс жасауға зор мүмкіндіктер бар. Сауда-экономикалық ынтымақтастығымыз жақсы дамып келеді. Осы жылдың бірінші жартыжылдығында өзара тауар айналымы үш есеге артты. Жылдың соңына дейін сауда айналымынан өте жоғары көрсеткіштер күтеміз және оған барлық мүмкіндіктер бар. Инвестициялық бағытта да өзара табысты жұмыс істеп жатырмыз. Ресей бизнесі Қазақстанның 32 ірі жобасына қатысуда. Қазақстандық әріптестеріміз де Ресейдің жобаларына белсенді атсалысып жатыр, – деді Михаил Мишустин.

Әңгімелесу барысында Қазақстан мен Ресейдің пандемияға қарсы күрес және бірлесіп вакцина шығару сияқты өзара іс-қимылдағы басым бағыттар туралы сөз болды.

Тараптар аймақтар арасындағы байланыстардың оң қарқыны туралы да пікір алмасты. Бұл қатынастарға осы күзде Көкшетау қаласында мемлекет басшыларының қатысуымен өтетін кезекті Аймақаралық ынтымақтастық форумы тың серпін береді.
/// 
Мемлекеттер басшылары сауда-экономикалық, инвестициялық, транзиттік-көліктік ынтымақтастықтың басымдығы бар салаларын қарастырды.
Қазақстан мен Ресей Президенттері, сондай-ақ, халықаралық және өңірлік күн тәртібіндегі өзекті мәселелерге тоқталды.
Нұрсұлтан Назарбаев өзара іс-қимылдың қазіргі аухалы мен екіжақты қарым-қатынастардың одан әрі даму жайын талқылау үшін бұл кездесудің маңыздылығын атап өтті.
– Алда алуан түрлі оқиғалар тұр, соның ең бастысы – Ұлы Отан соғысындағы Жеңістің 70 жылдығы. Сонымен қатар, біздің еліміз ТМД-ға төрағалық етеді, соған байланысты Астанада Достастық мемлекеттері басшыларының кездесуі өтетін болады. Бұдан бөлек, Қазақстан мен Ресейдің өңіраралық ынтымақтастығы форумын өткізу жоспарланған. Жалпы, екіжақты іс-қимылдың көптеген мәселелері тиісінше шешілуде, – деді Мемлекет басшысы.
Қазақстан Президенті үш мемлекет басшысының кездесуі өңірде және әлемде болып жатқан оқиғалар жөнінде пікір алмасуға, сондай-ақ жаһандық экономикадағы дағдарыс көріністеріне қарсы тұру шараларын пысықтауға мүмкіндік беретінін айтты.
Владимир Путин үшжақты кездесу өткізу туралы бастамасы үшін Нұрсұлтан Назарбаевқа алғыс айтты.
– Біз үшін жақын серіктес және одақтастың бірі болып саналатын Қазақстанға әрдайым зор ықыласпен келемін. Әлемдік экономикадағы ахуал оңай болып тұрған жоқ. Қазақстанда және бүкіл посткеңестік кеңістікте, соның ішінде Сіздің тікелей қатысуыңызбен құрылып жатқан экономика мен әлеуметтік сала жұмысының негіздері қиындықтарды еңсеруге септігін тигізеді деп сенемін. Әрине, біз мұны бұдан бұрынғы жылдардағыдай  бірлесіп атқарсақ, бүгінгі қалыптасқан қиын жағдайдан оңай шыға аламыз, – деді Ресей Президенті.

///Қасым-Жомарт Тоқаевқа «Астана» халықаралық қаржы орталығының (АХҚО) былтырғы атқарған жұмыстарының қорытындысы, сондай-ақ шетелдік юрисдикциядан Қазақстан Республикасына капиталды қайтару және компанияларды елімізге қайта тіркеу жөніндегі тапсырмалардың орындалуы туралы есеп берілді.
Президент аталған үдерістердің аса маңызды екеніне назар аударып, олардың жүзеге асырылуы Қазақстанға ірі активтердің қайтарылуын қамтамасыз етіп қана қоймай, сонымен қатар Қаржы орталығының аймақтық деңгейдегі бәсекеге қабілеттілігін көрсететінін атап өтті.
Қайрат Келімбетовтің айтуынша, қазіргі кезде АХҚО-да әлемнің 63 елінен 1236 компания тіркелген. Осы Орталық арқылы тартылған инвестициялардың жалпы көлемі 6,2 миллиард долларды құрайды. АХҚО-ның Astana International Exchange (AIX) биржасы арқылы 321 миллион долларға жуық акционерлік капитал мен 1,65 миллиард долларды құрайтын борышкерлік капитал тартылған. 18 қазақстандық және 11 халықаралық брокер АХҚО биржасының сауда жөніндегі мүшесі саналады.
Мемлекет басшысына АХҚО-ның қаржы қызметтерін реттеу комитетінен лицензия алған компаниялардың саны былтыр екі есе өсіп, 46-ға жеткені туралы мәлімет берілді. Өткен жылы AFSA ислам банкіне және ислам қаржыландыру компаниясына алғаш рет лицензия берді. Бұдан бөлек АХҚО соты және Халықаралық арбитраж орталығы бірлесе отырып, 1000-нан астам даулы істерді қараған.
///Мемлекет басшысы Нұрсұлтан Назарбаев XII қысқы Паралимпиада ойындарында алтын медаль иеленген шаңғышы Александр Колядинді құттықтады.
«Бұл жарқын жеңіс Қазақстанның миллиондаған жанкүйеріне қуаныш сыйлап, еліміз үшін мақтаныш сезімін ұялатады. Сенің жетістігің Қазақстан спортының тарихына еніп, өскелең ұрпаққа лайықты үлгі болары сөзсіз», – делінген жеделхатта.
Қазақстан Президенті спортшыға зор денсаулық пен амандық тілеп, спортта жаңа жетістіктерге жетуіне тілектестік білдірді.
///
	 

	Нұрсұлтан Назарбаев Жоғары Еуразиялық экономикалық кеңес отырысына қатысу үшін Мәскеуге келді. Сапар барысында Ресей Федерациясының Президенті Владимир Путинмен кездесу жоспарланған.

	Отырыста интеграциялық құрылымдар – Кеден одағы мен Бірыңғай экономикалық кеңістік аясындағы өзара ықпалдастықтың негізгі аспектілері, сондай-ақ Еуразиялық экономикалық одақты қалыптастыруға қатысты мәселелер талқыланатын болады. 
///Қасым-Жомарт Тоқаев Ресей Президенті Владимир Путиннің шақыртуымен жыл сайын өтетін «Валдай» халықаралық пікірталас клубының XVI пленарлық сессиясына қатысты. Әлемнің ондаған елінен келген беделді саясаткерлер мен белгілі сарапшылардың, қоғам қайраткерлерінің басын қосқан биылғы форум ғаламдық геосаясаттағы Шығыстың рөлі тақырыбына арналды.
Мемлекет басшысы шараға қатысушылардың алдында сөйлеген сөзінде Қазақстан тарихи және географиялық орналасу жағынан Шығыспен де, Батыспен де  байланыс орнатқанын атап өтті.
– Біз исламдық, конфуциандық және шығысхристиандық өркениеттердің тоғысында орналасқанбыз. Ұлы Жібек жолы, Алтын Орда, еуразиялық өмір салты қазақтардың мәдени кодының негізгі бөлшегін құрайды,– деді Қасым-Жомарт Тоқаев.
Президенттің айтуынша, «Азия ғасыры» дегеніміз, бұл – халықтың өсу қарқыны, жалпы ішкі өнім, сауда, өнеркәсіп және жоғары технологиялық өндіріс.
– 2018 жылы әлемнің ең табысты 500 ірі компаниясының 210-ы азиялық болған. Азия компаниялары цифрлық технологиялар саласында әлемдегі көшбасшылардың бірі саналады. Бұл құрлықтағы елдер ғаламдық жалпы ішкі өнімнің 50 пайызын қамтамасыз етіп, халықаралық сауда мен инвестицияларды ынталандыруда,– деді Мемлекет басшысы.
Баяндама барысында ғаламдық және аймақтық дамудың оң тенденцияларымен қатар, сын-қатерлері де айтылды. Қасым-Жомарт Тоқаев Корей түбегі, Оңтүстік Қытай теңізі, Кашмир, Ауғанстан, Йемен, Сирия, Палестина-Израиль қақтығыс аймағы, Иран мәселесі секілді көптеген аймақтағы қақтығыс ошақтары геосаясаттағы «баяу жарылатын минаға» айналғанын айтты.  
Қазақстан Президенті аймақтағы негізгі елдердің арасындағы бір-біріне деген сенім тапшылығы, «қырғи-қабақ соғыс» элементтерінің қайта бас көтеруі, қақтығыстар, санкциялар мен сенімсіздіктерге жетелейтінін атады.
– Азиядағы қауіпсіздікті бөлшектеуге қатысты тиімді формулалар іздеу қажет. Бүгінде әртүрлі екіжақты альянстар, аймақтық және субаймақтық институттар «саясат көрпесін» өздеріне тартуда. Қытай халқы айтпақшы, Азияда «бір көрпенің астында жатып, әртүрлі түс көреді»,– деді Мемлекет басшысы.
Қасым-Жомарт Тоқаев Қазақстан 2020-2022 жылдары Азиядағы өзара ықпалдастық және сенім шаралары жөніндегі кеңеске төрағалық ету барысында өзге де көпжақты институттармен байланысты күшейтуді жоспарлап отырғанын мәлім етті.
Қазақстан басшысының айтуынша, климаттың өзгеруі де күн тәртібіндегі өзекті мәселе болып қала бермек.
– Ғаламдық жылыну мұздақтардың еруін, шөлейттер мен топырақтың құнарсыздануын жылдамдатып жібереді. Осыған байланысты Азиядағы қақтығыстар таза ауыз су көздерін бақылауға қарай ойысуы мүмкін. Ал бұл – Орталық Азия аймағындағы тұрақсыздық тудыруы ықтимал мәселенің бірі екені белгілі,– деп мәлімдеді Президент.
Мемлекет басшысы қақтығыстардың алдын алу мақсатында өзге мемлекеттермен және халықаралық ұйымдармен жүйелі және бірлескен жұмыс жүргізуді дұрыс деп санайтынын айтты.
Сонымен қатар, Қазақстан ЕАЭО аясында конструктивті жұмысты жалғастыра бермек.
– Конъюнктураның нашарлауына байланысты туындаған қиындықтарға қарамастан, біздің ұжымдық бірлестігіміз беделді экономикалық ұйымға айналып келеді. Бұған ұйымның сауда әріптестік желісінің Сингапурдан Сербияға дейінгі кеңістікті қамтуы айқын дәлел,– деді Қасым-Жомарт Тоқаев.
Еліміздің бітімгершілік мәселесіндегі ұстанымын айта келе, Президент Қазақстанның аймақтық қақтығыстарды реттеуде әділ арағайындықты жақтайтынын айтты. Мемлекет басшысы Таяу Шығыс үшін, оның ішінде, Сирия бойынша Астана процесінде  өміршең шешімдер іздестіруге дайын әрі қолдауға әзір екенін мәлімдеді. Қазақстан соңғы айларда шиеленісіп кеткен Ауғанстандағы жағдайды бақылауда ұстайды және көмектесуді жалғастыра береді.
Мемлекет басшысы Қазақстанның әрқашан қарусыздану мен сындарлы дипломатияны жақтайтынын атап өтті. 
– Қауіпсіздік проблемаларын шешуде ұжымдық көзқарастарды сарапқа салатын алаң екенін дәлелдеген Азиядағы өзара ықпалдастық және сенім шаралары жөніндегі кеңес зор рөл атқаруы мүмкін. Осы форумды толыққанды ұйымға айналдыру мәселесін талқылайтын уақыт келді,– деді Қасым-Жомарт Тоқаев.
Баяндамада Қазақстан қазіргі заманның сын-қатерлеріне төтеп беру қызметін жалғастыра беретіні айтылды.
– Қауіпсіздіктің сан қырлы қатерлерін кешенді түрде шешпей, Азияның экономикалық ғажайыбын жүзеге асыру мүмкін емес. Ұжымдасып әрекет етпесек «Азияның даму ғасырының» орнына бүкіл ғаламға кесірі тиетін көмескіленген «Азияның күңгірт күндеріне» тап болуымыз мүмкін,– деді Президент.
Қасым-Жомарт Тоқаев Батыстың өзара іс-қимылынсыз Шығыста тиімді қауіпсіздік архитектурасын қалыптастыру мүмкін емес деп санайды. Осы орайда, ол Қазақстанның АӨСШК мен ЕҚЫҰ ұйымдарының мүмкіндіктерін біріктіру туралы ұсынысын еске салды.
– Біздің аймақтағы ортақ жұмысымыздың негізгі бағыты терроризм және экстремизммен, ұйымдасқан қылмыспен, заңсыз миграциямен, есірткі тасымалымен күрес болуы ықтимал. Ал адами капиталды дамыту, мемлекеттік басқарудың үздік үлгілерін енгізу, инновациялық мүмкіндіктерді жетілдіру, су ресурстарын тиімді әрі теңдей пайдалану – біздің жасампаздық жолындағы дамуымыздың басты бағдары болуы тиіс,– деді Мемлекет басшысы.
Пленарлық сессия барысында Ресей Президенті Владимир Путин, Иордания Королі ІІ Абдалла, Әзірбайжан Президенті Ильхам Әлиев, Филиппин Президенті Родриго Дутерте сөз сөйледі.













///Қазақстан Президенті орталықтың жұмысымен, өңірдегі жастар саясатының негізгі бағыттарымен және басты мемлекеттік бағдарламалардың іске асырылу барысымен танысты.
Орталық жастар өмірінің кең ауқымды мәселелерін қамтиды, соның ішінде тұрмысы нашар және көп балалы отбасылар балаларына көмек көрсетеді.
Бұдан бөлек, Мемлекет басшысы көп функционалды залды аралап көріп, онда Талдықорған мен Нұркент қалалары дамуының бас жоспарларымен, сондай-ақ Жаркент-Қорғас агломерациясының қала құрылысы тұрғысынан дамуының кешенді жобасымен танысты.


///Қорғаныс министрі Мемлекет басшысы – Жоғарғы Бас қолбасшыға Қарулы Күштердің әскери және жедел даярлығы, Қазақстан армиясын дамыту туралы есеп берді.
Нұрлан Ермекбаев Қасым-Жомарт Тоқаевқа COVID-19 індетіне шалдыққан азаматтарды қабылдауға арналған әскери медициналық госпитальдің жұмысы туралы баяндады. Сондай-ақ ол әскери қызметшілер республиканың 10 қаласында дезинфекциялау жұмыстарын жүргізгені және қазақстандық әскери дәрігерлердің елімізге келген ресейлік әріптестерімен бірлесіп әрекет етіп жатқаны жайында айтты.
Қорғаныс министрі Қарулы Күштердің құрылысы және дамуы тұжырымдамасын әзірлеу туралы да атап өтті.
Қасым-Жомарт Тоқаев қазақстандық әскерді дамытуды жоспарлау кезінде мемлекеттің қаржы-экономикалық мүмкіндіктерін ескеру қажет екеніне баса назар аударды.
Қорғаныс министрі Тұжырымдаманы әзірлеудің бірінші кезеңінде бюджет қаржысын үнемдеу мақсатында ұйымдық-штаттық құрылымды, әскери бөлімшелердің саны мен әскери инфрақұрылым нысандарын оңтайландыруға, оқ-дәрілерді және әскери техниканы тиімді пайдалануға басымдық берілетінін жеткізді.
Нұрлан Ермекбаев Қасым-Жомарт Тоқаевқа әскери міндеттілерді жедел әскерге шақыру науқанының аяқталуы туралы ақпарат берді.
Мемлекет басшысы қайта қаруландыру жұмыстарын жоспарлы жүргізуге, әскерді жаңғыртуға, оның ішінде, әскери комиссариаттардың қызметін автоматтандыру және цифрландыру қажеттігін атап өтті. Президенттің пікірінше, әскери тәртіпті және жемқорлыққа қарсы күресті нығайтуға баса мән беру керек.
Бас қолбасшы Бейрут портындағы жарылыс салдарынан зардап шеккен адамдарға медициналық көмек көрсету үшін Ливанға әскери медицина қызметкерлерін жөнелту мәселесін пысықтауды тапсырды.
Бейбіт өмірге және соғыс жағдайына бейімделген техникалық қызметтер мен әскери құрылымдардың техногендік және табиғи сипаттағы төтенше жағдайларды жоюға, сондай-ақ, биологиялық және химиялық қауіппен күреске жұмылдырылу ықтималдығын ескере отырып, олардың тұрақты түрде әскери дайындықтан өтіп тұруы қажет екені айтылды. 




///Мемлекеттер басшылары бейресми кездесу барысында елдер арасындағы, соның ішінде сауда-экономикалық және мәдени-гуманитарлық салалардағы ынтымақтастықтың өзекті мәселелерін талқылады.
Сонымен қатар, басқосуда Қазақстан Республикасының, Ресей Федерациясының және Өзбекстан Республикасының ТМД және басқа да халықаралық ұйымдар аясындағы өзара іс-қимыл мәселелері қарастырылды. Сондай-ақ, тараптар өңірлік және халықаралық күн тәртібіндегі негізгі аспектілер жөнінде пікір алмасты.




///Мемлекет басшысы Тәжікстан Республикасы Қазақстанның стратегиялық әріптесі екенін айта келіп, екі ел арасында өзара сенімді және конструктивті диалог орнағанын атап өтті.
Қазақстан Президенті келіссөздер барысында тараптар сауда-экономикалық ынтымақтастық мәселесіне айрықша көңіл бөлінгенін айтты.
– Қазақстан бүгінде Тәжікстан үшін ірі экспорттаушы әріптес саналады. Тәжікстан да біз үшін сауда саласындағы маңызды әріптес болып табылады. Өткен жылдың қорытындысы бойынша өзара сауда көлемі 800 миллион долларға жетіп, 30 пайызға артты. Әлемдік экономиканың құбылмалы  жағдайында бұл – өте жақсы көрсеткіш, – деді Нұрсұлтан Назарбаев.
Сонымен қатар Қазақстан Президенті екіжақты экономикалық қатынастарды одан әрі тереңдете түсу үшін әлеуеттің жеткілікті екеніне назар аударды. Мемлекеттер басшылары келіссөз барысында тауар номенклатурасын кеңейтудің және екіжақты тауар айналымын ұлғайтудың Жол картасын жасаудың маңыздылығын атап өтті.
– Қазақстанда жасалған жеңіл автомобильдер мен темір жол локомотивтерінің Тәжікстанға жеткізілуін табысты мысал ретінде айтуға болады. Қазақстан Тәжікстаннан жеміс-жидектер мен көкөністерді және солардан жасалған азық-түлікті импорттауға мүдделі, – деді Мемлекет басшысы.
Сондай-ақ, Нұрсұлтан Назарбаев Қазақстан мен Тәжікстан арасында өзара инвестиция алмасу жағдайын жақсарту және кәсіпорындардың қызметін ілгерілету мәселесіне тоқталды. Екі ел көшбасшылары Қазақстан мен Тәжікстан арасында Іскерлік кеңес құру мүмкіндігін талқылады.
– Бұл мәселе бойынша Астана мен Душанбе арасында әуе рейсін ашу мүмкіндігі қарастырылды. Ғарыш және цифрлық технология салаларындағы өзара іс-қимыл келешек ынтымақтастықтың перспективті бағыты болып саналады, – деді Қазақстан Президенті.
Мемлекет басшысы екі ел арасында қол жеткізілген келісімдерді жүзеге асыру ісі бойынша экономикалық ынтымақтастық жөніндегі Қазақстан-Тәжікстан Үкіметаралық комиссиясының ерекше рөлін атап өтті.
Нұрсұлтан Назарбаев су-энергетика саласындағы мәселелер бойынша өткен келіссөздердің нәтижелеріне тоқталды.
– Біз Орталық Азиядағы трансшекаралық өзендердің су ресурстарын пайдалану жөніндегі ұстанымдарымыздың ұқсас екенін тағы да растадық. Өзара тиімді шешімдер табу қажеттігін айттық. Бұл мәселе бойынша Халықаралық Аралды құтқару қорының қызметіне ерекше мән беріледі, – деді Қазақстан Президенті.
Мемлекет басшысы күн тәртібіндегі өңірлік және жаһандық мәселелерді талқылау барысы туралы айтты.
– Біз халықаралық ұйымдар аясындағы, әсіресе Қазақстанның БҰҰ Қауіпсіздік Кеңесіне мүшелігіне байланысты өзара іс-қимыл мәселелерін талқыладық. Ауғанстандағы ахуалға қатысты өңірлік қауіпсіздікті қамтамасыз ету мәселесіне арнайы көңіл бөлдік. Жалпы, Қазақстан мен Тәжікстанның халықаралық аренадағы көзқарастары мен ұстанымдарының ұқсас екеніне тағы да көз жеткіздік, – деді Нұрсұлтан Назарбаев.
Қазақстан Президенті екі ел арасындағы мәдени-гуманитарлық ықпалдастықтың маңыздылығына тоқталып, осы үдерістегі тәжік диаспорасының ерекше рөлін атап өтті.
– Қазақстанда тәжіктердің ұлттық-мәдени орталықтары бар және олар Қазақстан халқы Ассамблеясының құрамына кіреді. Сондай-ақ, екі халық арасындағы қарым-қатынасты нығайту үшін Астанадағы орталық көшелердің біріне тәжіктің ұлы ақыны, философ Рудакидің есімін беру туралы шешім қабылдадым. Бұл оқиға Қазақстан мен Тәжікстан арасындағы достықтың тағы бір жарқын символы болатынына сенімдімін, – деді Мемлекет басшысы.
Соңында Нұрсұлтан Назарбаев Тәжікстан Республикасының Президентімен өткізілген келіссөздердің қорытындысына көңілі толатынын айтты.
Сонымен қатар, Эмомали Рахмон да бұл сапардың нәтижесіне оң баға беріп, Тәжікстан екіжақты қарым-қатынасты дамытуға мүдделі екенін тағы бір мәрте атап өтті.
Тәжікстан Республикасының Президенті Тәжікстанның халықаралық сауда-экономикалық байланыстар жүйесінде Қазақстан жетекші рөл атқаратынын айтты.
– Біз экономиканың түрлі секторындағы ынтымақтастығымызды кеңейту мәселелерін қарастырдық. Тараптардың әлеуетін ескере отырып, экономикалық және инвестициялық ынтымақтастықтың ұзақмерзімді формаларын дамыту және айналымдағы тауарлардың түрлерін көбейту туралы әңгімелестік, – деді Э.Рахмон.
Сондай-ақ, Тәжікстан Республикасының Президенті халықаралық аренадағы, мәдени-гуманитарлық, су-энергетика, терроризммен және ұйымдасқан қылмыспен күрес жүргізу салаларындағы мемлекетаралық ынтымақтастық мәселелері жөніндегі келіссөздердің нәтижелеріне тоқталды.
Соңында Э.Рахмон Қазақстанға ресми сапары барысындағы нәтижелі кездесулер мен сындарлы диалог үшін Нұрсұлтан Назарбаевқа тағы да алғыс айтты.
***
Тәжікстан Республикасының Президенті Эмомали Рахмонның ресми сапары аясында өткізілген келіссөздер қорытындысы бойынша мынадай екіжақты құжаттарға қол қойылды:
– Қазақстан Республикасының Президенті Нұрсұлтан Назарбаев пен Тәжікстан Республикасының Президенті Эмомали Рахмонның Астанадағы кездесу бойынша бірлескен мәлімдемесі;
– Қазақстан Республикасының Үкіметі мен Тәжікстан Республикасының Үкіметі арасындағы адамдардың реадмиссиясы туралы келісім және Реадмиссия туралы келісімді іске асыру тәртібі туралы атқару хаттамасы;
– Қазақстан Республикасының Үкіметі мен Тәжікстан Республикасының Үкіметі арасындағы Қазақстан Республикасы аумағында Тәжікстан Республикасы азаматтарының және Тәжікстан Республикасы аумағында Қазақстан Республикасы азаматтарының болу тәртібі туралы келісім;
– Қазақстан Республикасының Үкіметі мен Тәжікстан Республикасының Үкіметі арасындағы көші-қон саласындағы ынтымақтастық туралы келісім;
– Қазақстан Республикасы Сыртқы істер министрлігі және Тәжікстан Республикасы Сыртқы істер министрлігі арасындағы 2018-2019 жылдарға арналған ынтымақтастық бағдарламасы;
– Қазақстан Республикасы Еңбек және халықты әлеуметтік қорғау министрлігі мен Тәжікстан Республикасы Денсаулық сақтау және халықты әлеуметтік қорғау министрлігі арасындағы әлеуметтік саладағы ынтымақтастық ниеті туралы меморандум;
– Қазақстан Республикасы Еңбек және халықты әлеуметтік қорғау министрлігі мен Тәжікстан Республикасы Көші-қон және халықты жұмыспен қамту министрлігі арасындағы әлеуметтік-еңбек саласындағы ынтымақтастық ниеті туралы меморандум.



/// 
Нұрсұлтан Назарбаев Н.Балғымбаевтың қайтыс болуына байланысты ауыр қайғыға ортақтасып, көңіл айтты.
Жеделхатта мемлекеттік басқару және экономика саласындағы ірі қайраткердің бірі болған Н.Балғымбаевтың бар білімі мен тәжірибесін елдің өсіп-өркендеуіне арнағаны атап өтілген. Еңбек жолын мұнай саласында қарапайым жұмысшы болудан бастап, ұдайы оқып-ізденуі мен ұйымдастырушылық қабілеті арқасында биік белестерді бағындырды, Қазақстан Республикасының Премьер-Министрі лауазымына дейін көтерілді. Бұл қызметті ол зор жауапкершілікпен атқарды.
«Өз Отаны мен халқын қалтқысыз сүйген Н.Балғымбаевтың болмысына қарапайымдылық пен зиялылық, нағыз бекзаттық тән еді. Халқымыз оның есімі мен еңбегін ұмытпай, әрдайым қастер тұтатын болады», – делінген көңіл айту жеделхатында. 
///
	 

	Кездесу барысында елдің мұнай және газ саласын әрі қарай дамыту және негізгі инвестициялық жобаларды жүзеге асыру мәселелері талқыланды.

	Түрлі энергетикалық және мұнай-химиялық кәсіпорындарды біріктіретін "Шелл" халықаралық концерні Қазақстанның мұнай-газ саласындағы ірі инвестор болып саналады. 

///Іс-шараға мемлекеттік органдар, дипломатиялық корпус, халықаралық ұйымдар және еліміздегі азаматтық қоғамдастық өкілдері қатысты.
Конгресс сыбайлас жемқорлыққа қарсы іс-әрекет мәселесі бойынша мемлекет пен қоғамды жұмылдыратын бірегей алаңға айналды.
Оның негізгі міндеті – барлық деңгейде, әрбір елді мекенде және ауылдық округтерде жүргізіліп жатқан қоғамдық бақылаудың басты қағидаттарын орнықтыру.
Мемлекеттік хатшы «Төртінші өнеркәсіптік революция жағдайындағы дамудың жаңа мүмкіндіктері» атты жолдаудың негізгі басымдығының бірі сыбайлас жемқорлыққа қарсы күрес және заң үстемдігі екенін атап өтті.
Г.Әбдіқалықова 2014 жылы Қазақстан Президенті «мүлде төзбеушілік» ахуалын қалыптастыру арқылы сыбайлас жемқорлыққа қарсы қозғалысқа бүкіл қоғамды тартуға бағытталған Сыбайлас жемқорлыққа қарсы стратегияны бекіткенін айтты. Осы уақыт ішінде 64 шара атқарылып, әкімшілік кедергіні азайтуға, тұрмыстық жемқорлық деңгейін төмендетуге елеулі септігін тигізді. Мәселен, қазір барлық өңірде азаматтарға бюджет қаражатының игерілуін, мақсатқа сай қолданылуын, әлеуметтік нысандар құрылысының сапасы мен мерзімін бақылауға мүмкіндік беретін Қоғамдық бақылау картасы іске қосылды. Елде жүргізіліп жатқан сыбайлас жемқорлыққа қарсы саясатқа деген жұртшылықтың сенімі күшейді.
Кезекті заңнамалық өзгерістер сыбайлас жемқорлық сипатындағы құқық бұзушылықтың алдын алу жүйесін жетілдірудің құқықтық негіздерін қалыптастырды.
Қазақстан БҰҰ-ның Сыбайлас жемқорлыққа қарсы конвенциясын; Ұйымдасқан трансұлттық қылмысқа қарсы конвенцияны; Еуропа кеңесінің қылмыстық әрекеттерден түскен кірістерді жымқыру, анықтау, тартып алу және тәркілеу туралы конвенцияларын ратификациялады.
– Бүгінде біз «Сыбайлас жемқорлыққа қарсы күрес жөніндегі Ыстанбұл жоспары» мониторингінің өзара баға беруге арналған субөңірлік бағдарламасына белсенді түрде атсалысып отырмыз, – деді Мемлекеттік хатшы.
Соңында Мемлекеттік хатшы Г.Әбдіқалықова сындарлы ой-пікірлердің ортаға салынып, тиімді диалог орнайтынына ниеттестік білдіріп, Конгреске қатысушыларға зор табыс тіледі.
///
	 

	Сапар барысында Атырау құбыр арматурасы зауытында болып, Қазақстанға мемлекеттік сапармен келетін Ұлыбритания Премьер-Министрі Дэвид Кэмеронмен екіжақты келіссөздер жүргізуі жоспарланып отыр.

	Сондай-ақ сапар аясында «Қашаған» кен орнын бірге аралап шығып, Атырау облысындағы мұнай дайындайтын «Болашақ» зауытының ашылу рәсіміне қатысуы қарастырылған.    
///Қазақстан Президентіне облыстың денсаулық сақтау жүйесін дамытудың басты бағыттары және тиісті мемлекеттік бағдарламалардың іске асырылу барысы туралы баяндалды.
Сондай-ақ, Нұрсұлтан Назарбаев аурухана қызметкерлерімен кездесті. Олар жүргізіліп жатқан әлеуметтік саясатқа қолдау білдіріп, денсаулық сақтау саласына қамқорлығы үшін Елбасыға алғыстарын айтты.
***
300 адам сиятын медициналық мекеме стационарлық, стационарды алмастыратын және жоғары мамандандырылған медициналық көмек көрсетеді. Көпсалалы аурухана жаңа медициналық құрылғылармен жабдықталған.

///Президентке Нұр-Сұлтан қаласының әлеуметтік-экономикалық ахуалы және инфрақұрылымдық даму барысы туралы мәлімет берілді.
Қала әкімінің пандемиямен күрестің негізгі қорытындылары туралы есебі тыңдалды. Оның айтуынша, коронавирустық инфекцияға байланысты бір тәуліктегі жедел жәрдем шақыру 500-ден 11-ге дейін, инфекциялық стационарлардың жүктемесі 4 мыңнан 283 науқасқа дейін азайған.
Алтай Көлгіновтің мәліметінше, қала күзде болуы ықтимал инфекциялардың таралуына дайындық жұмыстарын бастап кетті. Атап айтқанда, дәрі-дәрмектердің қоры жинақталып, қажет жағдайда стационарларда қосымша орындар жасақталады. 511 оттегі концентраторлары қосымша сатып алынды, қазір жалпы 1435 аппарат бар.
Қазір өкпені жасанды тыныстандыратын 414 аппарат бар. Сондай-ақ, 600-ден астам флоуметрлер, 500 арнайы төсек орындар сатып алынды. Жедел жәрдем станциялары 24 жаңа көліктермен қамтамасыз етіледі.
Кездесуде жаңа оқу жылына дайындық жұмыстары да сөз болды. Қала әкімі Мемлекет басшысына биыл 20 мың оқушыға арналған 12 мектеп пайдалануға берілетінін айтты. Аз қамтылған отбасылардан шыққан балаларға 34 500 компьютер, мектеп киімі және оқушының құрал-жабдықтары беріледі.
Президент Қасым-Жомарт Тоқаев қаланы одан әрі дамытуға қатысты бірқатар тапсырма берді. Атап айтқанда, Мемлекет басшысы үлескерлік құрылыс, жаңа жұмыс орындарын ашу, инвестицияларды тарту, тұрғын үйлердің инфрақұрылымдарын жаңарту мәселелерін шешудің маңыздылығын атап өтті.
 
 


///Қасым-Жомарт Тоқаевқа Халықаралық Түркі академиясының атқарып жатқан жұмыстары мен алдағы жоспары туралы баяндалды. Ахмет Байтұрсынұлының 150 жылдық, Мұхтар Әуезовтің 125 жылдық мерейтойлары аясында халықаралық ұйымдармен бірлесіп, жоғары деңгейде өткізілетін іс-шаралар жайлы мәлімет берілді.
Сонымен қатар Президентке Халықаралық Түркі академиясы шығарған «Түркі әлемі атласы» мен бес мың жылдық антропологиялық тарихымызды баяндайтын кітаптар таныстырылды.
Қасым-Жомарт Тоқаев Халықаралық Түркі академиясының бастамаларына жоғары баға беріп, осы бағыттағы жұмыстарды жалғастыруды тапсырды.
///Мемлекет басшысына Қазақстан Республикасы Қарулы Күштерінің әскери дайындығының жағдайы және елімізді қорғау жоспарларын жүзеге асыру жөніндегі Бас штабтың жүргізіп жатқан жұмысы туралы баяндалды.
Қасым-Жомарт Тоқаев әскери қауіп тудыруы мүмкін жағдайларды талдау жұмыстарын күшейту, Қарулы Күштерді одан әрі дамытудың концептуалды жолдарын әзірлеу қажеттігін айтты.
Сонымен қатар, М.Бектанов Қазақстан Президентіне осы күндері өтіп жатқан «Айбалта-2019» стратегиялық командалық-штабтық оқу-жаттығу туралы баяндады.
Соңында Мемлекет басшысы әскери саясат саласындағы мемлекеттік органдардың жұмыстарын үйлестіру, әскери тәртіп деңгейін күшейту, сондай-ақ, өтіп жатқан оқу-жаттығу кезінде қауіпсіздікті қамтамасыз ету жөнінде бірқатар тапсырма берді.


///Мемлекет басшысына Индустрия және инфрақұрылымдық даму министрлігінің биылғы 7 айда атқарған жұмысының қорытындысы, сондай-ақ, мемлекеттік бағдарламалардың жүзеге асырылу барысы туралы есеп берілді.
Бейбіт Атамқұловтың айтуынша, пандемия салдарынан туындаған дағдарыс жағдайына қарамастан министрлікке қарасты салаларда оң нәтижелерге қол жеткен. Министр бүгінде «Нұрлы жер» бағдарламасы аясында 7 миллион шаршы метр тұрғын үй салынып, 61,3 мың отбасының тұрмыстық жағдайы жақсарғанын жеткізді. Сонымен қатар «Нұрлы жол» бағдарламасы бойынша республикалық және жергілікті маңызы бар 9,8 мың шақырым жолдың құрылысы және қайта жөндеу жұмыстары жүргізіліп жатыр.
Бұдан бөлек жыл соңына дейін Индустрияландыру картасын жүзеге асыру бойынша еліміздің барлық өңірлерінде 160 жобаны іске қосу жоспарланып отыр.
Кездесу соңында Президент өңдеу өнеркәсібін одан әрі ынталандыруға және ішкі нарықты толық қамту мақсатында өңделген өнімдердің үлесін арттыруға қатысты бірқатар тапсырма берді. Қасым-Жомарт Тоқаев биыл пайдалануға беріледі деп жоспарланған тұрғын үйлерді уақытында табыстаудың маңызды әлеуметтік міндет екенін айтты. Сондай-ақ көлік-транзит инфрақұрылымын жаңғырту жұмыстарын жалғастыру қажеттігін атап өтті.
 
 

///Мемлекет басшысы Қазақстан мен Мажарстанның Стратегиялық кеңесінің бесінші отырысына және  бизнес-форумға қатысу үшін Нұр-Сұлтан қаласына келген Мажарстан Премьер-министрінің орынбасары – Қаржы министрі Михай Варганы қабылдады.
Кездесу барысында сауда-экономикалық, қаржы, инвестиция және мәдени-гуманитарлық салалардағы екіжақты қатынастарды дамытудың перспективалары қарастырылды. Сондай-ақ пандемияға қарсы күрес шараларына, климаттың өзгеруіне және аймақтық күн тәртібіне қатысты мәселелер сөз болды.

Қазақстан Президенті еліміздің тілеулес досы Михай Варгаға ілтипат білдіріп, оның Қазақстанға сапары табысты болатынына және екі мемлекет арасындағы ынтымақтастықты одан әрі дамытуға тың серпін беретініне сенім білдірді.
Мажарстан Премьер-министрінің орынбасары – Қаржы министрі кездесуге мүмкіндік бергені үшін Қасым-Жомарт Тоқаевқа алғыс білдіріп, әлемдегі қазіргі жағдайға қарамастан, Қазақстан мен Мажарстан арасындағы байланыстардың даму қарқыны бәсеңдемегенін айтты.

Қазақстан Президенті мен Мажарстан Премьер-министрінің 2019 жылғы сәуірде Нұр-Сұлтан қаласында табысты кездесу өткізгенін  айтқан Михай Варга Мажарстан басшылығы Қасым-Жомарт Тоқаевтың Будапештке алдағы уақытта жасайтын сапарын асыға күтіп отырғанын жеткізді.

Мажарстан саясаткері Мемлекетіміздің басшысына пандемия кезінде көрсеткен қолдауы үшін алғыс білдіріп, Нұр-Сұлтан қаласындағы бизнес-форумның табысты өткенін айтты. Аталған шара барысында бірқатар маңызды инвестициялық келісімге қол қойылды.
Кездесу соңында Қасым-Жомарт Тоқаев Қазақстан мен Мажарстан арасындағы ынтымақтастықты дамытуға қосқан үлесі үшін Михай Варганы II дәрежелі «Достық» орденімен марапаттады.

/// 
Қазақстан Президентінің атына жаңа үйге қоныстанған азаматтардан алғысқа толы хаттар келіп түсті.
Авторлар өздеріне ең бір қиын сәттерде көрсетілген көмектің маңыздылығын атап өткен.
«Сол кезде, осыдан алты ай бұрын, біздің көпшілігіміз шын мәнінде баспанасыз қалдық. Жылдар бойы жинағанымызды, тірнектеп жүріп салған үй-жайымызды әп-сәтте лай басып, мүлде жарамсыз болып қалды. Көпшілігіміздің қолымызда шиеттей бала-шаға, қарттар бар еді», – делінген хатта.
Тұрғындар осындай жағдайда Мемлекет басшысы өздерін назарынан тыс қалдырмай, қол ұшын созғанын атап өткен.
«Біз ақшалай өтемақы алдық. Баспанасыз қалғандарды жатақханаларға, жалдамалы пәтерлерге орналастырды. Еліміздің барлық тарапынан жедел көмек ретінде дәрі-дәрмек, жылы киім, азық-түлік келе бастады. Сосын әкімдік қызметкерлері келіп, Сіздің тапсырмаңызбен біз үшін жаңа үйлер салынатынын айтқанда, жүрегімізді зор қуаныш кернеді», – деп жазады. авторлар.
Сонымен қатар олар орындауға бөлінген мерзімнің қысқа болуы себепті тапсырманы жүзеге асыру мәселесіне қатысты алаңдағандарын да айтқан.
«Бірақ бүгін, бұрынғымыздан әлдеқайда жақсы, жаңа, жылы әрі жайлы үйде отырып, алдағы суықта қайтеміз деген қорқыныштан арылған кезде алаңдаушылығымыз бекер болғанын түсіндік. Тағдырымызға Өзіңіз тікелей араласқан кезде күмәндануымыз негізсіз еді. Сіз өзіңіз үшін азаматтардың аман-саулығынан асқан маңызды міндет жоқ екенін тағы да дәлелдедіңіз», – делінген хатта.
***
Қарағанды облысы биыл көктемгі тасқын судан ең көп зардап шеккен өңірдің бірі болды. Табиғи апат салдарынан 449 үй тұруға жарамсыз деп танылып, 2017 отбасы зардап шекті. Облыста Мемлекет басшысының тапсырмасы аясында оларға көмек көрсету жөніндегі жұмыстар ұйымдастырылды. Атап айтқанда, өтемақылар уақтылы төленді, ал 5 мамырда жаңа үйлер құрылысы басталды. 
///Жиынға Премьер-Министр А.Мамин, Президент Әкімшілігінің Басшысы Б.Сағынтаев, «Самұрық-Қазына» акционерлік қоғамының басқарма төрағасы А.Есімов, «Самұрық-Қазына» акционерлік қоғамының тәуелсіз директоры Р.Эванс, Тұңғыш Президенттің көмекшісі Д.Ақышев, басқарма мүшелері және Қордың ұлттық компанияларының басшылары қатысты.
Отырыста «Самұрық-Қазына» акционерлік қоғамының 2018-2028 жылдарға арналған даму стратегиясын жүзеге асыру туралы есеп тыңдалды, сондай-ақ Қорды одан әрі трансформациялау жөніндегі тапсырмалардың орындалу барысы талқыланды.
– Қор ел экономикасында маңызды рөл атқарады. Біз озық халықаралық тәжірибені зерделеп, осы Қорды құрдық. Бүгінде «Самұрық-Қазына» қоры ел экономикасын дамытуға елеулі үлес қосып келеді, – деді Елбасы.    
Басқосу барысында «Самұрық-Қазына» акционерлік қоғамының басқарма төрағасы А.Есімов корпоративтік орталықтардың құрылымын оңтайландыру  және Қордың басқару деңгейлерін қысқарту нәтижелері туралы баяндады. Нұрсұлтан Назарбаевқа Қор компанияларын жекешелендіру, индустриалдық-инновациялық даму және «Нұрлы жол» бағдарламаларын іске асыру барысы туралы мәлімделді. А.Есімовтың ақпаратына сәйкес, бүгінгі таңда Қор жалпы сомасы 8 триллион теңгені құрайтын 54 жобаны жүзеге асыруда және 68 мың жаңа жұмыс орны ашылды. 
- Біз Қор портфелін әртараптандыру үшін егемен қорлармен және халықаралық инвесторлармен стратегиялық серіктестік орнату мүмкіндіктерін қарастырып жатырмыз. Қазіргі таңда жалпы сомасы 13,3 миллиард долларды құрайтын екі жақты 28 келісімге қол қойылды, – деді «Самұрық Қазына» АҚ басқарма төрағасы.
Жиында, сондай-ақ, Р.Эванс, А.Мамин және ұлттық компаниялардың басшылары баяндама жасады.
Қазақстанның Тұңғыш Президенті ұлттық әл-ауқат қорының қызметі жіті бақылауында болатынын атап өтті.
– Қордың басты міндеті – активтерді көбейту, табысты арттыру және ұлттық компанияларды дамыту. Қор активтерінің ел экономикасы үшін стратегиялық маңызы бар. Жаңа басшылық жұмысының оң нәтижелерін атап өткім келеді. Қысқа мерзім ішінде қарызды азайтып, компаниялардың табысты жұмыс істеуін, қаржы құралдарын тиімді басқаруды қамтамасыз ете алдық, – деді Нұрсұлтан Назарбаев.
Елбасы, сондай-ақ, Қордың сатып алуларды ұйымдастыру және кәсіпкерлікті қолдау саласындағы жұмысының нәтижелерін жоғары бағалады.
– Қор ішінде бір жерден сатып алу айтарлықтай қысқарып, тендерлердің көлемі артты. Олар ашық өткізілетін болды. Бүгінде жұмсалатын шығын 5 есе азайды. Өкінішке қарай, мемлекеттік органдардың сатып алу ісінде мұндай нәтиже жоқ. Міндеттер дұрыс белгіленген жағдайда қолданыстағы заң нормалары да миллиардтаған теңгені үнемдеуге мүмкіндік беретінін Қор қызметі айқын көрсетіп отыр, – деді Қазақстанның Тұңғыш Президенті.
Нұрсұлтан Назарбаев Қордың адам ресурстарын басқару саласында қолға алып жатқан шараларына қолдау білдірді.
– Компаниялар мен кәсіпорындардың басты активі – адамдар. Жұмысқа алу рәсімінің ашық болғаны маңызды. Барлық тағайындаулар транспарентті болуға тиіс, – деді Елбасы.
Жиын қорытындысы бойынша Қордың қаржы жағдайын одан әрі жақсартуға, еліміздің тауар өндірушілерін қолдауға, «Қазақтелеком» және «Air Astana» компанияларының акцияларын IPO-ға шығаруға бағытталған шешімдер қабылданды. 
 
Қазақстан Республикасының Тұңғыш Президенті – Елбасының Баспасөз қызметі



///Түрікменстан, Ашхабад қаласы 
Түрікменстанға мемлекеттік сапармен келген Қасым-Жомарт Тоқаев Президент Гурбангулы Бердімұхамедовпен бірге Ахалтеке жылқысына арналған кешеннің ипподромын аралап көрді. 
Мемлекет басшысына Түрікменстан Президентінің арғымақ аттары көрсетілді. 
Іс-шара барысында құрметті қонақтар шабандоздардың өнерін тамашалады. 
 

 

 

 

 

 

 

 

///Мемлекет басшысы гимнастикаға және басқа да жаттығуларға арналған залдарды аралап көрді. Бұл кешенде бокс, күрес, дзюдо және жекпе-жек спортының өзге де түрлерінен халықаралық деңгейдегі жарыстар өткізуге мүмкіндік бар.
Қасым-Жомарт Тоқаев қазақша күрестен жастар арасында өтіп жатқан өңірлік командалық турнирге қатысушылардың белдесулерін тамашалады.
Қазақстан Президенті танымал спортшылармен әңгімелесіп, оларға жетістіктері үшін ризашылық білдірді. Мемлекеттің  спортқа әрдайым жан-жақты қолдау көрсететінін жеткізді. 




///Қасым-Жомарт Тоқаев Қазақстан Республикасы Ішкі істер министрлігі Ұлттық ұлан құрылымының Алматы облысындағы Жауынгерлік және әдістемелік дайындық орталығында өткен «Қайсар-2021» жедел-тактикалық оқу-жаттығуларына барды.

Мемлекет басшысына арнайы жасақ қызметкерлерінің қоян-қолтық ұрысқа дайындығы көрсетілді. Президент жаттығу жүйелері, биікке өрмелеу қабырғалары және оқу орталығының мультимедиялық мылтық ату полигонын аралады.

Жоғарғы Бас қолбасшы әскерилер алдында сөйлеген сөзінде Қазақстанның мықты мемлекет болып қалыптасуына құқық қорғау органдары елеулі үлес қосып жатқанын атап өтті.

– Сіздердің қажырлы еңбектеріңіздің арқасында елімізде қоғамдық қауіпсіздік берік орнықты. Қылмыспен күресіп, азаматтардың алаңсыз тіршілігін қамтамасыз ету – тәуекелі көп жұмыс. Тәртіп сақшысы кез-келген уақытта қатердің бетін қайтаруға дайын тұруға тиіс. Бұл зор жауапкершілік пен төзімділікті талап етеді. Полиция қызметкерлері қашанда қырағы әрі ширақ болуы керек. Сондықтан, осындай оқу-жаттығулар кәсіби шеберлікті шыңдау үшін өте маңызды, – деді Қасым-Жомарт Тоқаев.

Президент құқық қорғау органдарында қызмет ету физикалық және психологиялық қысымға ұшыратады, тіпті, кейде жеке өміріне де қауіпті екеніне тоқталды.
– Тәуелсіздік жылдарында ішкі істер органдары мен Ұлттық ұланның әскери қызметшілері қатарынан, барлығы 802 азамат қызметтік міндеттерін орындау барысында қаза тапты. Олар өмірінің соңына дейін антына адал болды. Ерлердің есімі мәңгі ұмытылмайды. Жанқиярлығы мен батырлығы үшін 1567 қызметкер ордендермен және медальдармен марапатталды, – деді Мемлекет басшысы.

Жоғарғы Бас қолбасшы құқық қорғау органдары саласындағы штаттық қызметкерлердің әлеуметтік жағдайын жақсарту мәселесіне тоқталды.
– Алдағы үш жылда ішкі істер органдары қызметкерлерінің лаузымдық еңбекақысы орта есеппен 30 пайызға өседі. Осы мақсатқа жұмсауға 100 миллиард теңгеден астам қаржы қарастырылған. Ұлттық ұлан сарбаздарының айлық жалақысы біртіндеп өсіп келеді. 2021-2023 жылдары офицерлердің жалақысы 70 пайызға, келісімшарт бойынша қызмет ететін әскерилердің еңбекақысы 60 пайызға жуық артады. 2024 жылдың соңына дейін арнайы күштерде қызмет ететіндер мен келісімшарт бойынша қызмет артқарып жүргендердің бәрі офицер шенін алады. Жыл сайын тұрғын үйге қомақты қаражат жұмсалып келеді. Қазіргі кезде 24 мың полиция қызметкері мен 13,5 мыңнан астам әскери қызметшіге тұрғын үй төлемдері беріліп тұрады. Қоғамдық тәртіп пен қауіпсіздікті күзететін қызметкерлерге жан-жақты әлеуметтік қолдау көрсету біздің мемлекетіміздің басымдықтарының бірі болып қала береді, – деді Қазақстан Президенті.

Қасым-Жомарт Тоқаев бүгінгі жедел-тактикалық жаттығуларға баға бере келе, Ішкі істер министрлігі түрлі дағдарыстардың алдын алуға және жолын кесуге тас түйін дайын екендерін көрсетті деді. Мемлекет басшысы осы жетістіктермен тоқтап қалуға болмайтынын, халықаралық озық тәжірибені мұқият зерделеп, отандық мамандарды дайындау жүйесін дәйекті түрде жетілдіру қажет екеніне тоқталды.

– Халықаралық ахуалдың шиеленісуі жағдайында біздің күштік құрылымдар мейілінше ұтқыр болуға тиіс. Ауғанстандағы жағдайға байланысты қоғамда алаңдаушылық артып келе жатқанын көріп отырмыз. Бұл оқиғалар Қазақстанға тікелей қауіп төндірмейді. Алайда белгілі бір дәрежеде қатері бар. Сондықтан біз жағдайды мұқият бақылап, кез келген сын-қатерге лайықты жауап беруге дайын болуымыз керек, – деді Жоғарғы Бас қолбасшы.

Қасым-Жомарт Тоқаев күштік құрылымдар қызметкерлерінің алдында сөйлеген сөзінде жас ұрпақтың соларға қарап бой түзейтінін ескертті.
– Баршаңыз тәртіп сақшысы деген абыройлы атқа лайық болуларыңыз керек. Сіздерге берілетін ең жоғары баға – халықтың сенімі мен алғысы. Ішкі істер органдарының қызметкерлері осы сенімді ақтайды деп сенемін, – деді Мемлекет басшысы.

Жоғарғы Бас қолбасшыға Ішкі істер министрі Ерлан Тұрғымбаев ведомство қызметкерлерінің қоғамдық қауіпсіздікті қамтамасыз ету бойынша тапсырмаларды орындауға дайындығы туралы баяндап, арнайы, әскери техникалар мен қару-жарақтардың үлгілерін көрсетті.








///Қасым-Жомарт Тоқаев Ұлттық қоғамдық сенім жөніндегі кеңес мүшелері Ораз Жандосов пен Бағдат Мусинді қабылдап, елдің экономикалық дамуына қатысты өзекті мәселелер талқылады. Сондай-ақ инвестициялық жобалардың және Қазақстанды цифрландыру жұмыстарының жүзеге асырылуы туралы пікір алмасты.
Сонымен қатар Мемлекет басшысы белгілі әнші Тамара Асарды қабылдап, еліміздегі мәдениеттің қазіргі жағдайын талқылады. Президент Тамара Асарға шығармашылық табыстар тіледі.




///Кездесу барысында тараптар Қазақстан мен Словакия арасындағы қарым-қатынастардың өзекті мәселелерін және сауда-экономикалық ынтымақтастықты дамыту перспективаларын талқылады.
Мемлекет басшысы Словакия Премьер-Министрінің бұл сапары мемлекетаралық байланыстырды одан әрі нығайтуға және экономиканың түрлі салаларындағы ықпалдастықты тереңдетуге серпін беретінін атап өтті. 
– Елдеріміз арасында жақсы қарым-қатынас орнаған. Сапарыңыздың барысында Премьер-Министр Б.Сағынтаевпен кездесу өткіздіңіз. Сізбен бірге Қазақстанға бизнес өкілдері де келіпті. Осы сапарыңыз өзара байланыстарымызды дамытуға жаңаша жол ашады деп ойлаймын, – деді Нұрсұлтан Назарбаев.
П.Пеллегрини еліміздің әлемде мемлекетаралық диалог орнату ісіндегі маңызды рөлі жөнінде айтты.
– Қазақстанның халықаралық қатынастар саласындағы беделі зор. Көптеген халықаралық мәселелерді шешу жолындағы Қазақстанның тұрақтандырушы рөлін жоғары бағалаймыз, – деді Словакия Республикасының Премьер-Министрі.
Сонымен қатар, П.Пеллегрини екі мемлекет арасындағы сауда-экономикалық қатынастарды өркендетудің маңыздылығын атап өтіп, агроөнеркәсіп және индустрия секторларында, көлік-логистика саласында, соның ішінде «Бір белдеу, бір жол» бастамасының аясында ынтымақтастықты дамытуға мүдделі екенін айтты.


///Өзбекстандағы Қазақстан жылының ашылу рәсімі басталар алдында мемлекеттер басшылары Қазақстан Республикасының Тұңғыш Президенті - Елбасы Нұрсұлтан Назарбаевтың «Ұлы даланың жеті қыры» мақаласының негізгі мазмұнын ашуға арналған «Ұлы дала мұрасы» атты көрмені аралады.
Көрмеге Қазақстан Республикасы Ұлттық музейінің қорындағы еліміздің ежелгі өнер туындылары, соның ішінде Есік қаласынан табылған алтын адам, Берел қорғандарынан табылған аттар мен ат әбзелдерінің қалпына келтірілген нұсқалары, «Тақсай Ханшайымы», «Әзірет Сұлтан» мемлекеттік тарихи-мәдени қорық-музейінің бірегей экспонаттары қойылған.
Қазақстан Президенті Қасым-Жомарт Тоқаев салтанатты рәсімде сөйлеген сөзінде Өзбекстан Республикасының Президенті Шавкат Мирзиёевке және өзбек халқына жылы қарсы алып, қонақжайлық көрсеткені үшін ризашылығын білдірді.  
– Бізді тіліміздің бірлігі, дініміз, ортақ тарихымыз бен біртұтас тағдырымыз біріктіреді. Халықтарымыз – Орталық Азиядағы ежелгі әрі ұлы өркениеттің мұрагері. Біз дәстүрімізді, бабаларымыздың құндылықтары мен мәдени-тарихи мұраларын сақтап қалдық. Сонымен қатар, көптеген қиын сынақтарды бастан өткердік, – деді Мемлекет басшысы.
Қасым-Жомарт Тоқаев Қазақстан мен Өзбекстан арасындағы стратегиялық әріптестік пен жемісті ынтымақтастықтың қазіргі кезеңдегі жоғары деңгейге көтерілген тарихи достықтың қисынды жалғасы екенін айтты.
– Шекара маңындағы ынтымақтастық нығайып, тауар айналымы өсіп келеді. Бүгінде Қазақстан-Өзбекстан қарым-қатынастарында шешілмеген ешқандай мәселе жоқ екенін нақты айта аламын. Қазақстан Республикасының Тұңғыш Президенті – Елбасы Нұрсұлтан Назарбаев пен құрметті Президент Шавкат Мирзиёевтің арқасында қазақ-өзбек қатынастары жоғары деңгейге көтерілді, – деді Қазақстан Президенті.
Мемлекет басшысы Ұлы Абайдың қазақтарға бауырлас өзбек халқының еңбекқорлығын, қайырымды істері мен қарапайымдылығын үлгі етіп, үйренуге шақырғанын айтып, Өзбекстан басшылығына қазақ мәдениетін қолдағаны үшін ризашылығын білдірді.
– Президент Шавкат Мирзиёевтің «Қазақтың Ұлы ақыны һәм ойшылы Абай Құнанбаевтың шығармашылық мұрасын кеңінен оқу мен насихаттау туралы» қаулысы аясында атқарылған ауқымды шаралар үшін ризашылығымды білдіремін, – деді Қасым-Жомарт Тоқаев.
Мемлекет басшысы Қазақстандағы өзбек диаспорасын қолдау шараларына жеке тоқталды.
– Біз өз елімізде өмір сүріп жатқан өзбек халқының рухани, әлеуметтік қажеттіліктерін толық қанағаттандыру үшін жан-жақты шаралар жасап жатырмыз. Қазақстанның барлық дерлік өңірінде өзбек этномәдени орталықтары ашылған. Өзбек тілі Қазақстанның медиа саласында, білім жүйесінде және мәдени өмірінде орнын алған. Екі өзбек театры табысты жұмыс істеуде, – деді Қасым-Жомарт Тоқаев.
Қасым-Жомарт Тоқаев бірлескен 200-ден астам шараны қамтыған Қазақстандағы Өзбекстан жылы екіжақты байланыстың нығаюына ықпал еткенін атап өтіп, Шымкентте өткен алғашқы Өңіраралық форумға ерекше тоқталды.
– Екі жақты тауар айналымын 5 миллиард долларға жеткізу туралы мақсатымызға біртіндеп жақындап келеміз. Көлік қатынастарының қарқынын арттыру бойынша жұмыстар жүргізілуде. Біздің елдеріміздің көлік-логистикалық инфрақұрылымдарының дамуы Еуропа мен Азия нарықтарына шығуға мүмкіндіктер ашады, – деді Қазақстан Президенті.
Мемлекет басшысы Өзбекстандағы Қазақстан жылы екі ел қарым-қатынасы үшін ғана емес, тұтас Орталық Азияда өзара түсіністік және сенім атмосферасының қалыптасуы үшін маңызы бар айтулы оқиға екенін атап өтті.
– Орталық Азияның табысты экономикалық дамуы, тұрақтылығы мен қауіпсіздігі, негізінен, Қазақстан мен Өзбекстанның тығыз ықпалдастығы мен келісілген іс-әрекеттеріне байланысты. Шұғыл түрде түркі дүниесінің ғана емес, әлемдік мәдениеттің мақтанышына айналған біздің елдеріміздің басты рухани және тарихи орталықтарын бір-бірімен байланыстыратын Түркістан, Самарқанд, Бұхараны бір бағытқа қосатын туристік кластерін ашуға болады деп есептеймін, – деді Мемлекет басшысы.
Қазақстан Президенті сөзінің соңында ата-бабаларымыз мұра етіп қалдырған қазақ-өзбек халықтарының достығы мен бірлігін сақтау қазіргі ұрпақтың ортақ парызы екенін атап өтіп, Өзбекстандағы Қазақстан жылын ашық деп жариялады.
Салтанатты рәсім Әлібек Дінішев, Айман Мұсаходжаева, Медет Шотабаев, Нұрлан Бекмұхамбетов, Димаш Құдайбергенов, Мария Мудряк сынды Қазақстан өнерінің қайраткерлері мен сахна шеберлері, шығармашылық ұжымдарының қатысуымен өткен гала-концертпен қорытындыланды.
Өзбекстандық көрермендер назарына М.Төлебаевтың «Біржан-Сара» операсынан үзінді, «Astana Ballet» театрының хореографиялық композициясы, «Салтанат» ҚР мемлекеттік би ансамблінің, К.Кужамьяров атындағы Мемлекеттік республикалық академиялық ұйғыр театрының және Мемлекеттік республикалық академиялық корей театрының орындауындағы қойылымдар ұсынылды.










/// 
Мемлекет басшысы брифингте сапарының жоғары деңгейде өткенін және француз тарапы айрықша қонақжайлық көрсеткенін, бұл – екі елдің тығыз серіктестік орнатып отырғанының айғағы екенін атап өтті.
Біз Францияның бұрынғы басшылығымен стратегиялық серіктестік туралы уағдаласқан едік. Бүгінде 34 ірі жоба іске асырылды, 24-і жүзеге асырылу кезеңінде тұр, кешегі бизнес форумда жасалған келісімшарттар мен келісімдерге сәйкес тағы ондаған жоба болашаққа жоспарланған, – деді Нұрсұлтан Назарбаев.
Қазақстан Президенті Францияның еуропалық аренадағы салмақты орны бар ел екеніне, экономиканың көптеген салаларында, әсіресе ауыл шаруашылығы саласында алдыңғы қатарда келе жатқанына назар аударды.  Нұрсұлтан Назарбаев аграрлық сектордағы бірлескен жобалар жөнінде жасалған уағдаластықтардың біздің ел үшін зор мәні бар екенін де айтты.
Біз машина жасау, химия индустриясы, энергетика, білім және медицина салаларында да ынтымақтасатын боламыз. Индустриялық және инфрақұрылымдық бағдарламаларды жүзеге асыру ісіне Ұлыбританияның да, Францияның да атсалысқаны біз үшін аса маңызды. Осы сапар және оның барысында өткен келіссөздер елдеріміздің арасындағы ынтымақтастықты бұрынғыдан да жоғары деңгейге көтерді, – деді Мемлекет басшысы. 
///
	

	Нұрсұлтан Назарбаев пен Си Цзиньпин Астанада «Сулы-желекті бульварды» аралап көрді.

	 

	
/// 
Құрметті қазақстандықтар!
Санаулы минуттардан кейін біз жаңа жылды қарсы аламыз!
Жаңа жыл – баршаға жан шуағын сыйлайтын жайдары мереке. Жыл сайын біз оны үкілі үмітпен, игі тілекпен қарсы алып, толайым табыспен шығарып саламыз. Әлемдік экономикадағы бүгінгі қиындыққа қарамастан биыл да әл-ауқатымыз арта түсті.
Өтіп бара жатқан жыл дамудың келесі кезеңіне бастайтын  оқиғалармен айшықталды. Біз алдағы жылы күш-қуатымызды еселейтін ауқымды нарықтың есігін ашамыз. Бағдарымыз – белгілі, таңдауымыз – айқын, мақсатымыз – биік. Баршаға шұғыла шашатын «Нұрлы жол» бүкіл еліміздің күретамырына айналды.
 
Қымбатты отандастар!
Келер жыл – терең тарихымызға, құқықтық негізімізге, берекелі бірлігімізге құрмет көрсететін жыл. Ынтымағы жарасқан халқымыз осы айтулы оқиғаларды лайықты атап өтеді деп сенемін. Қазақ халқы қой түлігін ежелден құт-берекенің басы деп білген. Ендеше, алдағы Қой жылы молшылық пен ырысын ала келсін! Еліміздегі әр шаңырақтың дәулеті мен сәулеті артып, татулығымыз нығая берсін!  
 
Дорогие казахстанцы!
Мои соотечественники!
Смена лет – это символический шаг из прошлого в будущее. В уходящем году мы смогли на самом деле приблизить грядущее. Здесь есть заслуга каждого.
За все это время я встречался с очень многими из вас. Жителями районов, в которые пришла новая дорога и новая жизнь. Врачами, получившими уникальное оборудование, чтобы спасать здоровье. Учителями и учениками в светлых классах новых школ. Инженерами и рабочими в цехах открывшихся предприятий. Работниками сельского хозяйства, которые приумножают хлебный каравай нашей страны с каждым годом. Талантливой молодежью и опытными ветеранами.
Все вместе мы шаг за шагом улучшали жизнь вокруг нас. Было непросто. Мы живем в большом открытом мире, который непрерывно меняется. Сейчас эти изменения ускорили бег. Но мы еще раз доказали, что крепко держим свою судьбу в своих руках.
Казахстан встречает наступающий год с четким созидательным планом действий. Этот Путь в будущее обратит перемены в новые достижения. Силу для них мы черпаем в единстве и согласии – в тех ценностях, которые складывались веками. Сплоченность, незыблемая связь времен и поколений сделают нашу дорогу еще более уверенной.
 
Дорогие друзья!
Совсем скоро пробьют часы, возвещая наступление Нового года. В его ожидании взволнованно бьется сердце страны. В унисон стучит сердце каждого из нас. Хочу от души пожелать всем мира, здоровья, благополучия и успеха!
С Новым 2015 годом!
Жаңа жыл құтты болсын, ардақты ағайын!

/// 
Авторлар өз хатында өтіп бара жатқан жылы өңірде қол жеткізілген оң нәтижелер туралы баяндаған.
Атап айтқанда, олар «Жезқазған–Бейнеу» теміржол желісін іске қосудың экономикалық пайдасына тоқталған.
«Осы жолдың бойында орналасқан 14 пункте жүздеген жұмыс орны ашылып, жаңа әлеуметтік нысандар салынуда. Бұл экономикалық көрсеткіштерді күрт көтеріп қоймай, алыс елді мекендердегі тұрғындардың өмірін жақсарта түседі», – деп жазады авторлар.
Жұртшылық өкілдері республикалық, сондай-ақ халықаралық маңыздағы бірқатар жобалардың да жүзеге асырылғанына назар аударады. Олардың қатарында Жаңажол газ өңдеу зауыты, Ақтөбе рельс-арқалық зауыты, «Қазхром» ТҰК» АҚ Ақтөбедегі жаңа ферроқорытпа зауыты бар. Осы жобалардың құнының өзі 2,5 миллиард доллардан асқан.
Авторлар тұрғын үй-коммуналдық шаруашылығын жаңғырту саласында жүзеге асырылып жатқан бағдарламалардың да нәтижелеріне тоқталған.
«Облыс тұрғындарының 91,3 пайызы сапалы ауыз сумен қамтамасыз етіліп, Ақтөбе қаласының және Алға, Шалқар, Қандыағаш, Бадамша секілді аудан орталықтарының жылумен қамтамасыз ету жүйесі жаңартылды», – делінген хатта.
Сонымен қатар хатта елді мекендерді газдандырудың маңызын, сондай-ақ «Батыс Еуропа – Батыс Қытай» көлік дәлізі мен құрылысы жоспарланған «Астана – Ақтөбе – Атырау» автомагистралінің өңір экономикасын бұдан әрі дамытуда алатын айрықша рөлі атап өтілген.
Соңында хат авторлары Мемлекет басшысына өңірге ұдайы көңіл бөліп отыратыны үшін алғыс айтып, Ақтөбені агломерациялық орталыққа айналдыру жөніндегі жауапкершілігі зор міндетті жүзеге асыру үшін аянбай еңбек ететіндерін жеткізген. 
///
	 

	Кездесуде Нұрсұлтан Назарбаев пен Т. Учиямада елімізде автомобиль өнеркәсібін дамыту,  соның ішінде осы «Тойота» маркалы автомобильдерді Қазақстан аумағында өндіру мәселелерін талқылады.

	«Тойота Мотор Корпорэйшн» - автомобиль құрастырушы жапониялық ірі корпорация. Ол қаржылық қызметтер де ұсынып, бизнестің өзге де бағыттарында жұмыс істейді. Компания қызметкерлерінің саны 320 мың адамнан асады. 


///Журналистер алдында сөз алған Қазақстан Президенті Қ.Тоқаев Өзбекстан Республикасына жасаған мемлекеттік сапары осы елдегі Қазақстан жылының ашылуымен тұспа-тұс келгенін атап өтіп, бұл оқиғалар екі ел арасындағы қарым-қатынастардың нығаюына септігін тигізетініне тоқталды.
Қасым-Жомарт Тоқаев Мемлекеттер арасындағы қарым-қатынастардың нығаюы мен дамуы жолындағы Тұңғыш Президент – Елбасы Нұрсұлтан Әбішұлы Назарбаев пен Өзбекстан Президенті Шавкат Мирзиёевтің рөліне ерекше тоқталды.
– Олар Қазақстан мен Өзбекстанның ынтымақтастық тарихының жаңа парағын ашып, біздің байланыстарымызды жаңа әрі сапалы деңгейге шығарды. Қазақстан басшысы ретінде мен Елбасы саясатының сабақтастығын қамтамасыз етіп, Қазақстан-Өзбекстан қатынастарының жан-жақты дамуын жалғастыра беремін. Бұған дәлел ретінде бүгін біз қол қойған негізгі жетістіктеріміз бен ынтымақтастық көкжиегінің келешегі қамтылған Президенттердің Бірлескен мәлімдемесін айтуға болады, – деді Мемлекет басшысы. 
Екі елдің сауда-экономикалық ынтымақтастығының жоғары деңгейде екенін айта келіп, Қазақстан Президенті осы жоғары көрсеткіштерді одан әрі қолдау үшін бірқатар шара қабылданатынын жеткізді.
– Жаңа мүмкіндіктер іздеп, тауар номенклатурасын кеңейту қажеттігі туралы айтылды. 2020 жылдың соңына қарай өзара тауар айналымын 5 миллиард долларға дейін жеткізу – біздің негізгі мақсатымыз, – деді Қасым-Жомарт Тоқаев.
­­Өндірістік кооперациялардың дамуы бойынша Мемлекет басшысы бизнеске жасалған жағдайдың нәтижесінде екі елдің бірлескен кәсіпорындарының саны артқанын атап өтті.   
– Мұндай ынтымақтастықтың мысалы ретінде Қазақстандағы бірлескен жеңіл автомобиль, жүк көлігі және басқа техникаларды құрау жобаларын айтуға болады. Аталған салалардың біздің экономикаларымыз үшін маңызы зор болғандықтан, осы бағыттағы жұмыстарды қарқынды түрде жалғастыра береміз, – деді Мемлекет басшысы.
Сондай-ақ, Қасым-Жомарт Тоқаев былтыр жыл соңында Өңіраралық ынтымақтастық форумының сәтті өткенін атап өтіп, бұндай кездесулердің екі ел үшін жаңа мүмкіндіктер ашатынын айтты.
– Қазақстан мен Өзбекстан шекарасында халықаралық сауда-экономикалық ынтымақтастық орталығын құру мәселесі ерекше қаралды. Бұл жобаны жүзеге асыру шекаралық аймақтағы сауданы реттеп, бақылау-өткізу инфрақұрылымын жақсартуға, сондай-ақ, Орталық Азияда ірі сауда-логистикалық хаб құруға мүмкіндік береді – деді Мемлекет басшысы.
Бұдан басқа Қазақстан Президенті отын және су-энергетика саласындағы өзара іс-қимыл, экспорт-импорттық, транзиттік тасымал саласындағы ынтымақтастық, мәдени-гуманитарлық және жастар байланысын кеңейту мәселелеріне тоқталды.
Соңында Қасым-Жомарт Тоқаев келіссөздердің нәтижелеріне ризашылық білдіріп, қол жеткізілген келісімдерді жүзеге асыру Қазақстан мен Өзбекстан ынтымақтастығын дәстүрлі достық, сенім және тату көршілік ынтымақтастықта дамытатынын айтты.
Шавкат Мирзиёев өз сөзінде Қасым-Жомарт Тоқаевпен ашық әрі толық өзара түсіністік рухында өткен келіссөздерге жоғары баға берді. Соның барысында тараптар қарым-қатынасты дамытудың ұзақ мерзімді мақсаттарының ортақ екенін растап, күн тәртібіндегі екіжақты, өңірлік және халықаралық ынтымақтастық мәселелерін жан-жақты талқылады. Сондай-ақ, жаңа сынақтар мен қауіпсіздікке төнетін қатерлерге қарсы тұру жөніндегі бірлескен шараларды күшейтудің маңыздылығын атап өтті.
– Қазақстан мен Өзбекстан қарым-қатынастарын нығайтуға және жан-жақты ынтымақтастықты кеңейтуге елеулі үлес қосқаны үшін қазақ халқының біртуар перзенті, Қазақстан Республикасының Тұңғыш Президенті – Елбасы, менің ағам, құрметті Нұрсұлтан Әбішұлы Назарбаевқа алғыс айтқым келеді. Қазақстанның мемлекеттігін нығайтудағы, берік азаматтық қоғам қалыптастырудағы, заманауи және бәсекеге қабілетті экономика құрудағы, халықаралық аренадағы ел беделін арттырудағы зор жетістіктер оның есімімен тікелей байланысты, – деді Өзбекстан Президенті.
Сонымен қатар, Шавкат Мирзиёев сапар барысында қол жеткізілген уағдаластықтарды іске асыру үшін Жол картасы бекітілетінін айтты.
***
Мемлекеттік сапар қорытындысы бойынша мынадай құжаттарға қол қойылды:
1. Қазақстан Республикасының Президенті Қасым-Жомарт Тоқаев пен Өзбекстан Республикасының Президенті Шавкат Мирзиёевтің бірлескен мәлімдемесі.
2. Қазақстан Республикасының Үкіметі мен Өзбекстан Республикасының Үкіметі арасындағы Еңбек қызметі және еңбекші көшіп-қонушылардың құқықтарын қорғау туралы келісім.
3. Қазақстан Республикасының Үкіметі мен Өзбекстан Республикасының Үкіметі арасындағы Заңсыз көші-қонмен күрес бойынша ынтымақтастық туралы келісім.
4. Табыс пен мүлiкке қосарланған салық салуды болдырмау туралы келісім аясында Қазақстан Республикасының және Өзбекстан Республикасының уәкілетті органдары берген резиденттікті растайтын ресми құжаттарды тану тәртібі туралы ноталармен алмасу түріндегі келісім.
5. Қазақстан Республикасының Сыртқы істер министрлігі мен Өзбекстан Республикасының Сыртқы істер министрлігі арасындағы 2019-2020 жылдарға арналған ынтымақтастық бағдарламасы.
6. Қазақстан Республикасының Қорғаныс министрлігі мен Өзбекстан Республикасының Қорғаныс министрлігі арасындағы Әуе шабуылына қарсы қорғаныс саласындағы ынтымақтастық туралы келісім.
7. Қазақстан Республикасының Қорғаныс министрлігі мен Өзбекстан Республикасының Қорғаныс министрлігі арасындағы Әскери ұшақтарды қабылдау, аэродром-техникалық қамтамасыз ету және әскери аэродромдарда әскери әуе кемелерін күзету туралы келісім.
8. Қазақстан Республикасының Ұлттық экономика министрлігі мен Өзбекстан Республикасының Инвестициялар және сыртқы сауда министрлігі арасындағы «Орталық Азия» халықаралық сауда-экономикалық ынтымақтастық орталығын құру мәселелері жөніндегі өзара түсіністік туралы меморандум.
9. Қазақстан Республикасының Ақпарат және қоғамдық даму министрлігі мен Өзбекстан Республикасының Министрлер Кабинеті жанындағы Дін істері жөніндегі комитет арасындағы ынтымақтастық туралы меморандум.







///Президент Қасым-Жомарт Тоқаев Парламент палаталарының бірлескен отырысында Қазақстан халқына «Жаңа Қазақстан: Жаңару мен жаңғыру жолы» атты Жолдауын жасады.
Президент жуық арада жүзеге асырылатын ауқымды саяси реформалар мен бірқатар әлеуметтік-экономикалық шараларды жариялады.

Мемлекет басшысы қайғылы қаңтар оқиғасына баға берді. Оның пікірінше, осы ауқымды әрі жан-жақты жоспарланған операцияның мақсаты жоғары басшылықты биліктен тайдырып, халық пен әлемдік қоғамдастық алдындағы оның беделін түсіру болды.
Қасым-Жомарт Тоқаев Күштік құрылымдар мен олардың сыбайластарының өзара ымыраласуына қатысты іс бойынша тергеу құпия жағдайда қарқынды жүргізіліп жатқанын айтты. Бұған кінәлілер лауазымдары мен қоғамдағы орындарына қарамастан, лайықты жазасын алады.

Саяси реформаларды жүзеге асыру аясында Қасым-Жомарт Тоқаев Президенттің өкілеттігін  қайта қараудың маңызды екеніне тоқталды. Бұл ретте суперпрезиденттік жүйеден мықты Парламенті бар президенттік республикаға көшу мәселесіне назар аударды. Атап айтқанда, Мемлекет басшысының өз өкілеттігі кезінде партияға мүше болуын тоқтату міндетін заңнамалық тұрғыдан ресімдеуді, әкімдер мен олардың орынбасарларының партия филиалдарындағы қызметіне тыйым салуды ұсынды.
Сонымен қатар Қасым-Жомарт Тоқаев Президенттің жақын туыстарына қатысты норманы конституциялық тұрғыдан бекіту қажеттігін айтты. Олардың мемлекеттік саяси қызметші және квазимемлекеттік секторда басшы лауазымдарын иеленуіне заңнамалық тұрғыдан тыйым салынады.

Бұдан бөлек саяси реформаларда биліктің заң шығарушы саласына  да қатысты мәселе қамтылады. Сенатты жасақтау тәртібі мен оның бірқатар қызметі қайта қаралады. Мемлекет басшысы Парламенттің жоғарғы палатасындағы президенттік квотаны 15-тен 10 депутатқа дейін қысқартуды ұсынды. Сондай-ақ Мәжілістегі Қазақстан халқы Ассамблеясының квотасы алынып, Сенатқа беріледі. Осы ретте олардың саны 9-дан 5 депутатқа қысқарады.
Саяси реформалар бағдарламасында сайлау жүйесін жетілдіру, сайлау үдерісін жаңғырту, партия жүйесін дамыту мүмкіндіктерін кеңейту мәселелері қарастырылған. Мәжілістің депутаттық корпусы аралас негізде құрылады. Яғни, парламентарийлердің 70 пайызы пропорционалды, 30 пайызы мажоритарлы тәртіппен сайланады. Партияларды тіркеу рәсімі айтарлықтай жеңілдетіледі. Оларды тіркеу шегін төрт есе, яғни 20 мыңнан 5 мыңға дейін төмендету ұсынылды.

Мемлекет басшысы құқық қорғау институттарын күшейтуге, бұқаралық ақпарат құралдарының бәсекеге қабілеттілігін арттыруға және азаматтық қоғам институттарының рөлін нығайтуға баса мән берді. Қасым-Жомарт Тоқаев Негізгі Заңның ережелерін мүлтіксіз орындауды қамтамасыз ету мақсатында Конституциялық сот құруды тапсырды. Сондай-ақ табысты қызмет атқарған Ұлттық қоғамдық сенім кеңесінің орнына Ұлттық Құрылтай құруды ұсынды.
Ауқымды саяси реформалар еліміздің әкімшілік-аумақтық құрылымын жетілдіруге де қатысты болмақ. Президент Абай және Ұлытау облыстарын құруды ұсынды. Бұл облыстардың орталықтары Семей және Жезқазған қалалары болады. Мемлекет басшысы Алматы облысын екіге бөлу жөніндегі шешімін айтты. Алматы облысының орталығы Қапшағай және Жетісу облысының орталығы Талдықорған қаласы болмақ. Егер жұртшылық Қапшағай қаласына Қонаевтың есімін беру туралы ұсыныс айтса, Президент бұл пікірді қолдайтынын жеткізді.

Президент Жолдауда әлеуметтік-экономикалық мәселелерді шешуге мән бере отырып, дағдарысқа қарсы жедел жүзеге асырылатын шараларға арнайы тоқталды. Соның ішінде ұлттық валютаның тұрақтылығын қамтамасыз етуге, мемлекеттің үлесі бар компаниялардың валюталық табысының экспорттық сатылымын ұлғайтуға, мемлекеттік аппараттың қызметіндегі бюрократияны жоюға да баса мән берілді.
Жалпы, Мемлекет басшысының Жолдауында айқындалған бастамалар еліміздің саяси жүйесін және әкімшілік-аумақтық құрылымын барынша өзгертуге бағытталған. Қасым-Жомарт Тоқаевтың айтуынша, аталған бастамаларды іске асыру үшін Конституцияға 30-дан астам өзгертулер енгізіледі.
– Қызметіме түрлі адамдардың беретін бағасынан гөрі, мемлекетімізді қорғап қалу – мен үшін аса маңызды міндет. Осы жолда жауапкершіліктің бәрін мойныма алуға дайынмын! – деп түйіндеді Мемлекет басшысы.
Президент Жолдауының толық мәтінімен мына сілтеме арқылы танысуға болады.






/// 
А.Ахмадзай Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
Ауғанстан Президенті екі ел арасындағы ынтымақтастық аясының одан әрі кеңеюінен үміттенетінін жеткізіп, Мемлекет басшысына табыс, ал достас Қазақстан халқына бақыт пен құт-береке тіледі.
///
	 

	Мемлекет басшысы азаматтық қорғаныс, өнеркәсіптік және өрт қауіпсіздігі, сондай-ақ мемлекеттік материалдық резервті қалыптастыруға, төтенше жағдайлардың алдын алу және жою саласындағы заңнамаларды жетілдіруге, бағытталған «Азаматтық қорғау туралы» Қазақстан Республикасының заңына қол қойды.

	Заң мәтіні баспасөзде жарияланады.

	***

	Мемлекет басшысы қолданыстағы заңнаманы  қабылданған «Азаматтық қорғау туралы» Заңға сәйкестендіруге бағытталған «Қазақстан Республикасының бірқатар заңнамалық актілеріне азаматтық қорғау мәселелері бойынша өзгерістермен толықтырулар енгізу туралы» Қазақстан Республикасының заңына қол қойды.

	Заң мәтіні баспасөзде жарияланады.

	***

	Мемлекет басшысы «2011 жылғы 18 қазандағы Еркін сауда аймағы туралы шартты оның Тараптары мен Өзбекстан Республикасы арасында қолдану туралы хаттаманы ратификациялау туралы» Қазақстан Республикасының заңына қол қойды.

	Заң мәтіні баспасөзде жарияланады.
///Мемлекет басшысы Қасым-Жомарт Тоқаев Сердар Бердімұхамедовті Президент сайлауындағы жеңісімен құттықтап, Түрікменстанның игілігі мен өркендеуі жолындағы оның аса жауапты мемлекеттік қызметіне мол табыс тіледі.
Тараптар екі ел халықтарының арасындағы көп ғасырлық достыққа, тату көршілік пен өзара қолдауға негізделген байланыстарды жалғастыра отырып, Қазақстан мен Түрікменстанның стратегиялық ынтымақтастығын одан әрі нығайтуға мүдделі екенін растады.
Қазақстан Президенті Түрікменстан басшылығының қуатты әрі өркендеген мемлекет құру жөніндегі стратегиялық бағдарының сабақтаса жалғасатынына сенім білдірді.
Қасым-Жомарт Тоқаев Сердар Бердімұхамедовті елімізге мемлекеттік сапармен келуге шақырды.
Әңгімелесу барысында Мемлекет басшысы Қасым-Жомарт Тоқаев Гурбангулы Бердімұхамедовті де сайлаудың сәтті өтуімен құттықтап, дауыс берушілердің іс-шараға белсенді қатысқанын айтты.  
Қасым-Жомарт Тоқаев Президент Гурбангулы Бердімұхамедовтің бауырлас екі ел арасындағы достықты, тату көршілікті және өзара тиімді ынтымақтастықты нығайтуға қосқан жеке үлесін ерекше атап өтті.
Сондай-ақ Гурбангулы Бердімұхамедовтің саяси әрі өмірлік мол тәжірибесі Түрікменстанда және одан тыс жерлерде кеңінен сұранысқа ие бола беретініне сенім білдірді. 
///Мемлекет басшысы Түркістандағы Қожа Ахмет Ясауи кесенесін аралау барысында күмбездің тарихи келбетін сақтай отырып жүргізілген жаңарту жұмыстарының нәтижелерімен танысты. Атап айтқанда, кесененің желдеткіш қабаттары реттеліп, күмбез етегіндегі сегіз қырлы қосындыға гидрооқшаулау жұмыстары жүргізілген. Сондай-ақ «Әзірет Сұлтан» мемлекеттік тарихи-мәдени қорық-музейінің аумағындағы тарихи орындар қайта қалпына келтіріліп, кесене алдына туристер демалатын қалың бау-бақшалы алаңқай салынған.
Президент Қасым-Жомарт Тоқаевқа атқарылған жұмыстардың барлығы ЮНЕСКО-мен келісе отырып жүргізілгені жөнінде баяндалды.
 


///
	 

	 

	Әңгімелесу барысында тараптар шағын және орта бизнес саласындағы өзара ықпалдастықты дамытудың өзекті мәселелерін, сондай-ақ, Австрия жағының Қазақстан Республикасы экономикасын әртараптандыруға көмегі жайын талқылады.

	Австрия Экономикалық палатасына барған кезінде Мемлекет басшысы Құрметті қонақтар кітабына қолтаңба қалдырып, Қазақстан-Австрия бизнес-форумы жұмысының басталуымен құттықтады және форум екі елдің де іскерлік топтары арасындағы өзара тиімді байланыстардың кеңеюі мен тереңдей түсуіне елеулі үлес қосатынына сенім білдірді.
/// 
Отырыста Қазақстанның Еуразиялық экономикалық одақтағы қазіргі жағдайы мен перспективалары, сондай-ақ әлемде қалыптасқан геосаяси ахуал талқыланды.
Алғашқы мәселе бойынша Премьер-Министрдің бірінші орынбасары Б.Сағынтаев сөз сөйледі. Талқылауға Үкімет пен «Атамекен» ұлттық кәсіпкерлер палатасының мүшелері қатысты.
Мемлекет басшысы интеграциялық бірлестіктің әлеуетін толық іске асыруға мүмкіндік бермей отырған әлемдік нарықтағы қолайсыз конъюнктура мен өзге де сыртқы жағдайларға қарамастан, ЕАЭО-ның болашағы жарқын екенін айтты. 
Мемлекетаралық кооперацияны жолға қойып, экспортты ұлғайту үшін Қазақстан бизнесінің алдынан зор мүмкіндіктер ашылып отыр.
Сонымен қатар Қазақстанның әлеуметтік экономикалық дамуына және жалпы ЕАЭО-ның қызметіне теріс ықпалдар әсерін мейлінше азайту жөнінде шаралар қабылдау қажет.
«ЕАЭО – тек экономикалық бірлестік, ол экономика және сыртқы сауда аясында дамуға тиіс» деген Қазақстанның нақты ұстанымы атап өтілді.
Мемлекет басшысы отандық өндірушілерді қорғау мен қолдау, олардың тауарлары мен қызметтерінің бәсекеге қабілеттілігін ЕАЭО-ға мүше елдермен қатар өңірлік ауқымда да арттыру жөніндегі шараларды әзірлеуге айрықша назар аударды.
Талқылау барысында ЕАЭО-ға мүше барлық мемлекеттің кәсіпкерлері үшін тең және әділ бәсекелестікті қамтамасыз ету, сондай-ақ барлық елдің санитарлық-эпидемиологиялық, фитосанитарлық және ветеринарлық бақылау шараларын сақтау қажеттігі атап өтілді.
Сонымен қатар Қауіпсіздік кеңесінің отырысында күн тәртібіндегі өзекті халықаралық мәселелер, Таяу Шығыс пен Ауғанстандағы ахуал талқыланды.
Мемлекет басшысы ұлттық қауіпсіздікке төнетін қауіп-қатер мен тәуекелдердің алдын алу шараларын дер кезінде дайындау мақсатымен әлемде және өңірде болып жатқан үдерістерді жіті бақылау қажеттігін атап өтті.
Отырыс қорытындысы бойынша Қазақстан Президенті Үкіметке бірқатар тапсырма беріп, олардың орындалуын бақылауды Қауіпсіздік кеңесінің аппаратына жүктеді. 

/// 
Жеделхатта белорус халқы А.Лукашенконың елді дамыту жолындағы саясатына тағы да сенім білдіргені атап өтілген.
«Беларусь бүгінде өз азаматтарының әл-ауқатын арттыруға бағытталған бірегей әлеуметтік-экономикалық даму үлгісін табысты әрі жүйелі түрде жүзеге асыруда», – делінген құттықтауда.
Нұрсұлтан Назарбаев сондай-ақ А.Лукашенконың қайта сайлануы Қазақстан-Беларусь қарым-қатынастарын жүйелі дамытудың және екі елдің ықпалдастығын ең алдымен Еуразиялық экономикалық одақ аясында тереңдете түсудің сенімді кепілі болып саналатынын айтты.
Соңында Қазақстан Президенті белорус көшбасшысына мықты денсаулық және табыс тіледі. 
///Ақорда резиденциясында бірқатар мемлекеттің жаңадан тағайындалған төтенше және өкілетті елшілерінің Қазақстан Президентіне сенім грамоталарын салтанатты түрде тапсыру рәсімі өтті.
Мемлекет басшысына Түркия Республикасының елшісі Уфук Экиджи, Болгария Республикасының елшісі Боян Хаджиев, Сауд Арабиясы Корольдігінің елшісі Абдулазиз Абдулла Әл-Дауд сенім грамоталарын табыс етті.
Мемлекет басшысы шетелдік елшілерді Қазақстандағы дипломатиялық жұмыстарының ресми басталуымен құттықтап, олардың ізгі миссияларына табыс тіледі.
Салтанатты шара барысында Президент әрбір елшімен жеке-жеке сөйлесті.
Қасым-Жомарт Тоқаев Уфук Экиджимен әңгімелесу барысында Қазақстан мен Түркия арасындағы қарым-қатынастардың стратегиялық сипатын атап өтіп, екіжақты серіктестіктің одан әрі нығая түсетініне сенім білдірді. Президент Түркия басшылығының Елбасы Нұрсұлтан Назарбаевқа Түркі кеңесінің Құрметті төрағасы мәртебесін беру жөніндегі бастамасына, сондай-ақ, бауырлас елдің «Астана процесіне» белсенді қатысқаны үшін ризашылық білдірді.
– Осы сәтті пайдалана отырып, әріптесім Президент Ердоғанға жүрекжарды сәлемімді жолдаймын. Біз оның биылғы сәуір айында Қазақстанға жасайтын ресми сапарын асыға күтеміз, – деді Қасым-Жомарт Тоқаев.
Қазақстан Президенті Боян Хаджиевтен сенім грамотасын қабылдау кезінде Болгариямен арадағы ықпалдастықтың достық сипатын атап өтті. Мемлекет басшысы Нью-Йоркте өткен БҰҰ Бас Ассамблеясы 74-сессиясының алаңында Президент Румен Радевпен және Болгарияның Вице-президенті Илияна Йотовамен Нұр-Сұлтан қаласында кездескенін айтты.
– Осы көктемде Болгария Президентінің Қазақстанға сапарын асыға күтеміз. Оның сапары табысты болатынына және екі ел арасындағы ынтымақтастықтың дамуына тың серпін беретініне сенімдімін, – деді Мемлекет басшысы.
Қасым-Жомарт Тоқаев Абдулазиз Абдулла Әл-Даудпен әңгімелесу кезінде екіжақты қатынастардың қазіргі деңгейі мен мән-маңызын жоғары бағалап, инвестициялық байланыстардың нығайып келе жатқанын, мұнай-газ, химия, атом және жаңартылған энергия көздерін пайдалану салаларындағы ынтымақтастықтың әлеуеті зор екенін ерекше атап өтті.
– Біз Сауд Арабиясының Тақ мұрагері Мұхаммед бен Салманды Қазақстанға сапар жасайды деп күтеміз. Егер ол сапармен биыл келсе, өте жақсы болар еді, – деді Қазақстан Президенті.









///Қазақстан Президенті Танта және Александрия қалаларындағы копт православ шіркеулеріндегі террорлық акт салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
«Қазақстан халқының және жеке өзімнің атымнан Сізге, сондай-ақ қаза болғандардың отбасылары мен жақындарына көңіл айтып, орны толмас қайғыға ортақтастығымды білдіремін. Қазақстан Мысырмен бірге елдеріміздің бейбіт өмірі мен қауіпсіздігін қамтамасыз ету үшін қазіргі заман қауіп-қатерлеріне қарсы күресте күш-жігер жұмылдыруға дайын», – делінген жеделхатта.
/// 
Сапар барысында Г.Әбдіқалықова Әйелдер істері және отбасылық-демографиялық саясат жөніндегі ұлттық комиссия Қазақстандағы БҰҰ Даму бағдарламасымен бірлесіп ұйымдастырған «100 нақты қадам – Халықтық реформалар жоспары» атты ғылыми-практикалық конференцияға қатысты.
Конференция жұмысына сондай-ақ Алматы қаласының әкімі Б.Байбек, Парламент депутаттары, мемлекеттік органдардың, халықаралық және үкіметтік емес ұйымдардың өкілдері, сарапшылар қатысты.
Мемлекеттік хатшы өз сөзінде Ұлт жоспары Мемлекет басшысының елімізді жүйелі жаңғыртуға бағытталған 100 нақты тапсырмасы екенін атап көрсетті. Г.Әбдіқалықова Бес институционалдық реформаның іс-шараларын сапалы іске асыру Қазақстанға әлемнің ең озық 30 елі қатарына қосылуға мүмкіндік туғызатынын айтты. Бұл орайда, заң үстемдігі, адами капиталды дамыту, экономикалық жоғары технологиялық әлеуетті арттыру, қазақстандық біртектілік пен бірлікті дамыту, «Мәңгілік Ел» жалпыұлттық патриоттық идеясын ілгерілету мәселелері ерекше мәнге ие болмақ. Мемлекеттік хатшы Ұлт жоспарының әрбір бағытын іске асыруға Қазақстан әйелдерінің белсене атсалысуы  маңызды екеніне назар аударды.
Қазақстан халқы Ассамблеясының жылына арналған іс-шаралар аясында Г.Әбдіқалықова Орталық мемлекеттік музейде, Ә. Қастеев атындағы Мемлекеттік өнер музейінде болып, музейлердің жай-күйімен, көрмелермен және заманауи экспозициялармен танысты және еңбек ұжымдарымен кездесті.
Мемлекеттік хатшы Алматы қаласына жұмыс сапарының соңында көрнекті қоғам және мемлекет қайраткері, ағартушы, ғалым-лингвист, ақын-аудармашы, түркітанушы Ахмет Байтұрсыновтың музей-үйінде болды.
Г.Әбдіқалықова жұмыс сапарының қорытындысы бойынша мемлекеттік органдарға бірқатар нақты тапсырма берді.
 
///Қазақстан Президенті мегаполистің тұрғын үй құрылысының және әлеуметтік инфрақұрылымының жоспарымен танысты.
Сонымен қатар, Нұрсұлтан Назарбаевқа қала нысандарының құрылысы және қайта жөндеу жұмыстары жөнінде мәлімет берілді. 
 


///
	 

	Отырыста Қазақстандағы санитариялық-эпидемиологиялық жағдай қаралды. Бұл тақырыптың өзектілігін бірқатар фактор, соның ішінде әлемдегі Эбола вирусының таралуына байланысты оқиғалар көрсетіп отыр.

	Отырысты ашқан Қазақстан Президенті халық денсаулығын қорғауды тиімді қамтамасыз ету мемлекеттің басымдығы бар міндеттерінің бірі саналатынына тоқталды.

	– Елімізде жұқпалы, соның ішінде әлеуметтік аурулардың, сондай-ақ сібір жарасы мен бруцеллезді қоса алғанда, жануарлардың қауіпті ауруларының ошақтары бар. Сонымен бірге, Эбола вирусының таралуы секілді сыртқы қатерлер де ұлғаюда. Тұрғындарды түрлі жұқпалардан қорғау мәселесіне жіті назар аударып, тиісті шаралар қабылдау қажет. Мемлекеттік органдардың жауапкершілігін нақты айқындап, олардың іс-қимылдарын үйлестіруді қамтамасыз еткен жөн, – деді Нұрсұлтан Назарбаев.

	Бұл ретте Мемлекет басшысы қазіргі қалыптасқан жақсы ахуал арқаны кеңге салуға себеп болмауы тиістігін, өйткені әлемге есігі ашық Қазақстанның кең ауқымды сауда-экономикалық байланыстары, азаматтардың барыс-келістері елімізге қатерлі жұқпалардың келу қаупін жоққа шығармайтынын атап өтті.

	Туберкулезбен сырқаттану деңгейін төмендету жөнінде қабылдаған шараларға қарамастан, бұл ауру бұрынғысынша мемлекеттік деңгейде көңіл бөлуді қажет етеді. Осыған орай, туберкулезбен ауырудың барлық оқиғаларын толық анықтауды қамтамасыз ету және жасырып қалу фактілеріне байланысты қатаң жазалаудың маңыздылығы айтылды.

	Қазақстан Президенті көршілес елдермен және Дүниежүзілік денсаулық сақтау ұйымымен өзара іс-қимылды және трансшекаралық қауіптер мен биологиялық қатерлер туралы ақпарат алмасуды жандандыру жөнінде міндет қойды.

	Нұрсұлтан Назарбаев денсаулық сақтау және әлеуметтік даму, ауыл шаруашылығы, білім және ғылым, ұлттық экономика министрліктеріне қарасты мекемелердегі жұқпалы ауруларға қарсы тұру тақырыбы бойынша жүргізілетін ғылыми зерттеулерді үйлестіруді жұмыстың маңызды бағыты ретінде атады. Болашақта қазақстандық ғалымдардың әзірленімдері негізінде өзіміздің диагностикалық құралдар мен дәрілік препараттардың өндірісін жолға қою қажет.

	 Сонымен қатар, Мемлекет басшысы қауіпті аурулар тұрғысынан қолайсыз елдерге іскерлік және жеке мәселелермен шығатын Қазақстан азаматтарын сақтану шаралары туралы ақпараттандыруды тапсырды.

	Отырыс барысында баяндама жасаған Ұлттық экономика министрі Е.Досаев пен Ауыл шаруашылығы министрі А.Мамытбеков елдегі эпидемиялық және эпизоотиялық ахуал жалпы алғанда тұрақты екенін айтты. 2002-2014 жылдары тіркелген оба, тырысқақ, сібір жарасы, конго-қырым безгегі секілді аса қауіпті жұқпалар іс жүзінде бірен-саран сипатта болды.

	Соңында Мемлекет басшысы аталған мәселелер бойынша барлық бағдарламалық құжаттар қабылданғанын, сондықтан оларды уақытылы және сапалы жүзеге асыру Үкімет пен атқарушы биліктің жергілікті органдарының маңызды міндеті болып саналатынын айтты. 


/// 
Мемлекет басшысы күрес түрлері бойынша Азияның Олимпиадалық біліктілік турнирін өткізу мақсатымен Астанаға келген Н.Лаловичтің сапарына ризашылық білдірді.
Күрес – қазақтар үшін тарихи спорт түрі. Біздің елде ежелден-ақ балуандар күресінсіз бірде бір мереке өтпеген. Бүгінде мемлекет спорттың осы түрін жастар арасында танымал ету үшін зор күш-жігер жұмсап отыр, соның арқасында Қазақстан халықаралық аренада жоғары нәтижелерге қол жеткізді, – деді Нұрсұлтан Назарбаев.
«Біріккен күрес әлемі» халықаралық федерациясының президенті Астанада өтетін турнирді ұйымдастыруға қолдау көрсетілгені үшін алғыс айтты.  
Сондай-ақ кездесу барысында Н.Лалович Нұрсұлтан Назарбаевқа «Біріккен күрес әлемі» халықаралық федерациясының құрмет орденін тапсырды.
 

///Мемлекет басшысы қала тұрғындары алдында сөйлеген сөзінде жаңа Түркістан облысын құрудың және өңір орталығын Түркістан қаласына көшірудің тарихи әрі әлеуметтік-экономикалық мәніне тоқталды.
– Түркістанның халқымыз үшін айрықша маңызы бар. Бұл – Орталық Азиядағы ежелгі қалалардың бірі. 2000 жылы Түркістанның 1500 жылдығын ЮНЕСКО деңгейінде атап өттік, – деді Қазақстан Президенті.
Нұрсұлтан Назарбаев Орта Азия аумағына ислам дінін тарату үдерісіндегі Түркістанның рөлі жөнінде әңгімеледі.
Сондай-ақ, Мемлекет басшысы қасиетті Түркістан топырағында қазақ халқының ұлы тұлғалары мен игі жақсылары жерленгенін айтты.
– Тарихымыздың қилы кезеңдерінде мұнда бүкіл ұлтымыздың болашағына қатысты маңызды шешімдер қабылданған. Түркістанда халқымыздың көптеген белгілі тұлғалары жерленген. Жалпы, қала тарихы – барша қазақтың тарихы, – деді Қазақстан Президенті.
Нұрсұлтан Назарбаев Түркістанның күллі түркі халықтарының өмірінде де ерекше орын алатынын атап өтті.  
Мемлекет басшысы қабылданған шараларды жүзеге асыру нәтижесінде қала келбеті тез арада айтарлықтай өзгеретініне, шаһар өзінің өркендеу жолындағы жаңа биіктерді бағындыратынына сенім білдірді.    
Соңында Нұрсұлтан Назарбаев Түркістанды түлетуге атсалысатын барлық тұрғындарға табыс тіледі. 




///
	

	Кездесуде халықаралық күн тәртібінің өзекті мәселелеріне қатысты пікір алмасылды. Сонымен қатар, тараптар екі ел арасындағы қол жеткізілген серіктестіктің деңгейіне оң баға берді.

	Қазақстан-Үндістан арасындағы екіжақты өзара ықпалдастық сауда-экономикалық ынтымақтастықтың оң сипатына ие болып отыр.

	Мемлекет басшысы халықаралық аренада бедел алып, әлемдегі экономикалық орталықтың біріне айналып  келе жатқан Үндістанның үдемелі дамуына тоқталып өтті.

	Мемлекет басшысы инвестициялық және инновациялық саланы, сондай-ақ мұнай-газ индустриясын қоса алғанда, Қазақстанның түрлі саладағы ынтымақтастық әлеуетін арттыруға мүдделі екенін атап өтті.
/// 
Штабқа келген Нұрсұлтан Назарбаев Үгіт және сенімді өкілдермен жұмыс жөніндегі орталықтың және Ахуалдық орталықтың қызметімен танысты.
Өңірлік қоғамдық штабтар басшыларымен және мүшелерімен бейне-мәслихат режимінде ұйымдастырылған кеңесті ашқан Мемлекет басшысы алда ауқымды жұмыс күтіп тұрғанын айтты.
 – Сенімді өкілдердің, қоғамдық штаб мүшелерінің 60 пайызға жуығы өткен сайлауға қатысып, жақсы тәжірибе жинақтаған. Сонымен қатар мұнда жаңа сенімді өкілдер де бар. Бұл бізде ұрпақ сабақтастығы бар екенін көрсетеді. Мен сайлауалды науқанына бірінші рет қатысып отырғандардың бәріне ілтипатымды білдіремін. Бүгінде республикалық желілік кесте жасалды, өңірлік штабтардың нақты іс-қимыл жоспарлары бар, – деді Қазақстан Президенті.
Мемлекет басшысы барлық облыстық қоғамдық штабтардың үгіт науқанына дайындығы туралы есептерін тыңдады.
Нұрсұлтан Назарбаев республиканы әрі қарай дамыту жолдары «Қазақстан-2050» Стратегиясында айқындалғанына, онда әлемдегі ең дамыған 30 елдің қатарына кіру мақсаты қойылғанына назар аударды. Жаһандық экономикадағы дағдарыс құбылыстарын еңсеру үшін «Нұрлы жол» бағдарламасы қабылданып, жүзеге асырылып жатыр. Осыған байланысты Қазақстан Президенті ел халқының өмір сүру деңгейі мен сапасын арттыру үшін басымдығы бар мемлекеттік бағдарламаларды жүзеге асырудың маңыздылығын атап өтті.
Сонымен қатар, Қазақстан Президенті «Нұр Отан» партиясының XVI съезінде белгіленген бес институттық реформаны іске асыру айрықша маңызға ие екенін атап өтті. Бұлар кәсіби және автономды мемлекеттік аппаратты қалыптастыруға, заң үстемдігін, әртараптандыруға негізделген индустриялық және экономикалық өсімді қамтамасыз етуге, болашағы біртұтас ұлтты, сондай-ақ транспарентті және есеп беруші мемлекетті орнықтыруға бағытталған.  
Мемлекет басшысы аталған шаралардың бәрін қоғамда тұтастық, бірлік және өзара сенім болған жағдайда ғана жүзеге асыру мүмкін екенін атап көрсетті.
Қоғамдық штаб басшысы М.Құл-Мұхаммед кеңес барысында Мемлекет басшысына электоралдық науқан міндеттерін жүзеге асыру  үшін елді республикалық, облыстық, қалалық және аудандық деңгейде түгел қамтитын штабтар жүйесі құрылғанын баяндады. Орталық штаб құрамына 161 адам кіреді. Олардың қатарында халықтың түрлі топтарына өкілдік ететін елге сыйлы әрі беделді адамдар қамтылған. Нұрсұлтан Назарбаевтың сенімді өкілдері тізімінде барлығы 29 мың адам бар. Сонымен қатар 50 мыңнан астам белсенді азамат қолдау көрсетуге тілек білдірді.
Іс-шара барысында Тау-кен өндіру және тау-кен металлургиялық кәсіпорындары республикалық қауымдастығы» заңды тұлғалар бірлестігінің атқарушы директоры Н.Радостовец, Л.Н.Гумилев атындағы Еуразиялық ұлттық университеттің ректоры Е.Сыдықов, Парламент Мәжілісінің депутаты, «Қазақстан тұтынушыларының ұлттық лигасы» заңды тұлғалар бірлестігінің  төрайымы С.Романовская, Атамекен» Ұлттық кәсіпкерлер палатасы басқармасының төрағасы А.Мырзахметов сөз сөйледі.   
***
Қоғамдық штабтар электоралдық кезең қарсаңында кандидатты қолдау үшін қол жинау жұмысын табысты аяқтады. Елдің барлық өңірінен 560 мыңнан астам қол жиналды.  
Үгіт жұмыстары барлық облыс орталықтарында, 87 қалада, 176 ауданда, 6841 ауыл және кентте жүргізіледі. Республикалық қоғамдық штаб өкілдері халықпен кездесу үшін елдің барлық өңірін аралап шығады. Бұл ретте, еңбек ұжымдарымен жұмыс жүргізуге айрықша ден қойылатын болады. 



///Қасым-Жомарт Тоқаев Даниал Ахметовтің аймақтың әлеуметтік-экономикалық жағдайы туралы есебін тыңдады.
Облыс әкімінің айтуынша, физикалық өсім индексі 5 пайызға жетсе, негізгі капиталға салынған инвестиция 5 пайыздан асқан. Ауыл шаруашылығы мен құрылыс салаларында да едәуір өсім байқалады.
Кездесуде экономиканы одан әрі дамыту перспективалары талқыланды. Атап айтқанда, өндіріс қарқынын екі есе арттыруға мүмкіндік беретін «Ақтоғай» металлургия кешенінің екінші кезегін аяқтау мәселесі сөз болды.
Сонымен қатар Президентке өңірдегі білім беру нысандарын дәстүрлі форматқа көшіруге дайындық жұмыстары туралы ақпарат берілді. Білім беру саласының қызметкерлері түгелдей дерлік вакцина салдырған.
Жалпы, облыста күніне 10 мың адамға вакцина салынады. Негізгі контингентке қыркүйек айының соңына дейін вакцинаның бірінші компоненті, ал қазан айының соңына дейін екінші компоненті салынады. Жалпы 747 мың адамға екпе салу жоспарланған.
Даниал Ахметов Мемлекет басшысын бұқаралық спортты дамыту жөнінде берген тапсырмаларының орындалу барысы туралы да хабардар етті. Мектептегі спортты дамытуға қосымша 890 миллион теңге бөлінген. Бүгінде мектеп оқушыларының 50 пайыздан астамының спортпен шұғылдануға мүмкіндігі бар. Биыл тағы 15 ірі спорт нысанының құрылысын аяқтау жоспарланған.
Қасым-Жомарт Тоқаев мемлекеттік әлеуметтік міндеттемелерді орындау маңызды екенін атап өтіп, өңірдегі көпбалалы және аз қамтылған отбасыларға үздіксіз көмек көрсетуді тапсырды.
/// 
Кездесу барысында Астанада болатын халықаралық «ЭКСПО-2017» көрмесін ұйымдастыру және өткізу мәселелері талқыланды.
Нұрсұлтан Назарбаев Миландағы «ЭКСПО-2015» көрмесі Қазақстан тарапына тиісті тәжірибе алу тұрғысынан жақсы мүмкіндік беретінін атап айтты.
–Астанадағы барлық нысандардың құрылысы уәде еткеніміздей 2016 жылдың соңына дейін аяқталады. Қаржыландыру қамтамасыз етілді, қажетті мердігерлік ұйымдар іске жұмылдырылды. Бүкіл жұмыс кестеге сәйкес жүзеге асырылуда, оның барысын жеке өзім бақылап отырмын, – деді Қазақстан Президенті.
Халықаралық көрмелер бюросының Бас хатшысы өз кезегінде Нұрсұлтан Назарбаевтың  «ЭКСПО-2017» жобасының қозғаушы күші екеніне және бұл жағдай оның табыстылығының кепілі болатынына назар аударды.
– Дайындық тиісті деңгейде өтетініне және көрменің керемет болатынына шүбәсіз сенімдіміз, – деп атап өтті В.Лоссерталес.

/// 
Жеделхатта Елбасының бейбіт шеруге қатысқан көптеген жазықсыз азаматтар қайғылы оқиға салдарынан қаза тапқаны және зардап шеккені туралы хабарды зор күйзеліспен қабылдағаны айтылған.
 Нұрсұлтан Назарбаев барша Қазақстан халқының және жеке өзінің атынан бауырлас түрік халқына, қаза тапқандардың отбасылары мен жақындарына көңіл айтып, зардап шеккендердің тезірек сауығып кетуіне тілектестік білдірді. 
/// 
Мемлекет басшысы медициналық палаталарды аралап, орталық қызметінің негізгі бағыттарымен танысты.
Сонымен қатар Қазақстан Президенті еңбек ұжымы өкілдерімен және облыстың медицина қызметкерлерімен әңгімелесті.
Нұрсұлтан Назарбаев халықтың тұрмысын жақсарту үшін денсаулық сақтау саласын дамытудың маңыздылығына тоқталды.
– Өткен жылдар ішінде Қазақстанда 1300 денсаулық сақтау нысаны салынды. Соның арқасында 10 жылда өмір сүру ұзақтығы 72 жасқа дейін ұзарды. Дағдарысқа қарамастан, 1 қаңтардан бастап біз медицина қызметкерлерінің еңбекақысын 28 пайызға көтердік. Бұл орталықтың мемлекет-жекеменшік серіктестігі арқылы салынғаны өте маңызды, мен бұл бағытты қолдаймын. Жұмысқа қажетті жағдай жасалуда, ал дәрігерлер елдің игілігіне қызмет ету үшін өз біліктіліктерін арттыруы тиіс, – деді Мемлекет басшысы.
Мекеме қызметкерлері денсаулық сақтау саласын дамытуға көңіл бөліп отырғаны үшін Нұрсұлтан Назарбаевқа алғыс айтты, сондай-ақ таяу уақыттары Қазақстан Президентінің тапсырмасымен салынған жаңа перинатальдық орталықтың ашылуы жоспарланып отырғанын хабарлады.
Соңында Нұрсұлтан Назарбаев жиналғандарға табыс пен бақ-береке тіледі.
***
Медициналық мекеме елдегі 25 аппараты бар ірі диализдік орталық болып саналады және бүйрек қызметінің жеткіліксіздігінен зардап шегіп отырған науқастарға толық нефрологиялық көмек көрсетуге мамандандырылған.  



///
	 

	Заңның мәтіні баспасөзде жарияланады.
///Мемлекет басшысы биология, физика кабинеттерін, техникалық шығармашылық модельдері көрмесін, хореография залын, үлкен концерт залын аралап көріп, көркемөнер галереясындағы суреттер экспозициясымен танысты.
Елбасы назарына ән және би өнері бойынша балалардың концерттік нөмірлері ұсынылды.
Бұдан бөлек, Нұрсұлтан Назарбаев Оқушылар сарайына келетін балалармен және олардың ата-аналарымен әңгімелесіп, шығармашылық табыс пен бақ-береке тіледі.
Соңында Мемлекет басшысы Оқушылар сарайына жайлы автобус тарту етті.
***
Ғимараттың жалпы алаңы – 13 мың шаршы метрден астам. Мекеме инфрақұрылымы шеберхана, зертхана, көрме және мәжіліс залдарын, сондай-ақ музей, медиатека, дыбыс жазу студиясы мен обсерваторияны қамтиды.

///Президент Қасым-Жомарт Тоқаев Шавкат Мирзиёевті Өзбекстан Республикасының Президенті лауазымына қайта сайлануымен құттықтап, өзбек көшбасшысының сайлаудағы сенімді жеңісі оның стратегиялық бағдарының жалпы халықтық қолдауға ие болғанын тағы бір мәрте дәлелдеді деп атап өтті. 
Әңгімелесу барысында Қасым-Жомарт Тоқаев Шавкат Мирзиёевтің бауырлас екі халық арасындағы көп ғасырлық достық пен тату көршілік қатынастарды нығайтуға зор үлес қосқанын айтты.
Тараптар Қазақстан мен Өзбекстан арасындағы стратегиялық серіктестіктің мол әлеуетін толық жүзеге асыру және Орталық Азиядағы өзара сенімді нығайту мақсатында бірлескен жұмыстарды белсенді жалғастыруға  дайын екенін нақтылады. 
Қазақ-өзбек қатынастарына іс жүзінде тың серпін беру үшін Қасым-Жомарт Тоқаев Шавкат Мирзиёевті Қазақстанға мемлекеттік сапармен келуге шақырды. 
 
///
	 

	Г. Әбдіқалықова әлемнің ең дамыған 30 елінің қатарына кіру жолындағы қарышты қадам болып саналатын Елбасының «Нұрлы Жол» жаңа экономикалық саясаты аясында жоғары білікті кадрларды даярлау айрықша маңызға ие екенін атап көрсетті.

	Еліміздің ауқымды инфрақұрылымдық дамуы, жаңа өндірістерді құру, ел өңірлері арасында көлік коммуникацияларының барлық түрлері арқылы бизнес ынтымақтастықты жандандыру үздік кәсіби сапа мен  тиісінше арнаулы біліктілікке ие жоғары деңгейлі менеджерлерге деген қажеттілікті тудырады.

	Мемлекеттік хатшы «Нұрлы Жол – болашаққа бастар жол» атты  Жолдаудың көлік-логистикалық инфрақұрылымды дамытудан бастап шағын және орта бизнесті қолдау жөніндегі жұмысты жалғастыруға дейінгі 7 бағытының әрбіреуін іске асыру кезінде жоғары даярлықтан өткен кадрлар қажет болатынын атап өтті.

	Г. Әбдіқалықова жаңа экономикалық саясатты іске асыруға байланысты Республикалық комиссияның 2015 жылғы жұмысындағы басым бағыттарды айқындап берді. Бұл орайда, «Болашақ» түлектерінің Жолдауды жан-жақты жүзеге асыруға белсенді қатысу мәселесіне айрықша назар аударылатын болады.   

	Сонымен қатар, отырыста «Болашақ» халықаралық стипендиясы бойынша 2014 жылғы іс-шараларды жүзеге асыру мәселелері талқыланып, азаматтардың өтініштері және шетелде жоғары білікті кадрларды даярлауға қатысты жаңа бастамалар қаралды.

	Бұған қоса, отырыста Комиссияның шешімімен мемлекеттік органдар мен ұлттық компаниялардың ұсыныстары негізінде құрылған 2015 жылға арналған басымдыққа ие мамандықтар тізбесі бекітілді.

	Отырыстың қорытындысында Мемлекеттік хатшы комиссия жұмысын ұйымдастыруға байланысты бірқатар нақты тапсырмалар берді.

	Республикалық комиссияның шешімімен 224 стипендия тағайындалды.
///Ашхабад қаласы, Түрікменстан
 
Қасым-Жомарт Тоқаев Ашхабадқа мемлекеттік сапарының соңында Түрікменстанның Тәуелсіздік монументіне гүл шоғын қойды.
Тәуелсіздік монументі түрікменнің дәстүрлі киіз үйі бейнесінде салынған. Монументтің айналасында Түрікменстан билеушілері мен әскери жетекшілерінің, ойшылдары мен өнер қайраткерлерінің мүсіндері қойылған.
Қазақстан Президенті дәстүр бойынша Түрікменстанның жүргізіп отырған бейбітшілік, достық және тату көршілік саясатын білдіретін құрметті қонақтар аллеясына тал екті.





///
	 

	Кездесу барысында Мемлекет басшысы Түркия Қазақстанның жетекші сауда серіктестіктерінің бірінен саналатынын атап өтті. Соңғы жылдары екі ел арасындағы тауар айналымы едәуір өсті, сондай-ақ өзара инвестиция көлемі артып келеді. Экономиканың әртүрлі салаларында бірлескен ірі жобалар іске асырылуда.  

	Нұрсұлтан Назарбаев Қазақстан алдына экономиканы жедел әртараптандыру және жаңарту міндетін қойып отырғанын атап көрсетті. Осы мақсатта 2010 жылдан бері Индустриялық-инновациялық даму бағдарламасының бірінші бесжылдығы іске асырылуда. Ондағы негізгі басымдық – инвестиция тарту, жаңа технология, кадр әлеуетін дамыту үшін барлық жағдайды жасау. Маңызды бастаманың бірі - Ұлы Жібек жолын қайта жаңарту жөніндегі жоба.

	Кездесуді аяқтай келе, Мемлекет басшысы Қазақстанда шетелдік инвесторлар үшін инвестициялық қолдаудың толық жиынтығы құрылатынына және экономиканың басымдық салаларындағы жобаларды іске асыруға көмек көрсетілетініне тоқталды.
/// 
Операның идеялық арқауы ретінде қазақтың ұлы ақыны, ағартушы және философ Абай Құнанбайұлының тұлғасы алынған. Сценографияда соңғы техникалық жаңалықтардың пайдаланылуы және музыкалық шығарманың сюжетін заманауи тұрғыдан интерпретациялау қойылымды даралай түскен.
Үшінші премьералық опера спектаклінің басты орындаушылары қатарында Қазақстанның еңбек сіңірген қайраткерлері Т.Мұсабаев,  А.Ниязова, Ж.Тапин, сондай-ақ Армения халық әртісі Б.Туманян бар.
Қойылымды көрермен назарына қазақстандық-италиялық шығармашылық ұжым ұсынды.  Қоюшы дирижері  – «Астана опера» театрының бас дирижері, ҚР еңбек сіңірген қайраткері А.Бөрібаев, қоюшы режиссері – италиялық режиссер Д.дель Монако, кеңесші-режиссер ҚР халық әртісі Е.Обаев.




///Президент Қасым-Жомарт Тоқаевқа Қазақстанның экономикалық өсім қарқыны, әлеуметтік маңызы бар азық-түлік бағаларын тұрақтандыру шаралары, елдегі санитарлық-эпидемиологиялық ахуал мен басқа да өзекті мәселелер туралы баяндалды.
Мемлекет басшысы Қазақстан экономикасының қайта қалпына келу үдерісі қарқынды жүріп жатқанын атап өтті. Биылғы 9 айдың қорытындысы бойынша ішкі жалпы өнімнің өсімі 3,4 пайызды құрады. Дер кезінде дағдарысқа қарсы қабылданған шаралардың арқасында экономика қайта қалпына келді.
Асқар Маминнің мәліметіне сәйкес нақты сектордағы тұрақты өсім 3,5 пайызға өсті, сондай-ақ карантин шектеулерін жеңілдету нәтижесінде қызмет көрсету секторының біртіндеп қалпына келуі экономиканың қайта өсуін үдетті. Бұл ретте, өңдеуші өнеркәсіптегі өндіріс көлемі 5,7 пайызға артты. Құрылыс саласы 9,7 пайызға ұлғайды. Елімізде 9 айдың ішінде 10,4 миллион шаршы метр тұрғын үй пайдалануға берілді. Бұл өткен жылғы көрсеткішпен салыстырғанда 8 пайызға жоғары.
Премьер-Министр Мемлекет басшысына әлеуметтік маңызы бар тауарлардың бағасын тұрақтандыру бойынша жүргізіліп жатқан жұмыстар мен Инфляцияға қарсы іс-қимыл шараларының жүзеге асырылуы жөнінде айтты.
Үкімет агроөнеркәсіп кешені секторында құн қалыптастырудың барлық тізбегі бойынша бағаны тұрақтандыру, сауда желілері мен отандық тауар өндірушілері арасында ұзақ мерзімді келісімшарттар жасау, тауар айналымын қаржыландыруды көбейту және тұрақтандыру қорына азық-түлік сатып алуды арттыру, сондай-ақ әлеуметтік маңызы бар азық-түліктің сауда үстемесін жоғарылату фактілеріне жол бермеу шараларын қабылдап жатыр.
Бұдан бөлек, Қасым-Жомарт Тоқаевқа еліміздегі санитарлық-эпидемиологиялық жағдай жөнінде ақпарат берілді. Қазіргі таңда барлық аймақтарда коронавирус жұқтыру деңгейі төмендеген, ауыр науқастардың, стационарларда және амбулаторлық ем қабылдап жатқандардың саны азайған. Вирустың таралу индексі – 0,96. Жұқпалы ауруханалардың 37 пайызында, жансақтау бөлімдерінің 31 пайызында науқастар ем алып жатыр. 8,1 миллион адам екпенің бірінші компонентін, 7,2 миллион адам екінші компонентін алған.
Асқар Мамин Президентке сыртқы және ішкі инвестициялардың көлемін арттыру, шағын және орта бизнестің әлеуетін ұлғайту, аймақтарды өркендету, өңдеуші секторды дамыту және кеңейту есебінен экономиканың құрылымдарын одан әрі әртараптандыру жөнінде қабылданып жатқан шаралар, сондай-ақ еліміздің әлеуметтік-экономикалық дамуының басқа да өзекті мәселелері бойынша баяндады.
///Мемлекет басшысы Халыққа қызмет көрсету орталығы, Жұмыспен қамту орталығы, Көші-қон қызметі және Азаматтардың хал актілерін жазу бөлімі (АХАЖ) орналасқан әлеуметтік қызмет көрсету орталығын аралап көрді.   
Орталық қала тұрғындарымен қатар шетелдік инвесторлар үшін цифрлық форматта мемлекеттік қызмет көрсетуге бағытталған.
Қазақстан Президентіне экономиканың түрлі секторларын, соның ішінде агроөнеркәсіп кешені, білім, тұрғын үй-коммуналдық шаруашылығы, денсаулық сақтау, көлік және қауіпсіздік салаларын цифрландыру жобаларының іске асырылуы жөнінде баяндалды.
Баяндаманы тыңдаған соң Нұрсұлтан Назарбаев халыққа мемлекеттік қызмет көрсету ісінің сапасын арттыру және жеделдету үшін цифрландыру бағдарламасын жүзеге асырудың маңызды екенін ерекше атап өтті.
– Шымкент ірі мегаполиске айналады. Мұнда жаңа жобалар іске асырылуда. Шымкенттіктердің еңбекқорлығы – қаланы дамытудың кепілі. Жұмыстың ең маңызды бағыты – шағын және орта бизнес. Оны дамыту үшін тиісті қолдау көрсету қажет, – деді Қазақстан Президенті. 



///Қазақстан Президентіне әдебиеттің қазіргі жағдайы мен дамуы, Жазушылар одағының атқарған жұмыстары және алдағы жоспары жөнінде мәлімет берілді.
Сонымен қатар Жазушылар одағының төрағасы Ұлықбек Есдәулет  биыл елімізде өтетін Азия елдері қаламгерлерінің форумына дайындық мәселесі жайлы баяндады.
Қасым-Жомарт Тоқаев ұлттық рухани әлеуетті ілгерілету ісінде ақын-жазушылар қауымы маңызды рөл атқаратынын атап өтті.
Соңында Мемлекет басшысы Жазушылар одағының жұмыстарына жоғары баға беріп, қаламгерлерге шығармашылық табыс тіледі.


/// 
Жеделхатта террорлық әрекет салдарынан француз азаматтарының қаза тапқаны туралы суыт хабарды Мемлекет басшысы үлкен күйзеліспен қабылдағаны жөнінде айтылған.
«Бүгінгі күні терроризмнің етек алуы барлық мемлекеттер үшін ортақ қауіп-қатерге айналып отыр. Қазақстан өз тарапынан халықаралық қауіпсіздікке қатер туғызатын лаңкестік пен экстремизмнің кез келген түрін айыптайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан оқиға құрбандарының отбасылары мен туған-туыстарына, сондай-ақ бүкіл Франция халқына шын ниетпен көңіл айтты. 
///
	 

	Хат иесі елімізде зейнетақы жүйесін жаңғырту және әйелдердің зейнетке шығу жасын ұлғайту жөніндегі заң жобасына қатысты Президенттің үндеуін тыңдағанын және ол бастаманы қолдайтынын жазады.

	«Біз, Алматы қаласында тұратын «Алтын алқа» және «Күміс алқа» иелері, ертеңгі зейнет жасынан үмітті әр салада қызмет істейтін қыз-келіншектер мен зейнет жасына жетіп қалған әйел-аналар онда айтылған мәселенің барлығына өз қолдауымызды білдіреміз», – делінген хатта.

	Н.Бейсембина өз хатында зейнетақы жүйесіне реформа қажет екенін, бірақ ол үшін ең алдымен оған қажетті алғышарттар жасап алу керектігін атап өтеді. Автор сол себепті зейнетақы жүйесін жаңғыртудың қажеттілігін халыққа жан-жақты түсіндіру маңызды екеніне тоқталады.

	«Ал зейнетақы жүйесін жаңғыртуды 2018 жылдың 1 қаңтарынан бастап кезең-кезеңімен жүзеге асыру қажет деген батыл шешіміңіз халықтың Өзіңізден күткен шешімі, Өзіңізге артқан сенімі еді. Ел сенімі ақталды. Осы орайда, Сізге айтар алғысымыз шексіз», – делінген хатта.
///
	 

	Мемлекет басшысы «Нұр Отан» партиясы Саяси кеңесінің кеңейтілген отырысында қабылданған, Сыбайлас жемқорлыққа қарсы іс-қимылдың 2015-2025 жылдарға арналған партиялық бағдарламасы аясындағы жұмысты күшейтудің маңыздылығына тоқталды.

	– Өткен жылдар ішінде елімізде парақорлықтың тамырын жою тұрғысынан алғанда біраз жұмыс атқарылды. Атап айтқанда, заңға өзгерістер енгізу, шенеуніктер мен кәсіпкерлер арасындағы байланысты азайту арқылы сыбайлас жемқорлықпен күрес жұмыстары қатайды. Лауазымы мен еңбегіне қарамастан барлығын да жауапқа тартатын заң қолданысқа енді. Жалпы, бұл бағытта белсенді жұмыс жүргізілуде, оның нәтижесі көрініп тұрғандықтан, қоғам тарапынан оң баға беріліп отыр, – деді Қазақстан Президенті.

	Нұрсұлтан Назарбаев мемлекеттік қызметшілер жұмысын мінсіз әрі адал атқаруы үшін мемлекет тарапынан қажетті жағдайлар жасалып жатқанын атап өтті.

	– Бүгінде олар материалдық және әлеуметтік кепілдіктермен қамтылған, сондықтан біз олардан адал қызметтің үлгісін көрсетіп, заңнаманы сақтауды талап етуге құқылымыз. Бұл, әсіресе, елімізде мемлекеттен орасан қаражат бөлініп, «Нұрлы жол» Жаңа экономикалық саясатын жүзеге асыру жөнінде ауқымды жұмыс жүріп жатқан қазіргідей кезеңде айрықша өзекті. Сондықтан Бас прокуратура мен Мемлекеттік қызмет істері және сыбайлас жемқорлыққа қарсы іс-қимыл агенттігіне «Нұр Отан» партиясымен бірлесіп жұмыс істеген жөн, – деді Мемлекет басшысы.

	Қазақстан Президенті біздің республика ТМД-да бірінші болып «Сыбайлас жемқорлықпен күрес туралы» Заңды қабылдағанын атап өтті.

	– Осы заңды қабылдау кезінде мен ешкімге жеңілдік болмайтынын және ешкім де жазадан құтылмайтынын айтып, бүкіл халыққа мәлімдеме жасадым. Мемлекет тиімді басқарушыларды тәрбиелеп шығару үшін көп уақыт пен қаражат шығындайды. Ал олар сыбайлас жемқорлық көріністеріне жол берсе, жұмсалған сол барлық күш-жігер мен шығын босқа кеткен болып шығады. Халық осыны түсініп, сыбайлас жемқорлыққа қарсы бірлескен ымырасыз күреске мүдделі болғаны жөн. Қазақстандықтар арасында бұл мәселеге немқұрайлы қарайтындар болмауы тиіс. Ең бастысы, жұртшылық жемқорлық көріністеріне төзбей, ол жөнінде хабарлап, сол бойынша ілкімді шаралар қабылдануы керек, – деді Нұрсұлтан Назарбаев.      

	Бас прокурор партия бағдарламасын нақты іске асыруға кірісіп те кеткендерін мәлімдеді.  

	– Экономиканы одан әрі дамытуға бөлінген бюджеттік қаражатты пайдалану барысында заңнама талаптарын мүлтіксіз орындау жөніндегі жұмыс жолға қойылды. Біз әр теңгенің тиімді пайдаланылуын, бұл қаражатты жымқыруға жол берілмеуін қадағалайтын боламыз, – деді А.Дауылбаев.

	Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Мемлекет басшысы айтқан міндеттер басым мәнге ие болатынына тоқталды. 

	– Ертеңнен бастап біз өзіміздің толыққанды қызметімізге кірісеміз. Тиісті заң қабылданды, қазір Агенттіктің жеке құрамын жасақтау жұмысы жүріп жатыр. Біз сыбайлас жемқорлыққа қарсы күрес бағытында жүйелі жұмысты жолға қоя алатынымызға сенімдімін, – деді Қ.Қожамжаров.

	Мемлекет басшысы кездесу қорытындысы бойынша бірқатар нақты тапсырмалар берді.

	 


///
	 

	Кездесу Түркия Республикасының Президенті  Р.Ердоғанның инаугурациясы рәсімі аясында өтті.
	
	Екі мемлекеттің басшылары сауда-экономика саласындағы ынтымақтастықтың басымдығы бар жайттарын және халықаралық күн тәртібіндегі өзекті мәселелерді талқылады. Тараптар бірқатар перспективалық бағыттардағы, сондай-ақ халықаралық ұйымдар аясындағы өзара ықпалдастықты нығайту қажеттігін атап өтті.
///Қазақстан мен Түрікменстан делегациялары өткізген келіссөздер қорытындысы бойынша мемлекеттер басшылары Қасым-Жомарт Тоқаев пен Гурбангулы Бердімұхамедов бұқаралық ақпарат құралдары өкілдері үшін брифинг өткізді.
Қазақстан Президенті әлемде қалыптасқан күрделі жағдайға қарамастан, Қазақстан мен Түрікменстанның стратегиялық серіктестігі достық, тату көршілік және өзара қолдау рухында тұрақты дамып келе жатқанын атап өтті.

Мемлекет басшысы екі тараптың қол жеткізген уағдаластықтары туралы айта келе, шекараны құқықтық тұрғыдан шегендеуге бағытталған келісімдердің маңызына тоқталды.
– Бүгін біз бірқатар маңызды құжат қабылдадық. Олардың ішінде Каспий теңізіндегі Қазақстан-Түрікменстан мемлекеттік шекарасын межелеу және балық аулау аймақтарының шектес учаскелерін бөлу туралы шарт, сондай-ақ шекара тәртібі туралы үкіметаралық келісім ерекше орын алады. Осылайша, біз елдеріміз арасындағы құрлықтағы және теңіздегі шекараларды заңды түрде рәсімдеуді аяқтадық. Мұның саяси мәні бар, – деді Қасым-Жомарт Тоқаев. 
Келіссөздер барысында сауда-экономикалық ынтымақтастықтың перспективаларына баса мән берілді.
– Тауар айналымын одан әрі арттыру үшін мол әлеуетіміз бар. Энергетика, көлік, логистика, ауыл шаруашылығы, кәсіпорын және басқа да салаларда айтарлықтай резервіміз бар. Сондықтан біз өзара сауда көлемін едәуір арттыруға бағытталған шаралар топтамасын қабылдауға келістік. Үкіметтерге тауарлардың номенклатурасын кеңейту үшін екі елдің экспорттық әлеуетін жұмылдыру тапсырылды, – деді Мемлекет басшысы.

Президент еліміздің металлургия, машина жасау, мұнай-химия, азық-түлік және фармацевтикалық өнеркәсіп, сондай-ақ ауыл шаруашылығы өнімдерін, оның ішінде, ең алдымен, ұн мен бидай тасымалдау көлемін ұлғайтуға әзір екенін айтты.
Мемлекет басшысы барынша тиімді экономикалық кооперацияны жандандыру үшін үкіметтерге Инвестиция тарту ісін көтермелеу және қорғау жөніндегі келісімге қол қоюды жеделдету тапсырылғанын айтты. Оның айтуынша, газ саласындағы өзара тиімді ынтымақтастық жаңа перспективаларға жол ашады. Атап айтқанда, Қазақстан түрікмен газының импортын едәуір ұлғайтуға дайын.
Қасым-Жомарт Тоқаев аймақтық ынтымақтастық мәселелерін талқылау барысында бірқатар маңызды бастама көтерді.
– Сауда-экономикалық әлеуетімізді жан-жақты жүзеге асыру мақсатында Қазақстан жыл сайын өңіраралық форумдар өткізуді ұсынды. Мұндай формат өзінің тиімділігін дәлелдеді. Осындай жұмыстың нәтижесінде Маңғыстау облысы мен Балқан уәлаятының шекарасында автокөлік жүгі терминалының шекарааралық саудасының арнаулы аймағын құруға болар еді, – деді Президент.
Кездесуге қатысушылар көлік-транзит саласындағы өзара ықпалдастықтың перспективасын талқылады.
– Бұл бағыттағы негізгі міндет – «Қазақстан – Түрікменстан – Иран» магистралін толық іске қосу. Тасымалданатын жүк көлемін арттыру үшін елдеріміздегі тарифтік саясатты оңтайландырудың және жүк тасымалына қойылатын талаптарды жақсартудың маңызды екені атап өтілді. Каспийдегі Ақтау, Құрық және Түрікменбашы айлақтарының арасындағы логистикалық ықпалдастық бойынша зор мүмкіндік бар, – деді Мемлекет басшысы.

Қасым-Жомарт Тоқаев Қазақстан бағыты бойынша жаңа автожолды іске қосу үшін Қарабұғаз шығанағы арқылы өтетін көпір құрылысына қатысты түрікмен басшысының бастамасын қолдап, перспективасы бар бұл жобаны бірлесіп жүзеге асыру мүмкіндігін қарастыруға әзір екенін айтты.
Президенттің айтуынша, мәдени-гуманитарлық байланыстарды одан әрі нығайту – елдеріміз арасындағы берік әрі ұзақ мерзімді қатынастардың кепілі. Бұл ретте, Мемлекет басшысы екі елдің өзара мәдени күндерін өткізу және жастар арасындағы байланыстарды кеңейту маңызды деп санайды.
Келіссөздер бағдарламасына өңірлік және жаһандық күн тәртібінің мәселелері де енгізілді.
– Ауғанстандағы жағдайды егжей-тегжейлі талқылап, тағдыр тауқыметін көп тартқан осы елдегі тұрақтылық пен қауіпсіздікті нығайту мақсатында өзара тығыз ықпалдастықты жалғастыру қажет екенін айттық, – деді Қасым-Жомарт Тоқаев.
Мемлекет басшысы халықаралық ауқымдағы тақырыптардың басым бөлігі бойынша екі тараптың ұстанымдары жақын екенін атап өтті.
Қазақстан Президенті сөзінің соңында келіссөздердің қорытындылары халықтарымыз арасындағы достық пен тату көршілік қатынастарды нығайта түсетініне, қазақ-түрікмен серіктестігін жаңа стратегиялық биікке көтеру үшін жол ашатынына сенім білдірді.

Қасым-Жомарт Тоқаев Түрікменстан Президентін келер жылы Қазақстанға мемлекеттік сапармен келуге шақырғанын айтты.
Брифингтен кейін Қазақстан Президентін «Битараплык» орденімен салтанатты түрде марапаттау рәсімі өтті. Мемлекет басшысына Жоғары награданы Түрікменстан Президенті Гурбангулы Бердімұхамедов табыстады.


 
 
/// 
Жиынға Президент Әкімшілігінің Басшысы Б.Сағынтаев, Президенттің көмекшісі – Қауіпсіздік кеңесінің хатшысы Қ.Қасымов, Премьер-Министрдің бірінші орынбасары – Қаржы министрі Ә.Смайылов, Ұлттық экономика министрі Р.Дәленов, сондай-ақ Қорғаныс министрлігінің басшылық құрамы қатысты.
Қазақстан Президенті – Жоғарғы Бас қолбасшы Қасым-Жомарт Тоқаев Елбасының тұрақты қолдауының арқасында Қазақстанда ықшам, мобильді және соғысқа қабілетті армия құрылды. Оның негізгі миссиясы – мемлекеттің егемендігі мен аумағының тұтастығын қорғау екенін айтты.
– Қарулы Күштердің басшылық құрамының алдында болып жатқан өзгерістерге бейімделу ғана емес, сондай-ақ алдын алу жұмыстары тұр. Бұл қауіп-қатерлерге жан-жақты талдау жасауды талап етеді. Бүгінде біз геосаяси қайшылықтардың шиеленісе түскеніне, жаңа қақтығыстардың пайда болғанына куә болып отырмыз. Әскери іс-қимылдарды жүргізудің формалары мен тәсілдері өзгерді, дәлдігі жоғары қарулар мен басқа да заманауи қару-жарақтардың үлесі артты. Сондықтан, мен «Айбалта» оқу-жаттығуы кезінде Қорғаныс министріне Қарулы Күштерді құру және дамыту тұжырымдамасына тиісті өзгерістер енгізу жөнінде тапсырма бердім, – деді Қазақстан Президенті.
Мемлекет басшысы Қорғаныс министрлігінің басшылығына шешім қабылдау уақытын барынша қысқарту үшін басқару жүйесін жаңғыртуды міндеттеді. Сондай-ақ, роботтандыру, цифрлық технология, жасанды интеллект және ұшқышсыз басқару жүйесін енгізудің маңыздылығын айтты.
– Ең алдымен, қару-жарақтарды технологиялық тұрғыдан жетілдіру және жаңғырту есебінен әскери әлеуетті одан әрі нығайтуды қамтамасыз ету қажет. Кешенді қайта қарулану аясында әскер қару мен техниканың заманауи үлгілерімен қамтамасыз етіледі. Қарулы Күштер басшылығы табандылық танытып, дәйекті әрі жүйелі тәсіл қолдануы және қаржылық тәртіпті сақтауы керек, – деді Қасым-Жомарт Тоқаев.
Қазақстан Президенті жауынгерлік дайындықтың деңгейін көтеру мен шұғыл әрекет ету, әскери білім беру жүйесін жетілдіру мәселелеріне арнайы тоқталды. Оның айтуынша, оқу-жаттығу бағдарламалары түрлі жағдайларды, ұрыс жүргізудің заманауи формалары мен әдістерін, қару-жарақ пен техниканың жаңа түрлерін үйретіп, қолдануы тиіс.
– Мамандарды даярлау және әскери-патриоттық тәрбие беру ісінде болашақ әскери инженерлерді, ІТ мамандарын, роботты техникаларды, жасанды интеллект бойынша мамандарды тәрбиелеп шығару керек. Олар «SMART» деп аталатын буын. «Жас сарбаз» қозғалысының базасында, әсіресе физика-математика бойынша тереңдете оқытылатын мектептерде «SMART-SARBAZ» үйірмелерін құруды ұсынамын, – деді Қасым-Жомарт Тоқаев. 
Мемлекет басшысы келесі аптаға жоспарланған бітімгерлік жөнінде өтетін форум, алдағы уақытта Қазақстанның белсенді бітімгер-мемлекет ретіндегі мәртебесін арттырып, бұл бағыттағы әлеуетіне тың серпін беретінін жеткізді. Оның айтуынша, Қазақстан жаяу әскерлерді ғана жібермей, БҰҰ бітімгерлік миссиясына аса қажетті инженер-сапер, барлаушы, дәрігерлер құрамы және басқа да бөлімшелерді жіберу арқылы көкжиегін кеңейтуі қажет.
Отырыс барысында Қасым-Жомарт Тоқаев әскери тәртіп пен әскерилердің рухын күшейту, оларды әлеуметтік тұрғыдан қамтамасыз ету деңгейін көтеру қажеттігін атап өтті.
– 2017-2018 жылдары әскерилердің жалақылары өсіп, сыныптық қосымшалар төлене бастады. Жуырда әскери ұшқыштардың жалақылары екі есе артты. Жаңа жүйе бойынша әскерилерді баспанамен қамтамасыз ету мәселелері шешілуде. Бұл кесте жалпы алғанда озық болғанмен, тұрғын үй төлемінде ауытқушылықтар бар. Гарнизондардың тұрғын үй қорын жаңарту қажет. Мәселені қордаландырмай шұғыл шешу керек. Сонда ғана әскери қызметтің және әскерилердің әлеуметтік мәртебесін көтереміз, – деді Қазақстан Президенті. 
Жоғарғы Бас қолбасшы іс-шарадан соң Қорғаныс министрлігінің стратегиялық басқару орталығының жұмысымен танысты.







///Нұрсұлтан Назарбаев Д.Елеусіновті  бокстан жеңіп алған алтын медалімен құттықтады.
«Жылдар бойы тынымсыз төгілген тер мен зор қажыр-қайраттың және үлкен шеберліктің нәтижесінде дүниежүзілік спорт додасында қол жеткізілген бұл жеңіс барша қазақстандықтарға шексіз шаттық сыйлады. Бұл жеңіс осы бәсекені тамашалаған мыңдаған жасөспірімнің спортпен айналыса бастауына, олардың шыныққан шымыр болып өсуіне және мақсатты өмір сүруіне жаңа серпін беретіні сөзсіз», – делінген жеделхатта.
Мемлекет басшысы спортшыға зор денсаулық пен бақыт, жаңа жеңістер мен жетістіктер тіледі.
///
	 

	Кездесу барысында Қазақстан мен Италия ынтымақтастығының сауда-экономикалық және инвестициялық салаларды қамтыған басымдығы бар бағыттары талқыланды.

	Нұрсұлтан Назарбаев М.Ренциді Италияның Премьер-министрі лауазымына тағайындалуымен құттықтады және екіжақты қатынастардың қарқынды дамып келе жатқанын атап өтті.   
	
	- Қазақстан сіздің елмен жақсы қарым-қатынасқа мүдделі. Италия – біздің ірі сауда және инвестициялық серіктесіміз, біз өзара ықпалдастығымызға жаңа серпін бере аламыз. Мен сізді біздің елге ресми сапармен де келуге шақырамын, - деді Қазақстан Президенті.

	Италия Премьер-Министрі  өз кезегінде Нұрсұлтан Назарбаевқа осы кездесу үшін алғысын білдіріп, Қазақстанға ресми сапармен келу туралы шақыртуды зор ризашылықпен қабыл алатынын айтты.

	Сонымен қатар, келіссөздер барысында мұнай-газ, көлік, энергетика және ауыл шаруашылығы секілді салалардағы қарым-қатынастарды дамыту перспективалары қарастырылды.

	Сондай-ақ 2014 жылдың екінші жартысында Италия төрағалық ететін Еуропалық одақпен Қазақстанның өзара іс-қимыл тақырыбы да қозғалды.

	Бұдан бөлек, Нұрсұлтан Назарбаев пен М.Ренци халықаралық күн тәртібіндегі мейлінше өзекті мәселелер жөнінде пікір алмасты. 


///Мемлекет басшысы барша қазақстандықтар атынан З.Ғабидуллинаны суға жүзу сайысында жеңіп алған алтын медалімен құттықтады.
«Сен ел тарихында Паралимпиада ойындарындағы тұңғыш медальға қол жеткізіп, халқымыздың мерейін арттырып, зор қуанышқа бөледің. Халқың сені Қазақстанның атын әлемге әйгілі еткен мықты спортшы ретінде таниды. 100 метрге еркін стильмен жүзуден әлем рекордын жаңартып, алтын жүлдеге қол жеткізген бүгінгі жеңісің соны тағы бір дәлелдеді. Бұл жеңісің жылдар бойғы қажырлы еңбегіңнің жемісі деп білемін, – делінген жеделхатта.
Қазақстан Президенті спортшыға зор денсаулық тілеп, келешекте жаңа белестерді бағындыра беруіне ниеттестік білдірді.
///Мемлекет басшысы Қазақстан халқының және жеке өзінің атынан Армен Саркисянды Армения Республикасының Президенті болып сайлануымен құттықтады. 
«Сіздің кәсіби біліктілігіңіз бен өмірлік тәжірибеңіз достас Арменияның қарқынды даму жолында жаңа табыстарға қол жеткізуіне мүмкіндік береді деп сенемін.
Сіздің белсенді қолдауыңыздың арқасында Астана мен Ереван арасындағы достық пен өзара тиімді ынтымақтастыққа негізделген қарым-қатынастар алдағы уақытта да елдеріміздің игілігі үшін дами береді деп ойлаймын.
Сізге зор денсаулық, жауапты қызметіңізде табыс, ал Армения халқына бейбітшілік пен бақ-береке тілеймін», – делінген жеделхатта.  
///
	

	Қабылдауда Нұрсұлтан Назарбаев түркі тілдес елдердің арасындағы ынтымақтастықты дамытуға қосқан үлесі үшін Абдулла Гүлге «Алтын Қыран» орденін тапсырды.  

/// 
Қазақстан Республикасының
                Президенті                                                                                                                                                                  Н.Назарбаев
 
Астана, Ақорда, 2016 жылғы 8 қыркүйек
                        № 318
/// 
Отырыс барысында Мемлекет басшысы ұсынған бес институционалдық реформаны жүзеге асыру бағытындағы 100 нақты қадамның практикалық жайттары қарастырылды.
Аталған реформалардың әрқайсысы бойынша Мемлекет басшысы бірқатар нақты міндеттер белгіледі.
Атап айтқанда, Нұрсұлтан Назарбаев Мемлекеттік қызмет істері және сыбайлас жемқорлыққа қарсы іс-қимыл агенттігі бүкіл мемлекеттік қызметке кадр іріктеуді жүргізетін бірыңғай рекрутингтік орталық болуы тиістігіне тоқталып өтті.
Сондай-ақ Қазақстан Президенті жергілікті қоғамдастық алдында есеп беретін жергілікті полиция қызметін құру қажеттігін де атап өтті.
– Ол қоғамдық тәртіпті сақтауға, тұрмыстық қылмысқа қарсы іс-қимыл мен жол-патрульдік қызмет жұмысына жауапты болады. Нақ осы қызмет жергілікті қоғамдастықпен тығыз ынтымақтаса отырып ұсақ заңбұзушылықтарға қатысты «мүлде төзбеу» режімін қамтамасы етуі тиіс, – деді Нұрсұлтан Назарбаев.
Мемлекет басшысы ауыл шаруашылығына арналған жерлерді жекешелендіру, салық жүйесін реформалау, электр энергетикасы саласындағы саясатты қайта қарау, құрылыс саласына өзгерістер енгізу, индустрияландыру бағдарламасын әрі қарай жүзеге асыру, сондай-ақ кедендік рәсімдер мен Еуразиялық экономикалық одақ аясындағы сауда саясатын жетілдіру ісін бастаудың маңыздылығына тоқталды. 
Нұрсұлтан Назарбаев Қазақстан халықаралық көлік-коммуникациялық арналармен интеграцияланғаны жөн екенін айтты.  
– Мультимодальді, жоғары жылдамдықты «Еуразиялық трансқұрлықтық дәліз» құрылуы тиіс.  Ол әуе, теңіз, теміржол және автокөлік қатынастарын тоғыстырады. Еуразиялық дәліз екі бағыт бойынша өтеді. Біріншісі – Қазақстан, Ресей аумағы арқылы Еуропаға шығады. Екіншісі – Қазақстан аумағы арқылы Қорғастан Ақтау портына дейін, одан әрі Каспий теңізі  мен Кавказ арқылы Еуропаға және Иран мен Парсы шығанағы арқылы оңтүстікке жалғасады. Жоба аясында Қазақстанның бүкіл аумағы арқылы Ақтау портына дейін жаңа теміржол желісін салу қажет, – деді Мемлекет басшысы.
Бұдан бөлек, Қазақстан Президенті ұлттық құндылықтарды және өскелең ұрпақ санасындағы патриотизмді нығайтудың маңыздылығын атап өтті.
– «Үлкен ел – Үлкен отбасы» жобасын іске қосу қажет. Оның аясында кинофильмдер, сериалдар және ел тарихы, қазақстандық мәдениет, елдің бүгінгі өмірі туралы хабарлар түсірілетін болады. Туристік бағдарлар мен этноауылдар ұйымдастырылады. Мәдени инфрақұрылым барлық қазақстандықтар үшін қолжетімдіге айналады.  Мәңгілік Ел құндылықтарын мектеп стандарттарына қалай енгізу керектігін ойластыру керек, – деді Нұрсұлтан Назарбаев.
Мемлекет басшысы Үкімет алдына 5-6 негізгі индикатор қойылатынын айтты.
– Ол өз кезегінде әрбір министр мен әкім үшін 2-3 нақты көрсеткішті белгілеп беретін болады.  Бақылау тек мақсатты индикаторға қол жеткізу негізінде жүзеге асырылады. Аралық бақылау мен артық тапсырмаларды жойып, мемлекеттік органдарға көбірек еркіндік беру қажет. Олар өздерінің жұмысында өз бетімен әрекет ете алатындай, бірақ жауапты әрі есеп беріп отыратындай бола түседі, – деді Қазақстан Президенті.
Нұрсұлтан Назарбаев мемлекеттік органдар мен әкімдіктер жанындағы қоғамдық кеңестердің рөлін күшейту қажеттігін айтты.
– Олар міндетті түрде аумақты дамытуға арналған стратегиялық жоспарлар мен бағдарламалардың орындалуын талқылауға қатысады; жергілікті жерлерде бюджеттің, азаматтар құқықтары мен бостандықтарына қатысты нормативтік құқықтық актілер жобаларының, бағдарламалық құжаттар жобаларының айқындалуына атсалысады, – деді Мемлекет басшысы.
Қазақстан Президенті мемлекеттік қызметтердің бірыңғай провайдері болатын «Үкімет азаматтар үшін» мемлекеттік корпорациясын құру мүмкіндігін қарастыруды да ұсынды.
Соңында Мемлекет басшысы белгіленген жұмыстың барлығын қысқа мерзім ішінде жасаған жөн екенін айтты.
– Терең білімді, халықаралық тәжірибені зерттеуді қажет ететін ауқымды жұмыс күтіп тұр. Оның орындалуы елімізді жаңа деңгейге көтеруге мүмкіндік туғызады. Бізден халық бұдан әрі қадам жасауымызды күтіп отыр. Ол үшін әрқайсыңыздың қажетті білімдеріңіз, тәжірибелеріңіз бен біліктіліктеріңіз бар. Өздеріңізге артылған үмітті ақтау керек, – деді Нұрсұлтан Назарбаев.
Отырыс барысында Премьер-Министр К.Мәсімов сөз сөйлеп, бұрынғы мүшелерінің қайта тағайындалуы Үкіметке барлық тапсырмаларды орындауға жедел кірісуге мүмкіндік беретінін айтты.
– Сіздің тапсырмаңызға сәйкес, барлық министрліктер мен ведомстволарға белгіленген міндеттерді, ұлықтау рәсімінде сөйлеген сөзіңізді, қабылданған бағдарламаларды және берілген нұсқауларыңызды ескере отырып, таяу үш айға арналған іс-қимыл бағдарламасын әзірлеу жөнінде тапсырма берілді. Белгіленген мерзімге, яғни маусымның аяғына дейін Сіздің қарауыңызға реформаларды жалғастыру және тапсырмаларыңыздың орындалуы жөніндегі ұсыныстарды енгіземіз, – деді Премьер-министр.
Сонымен қатар үкімет мүшелері, мемлекеттік органдар мен ұлттық компаниялардың басшылары бес институционалдық реформаны жүзеге асыруға байланысты мәселелер жөніндегі пікірлерін ортаға салды. 

///
	 

	Әңгімелесу барысында Қазақстан мен Эстония арасындағы өзара іс-қимылдың өзекті мәселелері, сондай-ақ екіжақты уағдаластықтарды  іске асыру барысы талқыланды.

	Сонымен қатар, А.Ансип өзінің биылғы қыркүйек айында Қазақстанға сапарын жоғары деңгейде ұйымдастырғаны үшін ризашылығын білдірді.
///
	 

	Сапар барысында Мемлекет басшысының Австрия Федералды Президенті Х.Фишермен және Австрияның өзге де саяси және іскер топтар өкілдерімен кездесуі, сондай-ақ Қазақстан-Австрия бизнес-форумының ашылуына қатысуы жоспарланған.
///Мемлекет басшысы іс-шарада сөйлеген сөзінде «Астана» халықаралық қаржы орталығының биржасындағы алғашқы сауда-саттықты бастау рәсімінің ұлттық валютамыз – теңгенің 25 жылдық мерейтойы қарсаңында өтуінің символдық мәні зор екенін айтты.
Нұрсұлтан Назарбаев төл теңгемізді енгізу өз қаржы жүйемізді қалыптастырып, мемлекетіміздің экономикалық дербестігін қамтамасыз етуге мүмкіндік бергенін атап өтті.
– Содан бері Қазақстан экономикасы едәуір өсіп, халықтың тұрмыс деңгейі де артты. Ауқымды реформалар жүргізіліп жатыр. «Астана» халықаралық қаржы орталығының іске қосылуы – елімізді одан әрі орнықты дамытудың маңызды қадамы, – деді Елбасы.
Қазақстан Президенті рәсімге қатысушыларға әлемдік уран нарығының 20 пайызға жуығын қамтитын «Қазатомөнеркәсіп» ұлттық компаниясы бүгін ІРО-ға алғаш рет шығып отырғанын айтты.
– Келешекте біз «Қазақтелеком», «Эйр Астана», «Қазмұнайгаз» және өзге де ұлттық компаниялардың активтерін сатылымға шығаруды жоспарлап отырмыз. «Астана» халықаралық қаржы орталығы елімізге шет елдердің капиталын тартудың құралына айналып, қор нарығын дамудың жаңа деңгейіне шығаруға тиіс. Мұнда әлемнің үздік тәжірибелері жаппай қолданылып, тәжірибелі серіктестер мен сарапшылар тартылған, сондай-ақ оның жұмысына қатысушылар үшін теңдессіз жағдайлар жасалған, – деді Мемлекет басшысы.
Нұрсұлтан Назарбаев келешекте «Астана» халықаралық қаржы орталығы өңірдің басты қаржы хабына айналып, Азияның үздік қаржы орталықтарының қатарына қосылуға тиіс екенін атап өтті.
– Қаржы орталығы қазірдің өзінде елордамызға «қаржы астанасы» деген жаңа мәртебе берді. Жаһандық қаржы орталықтарының рейтингінде бас қаламыз тек соңғы жылдың өзінде 27 сатыға көтерілді. Астана тұрғындар мен елорда қонақтары үшін мейлінше қолайлы жағдай жасалатын «ақылды қала» ретінде одан әрі дами береді, – деді Елбасы.
Соңында Қазақстан Президенті мемлекетіміздің барлық бастамалары халқымыздың әл-ауқаты мен еліміздің жаһандық бәсекеге қабілеттілігін арттыруға бағытталғанын айтты.








///Орталық Азия елдері басшыларының консультативтік жұмыс кездесуі барысында Нұрсұлтан Назарбаев Өзбекстан Республикасының Президенті Шавкат Мирзиёевпен кездесті.
Нұрсұлтан Назарбаев Шавкат Мирзиёевтің екіжақты қатынастарды дамыту мен нығайтудағы рөлін ерекше атап өтті.
– Сіз мемлекет басшысы болғалы өзіңізбен бірнеше рет жүздестік, өзара талқылаған мәселелердің бәрі жүзеге асырылып, жұмыстар атқарылып жатыр. Биыл көп жұмыс істедіңіз, көршілермен өзара қарым-қатынасты реттедіңіз, ондаған жылдар бойы шешілмеген мәселелерді шештіңіз. Өзбекстанда атқарып жатқан орасан зор жұмыстарыңыз үшін ризашылығымды білдіремін және бұл өңіріміздегі барлық елдерге әсер етеді, – деді Қазақстан Президенті. 
Нұрсұлтан Назарбаев бүгінгі консультативтік жұмыс кездесуінің маңызды сипатын атап өтті. Оны өткізу жөніндегі идеяны Өзбекстан Президенті ұсынған болатын.  
– Біз бүгін барлық әріптестерімізбен бірге экономикалық проблемалар мен күнделікті мәселелерді талқылап, шешу үшін кездесіп отырмыз. Биыл мұндай кездесулер көп болмақ: өзіңіз бастамашы болған Ауғанстан жөніндегі кездесу, Түрікмен тарапы ұсынған Арал теңізіне қатысты кездесу және басқа да іс-шаралар өтеді, – деді Нұрсұлтан Назарбаев.
Өзбекстан Президенті Қазақстанға келгеніне ризашылық білдіріп, Орталық Азия елдері басшыларының консультативтік жұмыс кездесуінің аз уақыт ішінде ұйымдастырылғаны үшін Нұрсұлтан Назарбаевқа алғыс айтты.
– Бүгін мен Сізге консультативтік кездесу өткізу жөніндегі Өзбекстан бастамасын қолдағаныңыз үшін алғыс айтқым келеді. Нұрсұлтан Әбішұлы, Сіз тәуелсіздіктің алғашқы күндерінен бастап әрдайым интеграцияның жақтаушысы болып, барлық кездесулерде бірігу, ынтымақтасу және араласу жөнінде айттыңыз, – деді Өзбекстан Президенті.     
Шавкат Мирзиёев екіжақты ынтымақтастықтың өзекті мәселелерін шешу ісіндегі Нұрсұлтан Назарбаевтың саяси ерік-жігерін атап өтті.  
– Бүгінде теміржол тасымалы 44 пайызға артқанына, жалпы елдеріміз арасындағы тауар айналымының екі миллиард долларға жеткеніне қуаныштымын. Сізбен өзара келіскеніміздей, бұл көрсеткішті бес миллиард долларға дейін жеткіземіз, – деді Өзбекстан Президенті.  


///Мемлекет басшысы Қазақстанның антиядролық бастамаларына және ядролық қарусыздану үдерісіне арналған көрмені аралап көрді.
Қазақстан Президенті көрмеге қойылған экспонаттармен танысып, экскурсияда жүрген Қарағанды мемлекеттік техникалық университетінің студенттерімен әңгімелесті. Әңгімелесу барысында Мемлекет басшысы өзінің студенттік шағынан сыр шертетін естеліктер айтты.


/// 
Мемлекеттер басшылары мұнда «Әлемді өзгертетін идеялар» интерактивті білім беру орталығының жұмысымен танысты.
Астана қаласының мектеп оқушылары мен жоғары оқу орындарының студенттері үш елдің көшбасшысына Қазақстан халқы Ассамблеясы және «Болашақ» халықаралық стипендиясы сияқты бірегей жобалар туралы, сондай-ақ республиканың стратегиялық даму бағдарламалары жөнінде айтып берді.
Сонымен қатар, Владимир Путин мен Александр Лукашенкоға екі бөліктен тұратын электрондық кітапхана таныстырылып, оқырман билеттері табыс етілді. 

///Кездесу барысында А.Жұмағалиев Мемлекет басшысына бұрын берілген тапсырмалардың орындалуы, компанияны трансформациялау бағдарламасының жүзеге асырылу барысы туралы баяндады.
Қазақстан Президенті біздің республика әлемдегі толық өндірістік цикл құруға ұмтылып отырған ірі уран өндіруші ел екенін айтты.  
– Компания елдің маңызды активі саналады. «Қазатомөнеркәсіптің» әртүрлі бірлескен кәсіпорындарда қатысу үлесі бар, олардың біразы бойынша серіктестер мойындарына алған міндеттемелерін орындамайды. Осыған байланысты олардың өз міндеттемелерін орындауын қамтамасыз ету керек, немесе активтерді мемлекет мүддесі үшін қайтару мүмкіндігін қарастыру қажет, – деді Мемлекет басшысы.
«Қазатомөнеркәсіп» ұлттық атом компаниясы» акционерлік қоғамы басқармасының төрағасы әлеуметтік нысандардың жергілікті атқарушы органдар қарауына берілгені, кәсіби бағдарға жатпайтын 11 кәсіпорынның бәсекелестік ортаға шығарылғаны және өткен жылдың қорытындысы бойынша уран өндіруші кәсіпорындар кеңселері өндіріс орналасқан өңірлерге көшірілгені туралы баяндады.
А.Жұмағалиев трансформация бағдарламасы аясында қабылданған кешенді шаралар нәтижесі бойынша «Қазатомөнеркәсіп» өндірістік өзіндік құнды 16 миллиард теңгеге төмендеткенін, ал компанияның экономикалық қосылған құнын 17 миллиард теңгеге жуық өсіргенін айтты.
Ұлттық компания басшысы Елбасыға өндірісті әртараптандыру үшін қабылданған, атап айтқанда, АЭС отынын өндіру зауытының құрылысына дайындық шаралары туралы баяндады.
Мемлекет басшысы кездесу қорытындысы бойынша бірқатар нақты тапсырма берді.

///Бақыт Сұлтанов Қасым-Жомарт Тоқаевқа министрлік жұмысының нәтижелері жайында, сондай-ақ, сауда саласының 2025 жылға дейінгі даму мүмкіндіктері мен перспективасы туралы баяндады.
Мемлекет басшысы министрге сауда саласының сыртқы нарықтарға шығуын қалпына келтіру және оны одан әрі дамыту жөнінде бірқатар нақты тапсырма берді. Президенттің пікірінше, отандық тауар өндірушілердің экспорттық мүмкіндіктерін қолдау, сондай-ақ, техникалық реттеу және тұтынушылардың құқықтарын қорғау жүйесі арқылы ішкі нарықты сапалы әрі қауіпсіз өніммен қамтамасыз ету маңызды міндеттердің бірі.

///Нұрсұлтан Назарбаев Ахмет Давутоғлудың екі жақты қарым-қатынастарды дамыту ісіне сіңірген еңбегін атап өтіп, мемлекетаралық байланыстарды одан әрі нығайтудың маңыздылығын айтты.
Сондай-ақ, Мемлекет басшысы Түркияның бұрынғы Премьер-Министріне бүгінгі өткен Астана клубының отырысына белсенді атсалысып, өз ойын ортаға салғаны үшін ризашылық білдірді.

///Кеңесті ашқан Мемлекет басшысы Алматы қаласы бүгінде Қазақстанның қаржы, мәдени және ғылыми орталығы болып саналатынын атап өтті.
– Ширек ғасыр ішінде қала экономикасы 100 есе, шағын және орта бизнес өнімінің көлемі 130 есе өсті. Қала аумағы мен оның тұрғын үй қоры 2 есе ұлғайды. Біз елдер арасындағы бәсекелестіктің қалалар арасындағы бәсекелестікке ұласып бара жатқанына куә болып отырмыз. Бүгінде 600 қала әлемдік ішкі жалпы өнімнің үштен екісін өндіреді, – деді Елбасы.
Нұрсұлтан Назарбаев Алматының инфрақұрылымы жақсарып келе жатқанын атап өтті. Соңғы екі жыл ішінде қалада 100 мың ағаш отырғызылып, 42 шақырымдай арық жүйесі қалыпқа келтірілді, 60 шақырымнан астам велосипед жолы салынды.
Қазақстан Президенті қалаға келетін туристер санының артқанына назар аударды.
– Бүгінде шетелдік туристің әрбір екіншісі Алматыны келіп көреді. Қалада көптеген қонақүйлер, театрлар, музейлер мен спорт нысандары бар. Биыл туристер санының артқаны байқалуда. Бұған «ЭКСПО-2017» халықаралық көрмесінің өтуі де септігін тигізді. Көрмені табысты өткізуіміз Астана мен Алматының ғана емес, бүкіл Қазақстанның абыройын асқақтатты, – деді Қазақстан Президенті.
Мемлекет басшысы Алматы біз үшін мәңгілік Тәуелсіздігіміздің алтын бесігі болып қалатынын айтты.
– Мұнда ел тағдыры үшін маңызды шешімдер қабылданды. Ата Заңымыздың, мемлекеттік рәміздеріміздің, ұлттық валютамыздың тұсауы осы шаһарда кесілді. Елорданы Арқаға көшіру Алматының дамуына тың серпін берді. Мықты саяси орталықтың және ірі мегаполистің болуы – көптеген дамыған мемлекеттерге тән, – деді Елбасы.
Мемлекет басшысы кез келген қаланың экономикасын тұрақты дамыту оның өркендеуіне негіз болатынын атап өтті. Ел дамуының жаңа кезеңі басталған кезде бұл ерекше маңызға ие болады.   
– Біз еліміздің Үшінші жаңғыруы басталғаны туралы жарияладық, билік өкілеттіктерін қайта бөлу жөніндегі конституциялық реформаны жүзеге асырдық, қоғамдық сананы жаңғырту үдерісін бастадық, «Цифрлық Қазақстан» бағдарламасы әзірленуде. Осы бастамалардың тиімді іске асуы көп жағдайда өңірлерге байланысты болмақ. Алматы бұл ретте басты рөл атқарады. Қала еліміздің ірі экономикалық орталығы әрі республикалық бюджеттің доноры ретінде қалыптасты, – деді Қазақстан Президенті.
Сонымен бірге, Нұрсұлтан Назарбаев Алматының теңгерімді дамуының және оның экономикалық әлеуетіне әсер ететін бірқатар мәселелерді жүйелі түрде шешудің маңыздылығын атап өтті.
– Мен осы жылдың басында өңірлердің барлығына жаппай кәсіпкерлікті, соның ішінде отбасылық бизнесті белсенді дамытуды тапсырдым. Қазір Алматының шағын және орта бизнесі негізінен банк несиесі есебінен қаржыландырылуда. Бұл орайда биыл шағын бизнеске берілген банк несиесінің 43 пайызға азайғаны байқалып отыр. Әкімдік пен «Даму» қоры тарапынан бизнеске көрсетілген қолдау көлемі небәрі екі пайызды құрады, – деді Елбасы.
Сондай-ақ, Нұрсұлтан Назарбаев көлеңкелі бизнесті заңды жұмыс істеуге көшіруді тапсырды.
– Қалада төрт триллион теңгені құрайтын мүлік пен қаражат заңдастырылған. Ол қосымша салық түсімдерін шамамен 100 миллиард теңгеге көбейтуге тиіс, – деді Мемлекет басшысы.
Елбасы өсімнің көрінбейтін резервтерін анықтау жөніндегі жұмысты жалғастыру қажеттігіне және мемлекет-жекеменшік серіктестік саласындағы әлеуеттің толық пайдаланылмай отырғанына ерекше тоқталды. Инновациялық өнім көлемінің екі есе қысқарғанына да назар аударылды.
– Алматыда еліміздің барлық негізгі жоғары оқу орындары, соның ішінде Сәтбаев атындағы ірі техникалық оқу орны орналасқан. Алайда, әлі күнге дейін елеулі инновациялық әзірлемелер жасалған жоқ. Әкімдік мүдделі мемлекеттік органдармен бірлесіп, осы мәселеге қатысты тиісті шаралар қабылдауға тиіс, – деді Нұрсұлтан Назарбаев.
Атап айтқанда, Мемлекет басшысы инновациялар өсімін қамтамасыз ету үшін «Алатау» инновациялық технологиялар паркі» арнайы экономикалық аймағының әлеуетін мейлінше пайдалану қажет екенін атап өтті.
– Оның құрылысына бюджет есебінен 20 миллиард теңге жұмсалып, 12 жыл ішінде арнайы экономикалық аймақтың жұмысына 22 миллиард теңге жеке инвестиция тартылды. Әкімдік оның жұмысына ықпал ете алмай отыр.  Арнайы экономикалық аймақ қызметіне тиімді бақылау жасауды қамтамасыз етіп, бұл ретте тәртіп орнататын кез келді, – деді Елбасы.
Қазақстан Президенті Алматыда құрылған индустриялық аймақ туралы да айтты.
– Бүгінде онда 191 миллиард теңгені құрайтын 40 жоба тіркелген. Әзірге тек 1 жоба іске қосылған, 13 жобаның құрылысы жүріп жатыр, ал қалғандарына әзірлік жұмыстары жүргізілуде. Әкімге индустриялық аймақты жаңа жобалармен толықтыруды тапсырамын, – деді Нұрсұлтан Назарбаев.
Мемлекет басшысы тиімді инфрақұрылым қаланы табысты дамытудың маңызды мәселелерінің бірі екенін айтты.
– Соңғы бес жылда оның дамуына бюджеттен 430 миллиард теңгеден астам қаражат жұмсалды. 30 жолайрық желісі салынып, 330 шақырым инженерлік желі іске қосылды, метро дамып келе жатыр. Алматының тарихи орталығының үштен бірі жаңғыртылды. Бұл қала тұрғындарын қуантып, экономиканы дамытады әрі туристерді тартады. Сонымен бірге, мұнда шешімін таппаған мәселелер әлі де көп. Ең алдымен, бұл қаланың көлік жүктемесіне қатысты. Күн сайын 700 мың автокөлік қатынайды. Бұл мәселені смарт-технологиялар базасында көлік жүйесінің «ақылды» элементтерін енгізу арқылы шешу қажет. Ол қала тұрғындарының тұрмысын мейлінше жайлы ету үшін көліктің тиімді жүйесін қалыптастыруға мүмкіндік береді, – деді Елбасы.
Нұрсұлтан Назарбаев қала тұрғындарының саны өсіп, оның аумағы ұдайы кеңейіп бара жатқанын ескеріп, қаланың бас жоспарын әзірлеуге жауапты институтты қалпына келтіру мәселесін көтерді.
– Соңғы 10 жылда қала 2 еседен артық өсті, жаңа екі аудан – Алатау және Наурызбай аудандары құрылды. Алайда, қаланың бас жоспары 2004 жылдан бері өзгертілген жоқ. Бас жоспарды әзірлеуге жауапты институт 2008 жылы жабылды. Егер қажет болса, осындай институтты қайтадан ашу керек, – деді  Мемлекет басшысы.
Елбасы әкімдіктің пайдаланылмаған жер учаскелерін анықтап, қайтарып алу және оны тиімді пайдалану жөніндегі жұмыстарды жалғастыруы қажет екендігіне назар аударды.
– Бүгінде қаладағы жердің 500 гектары әлі игерілмеген. Жер – кез келген ірі қаланы дамытудың басты активі. Сәулет және құрылыс органдарының жұмысын түбегейлі қайта қарастыру қажет. Қала құрылысы саясаты қазіргі заманғы трендтерге сай болуға тиіс, – деді Қазақстан Президенті.
Мемлекет басшысы қаланың сәулетін жақсартуға және оның орталық бөлігін жаңғыртуға, ескі және апатты үйлерді азайтуға, көшелерді абаттандыруға арналған бағдарлама әзірлеу қажеттігін атап өтті. Қаланың көптеген айтулы нысандары орталық мемлекеттік органдардың қарауында екені және оларға тиісті күтім жасалмай отырғаны жөнінде айтылды. 
– Баум тоғайы, Ботаникалық бақ қараусыз қалған. Балуан Шолақ атындағы спорт сарайы күрделі жөндеуді қажет етеді. Министрліктер бұл нысандарға мардымсыз қаражат бөліп отыр, ал әкімдік бюджет заңнамасындағы тәртіпке сәйкес оларға көмектесе алмайды. Егер орталық мемлекеттік органдар аталған нысандармен айналысқысы келмесе, оларды жергілікті атқарушы органдардың қарауына беру керек, – деді Мемлекет басшысы.  
Нұрсұлтан Назарбаев экология мәселесіне ерекше назар аударды.
– Соңғы жылдары ауаны ластау индексі 20 пайызға төмендеді. Осы жұмысты жалғастыра беру керек. Әкімге «Самұрық-Қазынамен» бірге 2020 жылға дейін ТЭЦ-2-ні газбен жұмыс істеуге көшіру үшін тиісті шаралар қабылдауды және жеке секторды газбен қамтамасыз ету ісін аяқтауды тапсырамын. Қалада жас көшеттер отырғызу жөніндегі жүйелі жұмысты және бақылауды жолға қою қажет. Былтырдың өзінде бес мың ағаш кесілген. Бұл мәселе бойынша бақылауды күшейтіп, кесілген ағаштардың орнына жаңасын отырғызу жөніндегі норманы арттыру қажет.  Жас көшеттерге күтім жасауды қамтамасыз ету керек, – деді Қазақстан Президенті.      
Сондай-ақ, Мемлекет басшысы қала әкімдігіне қоқысты кешенді түрде қайта өңдеу және оны толық жоюды қамтамасыз ету мәселесін жүйелі түрде шешу қажеттігін айтты. 
Соңында Нұрсұлтан Назарбаев жиынға қатысушылардың Алматы мен бүкіл Қазақстанның игілігі жолындағы жұмыстарына табыс тіледі. 

/// 
Мемлекет басшысы брифингте сапарының жоғары деңгейде өткенін және француз тарапы айрықша қонақжайлық көрсеткенін, бұл – екі елдің тығыз серіктестік орнатып отырғанының айғағы екенін атап өтті.
Біз Францияның бұрынғы басшылығымен стратегиялық серіктестік туралы уағдаласқан едік. Бүгінде 34 ірі жоба іске асырылды, 24-і жүзеге асырылу кезеңінде тұр, кешегі бизнес форумда жасалған келісімшарттар мен келісімдерге сәйкес тағы ондаған жоба болашаққа жоспарланған, – деді Нұрсұлтан Назарбаев.
Қазақстан Президенті Францияның еуропалық аренадағы салмақты орны бар ел екеніне, экономиканың көптеген салаларында, әсіресе ауыл шаруашылығы саласында алдыңғы қатарда келе жатқанына назар аударды.  Нұрсұлтан Назарбаев аграрлық сектордағы бірлескен жобалар жөнінде жасалған уағдаластықтардың біздің ел үшін зор мәні бар екенін де айтты.
Біз машина жасау, химия индустриясы, энергетика, білім және медицина салаларында да ынтымақтасатын боламыз. Индустриялық және инфрақұрылымдық бағдарламаларды жүзеге асыру ісіне Ұлыбританияның да, Францияның да атсалысқаны біз үшін аса маңызды. Осы сапар және оның барысында өткен келіссөздер елдеріміздің арасындағы ынтымақтастықты бұрынғыдан да жоғары деңгейге көтерді, – деді Мемлекет басшысы. 
//////
	 

	Опера сахнасында КСРО Халық әртісі В.Спиваковтың жетекшілігімен «Виртуозы Москвы» Мемлекеттік камералық оркестрі өнер көрсетті.  

	Концерттік бағдарламада әйгілі композиторлардың музыкалық шығармалары орындалып, танымал опералардан ариялар шырқалды. 
///
	 

	Концертте тыңдаушыларды әртүрлі жанрдағы музыкалық шығармалар тәнті етті. Атап айтқанда, эстрадалық-симфониялық оркестрдің орындауында әлемдік классикалық үздік туындылардан аспапты поппури,  Президенттік оркестрдің жас таланттарының орындауында спектакль түрінде әлемдік опералық, вокальдық, классикалық, музыкалық шығармалардан үзінділер орындалды.

	Бұған қоса, Президенттік оркестр қазақтың халық әндерінен тұратын «Ән шашуды» тарту етті. Сондай-ақ, би ансамблінің орындауында домбырашылардың сүйемелдеуімен «Мереке думан» деген атпен қазақ биінің жаңа қойылымы көрсетілді.

	Президенттік оркестр – репертуарында әлемдік музыка мәдениетінің барлық жанры қамтылған шығармашылық ұжым. Ол республиканың мәдени және музыкалық өміріне белсене қатысады, Қазақстанды халықаралық музыкалық аренада танытады. Оркестрдің әртістері ТМД елдерінің, Еуропа, Азия және әлемнің басқа да елдерінің сахналарында өнер көрсетіп жүр.
///Түрікменстан, Ашхабад қаласы
Қасым-Жомарт Тоқаев Ашхабадқа мемлекеттік сапары барысында Түрікменстан Президенті Гурбангулы Бердімұхамедовпен келіссөз жүргізді. Келіссөздерге дейін Тәуелсіздік алаңында салтанатты түрде ресми қарсы алу шарасы өтті. Құрмет Қарауылының бастығы екі ел басшыларына рапорт беріп, Қазақстан мен Түрікменстанның әнұрандары шырқалғаннан кейін Қасым-Жомарт Тоқаев пен Гурбангулы Бердімұхамедов бір-біріне ресми делегациялардың құрамын таныстырды.

Салтанатты рәсімнен кейін шағын құрамда кездесу болды. Мемлекеттер басшылары саяси, сауда-экономикалық, көлік-транзит және мәдени-гуманитарлық салаларды кеңейтуге ерекше көңіл бөле отырып, қазақ-түрікмен стратегиялық серіктестігінің ауқымды мәселелерін талқылады. Сонымен қатар жаһандық және аймақтық күн тәртібіндегі проблемалар қарастырылды.
Қазақстан Президенті бауырлас Түрікменстанға мемлекеттік сапармен келуге шақырғаны үшін Гурбангулы Бердімұхамедовке ризашылығын білдірді.
– Қасиетті түрікмен топырағына табанымыз тиген сәттен шынайы ниеттеріңізді көріп, бойымызды ерекше сезім биледі. Әдемі Ашхабад қаласына тағы да келгеніме қуаныштымын. Қалаларыңыздағы құрылыстың ауқымы мен сапасы бізді таң қалдырды. Сапарға келетін болсақ, біз бұған өте тыңғылықты дайындалдық. Менімен бірге Қазақстан Республикасы негізгі ведомстволарының басшылары да келді. Біз мемлекеттеріміз арасындағы стратегиялық серіктестіктің одан әрі дамуына тың серпін беріледі деп сенеміз. Түрікмендер – бізге бауырлас халық. Халықтарымыз арасындағы достықтың тамыры тереңде. Көп нәрсе бізге ортақ. Бұл ортақ шекарамызға да қатысты. Бауырлас Түрікменстан халқына деген ниетіміз таза. Стратегиялық серіктестікті дамыту, мемлекеттеріміз арасындағы ынтымақтастықты нығайту мәселелері жеке бақылауымда. Бұл – біздің саясатымыздың басым бағыты. Осы сапар барысында ынтымақтастығымыздың бағытын айқындайтын аса маңызды құжаттарға қол қойылады деп ойлаймын. Біз бұрынғыша халықаралық аренадағы белсенді ынтымақтастығымызды жалғастыра береміз. Кезінде БҰҰ Бас Ассамблеясы мақұлдаған Түрікменстанның бейтарап ел мәртебесіне Қазақстан зор құрметпен қарайды, – деді Қасым-Жомарт Тоқаев.
Гурбангулы Бердімұхамедов өзінің шақыруын қабыл алып, Түрікменстанға сапармен келгені үшін Қасым-Жомарт Тоқаевқа алғыс айтты.
­– Біз сіздің мемлекеттік сапарыңызға ерекше мән беріп отырмыз. Түрікмендер мен қазақтардың рухани-тарихи байланыстары тереңде жатыр. Сондықтан біздің қарым-қатынасымыз – әрқашан тұрақты және сенімді. Бұл мемлекеттік сапарыңыз халықтарымыз бен бауырлас елдеріміздің игілігі жолындағы туыстық әрі стратегиялық екіжақты қатынастарымызға тың серпін беріп, оны мүлде жаңа деңгейге шығаруға мүмкіндік туғызары сөзсіз. Халықтарымыздың арасындағы ынтымақтастықты нығайтуға қосқан жеке үлесіңіз үшін алғыс айтқым келеді, – деді Түрікменстан Президенті.










///Басқосуда халықты жұмыспен қамту саласындағы заңдылықты сақтауға, сондай-ақ инфрақұрылымдық дамудың «Нұрлы жол» мемлекеттік бағдарламасын жүзеге асыруға бөлінген қаражатты пайдалану тиімділігіне қатысты қабылданып жатқан шаралар талқыланды.
Отырыста Бас прокуратура, Мемлекеттік қызмет істері және сыбайлас жемқорлыққа қарсы іс-қимыл агенттігі, Инвестиция және даму, Еңбек және халықты әлеуметтік қорғау министрліктері басшыларының баяндамалары тыңдалды.
Жиынды ашқан Гүлшара Әбдіқалықова Мемлекет басшысы Нұрсұлтан Назарбаевтың биылғы 7 қарашада өткен Қауіпсіздік кеңесінің отырысында сыбайлас жемқорлықпен белсенді күрес жалғаса беретінін, халық қаражаттың қайда және қандай мақсатқа жұмсалғанын білуге тиіс екенін айтқанын еске салды.
Халықты жұмыспен қамтамасыз ету мәселесі – мемлекеттің әлеуметтік саясатының негізі. Жұмыспен қамту ісіне қолдау көрсету мақсатымен қабылданған кешенді бағдарламалар еңбек нарығында тұрақтылықты сақтауға және дағдарыс кезеңдерінің келеңсіз салдарын жұмсартуға септігін тигізді.
Бағдарламаларды қаржыландыруға айтарлықтай мемлекет қаражаты бөлінуде. Сонымен бірге, 2016 жылдан бері антикоррупциялық қызмет 194 қылмысты тіркеп, 32 адам сотталды. Заң бұзу жайттары негізінен жұмысқа тұру фактілерінің жалғандығымен, бюджет қаражаты мен берілген шағын несиелердің мақсатына сай жұмсалмауымен байланысты болып отыр.
Г.Әбдіқалықова сыбайлас жемқорлық қатерлерін азайтатын тиімді тетіктерді енгізу қажеттігін айтты.
Сондай-ақ, құқық қорғау және бақылау органдарының өкілдері Комиссия мүшелеріне қаржыландыру көлемі 3 триллион теңгеден асқан «Нұрлы жол» инфрақұрылымдық даму мемлекеттік бағдарламасын іске асыруға байланысты көптеген заң бұзушылықтар анықталғаны жөнінде мәлімдеді. Бағдарлама жүзеге асырыла бастағалы сотқа дейінгі 120 тергеу амалы жүргізіліп, 48 адам сотталған. Мемлекеттік аудит органдары жалпы құны 48 миллиард теңге болатын заң бұзу жайттарын анықтаған.
Мемлекеттік хатшы сыбайлас жемқорлықты азайту үшін жергілікті жерлерде әрбір инвестициялық жобаның жүзеге асырылуын қамтамасыз етіп, электрондық ресурстар мүмкіндіктерін кеңінен қолдану маңызды екенін атап өтті.
Талқылау қорытындысы бойынша Комиссия өкілетті мемлекеттік органдарға анықталған заң бұзу жайттарын жою үшін нақты шаралар қабылдау жөнінде тапсырма берді.
/// 
Қазақстан Президенті желтоқсан айында Киев пен Мәскеуге жасаған сапарында Украина дағдарысынан шығудың ықтимал жолдарын талқылаған еді.   
Сол кездесулерден соң Нұрсұлтан Назарбаев бұл тақырыпты Украина Президенті П.Порошенкомен, Франция Президенті Ф.Олландпен және ГФР Канцлері А.Меркельмен телефон арқылы сөйлескен кезінде де талқылады.
Украина Президенті П.Порошенкомен және Ресей Президенті В.Путинмен келіссөздер нәтижесінде екі ел көшбасшыларының ықтимал кездесуін Астана қаласында ГФР канцлері А.Меркель және Франция Президенті Ф.Олландтың қатысуымен өткізу мәселесі келісілді.
Қазақстан келіссөздерді 2015 жылғы 15-16 қаңтарда немесе тараптар үшін қолайлы кез келген уақытта өткізуге дайын. 
///
	 

	Мемлекет басшысы «Нұр Отан» партиясы Саяси кеңесінің кеңейтілген отырысында қабылданған, Сыбайлас жемқорлыққа қарсы іс-қимылдың 2015-2025 жылдарға арналған партиялық бағдарламасы аясындағы жұмысты күшейтудің маңыздылығына тоқталды.

	– Өткен жылдар ішінде елімізде парақорлықтың тамырын жою тұрғысынан алғанда біраз жұмыс атқарылды. Атап айтқанда, заңға өзгерістер енгізу, шенеуніктер мен кәсіпкерлер арасындағы байланысты азайту арқылы сыбайлас жемқорлықпен күрес жұмыстары қатайды. Лауазымы мен еңбегіне қарамастан барлығын да жауапқа тартатын заң қолданысқа енді. Жалпы, бұл бағытта белсенді жұмыс жүргізілуде, оның нәтижесі көрініп тұрғандықтан, қоғам тарапынан оң баға беріліп отыр, – деді Қазақстан Президенті.

	Нұрсұлтан Назарбаев мемлекеттік қызметшілер жұмысын мінсіз әрі адал атқаруы үшін мемлекет тарапынан қажетті жағдайлар жасалып жатқанын атап өтті.

	– Бүгінде олар материалдық және әлеуметтік кепілдіктермен қамтылған, сондықтан біз олардан адал қызметтің үлгісін көрсетіп, заңнаманы сақтауды талап етуге құқылымыз. Бұл, әсіресе, елімізде мемлекеттен орасан қаражат бөлініп, «Нұрлы жол» Жаңа экономикалық саясатын жүзеге асыру жөнінде ауқымды жұмыс жүріп жатқан қазіргідей кезеңде айрықша өзекті. Сондықтан Бас прокуратура мен Мемлекеттік қызмет істері және сыбайлас жемқорлыққа қарсы іс-қимыл агенттігіне «Нұр Отан» партиясымен бірлесіп жұмыс істеген жөн, – деді Мемлекет басшысы.

	Қазақстан Президенті біздің республика ТМД-да бірінші болып «Сыбайлас жемқорлықпен күрес туралы» Заңды қабылдағанын атап өтті.

	– Осы заңды қабылдау кезінде мен ешкімге жеңілдік болмайтынын және ешкім де жазадан құтылмайтынын айтып, бүкіл халыққа мәлімдеме жасадым. Мемлекет тиімді басқарушыларды тәрбиелеп шығару үшін көп уақыт пен қаражат шығындайды. Ал олар сыбайлас жемқорлық көріністеріне жол берсе, жұмсалған сол барлық күш-жігер мен шығын босқа кеткен болып шығады. Халық осыны түсініп, сыбайлас жемқорлыққа қарсы бірлескен ымырасыз күреске мүдделі болғаны жөн. Қазақстандықтар арасында бұл мәселеге немқұрайлы қарайтындар болмауы тиіс. Ең бастысы, жұртшылық жемқорлық көріністеріне төзбей, ол жөнінде хабарлап, сол бойынша ілкімді шаралар қабылдануы керек, – деді Нұрсұлтан Назарбаев.      

	Бас прокурор партия бағдарламасын нақты іске асыруға кірісіп те кеткендерін мәлімдеді.  

	– Экономиканы одан әрі дамытуға бөлінген бюджеттік қаражатты пайдалану барысында заңнама талаптарын мүлтіксіз орындау жөніндегі жұмыс жолға қойылды. Біз әр теңгенің тиімді пайдаланылуын, бұл қаражатты жымқыруға жол берілмеуін қадағалайтын боламыз, – деді А.Дауылбаев.

	Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Мемлекет басшысы айтқан міндеттер басым мәнге ие болатынына тоқталды. 

	– Ертеңнен бастап біз өзіміздің толыққанды қызметімізге кірісеміз. Тиісті заң қабылданды, қазір Агенттіктің жеке құрамын жасақтау жұмысы жүріп жатыр. Біз сыбайлас жемқорлыққа қарсы күрес бағытында жүйелі жұмысты жолға қоя алатынымызға сенімдімін, – деді Қ.Қожамжаров.

	Мемлекет басшысы кездесу қорытындысы бойынша бірқатар нақты тапсырмалар берді.

	 


///Мемлекет басшысына Қаржы министрлігінің қызметіндегі негізгі мәселелер, соның ішінде бюджеттің орындалу барысы, салық және бюджет саясаты, мемлекеттік қарыздың жағдайы туралы мәлімет берілді.  
Қасым-Жомарт Тоқаев бюджеттік шығындарды оңтайландыру және мемлекеттік бюджетке түсімді көбейту қажеттігін айтты. Сондай-ақ, Президент кедендік және салықтық әкімшіліктің тиімділігін арттыруды тапсырды.
Ә.Смайылов Мемлекет басшысына министрліктегі цифрландыру және өзге мемлекеттік органдардың ақпараттық жүйелермен байланысы бойынша атқарылып жатқан ауқымды жұмыстар жөнінде баяндады.
Кездесу соңында Қазақстан Президенті бірқатар нақты тапсырма берді.

/// 
ҚАУЛЫ ЕТЕМІН:
1. Ғарыш кеңістігін игеруге сіңірген аса зор еңбегі, ғарышқа ұшу кезінде көрсеткен батырлығы мен ерлігі үшін Қазақстан Республикасының ғарышкері Айдын Ақанұлы Айымбетовке «Халық қаһарманы» атағы беріліп, айрықша ерекшелік белгісі - Алтын жұлдыз бен «Отан» ордені тапсырылсын.
2. Осы Жарлық қол қойылған күнінен бастап қолданысқа енгізіледі.
 
 
Қазақстан Республикасының 
           Президенті                                                                             Н.Назарбаев
 
 
 
Астана, Ақорда, 2015 жылғы 14 қазан
                     № 102
/// 
Қазақстан Президенті «Наурыз – нұрлы жол» деп аталған мерекелік шараға қатысты, оның барысында театрландырылған музыкалық қойылымдар көрсетілді және белгілі қазақстандық әртістер мен шығармашылық ұжымдардың қатысуымен концерт өтті.
Елорда тұрғындары мен қонақтары алдында сөз сөйлеген Нұрсұлтан Назарбаев барша Қазақстан халқын Наурыз мейрамымен құттықтады.
– Бұл мереке күннің алғашқы шуақты жылуымен бірге келеді. Көптеген елдер Наурызды жаңа жыл ретінде атап өтеді. Бұл күндері адамдар бір-бірімен кездесіп, өкпе-реніштерін кешіреді. Ізгі істер жасап, көмек көрсетеді және бақыт тілейді, – деді Қазақстан Президенті.  
Мемлекет басшысы Қазақстанның Тәуелсіздік жылдары азаматтары мақтан тұтатын қуатты мемлекетке айналғанын айтты.
– Біз бәріміз бірге елімізді бүкіл әлемге таныттық. Қиындықтарға қарамастан, біздің халқымыз әрдайым тұтастығын сақтады және алға қарай сеніммен жүріп отырды. Әлемде дағдарыс көріністері байқалып отырған қазіргі кезде де Қазақстанның оларды еңсеруге қажетті ресурстары жеткілікті. Біздің еліміз өзінің бұдан әрі дамуының жоспарларын, соның ішінде «Қазақстан-2050» Стратегиясын, «Нұрлы жол» бағдарламасын, жаңа әлеуметтік және инфрақұрылымдық нысандардың жобаларын әзірлеп, жүзеге асыруда.  Осының бәріне халықтың бірлігі, бір-біріне деген құрметі мен сенімі, елдің тұрақтылығы қажет. Егер біз таңдаған жолымыздан ауытқымай жүретін болсақ, Қазақстанның болашағы бұдан да жарқын болады, – деді Нұрсұлтан Назарбаев.  
Соңында Қазақстан Президенті баршаға бақыт, тыныштық және береке тіледі.
Мерекелік концерттен кейін Мемлекет басшысы этно-ауылды аралап, қала тұрғындарымен әңгімелесті. 



///Жұмыс сапарымен Мәскеуге барған Қазақстан Президенті Қасым-Жомарт Тоқаев  Ресей Президенті Владимир Путинмен кездесу өткізді.
Күн тәртібінде Ауғанстандағы жағдайға қатысты өңірлік қауіпсіздік, сондай-ақ Қазақстан мен Ресей арасындағы ынтымақтастық және интеграциялық байланыстар аясындағы өзара іс-қимыл мәселелері қаралды.

Мемлекет басшысы Ресей Президентіне Мәскеуге шақырғаны үшін алғыс білдірді.
– Шын мәнінде, біздің байланыстарымыз ешқашан тоқтаған жоқ. Пандемия кезінде де онлайн жүйесінде және телефон арқылы байланысып тұрдық. Дегенмен, жүз рет естігеннен бір рет көрген жақсы, – деді Қасым-Жомарт Тоқаев.
Қазақстан Президенті екі ел арасындағы барлық бағыттағы өзара ынтымақтастыққа жоғары баға берді.
– Қазақстан мен Ресей – одақтас елдер. Біз үнемі халықаралық күн тәртібіндегі өзекті мәселелерді, қауіпсіздікті, әсіресе екіжақты ынтымақтастықты үнемі пысықтап отырамыз. Елдеріміз арасындағы қатынастарымыз стратегиялық әріптестік бағытында дамып отырғаны қуантады, – деді Мемлекет басшысы. 
Владимир Путин екі ел арасындағы тығыз байланыстарды атап өтті.

– Біздің байланыстарымыз үзілген жоқ. Қатынастарымызды тұрақты, өте жоғары деңгейде және барлық бағыттар бойынша жүргізіп келеміз. Бұл – парламентаралық және үкіметаралық байланыстар. Жақында ғана біздің Үкіметіміздің басшысы Қазақстанда жұмыс сапарымен болып, ауқымды шаруалар атқарды және барлық кездесулер бойынша маған баяндап отырды. Пандемияға қарамастан бірінші жарты жылдықтағы  тауар айналымы 33 пайызға артты. Халықаралық ұйымдарда, соның ішінде Шанхай ынтымақтастық ұйымы, Еуразиялық экономикалық одақ арқылы да байланыс орнаттық. Барлық бағыттар бойынша ілгерілеушілік бар. Одақтастық байланыстарымыз нығайып, жаңа сапада тың мүмкіндіктерге жол ашылуда, – деді Ресей Президенті.
Қасым-Жомарт Тоқаев екіжақты сауда-экономикалық байланыстар мен өңіраралық қатынастарды нығайтуды қолдады.
– Жаңа ғана екіжақты тауар айналымының нақты санын айттыңыз. Бұған қоса көршілес өңірлеріміздің тауар айналымы 70 пайызды құрайтынын да айта кеткен жөн. Өңіраралық ынтымақтастық форумында кездесуді жоспарлап отырмыз. Қазан айындағы кездесу жүзбе-жүз өтпесе де, онлайн байланыста болады. Одақтас байланыстарымызға тың қарқын беретін бұл кездесуді жұртшылық күтіп отыр, – деп атап өтті Мемлекет басшысы.  
Ресей Президенті өз кезегінде жаһандық және аймақтық қауіпсіздіктің өзекті мәселелеріне ерекше мән берді.
– Әрине, қазіргі таңда ең өзекті мәселе – қауіпсіздік. Әсіресе, Ауғанстандағы жағдай ушығып барады. Дүйсенбі күні Ұжымдық қауіпсіздік шарт ұйымы аясында бейнеконференция режимінде жиналып, пікір алмасамыз деп үміттенемін. Одан кейін қыркүйекте Шанхай ынтымақтастық ұйымы және Ұжымдық қауіпсіздік шарт ұйымы аясында жоспарлы жұмысымызды жүргізе береміз, – деді Владимир Путин.
Қасым-Жомарт Тоқаев туындап отырған сын-тегеуріндерге байланысты екі ел арасындағы өзара іс-қимылдардың маңызды екенін атап өтті.
– Шын мәнінде, біз қауіпсіздік мәселесіне қатысты саясатымызды үнемі кеңесіп жүргіземіз. Бұл мәселе, әсіресе, Ауғанстандағы жағдайға келгенде аса өзекті. Алдағы іс-қимылдарымызды жүйелеу үшін Сіздің осы жағдайға қатысты пікіріңізді білгім келеді, – деді Қазақстан Президенті.  
///«Сапар орталығы» өңірдегі биыл іске қосылған маңызы зор нысан.  Қазақстан Президентіне туристік нысандарды бірыңғай электронды билетпен қамту жүйесі, туристерге ұсынылатын маркетингтік ақпарат және аудиогид материалдары жөнінде баяндалды.
Жалпы көлемі 2092 шаршы метр аумақты алып жатқан орталықта 54 адам жұмыс істейді. Олар Түркістанға келген туристерге бағыт-бағдар беріп, қажетті материалдармен қамтып, заманауи талаптарға сай қызмет көрсетеді.
Қасым-Жомарт Тоқаев «Қазақ хандығы» атты залда орналасқан экспозициялармен танысты. Сонымен қатар Президент қолдан жасалған көне кілемдердің көрмесін аралап көрді.
 


/// 
Жеделхатта террорлық әрекет салдарынан француз азаматтарының қаза тапқаны туралы суыт хабарды Мемлекет басшысы үлкен күйзеліспен қабылдағаны жөнінде айтылған.
«Бүгінгі күні терроризмнің етек алуы барлық мемлекеттер үшін ортақ қауіп-қатерге айналып отыр. Қазақстан өз тарапынан халықаралық қауіпсіздікке қатер туғызатын лаңкестік пен экстремизмнің кез келген түрін айыптайды», – делінген жеделхатта.
Нұрсұлтан Назарбаев Қазақстан халқының және жеке өзінің атынан оқиға құрбандарының отбасылары мен туған-туыстарына, сондай-ақ бүкіл Франция халқына шын ниетпен көңіл айтты. 
///Маңғыстау облысына жұмыс сапары аясында Мемлекет басшысы өңірдің жұртшылық өкілдерімен кездесті. Оған еңбегі сіңген ардагерлер, өнеркәсіп кәсіпорындарының жұмысшылары, жастар көшбасшылары, спортшылар, қоғамдық ұйымдар мен этномәдени бірлестіктердің жетекшілері қатысты.
Елбасы Қазақстанның жаһандық бәсекеге қабілеттілігін дамытуды көздейтін міндеттердің ауқымды екендігін айтты.
Қазақстан Президенті тәуелсіздік жылдарында Маңғыстаудың ел өнеркәсібіндегі үлесінің артқанына тоқталды.
– Өткен жылдарда Маңғыстау облысының экономикасы айтарлықтай өсті. Тәуелсіздік алған кезден бастап өңірлік жалпы өнім 32 есе көбейіп, 2 триллион теңгеден асты. 7 миллион шаршы метр тұрғын үй салынды. 2016 жылы өңірге тартылған инвестиция 400 миллиард теңге болды. Бұл – 2000 жылмен салыстырғанда 12 есе артық, – деді Нұрсұлтан Назарбаев.
Мемлекет басшысы Маңғыстау облысының елеулі энергетикалық, өнеркәсіптік және көлік-логистикалық әлеуеті бар екенін айтты.
– Еуразияның дәл ортасында орналасқан Қазақстан әрдайым құрлықтағы ел болып саналып келді. Бүгінгі таңда біз құрлық ауқымымен шектеліп қалмай, томаға-тұйықтық шеңберін бұздық. Ақтауда заманауи теңіз портын салдық, бейнелеп айтқанда, «жолсыз жерден жол аштық», – деді Елбасы.
Сондай-ақ, Қазақстан Президенті жүйелі дамудың жарқын мысалы ретінде «Ақтау теңіз порты» арнайы экономикалық аймағын атап өтті.
Нұрсұлтан Назарбаев шекара маңындағы ынтымақтастықтың маңызы әлеуетін пайдалану қажеттігіне тоқталды.
– Қазақстан әрдайым көршілес елдермен достық қарым-қатынас орнатып келеді. Кеше ғана мен Әзербайжанда болдым. Бұл елмен ынтымақтастықты кеңейту үшін мүмкіндіктеріміз мол. Соңғы екі жылдың өзінде Маңғыстау облысы мен Әзербайжан арасындағы өзара тауар айналымы бес есе өскен. Аймақтарыңыз Қазақстанды жаһандық және өңірлік нарықтармен байланыстыратын аса маңызды транзит торабы болып саналады. Бұл орасан зор әлеуетті толық пайдалана білген жөн, – деді Мемлекет басшысы.
Сонымен бірге, Қазақстан Президенті өңірдің әлеуметтік саладағы жетістіктерін атап өтті.
– Тәуелсіздік жылдары облыс тұрғындарының саны екі есе өсіп, 640 мың адам болды. Халықтың өмір жасы да ұзарып келеді. Осы жылдар ішінде 271 мың бала дүниеге келді. Бұл республика бойынша ең жоғары көрсеткіш болып табылады. Тарихи Отанына 125 мыңнан астам адам оралды. Бұл – тұтас бір қала. Ширек ғасырда медицина мекемелерінің саны екі жарым есе, ал мектептер екі есе артқан. 229 балабақша пайдалануға берілді, – деді Нұрсұлтан Назарбаев.
Маңғыстау облысының әкімі Е.Тоғжанов облыстағы әлеуметтік-экономикалық жағдай мен оны дамыту перспективалары туралы баяндады.
Жұртшылық өкілдері сөйлеген сөздерінде өңірді дамыту мәселелеріне ұдайы көңіл аударып, тиімді мемлекеттік саясаты жүргізіп отырғаны үшін Мемлекет басшысына ризашылық білдірді.
Соңында Мемлекет басшысы жиынға қатысушылардың назарын еліміздің табысты дамуының кепілі болып саналатын бірлікті, татулық пен достықты сақтау қажеттігіне аударып, маңғыстаулықтарға зор денсаулық және бақ-береке тіледі.



///
	 

	Қазақстан Президенті министрліктің басымдығы бар міндеттері қорғаныс жүйесін дамыту, Қарулы Күштерді қажетті жауынгерлік арсеналмен қамтамасыз ету, әскердің жауынгерлік дайындығын тексеру және әскери доктрина мәселелерін жүзеге асыру екендігін атап өтті.

	С.Ахметов Мемлекет басшысына министрліктің қазіргі қызметі мен Қарулы күштерді жоғары жауынгерлік дайындықта ұстау жұмыстарын жалғастыру жөнінде баяндады.

	Қорғаныс министрі армияны әрі қарай кәсібилендіру, заманауи қару-жарақпен жабдықтау, қорғаныс өнеркәсібін дамыту шаралары туралы да айтты.

	Сонымен қатар С.Ахметов Президентті таяуда Мәскеуде өткен ҰҚШҰ елдері қорғаныс министрлері кеңесінің отырысына қатысу қорытындылары жөнінен хабардар етті.   

	Мемлекет басшысы кездесу қорытындысы бойынша бірқатар нақты тапсырмалар берді.

///Президент Қасым-Жомарт Тоқаев Парламент палаталарының бірлескен отырысында Қазақстан халқына «Жаңа Қазақстан: Жаңару мен жаңғыру жолы» атты Жолдауын жасады.
Президент жуық арада жүзеге асырылатын ауқымды саяси реформалар мен бірқатар әлеуметтік-экономикалық шараларды жариялады.

Мемлекет басшысы қайғылы қаңтар оқиғасына баға берді. Оның пікірінше, осы ауқымды әрі жан-жақты жоспарланған операцияның мақсаты жоғары басшылықты биліктен тайдырып, халық пен әлемдік қоғамдастық алдындағы оның беделін түсіру болды.
Қасым-Жомарт Тоқаев Күштік құрылымдар мен олардың сыбайластарының өзара ымыраласуына қатысты іс бойынша тергеу құпия жағдайда қарқынды жүргізіліп жатқанын айтты. Бұған кінәлілер лауазымдары мен қоғамдағы орындарына қарамастан, лайықты жазасын алады.

Саяси реформаларды жүзеге асыру аясында Қасым-Жомарт Тоқаев Президенттің өкілеттігін  қайта қараудың маңызды екеніне тоқталды. Бұл ретте суперпрезиденттік жүйеден мықты Парламенті бар президенттік республикаға көшу мәселесіне назар аударды. Атап айтқанда, Мемлекет басшысының өз өкілеттігі кезінде партияға мүше болуын тоқтату міндетін заңнамалық тұрғыдан ресімдеуді, әкімдер мен олардың орынбасарларының партия филиалдарындағы қызметіне тыйым салуды ұсынды.
Сонымен қатар Қасым-Жомарт Тоқаев Президенттің жақын туыстарына қатысты норманы конституциялық тұрғыдан бекіту қажеттігін айтты. Олардың мемлекеттік саяси қызметші және квазимемлекеттік секторда басшы лауазымдарын иеленуіне заңнамалық тұрғыдан тыйым салынады.

Бұдан бөлек саяси реформаларда биліктің заң шығарушы саласына  да қатысты мәселе қамтылады. Сенатты жасақтау тәртібі мен оның бірқатар қызметі қайта қаралады. Мемлекет басшысы Парламенттің жоғарғы палатасындағы президенттік квотаны 15-тен 10 депутатқа дейін қысқартуды ұсынды. Сондай-ақ Мәжілістегі Қазақстан халқы Ассамблеясының квотасы алынып, Сенатқа беріледі. Осы ретте олардың саны 9-дан 5 депутатқа қысқарады.
Саяси реформалар бағдарламасында сайлау жүйесін жетілдіру, сайлау үдерісін жаңғырту, партия жүйесін дамыту мүмкіндіктерін кеңейту мәселелері қарастырылған. Мәжілістің депутаттық корпусы аралас негізде құрылады. Яғни, парламентарийлердің 70 пайызы пропорционалды, 30 пайызы мажоритарлы тәртіппен сайланады. Партияларды тіркеу рәсімі айтарлықтай жеңілдетіледі. Оларды тіркеу шегін төрт есе, яғни 20 мыңнан 5 мыңға дейін төмендету ұсынылды.

Мемлекет басшысы құқық қорғау институттарын күшейтуге, бұқаралық ақпарат құралдарының бәсекеге қабілеттілігін арттыруға және азаматтық қоғам институттарының рөлін нығайтуға баса мән берді. Қасым-Жомарт Тоқаев Негізгі Заңның ережелерін мүлтіксіз орындауды қамтамасыз ету мақсатында Конституциялық сот құруды тапсырды. Сондай-ақ табысты қызмет атқарған Ұлттық қоғамдық сенім кеңесінің орнына Ұлттық Құрылтай құруды ұсынды.
Ауқымды саяси реформалар еліміздің әкімшілік-аумақтық құрылымын жетілдіруге де қатысты болмақ. Президент Абай және Ұлытау облыстарын құруды ұсынды. Бұл облыстардың орталықтары Семей және Жезқазған қалалары болады. Мемлекет басшысы Алматы облысын екіге бөлу жөніндегі шешімін айтты. Алматы облысының орталығы Қапшағай және Жетісу облысының орталығы Талдықорған қаласы болмақ. Егер жұртшылық Қапшағай қаласына Қонаевтың есімін беру туралы ұсыныс айтса, Президент бұл пікірді қолдайтынын жеткізді.

Президент Жолдауда әлеуметтік-экономикалық мәселелерді шешуге мән бере отырып, дағдарысқа қарсы жедел жүзеге асырылатын шараларға арнайы тоқталды. Соның ішінде ұлттық валютаның тұрақтылығын қамтамасыз етуге, мемлекеттің үлесі бар компаниялардың валюталық табысының экспорттық сатылымын ұлғайтуға, мемлекеттік аппараттың қызметіндегі бюрократияны жоюға да баса мән берілді.
Жалпы, Мемлекет басшысының Жолдауында айқындалған бастамалар еліміздің саяси жүйесін және әкімшілік-аумақтық құрылымын барынша өзгертуге бағытталған. Қасым-Жомарт Тоқаевтың айтуынша, аталған бастамаларды іске асыру үшін Конституцияға 30-дан астам өзгертулер енгізіледі.
– Қызметіме түрлі адамдардың беретін бағасынан гөрі, мемлекетімізді қорғап қалу – мен үшін аса маңызды міндет. Осы жолда жауапкершіліктің бәрін мойныма алуға дайынмын! – деп түйіндеді Мемлекет басшысы.
Президент Жолдауының толық мәтінімен мына сілтеме арқылы танысуға болады.






///Кездесу барысында Мемлекет басшысына ұлттық компанияның биылғы 4 айдың ішінде атқарған жұмыстарының негізгі қорытындылары мен алдағы жоспарлары туралы мәлімет берілді.
Қасым-Жомарт Тоқаевқа ірі инвестициялық жобалардың жүзеге асырылуы, сондай-ақ, компанияның IPO-ға дайындығы жөнінде баяндалды.
Қазақстан Президенті басталған жобалардың бәрін мерзімінде аяқтауды тапсырды. Сонымен қатар, Мемлекет басшысы корпоративтік басқару ісін дамыту, ұлттық компанияға білікті жас мамандарды тарту қажеттігін айтты. 

/// 
ҚАУЛЫ ЕТЕМІН:
1. Космонавтиканы дамытуға сіңірген еңбегі, «Союз ТМА-16М» ғарыш кемесінде ұшу бағдарламасын табысты орындағаны үшін Қазақстан Республикасының ғарышкері Айдын Ақанұлы Айымбетовке «Қазақстанның ғарышкер-ұшқышы» құрметті атағы берілсін.
2. Осы Жарлық қол қойылған күнінен бастап қолданысқа енгізіледі.
 
 
 
Қазақстан Республикасының 
          Президенті                                                                            Н.Назарбаев
 
 
 
Астана, Ақорда, 2015 жылғы 14 қазан
                    № 103
///Жеделхатта Қазақстан Президенті Куба революциясы көшбасшысының дүниеден өткені туралы хабарды зор күйзеліспен қабылдағаны атап өтілген.
«Қазақстан халқы команданте Фидель Кастроны парасатты басшы, беделді саясаткер және екіжақты ынтымақтастықты нығайтуға зор еңбек сіңірген тарихи тұлға ретінде есінде сақтайтын болады», – делінген көңіл айту жеделхатында.
Нұрсұлтан Назарбаев Қазақстан халқының және жеке өзінің атынан достас Куба Республикасының халқына көңіл айтты.
///Қасым-Жомарт Тоқаев былтыр жарылыс болған Арыс қаласындағы №44859 әскери бөліміне барып, оның бүгінгі жағдайымен танысты. Қорғаныс министрі Нұрлан Ермекбаев өткен жылғы жарылыстан кейін қоймадағы оқ-дәрілерді кәдеге жарату және оларды тасымалдау жұмыстары жайында баяндады. Сонымен қатар әскери бөлімнің техникалық аймағындағы оқ-дәрілердің қалдығын тазалау, жарылғыш заттарды залалсыздандыру, бұзылған ғимараттарды қайта қалпына келтіру туралы айтты. Бұдан бөлек Қазақстан Президентіне әскери құрал-жабдықтар мен арнайы техникалар таныстырылды.
Мемлекет басшысы бұл полигонның, аталған әскери бөлімнің ұлттық қауіпсіздікті қамтамасыз етуде маңызды рөл атқаратынын атап өтті.
– Қорғаныс министрі жаңа маған оқ-дәрілердің қауіпсіз қоймаларда сақталып жатқанын және адамдарға қауіп тудырмайтынын баяндады. Дегенмен біз ендігі жерде мұндай жарылыстың болуына ешқашан жол бермеуіміз керек. Бұл мәселе өте маңызды және менің тікелей бақылауымда болады, – деді Президент.
Қасым-Жомарт Тоқаев оқ-дәрілердің қауіпсіз сақталуын қамтамасыз ету мақсатында Үкіметке қазіргі заманға сай қоймалар салу үшін қажетті шаралар қабылдауды тапсырды. Олардың елді мекендерден алыс жерлерде салынуын, жарамсыз оқ-дәрілерді уақтылы жою қажеттігін де ескертті.
– Әскери-көлік авиациясын, радиациялық, химиялық және биологиялық қорғаныс күштері мен құралдарын, инженерлік әскерлерді, әскери медицинаны дамыту Қорғаныс министрлігі жұмысының басым бағыттарының бірі болуы тиіс, – деді Қасым-Жомарт Тоқаев.
Былтырғы жарылыстан кейін Арыс қаласы толықтай қайта жаңарды. Әскери қызметшілер 450 мыңнан астам оқ-дәрі мен жарылғыш затты залалсыздандырды. Қоймадағы оқ-дәрілерді көшіруге дайындықтың негізгі жұмыстары аяқталды.
 
 
 




/// 
Қазақстан Президенті «Наурыз – нұрлы жол» деп аталған мерекелік шараға қатысты, оның барысында театрландырылған музыкалық қойылымдар көрсетілді және белгілі қазақстандық әртістер мен шығармашылық ұжымдардың қатысуымен концерт өтті.
Елорда тұрғындары мен қонақтары алдында сөз сөйлеген Нұрсұлтан Назарбаев барша Қазақстан халқын Наурыз мейрамымен құттықтады.
– Бұл мереке күннің алғашқы шуақты жылуымен бірге келеді. Көптеген елдер Наурызды жаңа жыл ретінде атап өтеді. Бұл күндері адамдар бір-бірімен кездесіп, өкпе-реніштерін кешіреді. Ізгі істер жасап, көмек көрсетеді және бақыт тілейді, – деді Қазақстан Президенті.  
Мемлекет басшысы Қазақстанның Тәуелсіздік жылдары азаматтары мақтан тұтатын қуатты мемлекетке айналғанын айтты.
– Біз бәріміз бірге елімізді бүкіл әлемге таныттық. Қиындықтарға қарамастан, біздің халқымыз әрдайым тұтастығын сақтады және алға қарай сеніммен жүріп отырды. Әлемде дағдарыс көріністері байқалып отырған қазіргі кезде де Қазақстанның оларды еңсеруге қажетті ресурстары жеткілікті. Біздің еліміз өзінің бұдан әрі дамуының жоспарларын, соның ішінде «Қазақстан-2050» Стратегиясын, «Нұрлы жол» бағдарламасын, жаңа әлеуметтік және инфрақұрылымдық нысандардың жобаларын әзірлеп, жүзеге асыруда.  Осының бәріне халықтың бірлігі, бір-біріне деген құрметі мен сенімі, елдің тұрақтылығы қажет. Егер біз таңдаған жолымыздан ауытқымай жүретін болсақ, Қазақстанның болашағы бұдан да жарқын болады, – деді Нұрсұлтан Назарбаев.  
Соңында Қазақстан Президенті баршаға бақыт, тыныштық және береке тіледі.
Мерекелік концерттен кейін Мемлекет басшысы этно-ауылды аралап, қала тұрғындарымен әңгімелесті. 



/// 
А.Киска Нұрсұлтан Назарбаевты Қазақстан Республикасының Президенті лауазымына қайта сайлануымен құттықтады.
«Елдеріміз арасындағы достық қатынастар мен сындарлы диалог алдағы уақытта да өзара мүдделік бар барлық салада нығая отырып өрістей беретініне сенімдімін», – делінген жеделхатта.
Словакия Президенті Мемлекет басшысына мықты денсаулық, Қазақстан азаматтарының игілігі және елді бейбіт әрі орнықты дамыту жолындағы қызметіне табыс тіледі. 
///Жеделхатта Стокгольмдегі террорлық акт салдарынан адамдардың қаза болғаны туралы хабарды Мемлекет басшысы зор күйзеліспен қабылдағаны айтылған.
«Біз Швеция халқы мен үкіметінің халықаралық терроризмге қарсы тұру ниетін қолдаймыз.
Қаза болғандардың отбасылары мен жақындарына Қазақстан халқының және жеке өзімнің атымнан көңіл айтамын. Зардап шеккендердің тезірек сауығып кетуіне тілектестік білдіремін», – делінген жеделхатта.
///Нұрсұлтан Назарбаев кездесуге қатысушыларды құттықтап, бұл іс-шараның биыл маусымда Астанада болатын Шанхай ынтымақтастық ұйымының саммиті қарсаңында өтуінің маңыздылығына тоқталды.
– Біз Санкт-Петербургтегі оқиғаға байланысты бүкіл Ресей халқына көңіл айтамыз. Бұл терроризм мен экстремизмнің шекара дегенді білмейтінін көрсетеді, сын-қатер мен қауіп азаймай тұр. Осыған байланысты мемлекеттер басшылары Қауіпсіздік кеңестері хатшыларының қызметіне ерекше мән беріп отыр, – деді Мемлекет басшысы.
Қазақстан Президенті Шанхай ынтымақтастық ұйымының қазіргі ынтымақтастық тетіктері мен нормативтік құқықтық базасын нығайту ісінің маңыздылығына қатысушылар назарын аударды.
Сондай-ақ, Нұрсұлтан Назарбаев Шанхай ынтымақтастық ұйымына қатысушы елдердің экономикалық және саяси байланыстарды нығайту жолында атқарған жұмыстарына оң баға берді.
Бұдан бөлек, Мемлекет басшысы ұйым алдында тұрған міндеттерге ерекше тоқталды.
– Бұл – қатысушы елдердің барлық бағыт бойынша келісілген іс-қимылы. Қазіргі уақытта Шанхай ынтымақтастық ұйымының экстремизмге қарсы әрекет ету жөніндегі конвенция мен Шанхай ынтымақтастық ұйымының халықаралық терроризмге қарсы бірлескен іс-қимыл жөніндегі мәлімдемесі қаралуда. Бұл құжаттарды қысқа мерзім ішінде мақұлдау қажет, – деді Қазақстан Президенті.
Нұрсұлтан Назарбаев Шанхай ынтымақтастық ұйымының Астанадағы саммитінде Үндістан мен Пәкістанды ұйымның толыққанды мүшесі ретінде қабылдау жоспарланып отырғанын және оның Азиядағы ынтымақтастықты нығайтуға қосымша тың серпін беретінін айтты.
– Шанхай ынтымақтастық ұйымының Біріккен Ұлттар Ұйымы, Ұжымдық қауіпсіздік туралы шарт ұйымы, Азиядағы өзара іс-қимыл және сенім шаралары жөніндегі кеңес сияқты халықаралық және өңірлік құрылымдармен ынтымақтастығы аясын кеңейту қажет. Бұл осы ұйымды одан әрі дамытуға ықпал етеді деп ойлаймыз, – деді Қазақстан Президенті.
Мемлекет басшысы Қазақстанның 2017-2018 жылдар кезеңіндегі БҰҰ Қауіпсіздік Кеңесінің тұрақты емес мүшесі ретінде халықаралық бейбітшілік пен қауіпсіздікті нығайтуға елеулі үлес қосып отырғанын айтты. Мәселен, Сириядағы дағдарысты саяси реттеу ісіне күш-жігер жұмсалып жатқаны айтылуда.
Кездесуге Қазақстанның, Қырғызстанның, Ресейдің, Өзбекстанның, Тәжікстанның Қауіпсіздік кеңестерінің хатшылары – В.Жұмақанов, Т.Джумакадыров, Н.Патрушев,  В. Махмудов, А.Кахаров, Қытай Халық Республикасының Қоғамдық қауіпсіздік министрі – Мемлекеттік кеңес мүшесі Го Шэнкунь, Шанхай ынтымақтастық ұйымының Бас хатшысы Р.Алимов, Шанхай ынтымақтастық ұйымы Өңірлік антитеррорлық құрылымының атқарушы комитетінің директоры Е.Сысоев қатысты.
Қауіпсіздік кеңестерінің Астанадағы іс-шарасы Қазақстанның Шанхай ынтымақтастық ұйымына төрағалығы аясында өткізілуде. Ол Шанхай ынтымақтастық ұйымына мүше мемлекеттер басшыларының биылғы маусымға жоспарланған кеңесіне дайындықтың маңызды кезеңі болып саналады.

/// 
Кездесу барысында А.Сәрінжіпов Мемлекет басшысына білім беру жүйесінің дамуы және жаңа оқу жылына орай жүргізілген дайындық жұмыстары туралы баяндады.
Қазақстан Президенті әлемдік экономикадағы дағдарысқа және бюджет шығыстарын азайтудың мәжбүрліктен туған шараларына қарамастан, білім беру саласына бөлінетін қаражаттың қысқартылмайтынын атап өтті.  
Нұрсұлтан Назарбаев мектепке дейінгі мекемелер инфрақұрылымын мемлекет пен жекеменшіктің серіктестігі негізінде дамыту қажеттігін де атап көрсетті.
Мемлекет басшысы мұғалім мәртебесін көтерудің  және еңбекақы өсімін оның біліктілік деңгейімен сәйкестендірудің маңыздылығын айтты.
Қазақстан Президенті орта білім саласында Назарбаев зияткерлік мектептерінің тәжірибесі негізіндегі жаңартылған білім беру үдерісіне көшкен жөн екеніне назар аударды.
Нұрсұлтан Назарбаев кадр даярлау мәселесіне жұмыс берушінің араласу аясын кеңейту мәселесін техникалық және кәсіптік білім берудің негізгі бағыты ретінде атап өтті. Сонымен қатар ғылым саласындағы зерттеулер нәтижесін өндіріске енгізу ісіне ден қойылу керектігі айтылды.
А.Сәрінжіпов оқу үдерісін ұйымдастырудың қазіргі ахуалы жөнінде баяндап берді.
Биыл елде 7,5 мыңнан астам мектеп 2,6 миллион оқушыға есігін ашты. Бірінші сыныпқа 345 мың оқушы барды, бұл былтырғы оқу жылына қарағанда 15 мыңға артық. 2015 жылы 173 мектеп пайдалануға берілді, 250 мектепке күрделі жөндеу жүргізілді. Барлық мектеп оқулықпен қамтамасыз етілді, – деді білім және ғылым министрі.
А.Сәрінжіпов балалардың мектепке дейінгі білім беру бағдарламасымен қамтылуы 84 пайызға жеткенін, бес жыл бұрын бұл көрсеткіш небәрі 30 пайыз болғанын айтты.
Сондай-ақ педагогтардың білімін жетілдіру және экономика үшін қажетті мамандар даярлау мәселесі де қарастырылды.
Соңғы екі жылда 123 мың мұғалім түрлі білім жетілдіру курстарынан өтті. Биылдан бастап озық 10 колледж бен 10 жоғары оқу орнында мақсатты түрде индустрияландыру бағдарламасы үшін кадр даярлау ісі қолға алынды, – деді А.Сәрінжіпов.
Кездесу соңында Қазақстан Президенті бірқатар нақты тапсырма берді. 

///Ашхабад қаласы, Түрікменстан
Қазақстан Президенті Түрікменстанға мемлекеттік сапары аясында 1881 жылғы шайқасты, 1941-1945 жылдардағы Ұлы Отан соғысында қаза тапқандарды және 1948 жылғы Ашхабад жер сілкінісінің құрбандарын еске алуға арналған тарихи кешенге барды. Кешенде аталған оқиғаларда қаза тапқандар мен батырларға қойылған ескерткіштер, монументтер бар.
«Қасиетті Отан» музейінде Мемлекет басшысына Ұлы Отан соғысындағы әскери оқиғалардың макеттері мен жер сілкінісінің экспонаттары таныстырылды.
Қасым-Жомарт Тоқаев құрметті қонақтар кітабына қолтаңбасын қалдырды.









/// 
Конференцияға қатысушылар алдында сөйлеген сөзінде Мемлекет басшысы Біріккен Ұлттар Ұйымы жүйесінде ЮНЕСКО-ның алатын орны айрықша екенін атап өтті.
Қазақстан негізгі басымдығы Біріккен Ұлттар ұйымының орнықты даму мақсатының маңызды бағыты болып саналатын ЮНЕСКО-ның қызметін толық қолдайды, – деді Нұрсұлтан Назарбаев.
Қазақстан Президенті өзі осы мінберден 20 жыл бұрын баяндаған мақсат-міндеттердің бәріне, сондай-ақ БҰҰ Мыңжылдық даму мақсаттарына  біздің ел қол жеткізгенін айтты.
Нұрсұлтан Назарбаев этносаралық, мәдениетаралық, дінаралық негізде өркениеттердің күйреуі мен қақтығысы ушығып кеткеніне арнайы тоқталды.
Біріккен Ұлттар Ұйымы Бас ассамблеясының мерейтойлық 70-ші  сессиясында өткен дебаттар әлем дамуының жаңа парадигмасын әзірлеу қажеттігін дәлелдеп берді. Қазақстанның халықаралық бастамалары осы маңызды міндетті орындауға бағытталған. Біз «Жаһандық Стратегиялық Бастама – 2045» жоспарын ұсынамыз. Оның мәнісі –  соғыстар мен қақтығыстардың түпкі себептеріне жол бермейтін бүкіләлемдік даму стратегиясын жасау, – деді Мемлекет басшысы.
Қазақстан Президенті қазіргі әлемнің мақсаты ядролық қарусыз әлемді орнықтыру екенін, сол үшін БҰҰ Ядролық қарудан ада әлемге қол жеткізу жөніндегі жалпыға ортақ декларация қабылдауды ұсынатынын айтты.
2016 жылы менің Семей ядролық полигонын жабу туралы жарлыққа қол қойғаныма 25 жыл толады. Бұл әлем қоғамдастығының ядролық қарусыз әлемге қол жеткізу жолында күш жұмылдыруы үшін маңызды себеп бола алады, – деді Нұрсұлтан Назарбаев.
Мемлекет басшысы терроризм мен діни экстремизмге қарсы біртұтас халықаралық майдан ашу мәселесіне де тоқталды.
Әлемдік өркениеттер мен негізгі діндердің бесігі болған ежелгі Месопотамия жері бүгінде аяусыз бүлініп, тонауға түсті.  «Ислам мемлекеті» деген атты жамылғандар Таяу Шығыстың бірегей тарихи-мәдени мұрасына орны толмас зиян келтіруде. Қазақстан терроризм мен экстремизмнің кез келген көрінісін батыл айыптайды. Біз Біріккен Ұлттар Ұйымының қолдауымен халықаралық терроризм мен экстремизмге қарсы әрекеттің әлемдік бірыңғай желісін құруды ұсынамыз, – деді Қазақстан Президенті.
Ислам радикализмімен күрес кезінде оны бейбітсүйгіш исламмен шатастырып алмау маңызды екені, ал экстремизмге тек мәдениетаралық және дінаралық диалог негізінде ғана қарсы тұруға болатыны да атап өтілді. Нұрсұлтан Назарбаевтың айтуынша, біздің  ел ұсынған «Ислам терроризмге қарсы» атты форум нақ осы мақсатқа бағытталған.  
Мемлекет басшысы Қазақстан Әлемдік және дәстүрлі діндер лидерлерінің бес съезін өткізгеніне, онда түрлі конфессиялардың өкілдері бейбітшілік пен келісімге, зорлық-зомбылық қолданбауға шақыратынына назар аударды. 
Қазақстан Президенті бейбітшілік пен халықаралық тұрақтылықты қамтамасыз ету барысында ЮНЕСКО-ның әлеуетін кеңінен пайдалану қажеттігіне тоқтала отырып, ұйым жанынан Бейбітшілік пен орнықты дамуды қолдау жөніндегі  халықаралық академия құруды ұсынды.
Академия озық әлемдік тәжірибеге сүйене отырып, бейбітшілік пен орнықты дамуды қолдау жөнінде прогрессивті идеялар мен тиімді шаралар әзірлей алар еді. ЮНЕСКО-ның «Әлем мәдениеті» тұжырымдамасын жүзеге асыру арқылы қақтығыстардың ертерек алдын алу жолын іздестірудің ерекше маңызы бар. Аталған тұжырымдама қағидаттары Қазақстанның БҰҰ қолдауымен «Жаңа Болашақ» тұжырымдамасын әзірлеу жөніндегі бастамасымен үндеседі, – деді Нұрсұлтан Назарбаев.
Мемлекет басшысы Француз монахы Гильом Рубрук 13-ғасырдың ортасында христиан, будда, манихей және мұсылман қауымы тату тіршілік кешкен қазақтың көне Қойлық қаласында болғанын еске салды.
Былтыр Қазақстан, Қытай және Қырғызстанның бастамасымен ЮНЕСКО-ның Дүниежүзілік мұралары тізіміне Ұлы Жібек жолында орналасқан сегіз археологиялық нысан енгізілді. Бұл тізімде толеранттылықтың, діни төзімділік пен достықтың символы – Қойлық қаласы да бар. Еліміз таяуда Қазақ хандығының 550 жылдығын атап өтті. Біз Ұлы Даланың тарихи-мәдени мұрасы мен рухани құндылықтарын жаңғыртып жатырмыз. ЮНЕСКО-ның алдын ала есепке алу тізіміндегі ескерткіштер мұқият қорғалуда. Олардың қатарында Отырар, Түркістан, Сауран және Сығанақ бар, – деді Қазақстан Президенті.
Елбасы өз сөзінде Ұлы Жібек жолы дәстүрлерін жаңғыртудың айрықша маңыздылығын атап өтті.
Оның тарихына қарап, тығыз ынтымақтастық пен өзара мәдени байланыс бүкіл адамзат үшін бейбітшілік пен даму негізі екеніне көз жеткіземіз. ЮНЕСКО-ның атаулы даталар күнтізбесіне Жібек жолының Жетісу бөлігіндегі тоғысу орталығы болған Алматы қаласының 1000 жылдығы енгізілгенін ризашылықпен атап өткім келеді, – деді Нұрсұлтан Назарбаев.
Сонымен қатар Мемлекет басшысы іс-шараға қатысушыларға Қазақстанның ЮНЕСКО-ға біздің ел бастамашылық еткен 2013-2022 жылдарға арналған мәдениеттер жақындастығының халықаралық онжылдығын жүзеге асыру ісі бойынша қолдау көрсетіп отырғаны туралы да айтып берді.
Соңында Қазақстан Президенті еліміздегі білім беру саласында жүргізіліп жатқан реформаларға және Астанада ЭКСПО-2017 халықаралық көрмесін өткізуге дайындық барысына тоқталып, барша делегаттарды осы көрмені келіп көруге шақырды. 






///«Reforms in Kazakhstan: An analytical View» атты кітаптың авторы – Қазақстанның белгілі мемлекет және қоғам қайраткері, жоғары мектеп пен ғылым ісінің көрнекті ұйымдастырушысы, экономист ғалым Кенжеғали Әбенұлы Сағадиев.
Іс-шараға мемлекеттік органдар, ғылыми және шығармашылық қоғамдастық, бизнес өкілдері, жоғары оқу орындарының ректорлары, сонымен қатар профессорлар мен оқытушылар құрамы және еліміздің студенттер қауымы қатысты.
Мемлекеттік хатшы құттықтау сөзінде Елбасы Нұрсұлтан Назарбаевтың стратегиялық бағдарының маңызды басымдығының бірі отандық ғылымды дамыту екенін атап өтті. Мемлекет басшысы бүкіл Тәуелсіздік кезеңінде ғылымға және ғалымдарға әрдайым қамқорлық жасап, елдегі академиялық және қолданбалы зерттеулерге жан-жақты қолдау көрсетіп келеді.
Тәуелсіздік жылдары ғылыми қызметті басқарудың жаңа моделі, ғылымды қаржыландырудың заманауи тетіктері енгізілді. Мәселен, 2016 жылы 23 мың ғалым және 383 мекеме ғылыми-зерттеу жұмыстарымен айналысты. Жалпы, бұл салаға 38 миллиард теңге жұмсалған.
Гүлшара Әбдіқалықова бұл монография тәуелсіздік жылдарындағы Қазақстан экономикасының маңызды мәселелерін талдауға арналғанын, сондай-ақ онда автордың қоғамымызды дамыту барысындағы түрлі аспектілерге қатысты пікірі қамтылғанын атап өтті. Бұл еңбек бүкіл әлем үшін хрестоматияға айналып отырған Қазақстан жолын тереңнен толғайды.
Кітап тек біздің елде ғана емес, шет елдерде де кеңінен талқыланып, лайықты бағасын алды. Мәселен, Кембридж университетінің профессоры Сидхарт Саксен бұл еңбектің посткеңестік кеңістіктегі реформалар жөнінде нұсқаулыққа айналғанын атап өткен. Ал Мәскеу мемлекеттік университетінің профессоры Александр Бузгалиннің ойынша, бұл басылым – барлық мемлекеттер өз тәуелсіздігінің бастапқы жылдарында тап болған жаһандық сын-қатерлерді еңсеру ережелерінің өзіндік бір жиынтығы.
Іс-шара соңында Мемлекеттік хатшы Г.Н.Әбдіқалықова академик К.Ә.Сағадиевке мықты денсаулық, бақ-береке, жаңа шығармашылық табыс тіледі.
///Қасым-Жомарт Тоқаевтың Алматыдағы жұмыс сапары қаланы абаттандыруға бағытталған жобалармен танысудан басталды.
Бақытжан Сағынтаев Мемлекет басшысына қаланың полиорталық моделін қалыптастыруды көздейтін «Жаңа Алматы» бағдарламасы туралы баяндады. Бұл жоба қала тұрғындары үшін өмір сүруге қолайлы жағдай жасап, олардың еркін демалуына жаңа қоғамдық кеңістіктер құруға бағытталған.

Мемлекет басшысы әкімнің есебін тыңдағаннан кейін барлық жобалар қалада қауіпсіз орта қалыптастырып, шаһардағы өсімдіктер қорын сақтап қалуға бағытталуы қажет екенін атап өтті. Президент құрылып жатқан жаңа саябақтар жергілікті тұрғындардың демалысына ыңғайлы болуы керек деп есептейді.

Қасым-Жомарт Тоқаев жалпы қалада жүргізіліп жатқан жұмыстарға оң баға берді. Қала басшысына әр ауданда тұрғындардың демалысы мен еркін жүріп-тұруына қолайлы заманауи алаңқайлар салуға көңіл бөлуді тапсырды.

///Мемлекет басшысы «Digital Era Lifestyle» тақырыбында өткен дәстүрлі «Digital Bridge» халықаралық технологиялық форумына қатысты. Үшінші рет өткізіліп отырған жиынға Президент Әкімшілігінің басқарушы құрамы, Премьер-Министр мен Үкімет мүшелері, мемлекеттік органдардың басшылары, отандық және халықаралық сарапшылар қатысты.
Мемлекет басшысына стартаптар аллеясы таныстырылып, Astana Hub IT экожүйесінің қазіргі жұмысы туралы баяндалды. Содан кейін Қасым-Жомарт Тоқаевтың төрағалығымен Цифрландыру жүйесін енгізу мәселелері жөніндегі комиссияның отырысы өтті.

Жиынға қатысушылардың сөзін тыңдаған Мемлекет басшысы практикалық, қолданбалы цифрландыру мәселесі біздің стратегиялық міндетіміз және мемлекетіміздің басымдығы екенін айтты.
Осы ретте, Қасым-Жомарт Тоқаев бірқатар басым міндетке назар аудару қажет екенін атап өтті.
Атап айтқанда, Президент көрсетілетін мемлекеттік қызметтің барлық түрін үнемі жаңғыртып отырудың маңыздылығына назар аударды.
– Міндет – қызметтерді офлайн режимнен онлайн режимге ауыстыру ғана болмауы керек. «Цифр» көрсетілетін мемлекеттік қызметтің және оған қатысты сұранымдардың, жауаптардың, келісімдердің санын қысқартуға тиіс. Көрсетілетін мемлекеттік қызметтер кешенді және сапалы болуға тиіс. Мемлекеттік органдардың цифрлық трансформациясын бюрократиямен, сыбайлас жемқорлықпен және тиімсіздікпен күрес құралы ретінде қарастырған жөн, – деді Президент.
 

Қасым-Жомарт Тоқаев Үкіметке «Атамекен» ҰКП-мен бірлесіп, көрсетілетін барлық мемлекеттік қызметке тексеріс жүргізіп, олардың цифрлық тұрғыдан оңтайландырылуын қамтамасыз етуді тапсырды. Мемлекет басшысы іс жүзінде ең түйткілді деген екі саланы – құрылыс пен жер қатынастарын ерекше атап өтті.
Мемлекет басшысы құрылыс саласындағы жағдай туралы айта келе, техникалық-экономикалық негіздемелерді, жобалық-сметалық құжаттарды және мемлекеттік сараптаманы әзірлеу кезінде қағаз құжаттардан цифрлық форматқа кезең-кезеңмен көшу қажеттігі туралы мәлімдеді.
– BIM технологияларын қолдану мәселесін қазіргі нормативтік-құқықтық тұрғыдан реттеуді қамтамасыз ету керек. Бұл жұмыстың орындалу мерзімін айтарлықтай қысқартады, осы саладағы сыбайлас жемқорлықты азайтады, сондай-ақ құрылыс құнын төмендетеді. Үкіметке аталған саланы Цифрлық кеңсе жұмысындағы басымдықтардың бірі ретінде айқындауды тапсырамын, – деді Мемлекет басшысы.

Президенттің пікірінше, жер саласын цифрландыру ісі жер бөлу және жер алу кезегінің ашықтығын шешуге септігін тигізеді.
Қасым-Жомарт Тоқаев бизнес үшін жер учаскелерін таңдау және бөлу мәселесін толық цифрландыруды, жылжымайтын мүліктің Бірыңғай мемлекеттік кадастрын құру жұмыстарын жеделдетуді және осы ақпараттық жүйені 2022 жылдың бірінші жартыжылдығынан кешіктірмей іске қосуды тапсырды.
– Құрылыс жұмыстарының сапасын анықтау үшін цифрлық құралдарды белсенді әрі кең көлемде енгізу қажет. Негізгі құрылыс компаниялары тұрғын үй, мектеп, аурухана, жол және басқа да әлеуметтік мәні бар маңызды нысандар салу үшін мемлекет қаржысын молынан игеруде. Бірақ, ашығын айтайық, олардың сапасы көбінесе көңілге қонбайды. Күмән туғызады. Бұл жағдай азаматтардың наразылық жасауына алып келеді. Сондықтан Үкімет осы мәселеге баса мән беріп, цифрлық құралдарды қолдануға тиіс, – деді Мемлекет басшысы.

Президент цифрландыру ісіне жауапты вице-министрлер жұмысының нәтижелілігін сынға алды. Оның айтуынша, олардың басты міндеті –күнделікті бюрократиялық жұмыс емес, цифрлық реформалар мен өзгерістерді жүзеге асыру. Осыған байланысты Президент жыл соңына дейін цифрландыруға жауапты әрбір вице-министр үшін нақты KPI әзірлеуді талап етті және Премьер-Министрге олардың қызметіне қатысты ұстанымды қайта қарауды, кадрлық құрамына баға беруді тапсырды.

Қасым-Жомарт Тоқаевтың пікірінше, бизнес-қоғамдастық атсалыспай, жалпымемлекеттік «цифрлық секіріс» жасау мүмкін емес, ал компаниялардың бәсекеге қабілеттілігі олардың цифрландырылу деңгейімен анықталады.
– «Siemens» компаниясының бағалауы бойынша, отандық өнеркәсіптік кәсіпорындардың 80 пайызында автоматтандыру деңгейі өте төмен, яғни Индустрия 2.0 деңгейінде. Естеріңізге сала кетейін, біз Индустрия 4.0 дәуірінде өмір сүріп жатырмыз. Бұл – аса ауқымды мәселе. Оның талаптарына тұжырымдамалық жағынан да, практикалық тұрғыдан да нақты әрі лайықты жауап беру керек. Цифрлық шешімдерді қолдаудың тиімді құралдарын, ең алдымен, өңдеу секторында кеңейту керек, – деді Мемлекет басшысы.

Президент отандық IT индустриясының бәсекеге қабілеттілігіне арнайы тоқталды. Қасым-Жомарт Тоқаевтың пікірінше, бұл саладағы барлық отандық бизнес ішкі нарыққа, көп жағдайда, мемлекеттік және квазимемлекеттік секторлардың сұранымдарына жауап беруге бағытталған.
– IT шешімдердің экспорты отандық экономиканы әртараптандырудың маңызды бағыттарының бірі бола алады және болуға тиіс. Біз алғашқы қадамдарды жасадық. Бүгін көрмеде бәсекеге қабілетті IT өнімдерді, сондай-ақ білікті әрі жас IT командаларды көрдік. Оларға жан-жақты көмек көрсету керек, – деді Мемлекет басшысы.

Сонымен қатар Президент IT білім беру сапасына назар аударып, бұл мәселені ұлттық деңгейдегі міндет ретінде атады.
– Үкіметке IT кадрларды жаппай даярлауға жекеменшік IT мектептерді тарту мәселесін қарастыруды тапсырамын. Мемлекеттік басқарудағы IT біліктілікті арттыру жүйесіне ерекше назар аудару қажет. Мемлекеттік қызметшілер технологиялық трендтерді түсінуге, оқиғалар мен деректерді жүйелі түрде талдай білуге тиіс. Олар IT бизнеспен бір тілде сөйлеуі керек, – деді Қасым-Жомарт Тоқаев.

Мемлекет басшысы еліміздегі интернет пен байланыс сапасына көңілі толмайтынын айтты.
– Қазіргі кезде нақты емес нәрсені сату қалыпты жағдайға айналды. Олар интернет параметрлерінің бірін жарнамалайды да, шын мәнінде мүлде басқасын ұсынады. Жақсарып жатқан ештеңе жоқ. Маған берілген мәлімет бойынша, тіпті елорданың өзінде, сөз бен істің алшақтығы 40-50 пайызға дейін жетеді. Бұл, шын мәнінде, тұтынушыларды алдау деген сөз. Мұндай өрескелдікті доғару керек. Үкіметке әкімшілік құрамды заңдық негізде бекітуді және бұндай заң бұзушылықтар үшін санкциялар белгілеуді тапсырамын. Біз үнемі Қазақстанның аумағы жүз пайызға жуық интернетпен қамтылды деп айтып жүрміз. Кәнеки мәселенің басын ашып алайық, осы іс жүзінде расталған ақпарат па әлде жоқ па?  Немесе ойымыздағыны шындық деп санаймыз ба? – деді Президент.

Қасым-Жомарт Тоқаев жеке мәліметтердің қауіпсіздігіне де ерекше тоқталды.
– Цифрлық инфрақұрылым қалыптастыру мәселесі, оның қауіпсіздігіне деген жауапкершілікті қоса жүктейтінін түсіну керек. Яғни, жеке мәліметтер құқықтық тұрғыдан да, физикалық жағынан да сапалы қорғалуға тиіс. Бұл мемлекеттік жүйелерге ғана емес, мемлекетпен тығыз интеграцияланған жалпы цифрлық экожүйеге де қатысты. Үкімет азаматтардың жеке деректерінің жоғалуына және ұрлануына қатысты жауапкершілікті қатаңдату жөнінде заңнамалық өзгерістер топтамасын әзірлеуі керек, – деді Мемлекет басшысы.

Президент жиынды соңында Комиссия мүшелері мен шақырылған сарапшыларға мазмұнды пікірталас жасағандары үшін алғыс айтты. Сондай-ақ барлық стейкхолдердің атсалысуы Комиссияның жұмысын жаңа деңгейге көтеріп, Қазақстанның цифрлық трансформациясын қамтамасыз етуге мүмкіндік беретініне сенім білдірді. 
Сонымен қатар жиын барысында Цифрлық даму, инновациялар және аэроғарыш өнеркәсібі министрі Бағдат Мусин, McKinsey & Company компаниясының аға серіктесі Томас Уолтер Ишервуд, Huawei компаниясының Еуразиялық өңірлік өкілдігінің президенті Дэниэл Чжоу, «Қазақтелеком» АҚ басқарма төрағасы Қуанышбек Есекеев және StrategEast жаңа экономика орталығының президенті Анатолий Моткин сөз сөйледі.






///Елбасы бірлескен отырыс барысында халыққа арналған «Президенттің бес әлеуметтік бастамасы» атты үндеуін жариялады. Онда әрбір отбасына баспана алудың жаңа мүмкіндіктерін беру, жалақысы төмен жұмысшылардың еңбекақысын көбейту үшін олардың салық жүктемесін азайту, жоғары білім алудың қолжетімділігі мен сапасын арттырып, студент жастардың жатақханадағы жағдайын жақсарту, шағын несие көлемін көбейту, сондай-ақ елді газбен қамтамасыз ету ісін жалғастыру жөніндегі бастамалар қамтылған.
Нұрсұлтан Назарбаев жаңа әлеуметтік бастамалар қоғамымыздың әлеуметтік бірлігін нығайтуға және әрбір қазақстандықтың әл-ауқатын әрі қарай жақсарта түсуге бағытталғанын атап өтті.
– Біз бүгін әлеуметтік жаңғыру жолында жаңа, ауқымды қадам жасауға дайынбыз. Бұл – елдің игілігіне арналған ұтымды, сонымен қатар, оптимистік жоба. Өркендеген Қазақстан – бұл, ең алдымен, мемлекеті өзін қорғап, қолдайтынын, қамқорлық жасайтынын сезінетін, тиісінше елін жан жүрегімен сүйетін, патриоттық танытатын өздеріне сенімді адамдардың мекені деп санаймын, – деді Қазақстан Президенті.
Үндеудің толық мәтінін мына сілтеме бойынша оқи аласыздар.



///Мемлекет басшысы «Lion Air» әуе компаниясының жолаушылар ұшағының апатқа ұшырауы салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан қаза болғандардың туған-туысқандары мен жақындарына, сондай-ақ барша Индонезия халқына көңіл айтып, қайғыларына ортақтастығымды білдіремін», – делінген жеделхатта.
///Қазақстан Президенті «Әзірет Сұлтан» тарихи-мәдени қорық-музейінің аумағында орналасқан Қожа Ахмет Яссауи кесенесін аралап көрді.
Мемлекет басшысына Түркістанның тарихи-мәдени орталығын қайта жаңғыртуға байланысты «Әзірет Сұлтан» қорық-музейінің даму жоспары таныстырылды.
Жоспарға сәйкес, танымдық және рухани туризм үшін қолайлы жағдай жасау көзделген. Осыған орай, әрбір турист музей аумағында орналасқан тарихи және айтулы орындарды аралап көре алады. 
Бірінші кезекте Түркістанның ежелгі қоныстарының бірі – Күлтөбе қаласы қайта жаңғыртылатын болады. Ортағасырлық мешіті бар Әбілмәмбет хан мен Тәуке ханның ордалары және басқа да бірқатар нысан толық қайта қалпына келтіріледі. 


///
	 

	Ә. Жақсыбеков Ұлттық гвардия мен полиция жарақтандырылып отырған заманауи арнайы техникалардың үлгілерімен танысты.

	Жұмыс кездесуінің қорытындысында Мемлекеттік хатшы – Қауіпсіздік кеңесі хатшысының міндетін уақытша атқарушы құқықтық тәртіпті және қоғамдық қауіпсіздікті  нығайту, құқық қорғау қызметінің тиімділігін одан әрі арттыру, қылмыстық залал келтіруден азаматтарды қорғау бойынша шараларды күшейту мәселелері жөнінде бірқатар нақты тапсырмалар берді.
///Жиынға өңірдің ардагерлері, зиялы қауым, азаматтық қоғам және жастар өкілдері қатысты.
Қазақстан Президенті Жамбыл облысының экономикалық мүмкіндіктерін атап өтіп, түйіні тарқатылмаған бірқатар мәселеге назар аударды. 
– Облыстағы орташа жалақы мөлшері – 112 мың теңге. Бұл – елдегі ең төмен көрсеткіштің бірі. 1 маусымнан бастап табысы төмен бюджеттік сала қызметкерлерінің жалақысы өсті. Өңір кәсіпорындары бұл бастамадан шет қалмауы тиіс. Барлық деңгейдегі әкімдердің басты міндеті жаңа жұмыс орындарын ашып, халықты қызметпен қамту екенін ескертемін. Жұмыс орындарын ашуда бизнестің рөлі жоғары. Сондықтан, жергілікті кәсіпкерлерді қолдауды жалғастыру қажет, – деді Мемлекет басшысы. 
Қасым-Жомарт Тоқаев өнеркәсіптің мүмкіндігін толық пайдаланып, индустрияландыру жобаларын іске асыруда заманауи технологиялық өндіріске баса мән беру керектігіне тоқталды.
– Өңдеу өнеркәсібіне, әсіресе, химия кластеріне ірі инвесторларды тарту қажет. Үкімет пен әкімдікке осы мәселені нақтылауды тапсырамын. Бұл – экономиканың орнықты дамуына ықпал етеді, еңбек өнімділігін арттырады. Өңірдегі өндірістің даму көзі «Тараз» химиялық паркі» арнайы экономикалық аймағы болуы қажет, – деді Қазақстан Президенті. 
Мемлекет басшысы өңірдің ауыл шаруашылығы саласындағы еңбек өнімділігінің төмен екенін айтты. 
– Жергілікті әкімдік агросектор саласының мамандарымен тығыз жұмыс істеуі қажет. Облыста қант қызылшасы, жеміс және көкөніс дақылдарының көлемін көбейтуге мүмкіндік бар. Үкімет келесі жылдан бастап шетелден әкелінетін шикі құрақ қантына импорттық баж салығын салу туралы шешім қабылдады. Осыған орай, облыс әкіміне қант қызылшасы мен жеміс-көкөніс дақылдарының егіс көлемін ұлғайтып, өңдеу кәсіпорындарының қуатын арттыруды тапсырамын, – деді Қасым-Жомарт Тоқаев. 
Қазақстан Президенті өңірде туристерді қызықтыратын тарихи орындар баршылық екенін атап өтіп, туризмді дамыту қажеттігін айтты. 
– Аймақтың туристік әлеуетін арттырып, инвестиция тарту үшін жүйелі шаралар қабылдау қажет. Бұл бағытта шетелдік озық тәжірибелерді ескерген жөн. Үкімет туризмді дамытуға арналған мемлекеттік бағдарлама дайындауда. Жамбыл облысы тарихи көрнекті орындарға өте бай. Өңірдегі Айша Бибі және Қарахан кесенелері, Жайсаң киелі жері, Көксай шатқалы және басқа да тарихи орындар – халқымыз үшін ортақ мәдени құндылықтар. Үкімет пен әкімдік бұл саланы бірлесе дамытуға күш салуы керек. Оған облыстың ресурстары жеткілікті, – деді Мемлекет басшысы. 
Аймақтар арасындағы алшақтықты азайту қажеттігін айтқан Қазақстан Президенті Жамбыл облысындағы шағын қалаларды дамыту туралы ойын ортаға салды. 
– Моно және шағын қалалар – өз алдына бөлек мәселе. Жаңатас, Қаратау секілді шағын қалалардың әлеуметтік, көлік және инженерлік инфрақұрылымын дамытамыз. Бұл шаралар, ең алдымен, халықтың өмір сүру сапасын арттыру үшін жасалып отыр, – деді Қасым-Жомарт Тоқаев.
Мемлекет басшысы сыбайлас жемқорлық мәселесіне де тоқталды. 
– Жемқорлықты түбегейлі жойғанша күресеміз. Әкімдерге ерекше жауапкершілік жүктеледі. Ел экономикасының дамуы және халықтың әл-ауқатының артуы осыған тікелей байланысты. Жемқорлықпен күрес – менің Президент ретінде негізгі мақсаттарымның бірі. Бұл іске аймақ өкілдері белсене араласуы керек, – деді Қазақстан Президенті.
Қасым-Жомарт Тоқаев аудандық, ауылдық елді мекендердегі жолдарды жақсартуды, білім беру нысандарын көптеп салуды, сол арқылы үш ауысымды және апатты жағдайдағы мектептер мәселесін реттеуді тапсырды. Сонымен қатар, Мемлекет басшысы жастарға әрқашан қолдау көрсетілетінін және білікті мамандардың шығармашылықта, қызметтік сатыда өсуі үшін кедергі болмауы керектігін айтты.
– Әкімдіктердің жанындағы Жастар кеңесі олардың қызмет бабында өсуіне қажетті баспалдақ болуы тиіс. Біз мемлекеттік қызметте ғана емес, білім мен ғылым, мәдениет пен спорт, бизнес және басқа да салаларда дарындардың дара шығуын қолдаймыз. «Жас кәсіпкер» бағдарламасы аясында жастардың бизнес бастамалары мен стартаптары қолдау табады, – деді Қазақстан Президенті. 
Сонымен қатар, құқық қорғау органдарының жұмысын күшейту қажеттігін ескертіп, өңірдегі мал ұрлығы мен есірткі саудасына тосқауыл қою керектігін атап өтті.
– Адал еңбек етіп, күнін көріп отырған малшыларды қорғауымыз қажет. Заңды қатайтып, қылмыскерлерді сыбайластарымен қосып, қатаң жазалау керек. Сондықтан, әкімдіктер мен жергілікті полиция барымтаға қарсы шұғыл шаралар қабылдауы тиіс. Қылмыстық кодекске тиісті өзгертулер енгізу қажет. Есірткі қылмысының ушығуы  – бүкіл қоғамды алаңдатқан өзекті мәселенің бірі. Өкінішке қарай, қазіргі озық технология дамыған заманда «есірткі бизнесінің» дәурені жүріп тұр. Бұл, ең алдымен, жастардың санасын және денсаулығын улайтын кесел. Мұны тоқтату қажет! – деді Мемлекет басшысы.
Қасым-Жомарт Тоқаев кездесу соңында дәрігер, мұғалім және кәсіпкерлерді Алғыс хаттармен марапаттады. Марапатталғандар: Мойынқұм аудандық аурухананың бас дәрігері Ж.Айтишев, «Кнауф-гипс Тараз» ЖШС директоры М.Бекназаров, «Jasau Taraz» жеке кәсіпкерлігі басшысы А.Бексұлтанова, облыстық дарынды балаларға арналған мектеп-интернаттың қазақ тілі мен әдебиеті пәнінің мұғалімі П.Озықбаева және «Агроспецстрой» ЖШС бас директоры М.Рахымбердиев.
 







///Жиынға Премьер-Министр А.Мамин, Президент Әкімшілігінің Басшысы Б.Сағынтаев, «Самұрық-Қазына» акционерлік қоғамының басқарма төрағасы А.Есімов, «Самұрық-Қазына» акционерлік қоғамының тәуелсіз директоры Р.Эванс, Тұңғыш Президенттің көмекшісі Д.Ақышев, басқарма мүшелері және Қордың ұлттық компанияларының басшылары қатысты.
Отырыста «Самұрық-Қазына» акционерлік қоғамының 2018-2028 жылдарға арналған даму стратегиясын жүзеге асыру туралы есеп тыңдалды, сондай-ақ Қорды одан әрі трансформациялау жөніндегі тапсырмалардың орындалу барысы талқыланды.
– Қор ел экономикасында маңызды рөл атқарады. Біз озық халықаралық тәжірибені зерделеп, осы Қорды құрдық. Бүгінде «Самұрық-Қазына» қоры ел экономикасын дамытуға елеулі үлес қосып келеді, – деді Елбасы.    
Басқосу барысында «Самұрық-Қазына» акционерлік қоғамының басқарма төрағасы А.Есімов корпоративтік орталықтардың құрылымын оңтайландыру  және Қордың басқару деңгейлерін қысқарту нәтижелері туралы баяндады. Нұрсұлтан Назарбаевқа Қор компанияларын жекешелендіру, индустриалдық-инновациялық даму және «Нұрлы жол» бағдарламаларын іске асыру барысы туралы мәлімделді. А.Есімовтың ақпаратына сәйкес, бүгінгі таңда Қор жалпы сомасы 8 триллион теңгені құрайтын 54 жобаны жүзеге асыруда және 68 мың жаңа жұмыс орны ашылды. 
- Біз Қор портфелін әртараптандыру үшін егемен қорлармен және халықаралық инвесторлармен стратегиялық серіктестік орнату мүмкіндіктерін қарастырып жатырмыз. Қазіргі таңда жалпы сомасы 13,3 миллиард долларды құрайтын екі жақты 28 келісімге қол қойылды, – деді «Самұрық Қазына» АҚ басқарма төрағасы.
Жиында, сондай-ақ, Р.Эванс, А.Мамин және ұлттық компаниялардың басшылары баяндама жасады.
Қазақстанның Тұңғыш Президенті ұлттық әл-ауқат қорының қызметі жіті бақылауында болатынын атап өтті.
– Қордың басты міндеті – активтерді көбейту, табысты арттыру және ұлттық компанияларды дамыту. Қор активтерінің ел экономикасы үшін стратегиялық маңызы бар. Жаңа басшылық жұмысының оң нәтижелерін атап өткім келеді. Қысқа мерзім ішінде қарызды азайтып, компаниялардың табысты жұмыс істеуін, қаржы құралдарын тиімді басқаруды қамтамасыз ете алдық, – деді Нұрсұлтан Назарбаев.
Елбасы, сондай-ақ, Қордың сатып алуларды ұйымдастыру және кәсіпкерлікті қолдау саласындағы жұмысының нәтижелерін жоғары бағалады.
– Қор ішінде бір жерден сатып алу айтарлықтай қысқарып, тендерлердің көлемі артты. Олар ашық өткізілетін болды. Бүгінде жұмсалатын шығын 5 есе азайды. Өкінішке қарай, мемлекеттік органдардың сатып алу ісінде мұндай нәтиже жоқ. Міндеттер дұрыс белгіленген жағдайда қолданыстағы заң нормалары да миллиардтаған теңгені үнемдеуге мүмкіндік беретінін Қор қызметі айқын көрсетіп отыр, – деді Қазақстанның Тұңғыш Президенті.
Нұрсұлтан Назарбаев Қордың адам ресурстарын басқару саласында қолға алып жатқан шараларына қолдау білдірді.
– Компаниялар мен кәсіпорындардың басты активі – адамдар. Жұмысқа алу рәсімінің ашық болғаны маңызды. Барлық тағайындаулар транспарентті болуға тиіс, – деді Елбасы.
Жиын қорытындысы бойынша Қордың қаржы жағдайын одан әрі жақсартуға, еліміздің тауар өндірушілерін қолдауға, «Қазақтелеком» және «Air Astana» компанияларының акцияларын IPO-ға шығаруға бағытталған шешімдер қабылданды. 
 
Қазақстан Республикасының Тұңғыш Президенті – Елбасының Баспасөз қызметі



///Кездесуге Қазақстан Республикасының Еңбек және халықты әлеуметтік қорғау министрі Тамара Дүйсенова да қатысты.
Гүлшара Әбдіқалықова халықты әлеуметтік қорғау саласындағы бірыңғай әлемдік саясатты жүзеге асыруда Халықаралық әлеуметтік қамсыздандыру қауымдастығы маңызды рөл атқаратынын атап өтті. Қазақстан 2012 жылдан бері Халықаралық әлеуметтік қамсыздандыру қауымдастығына мүше болып, оның мақсаттарын іске асыруға қолдау көрсетіп келеді. Сондай-ақ, әлеуметтік қамсыздандыру жүйесін жетілдіру бағытында бірлесе жұмыс жүргізуге мүдделі.
Мемлекеттік хатшы Қазақстан Республикасын әлеуметтік дамытудың 2030 жылға дейінгі тұжырымдамасында белгіленген халықты әлеуметтік қорғау саласындағы саясаттың дәйекті жүргізіліп келе жатқанын айтты. Г.Әбдіқалықова Қазақстанның бүгінде әлеуметтік-экономикалық жетістіктердің арқасында жұмыспен қамту және жаппай кәсіпкерлікті дамыту, халықты әлеуметтік қорғаудың тұрақты жұмыс істейтін жүйесін қалыптастыру мәселелерін тиісінше реттеп отырғанына назар аударды.
Г.Әбдіқалықова 2016 жылы Қазақстан Халықаралық әлеуметтік қамсыздандыру қауымдастығы Техникалық комиссиясының құрамына бірінші рет кіргенін атап өтті. Бұл еліміздің осы халықаралық ұйымның жұмысына белсенді түрде атсалысуына тың серпін береді.
Кездесу соңында Қазақстан Республикасының Мемлекеттік хатшысы Халықаралық әлеуметтік қамсыздандыру қауымдастығының Бас хатшысы Ханс-Хорст Конколевскиге елімізге сапарының табысты болуына тілектестік білдірді.
///Президент Қасым-Жомарт Тоқаевқа ұлттық газ компаниясының қазіргі жұмысы туралы және ішкі нарықты тауарлы газбен қамтамасыз етуге басымдық беру жөніндегі тапсырмасының орындалу барысы баяндалды.
Санжар Жаркешов газ саласын дамытудың кешенді жоспарының әзірленуі жөнінде баяндады. Аталған жоспар ресурстық базаны кеңейтуді және еліміздегі газ тасымалдау инфрақұрылымын жаңғыртуды көздейді.
Мемлекет басшысына сатып алу жүйесінің ашықтық деңгейін арттыру жөнінде берген тапсырмаларының орындалу барысы, сондай-ақ ұлттық компанияның кадр саясатындағы өзгерістер жөнінде ақпарат берілді.
Кездесуде құбылмалы геосаяси жағдайға байланысты туындайтын сын-қатерлерді еңсеруге бағытталған дағдарысқа қарсы шаралар талқыланды.
Кездесу қорытындысы бойынша Президент ұсынылған шешімдерді қолдап, толық аудит ұйымдастыру және компания қызметіндегі транспаренттілікті қамтамасыз ету жөнінде бірқатар тапсырма берді.
/// Түрікменстан, Ашхабад қаласы
 
Екі ел басшылары шағын форматта өткен кездесуден кейін келіссөзді ресми делегация мүшелерінің қатысуымен одан әрі жалғастырды.
Қазақстан Президенті бауырлас Түрікменстанға жасаған алғашқы мемлекеттік сапарына зор мән беретінін айтты.
– Бұл оқиға – ерекше сипатқа ие, сондай-ақ Қазақстан мен Түрікменстан арасындағы достық, тату көршілік қатынастарды және өзара қолдау шараларын мүлде жаңа деңгейге көтеруге – ортақ мақсатқа қол жеткізуге бағытталған маңызды қадам, – деді Мемлекет басшысы.

Қасым-Жомарт Тоқаев екі мемлекеттің тәуелсіздігінің 30 жылдығында өтіп жатқан бүгінгі кездесудің символдық мәні бар екеніне тоқталып, қазақстандықтардың атынан түрікмен халқын осынау мерейлі мерекемен құттықтады.
– Қазақстан Түрікменстанның бейбітсүйгіш саясатын және Сіздің Орталық Азия аймағында да, еуразиялық кеңістікте де кооперацияны одан әрі нығайтуға бағытталған бастамаларыңызды толық қолдайды. Түрікменстанның сыртқы саясаты тұрақты ынтымақтастыққа негізделген. БҰҰ-ның Бас Ассамблеясы мақұлдаған Түрікменстанның бейтарап ел мәртебесін қолдаймыз. Түрікменстан жуырда Каспий – Аваза інжу-маржандарында Аймақ елдері басшыларының Консультативтік кездесуін сәтті өткізді. Кездесу өте табысты болды және оның Орталық Азияның барлық елі арасындағы ықпалдастыққа тың серпін бергені сөзсіз, – деді Қазақстан Президенті. 

Бұдан бөлек Қасым-Жомарт Тоқаев сауда-экономикалық ынтымақтастық қазақ-түрікмен көпжақты байланыстарының негізгі өзегі саналатынын еске салды.
– Жаһандық пандемияға байланысты екіжақты тауар айналымы біршама төмендегенімен, биылғы 8 айдың қорытындысы бойынша өзара сауда-саттықтың өсімі 30 пайыздан асқаны байқалады. Әрине, бұл біздің мүмкіндіктеріміздің шегі емес. Сонымен қатар энергетика, көлік және логистика, ауыл шаруашылығы, өнеркәсіп салалары бойынша өте мол резервіміз бар, – деді Қазақстан Президенті.

Қасым-Жомарт Тоқаев әріптесінің 2022 жылы Түрікменстанның Қазақстандағы Мәдени күндерін өткізу туралы ұсынысын қолдады. Мемлекет басшысы елімізде түрікмен өнерпаздарының өнерін толық көрсетуіне кепілдік бере отырып, бұл оқиғаны мәдени-рухани байланыстар саласындағы маңызды бағыт деп атап өтті.
Мемлекет басшысы жалпы құны 130 миллион доллардан асатын тауардың 60 түрі бойынша Түрікменстанға тасымалданатын өнімдерді ұлғайтуға Қазақстанның дайын екенін жеткізді.
– Бұл міндетті орындай алатынымызға сенімдімін. Атап айтқанда, біз ауыл шаруашылығы өнімдерін, әсіресе ұн мен бидайды нарықтық баға бойынша өзара тиімді тасымалдау ісін арттырудың перспективасы бар екенін көріп отырмыз. Бұған дейін Қазақстан түрікмен тарапымен арадағы уағдаластық бойынша қолжетімді бағада бидай экспортын бастаған, – деді Қасым-Жомарт Тоқаев.

Қазақстан Президенті сөзінің соңында кездесу аясында талқыланған барлық мәселе қазақ-түрікмен қатынастарының ерекше сипатқа ие, сондай-ақ тату көршілік және өзара тиімді ынтымақтастыққа бейілдігіміздің жарқын үлгісі екенін атап өтті.
 

 
Келіссөздер қорытындысы бойынша төмендегі құжаттарға қол қойылды:
- Қазақстан Республикасының Президенті Қасым-Жомарт Тоқаев пен Түрікменстан Президенті Гурбангулы Бердімұхамедовтің бірлескен мәлімдемесі;
 - Қазақстан Республикасы мен Түрікменстан арасында Каспий теңізіндегі Қазақстан-Түрікменстан мемлекеттік шекарасын межелеу және балық аулау аймақтарының шектес учаскелерін бөлу туралы шарт;
- Қазақстан Республикасының Үкіметі мен Түрікменстан Үкіметі арасындағы Қазақстан-Түрікменстан мемлекеттік шекарасының режимі туралы келісім;
- Қазақстан Республикасының Үкiметi мен Түрікменстан Үкiметi арасындағы Азаматтық қорғаныс, төтенше жағдайлардың алдын алу және оларды жою саласы бойынша ынтымақтастық туралы келісім;
- Қазақстан Республикасының Қорғаныс министрлігі мен Түрікменстанның Қорғаныс министрлігі арасындағы қорғаныс саласы бойынша ынтымақтастық туралы келісім;  
- Қазақстан Республикасының Қаржы министрлігі мен Түрікменстанның Мемлекеттік кеден қызметі арасындағы Қазақстан Республикасы мен Түрікменстанның арасында өткізілетін тауарлар мен көлік құралдары туралы алдын ала мәлімет алмасуды ұйымдастыру туралы келісім;
- Қазақстан Республикасының Ақпарат және қоғамдық даму министрлігі мен Түрікменстанның телевизия, радио және кинематография жөніндегі мемлекеттік комитеті арасындағы ақпарат саласы бойынша ынтымақтастық орнату туралы меморандум;
- Қазақстан Республикасының Экология, геология және табиғи ресурстар министрлігі мен Түрікменстанның Ауыл шаруашылығы және қоршаған ортаны қорғау министрлігі арасындағы қоршаған ортаны қорғау саласы бойынша ынтымақтастық туралы өзара түсіністік туралы меморандум;
- Қазақстан Республикасы Индустрия және инфрақұрылымдық даму министрлігі мен Түрікменстанның министрлер кабинетіне қарасты Көлік және коммуникациялар агенттігінің «Түркменавтоолаглары» агенттігі арасындағы халықаралық автомобиль тасымалдарын дамыту жөніндегі өзара түсіністік туралы меморандум;
- Қазақстан Республикасы Индустрия және инфрақұрылымдық даму министрлігі мен Түрікменстан Министрлер Кабинетіне қарасты Көлік және коммуникациялар агенттігі арасындағы жүктерді және жолаушыларды тасымалдау мен олардың транзиті туралы өзара түсіністік туралы меморандум;
- Қазақстан Республикасының Еңбек және халықты әлеуметтік қорғау министрлігі мен Түрікменстанның Еңбек және халықты әлеуметтік қорғау министрлігі арасындағы әлеуметтік-еңбек саласы бойынша ынтымақтастық орнату ниеттері туралы меморандум;
- Қазақстан Республикасы Ауыл шаруашылығы министрлігі мен Түрікменстанның Ауыл шаруашылығы және қоршаған ортаны қорғау министрлігі арасындағы ауыл шаруашылығы саласы бойынша ынтымақтастық жөніндегі өзара түсіністік туралы меморандум;
- Қазақстан Республикасының Стратегиялық жоспарлау және реформалар агенттігінің Ұлттық статистика бюросы мен Түрікменстан Мемлекеттік статистика комитеті арасындағы ынтымақтастық туралы меморандум;
- Қазақстан Республикасының Мәдениет және спорт министрлігі мен Түрікменстанның Мәдениет министрлігі арасындағы мәдениет саласындағы ынтымақтастық жөніндегі өзара түсіністік туралы меморандум;
- Қазақстан Республикасының Сауда және интеграция министрлігі мен Түрікменстанның Сауда және сыртқы экономикалық байланыстар министрлігі арасындағы сауда ынтымақтастығы жөніндегі өзара түсіністік туралы меморандум;
 - «Қазақстан темір жолы» ұлттық компаниясы» акционерлік қоғамы мен Түрікменстан министрлер кабинетіне қарасты «Türkmendemirýollary» көлік және коммуникация агенттігі арасындағы теміржол көлігі саласы мен контейнерлік тасымалдарды дамыту саласы бойынша ынтымақтастықтың негізгі қағидаттары туралы меморандум;
- Қазақстан Республикасы Президенті жанындағы Мемлекеттік басқару академиясы мен Түрікменстан Президенті жанындағы Мемлекеттік қызмет академиясы арасындағы ынтымақтастық туралы меморандум;
- «Әл-Фараби атындағы Қазақ ұлттық университеті» коммерциялық емес акционерлік қоғамы мен Махтумкули атындағы Түрікмен мемлекеттік университеті арасындағы өзара түсіністік туралы меморандум;
- «Әл-Фараби атындағы Қазақ ұлттық университеті» коммерциялық емес акционерлік қоғамы мен Түрікменстан Сыртқы істер министрлігіне қарасты Халықаралық қатынастар институты арасындағы өзара түсіністік туралы меморандум;
- «Jusan Mobile» акционерлік қоғамы мен «Түркментелеком» электр байланысы компаниясы арасындағы Түрікменстан/Қазақстан Республикасы шекарасында кабельдік шекара өткелін салу және электр байланысының ақпараттық коммуникациялық желілерін түйістіру ниеті туралы келісім.
 

 

 

 

 

 

 

 

 


 

///
	 

	Сапар барысында Мемлекет басшысының Австрия Федералды Президенті Х.Фишермен және Австрияның өзге де саяси және іскер топтар өкілдерімен кездесуі, сондай-ақ Қазақстан-Австрия бизнес-форумының ашылуына қатысуы жоспарланған.
/// 
Іс-шараға Қазақстанның 10 облысының 50 еңбек ұжымынан 4 мыңнан аса адам қатысты.
Нұрсұлтан Назарбаев өз сөзінде жұмысшы мамандығын иеленген адамдардың елді дамытудағы елеулі рөлін атап өтті.
– Бүгін мұнда еліміздің және облыстардың ең үздік еңбек ұжымдарының өкілдері жиналды. Бұлар – шахтерлар, металлургтер, машинистер, теміржолшылар, мұнайшылар, жұмысшы мамандығының барлық өкілдері. Сіздердің еңбектеріңіз арқылы металлургиялық балқыту пешінде, кен орындары мен шахталарда, зауыттарда, автокөлік жолдары мен теміржолдарда отандық экономика дамып жатыр. Мен жұмысшы мамандығының қандай екенін жақсы білемін. Біз Қазақстанда жалпыға ортақ еңбек қоғамын жарияладық, «Еңбек даңқы» арнаулы орденін тағайындадық. Оның алғашқы лауреаттары осы залда отыр. Ең мықты валюта – адам еңбегі, – деді Мемлекет басшысы.
Қазақстан Президенті әлемдік экономикадағы қиын жағдайға қарамастан, Қазақстан экономика өсімінің қарқынын сақтап, ел азаматтарына әлеуметтік кепілдіктер ұсынып отырғанына назар аударды.
– Қазір әлемдік нарықтар құлдырау үстінде. Көптеген әлемдік компаниялар өндірісті, қызметкерлерді қысқартуға мәжбүр, әлеуметтік шығыстар мен әлеуметтік кепілдіктер көлемі азаюда. Жұмыссыздық өсіп келеді. Осының бәрі – жаһандық экономикалық дағдарыстың салдары. Біздің Қазақстан кәсіпорындары да күрделі жағдайға тап болды. Қазақстандық тауардың басым көпшілігінің, соның ішінде шикізат, мұнай, металл және өнеркәсіп өнімдерінің бағасы төмендеп кетті. Бүгінде индустрияландыру және «Нұрлы жол» бағдарламаларын жүзеге асыру арқылы баламалы экономика құруды бастауымыздың арқасында бізде өнеркәсіп өнімдерінің нақты көлемі қысқарған жоқ. Әлеуметтік міндеттемелерді толық орындап отырмыз, өйткені Қазақстан осындай қиындықтарды еңсеру үшін берекелі жылдары қор жинады, – деді Елбасы.
Қазақстан Президенті кәсіпорындар мен өндірістерде жұмыс орындарын сақтаудың маңыздылығын да айрықша атап өтті. 
– Сондықтан барлық өңірде әкімдіктер мен жетекші кәсіпорындар арасында жұмыс орындарын сақтау, жұмыс берушілердің жергілікті қайта оқыту бағдарламаларына қатысуы туралы меморандумдарға қол қойылды. Осындай күрделі жаһандық дағдарыс ахуалында біздің мемлекет жоғары әлеуметтік жауапкершіліктің, еңбек адамына деген қамқорлықтың үлгісін көрсетіп отыр. 1 қаңтардан бастап біздер әлеуметтік сала қызметкерлерінің еңбекақыларын, студенттердің стипендиясын, әлеуметтік төлемдерді көбейттік. Бүгінде бірде-бір ел бұлай істеп отырған жоқ. «100 нақты қадам» Ұлт жоспарында әлеуметтік кепілдік шаралары ұсынылды, жаңа еңбек кодексі қабылданды, кәсіподақтар рөлі күшейтілді. Келер жылдан бастап баршаға арналған тегін кәсіптік білім беру жөніндегі жаңа жоба іске қосылады. Соның арқасында миллиондаған қарапайым Қазақстан азаматы өмірге еңбек жолдамасын алады. Бұл – мемлекет тарапынан жастарға жасалған зор қолдау. Қарапайым адамдардың күнделікті қажеттіліктері, жаңа жұмыс орындары, лайықты еңбекақы, құқық тәртібі мен елдегі тұрақтылық – біздің дағдарысқа қарсы саясатымыздың басты назарында, – деді Нұрсұлтан Назарбаев.
Мемлекет басшысы елді инфрақұрылымдық дамытудың алдағы жоспарына тоқталды.
– Биыл менің тапсырмам бойынша «Жұмыспен қамтудың жол картасын» жүзеге асыруға айтарлықтай қаражат бөлінді, бұл шамамен 60 мың адамды жұмыспен қамтамасыз етеді. Сондай-ақ 18 мыңнан кем емес жұмыс орны ашылады, 1 мыңға тарта инфрақұрылымдық жоба іске асырылады. Біз индустриялық даму бағдарламасын да жалғастырамыз. Түсті металлургия, мұнай-газ, энергетика секторы, өңдеуші өнеркәсіп сияқты негізгі салалар қуатты серпін алатын болады, – деді Қазақстан Президенті.
Сонымен қатар, Нұрсұлтан Назарбаев Қазақстанның индустриялық дамуындағы Павлодар облысының рөлін атап өтті.
– Біздің жоспарларымыз нақты шындыққа айналып жатқанын осы жерден көруге болады. Облыс сыртқы инвестициялар көлемінен алғашқы бестікке кіреді, мұнда 182 миллиард теңге инвестиция тартылған. Металлургия, химия және жеңіл өнеркәсіптегі өндіріс көлемі өсіп келеді, жергілікті кәсіпорындар жаңа өнім түрін шығаруды игеруде. Мыс кенін өндіру басталды, бұл тау-кен саласындағы өсімді үш есе арттырды. Жалпы, өнім экспортының көлемі 100 миллиард теңгеден асты. Индустрияландырудың осы бес жылдығында қазірдің өзінде 5 жаңа өнеркәсіптік нысан іске қосылды. Индустрияландыру картасы бойынша инвестициялар көлемі 800 миллиард теңге болатын 20-дан астам жоба жүзеге асырылуда. Осының бәрі – жаңа жұмыс орындары, экономика өсімін қамтамасыз ететін жаңа өндірістік қуаттар, – деді Мемлекет басшысы.  
Қазақстан Президенті өңір халқын әлеуметтік қолдау мәселелеріне мемлекет зор көңіл бөліп отырғанына назар аударды.
– Облыс тұрғындары үшін 20 әлеуметтік сала нысаны салынды, перинаталдық орталықтың жаңа заманауи корпусы, 7 дәрігерлік амбулатория ашылды, 5 мектеп салынды, соның 4-еуі ауылдық жерде. Сіздердің өңірлеріңіз – балаларды мектепке дейінгі біліммен 100 процент қамтып отырған бірден-бір аймақ, – деді Нұрсұлтан Назарбаев.
Соңында Мемлекет басшысы алда келе жатқан Қазақстан тәуелсіздігінің  25 жылдығын мерекелеу мәселесіне назар аударып, барлық отандастарға тұтастық пен бірлік үшін ризашылық білдірді.
– Өткен ширек ғасыр Қазақстанның мемлекет ретінде қалыптасу кезеңі болды. Біз елімізді танымал және беделді елге айналдырдық. Осының бәріне біз өзара сеніміміздің, тұтастығымыздың, бауырластық пен достығымыздың арқасында қол жеткіздік. Көптеген елдерде қасіретті оқиғалар орын алып жатқан кезде бұл өте маңызды. Жетекші мемлекеттер арасындағы текетірес өршіп тұр, қақтығыстар басылар емес, соғыс жүріп, адамдар қаза болып жатыр. Жүз мыңдаған босқындар  өз үйлерін, жиған дүние-мүлкін, Отанын тастап, баспана мен көмек сұрауға мәжбүр болуда. Ал Қазақстанда татулық пен келісім салтанат құрып отыр. Сол үшін барлық буынның өкілдеріне, барлық ұлттан шыққан азаматтарымызға айрықша алғыс айтамын, – деді Мемлекет басшысы.
Соңында Қазақстан Президенті елдің барлық азаматтарына денсаулық, табыс және бақ-береке тіледі.
Форум барысында  Павлодар, Шығыс Қазақстан, Қарағанды, Қостанай, Жамбыл облыстарының еңбек ұжымдары өкілдері сөз сөйлеп, Нұрсұлтан Назарбаевқа қарапайым еңбеккерлердің мүддесіне ұдайы көңіл бөліп отыратыны үшін алғыстарын білдірді.
Іс-шара соңы концерттік бағдарламаға ұласты.




///
	 

	Кездесуде Қазақстан мен Австрия арасындағы саяси өзара іс-қимылды кеңейту мәселесі талқыланды. Тараптар парламентаралық байланыстарды нығайту үшін екі елдің заң шығару органдарының байланысын дамытудың маңыздылығын атап өтті.

	Мемлекет басшысы, сондай-ақ, Австрия Парламентінің Құрметті қонақтар кітабына қолтаңба қалдырды, онда Австрия халқының игілігі мен біртұтас Еуропаны өркендетудегі заң шығару қызметінде депутаттарға табыстар тіледі.     

	 
///Қасым-Жомарт Тоқаев Юн Сок Ёльді Корея Республикасының Президенті лауазымына сайлануымен құттықтап, елінің өркендеу жолында табысты қызмет етуіне тілектестік білдірді.
– Еліңіздің баянды өркендеуін жалғастыруға, дүниежүзілік қауымдастықтағы беделін асқақтатуға бағытталған игі істеріңіз бен тың бастамаларыңыз әрдайым табысты болуына тілектеспін. Қазақстан мен Корея арасындағы дәстүрлі достық пен өзара қолдау рухында дамып жатқан кеңейтілген стратегиялық серіктестігімізді бүгіннен де биік белестерге көтеру мақсатында Сізбен күш-жігер жұмылдыруға дайын екенімді растаймын, – деп жазылған құттықтау хатта.
Қасым-Жомарт Тоқаев Юн Сок Ёльдің аса жауапты қызметіне лайым сәттілік және достас корей халқына толассыз құт-береке тіледі.
///Кездесуге Президент Әкімшілігінің, Ақпарат және коммуникациялар министрлігінің және басқа да мемлекеттік органдардың басшылары қатысты.
Іс-шара барысында еліміздегі мемлекеттік бұқаралық ақпарат құралдарының жетекшілері Мемлекет басшысына өздері басшылық ететін мекеменің қызметі туралы есеп берді.
Сонымен бірге Қазақстан Президенті мемлекеттік БАҚ-тың жетістіктерімен және олардың алдағы даму жоспарларымен танысты. Елбасы жастарды адамгершілікке тәрбиелеуге септігін тигізетін сапалы отандық медиаконтент әзірлеудің маңыздылығын атап өтті.
– Мемлекеттік БАҚ медиа саласы нарығынан өз орнын алу үшін жұмыс жүргізуге тиіс. Мейлінше тартымды, соның ішінде әлемдік мәдениет пен тарих туралы ақпараттық контенттің көбірек болғаны жөн, – деді Нұрсұлтан Назарбаев.
Отандық БАҚ жетекшілері Мемлекет басшысына Қазақстанның ақпарат әлеміндегі қазіргі ахуал және оның даму перспективалары туралы баяндады.
Соңында Елбасы бәсекеге қабілетті мемлекеттік бұқаралық ақпарат құралдарын қалыптастыру қажеттігін атап өтіп, бірқатар нақты тапсырма берді.


///Заңға жария түрде қол қою рәсімінде сөйлеген сөзінде Мемлекет басшысы тәуелсіздік жылдары Қазақстанда нарықтық экономиканың берік институционалдық негіздері қалыптасқанын айтты.
– Жеке бастама мен еркін кәсіпкерлік еліміздің экономикалық дамуының және әл-ауқатымыздың артуының басты факторына айналды. Біздің реформаларымыздың табыстылығы мен тиімділігінің жарқын мысалы ретінде Астананы айтуға болады. Оның 20 жылдық мерейтойын бүкіл Қазақстан атап өтуде, – деді Нұрсұлтан Назарбаев.
Қазақстан Президенті қол қойылатын «Қазақстан Республикасының кейбір заңнамалық актілеріне кәсіпкерлік қызметті реттеуді жетілдіру мәселелері бойынша өзгерістер мен толықтырулар енгізу туралы» заңның маңыздылығын ерекше атап өтті.
– Енгізіліп отырған өзгерістердің басты мақсаты – бизнесті реттеу саласындағы заңнаманы жетілдіре түсу. Заңда мемлекеттік бақылау функцияларын шамамен 30 пайызға қысқарту көзделіп отыр. Құқық бұзушылықтың алдын алатын профилактикалық бақылау институтына баса мән берілген. Табиғи монополиялар мен квазимемлекеттік сектор тарапынан көрсетілетін қызметтер реттеледі, – деді Елбасы.
Сонымен қатар Мемлекет басшысы бизнес шығындарын жаппай төмендету үшін заңда қарастырылған шаралар жөнінде және бәсекеге кедергі келтіретін нормалардың алынып тасталғаны туралы айтты.
– Осы заң арқылы 14 кодекс пен 109 заңға шамамен 1 мыңға жуық өзгеріс енгізіліп отыр. Осы өзгерістердің бәрінің діттеген мақсаты бизнесті дамыту үшін мейлінше қолайлы жағдай қалыптастыру жөніндегі мемлекеттің басты стратегиялық бағытына толық сай келіп отыр. Қазіргі уақытта іскерлік белсенділікті күшейту және жұртшылықты кәсіпкерлікпен айналысуға тарту үшін барлық мүмкіндікті пайдалану аса маңызды, – деді Нұрсұлтан Назарбаев.
Сөз соңында Қазақстан Президенті бүгінде жүзеге асырылып жатқан «Бес әлеуметтік бастама» шағын және орта бизнес үшін зор мүмкіндік туғызып отырғанын атап өтіп, осы заңның қабылдануы халқымыздың игілігі жолында елдегі кәсіпкерлік қызметті жандандыруға тың серпін беретініне сенім білдірді.


/// 
Қазақстан Президенті үш ел экономикасының биылғы дамуы бұдан арғы  ықпалдастықтың мәселелерін егжей-тегжейлі қарастыруды және туындайтын мәселелерді шешуді қажет ететінін атап өтті.
– Экономикаларымыздағы дағдарыс құбылыстарын еңсеру жөніндегі іс-қимылдардың бірлескен жоспарын әзірлеу маңызды. Бүгінгі кездесу нақ осы тақырыпқа арналды. Біз сауда-экономикалық және инвестициялық ынтымақтастықты дамытуға уағдаластық. Үкіметтерімізге өзара сауда өсімін қайта жаңғырту жөнінде шаралар қабылдауды тапсырдық, – деді Мемлекет басшысы.
Нұрсұлтан Назарбаев Украинаның оңтүстік-шығысындағы қақтығысты реттеу мәселесі де талқыланғанын айтты.
– Бұл мәселе жөнінде мемлекеттеріміздің әрқайсысының ұстанымы белгілі. Біз мәселеге нақты қараймыз. Украинада қалыптасқан ахуалдан дипломатиялық жолмен шығу қажет,  бұл мәселе әскери жолмен шешімін таппайды. Осы орайда, қабылданатын кез-келген шешім іргелі халықаралық құқық қағидаттарына негізделгені маңызды. Біз Украинаның тұрақты, тәуелсіз және аумағы біртұтас мемлекет болып қалуына мүдделіміз. Қазақстан Минск келісімдерін және қол жеткен уағдаластықтарды барлық тараптың орындауын қолдайды, – деді Қазақстан Президенті.
Ресей Президенті мемлекеттер басшылары өзара қарым-қатынастардың кешенді мәселелерін талқылағанын айтты.
– Біздің елдерімізді сауда және инвестициялық тығыз байланыстар біріктіреді. «Үштіктің» ІЖӨ жиынтық көлемі ТМД-ның жалпы өнімінің 85 пайызын құрайды. Біз орасан өндірістік және ғылыми әлеуеті бар ірі нарық қалыптастырудамыз. Ресей Қазақстан мен Беларусьтің сыртқы саудасында бірінші орын алады. Өткен жыл қорытындысын бойынша Ресейдің осы екі елмен тауар айналымы 60 миллиард долларды құрады. Ал Беларусь пен Қазақстан Ресей Федерациясының сауда теңгерімінде үшінші орынды иеленіп отыр, – деді В.Путин.
Ресей Президенті үш елдің өнеркәсіптік-технологиялық кооперация, машина жасау, ғарыш және энергетика салаларындағы байланыстары нығайып келе жатқанына назар аударды.
В.Путиннің мәлім еткеніндей, келіссөздер барысында Украинадағы ахуал жөнінде де әңгіме болды.
– Қазақстан мен Беларусь президенттерінің бұл проблеманы реттеуге белсене қатысқанын атап айтқым келеді. Минскіде қол жеткен келісімнің арқасында қарулы қақтығысты ушықтырмаудың мүмкіндігі туды, – деді Ресей Президенті.
А.Лукашенко кездесу барысында үш елдің өзара ықпалдастық бағыты, сондай-ақ орнықты әрі өзара тиімді ынтымақтастықты нығайту мақсатында сауда, ақша-несие және басқа салаларда қабылдануы қажет шаралар талқыланғанын айтты.
– Бұдан арғы іс-қимылдардың барлық бағыттары бойынша ұстанымдардың сәйкес келуі біздің кездесуіміздің қорытындысы болды. Біз сауда-экономикалық ынтымақтастықты әлемдік конъюнктураның жаңа жағдайлары мен елдеріміздің экономикаларындағы қазіргі ахуалды ескере отырып дамыту үшін қосымша шарттар қалыптастыру жөнінде нақты қадамдарды белгіледік, – деді Беларусь Президенті.
/// 
Штабқа келген Нұрсұлтан Назарбаев Үгіт және сенімді өкілдермен жұмыс жөніндегі орталықтың және Ахуалдық орталықтың қызметімен танысты.
Өңірлік қоғамдық штабтар басшыларымен және мүшелерімен бейне-мәслихат режимінде ұйымдастырылған кеңесті ашқан Мемлекет басшысы алда ауқымды жұмыс күтіп тұрғанын айтты.
 – Сенімді өкілдердің, қоғамдық штаб мүшелерінің 60 пайызға жуығы өткен сайлауға қатысып, жақсы тәжірибе жинақтаған. Сонымен қатар мұнда жаңа сенімді өкілдер де бар. Бұл бізде ұрпақ сабақтастығы бар екенін көрсетеді. Мен сайлауалды науқанына бірінші рет қатысып отырғандардың бәріне ілтипатымды білдіремін. Бүгінде республикалық желілік кесте жасалды, өңірлік штабтардың нақты іс-қимыл жоспарлары бар, – деді Қазақстан Президенті.
Мемлекет басшысы барлық облыстық қоғамдық штабтардың үгіт науқанына дайындығы туралы есептерін тыңдады.
Нұрсұлтан Назарбаев республиканы әрі қарай дамыту жолдары «Қазақстан-2050» Стратегиясында айқындалғанына, онда әлемдегі ең дамыған 30 елдің қатарына кіру мақсаты қойылғанына назар аударды. Жаһандық экономикадағы дағдарыс құбылыстарын еңсеру үшін «Нұрлы жол» бағдарламасы қабылданып, жүзеге асырылып жатыр. Осыған байланысты Қазақстан Президенті ел халқының өмір сүру деңгейі мен сапасын арттыру үшін басымдығы бар мемлекеттік бағдарламаларды жүзеге асырудың маңыздылығын атап өтті.
Сонымен қатар, Қазақстан Президенті «Нұр Отан» партиясының XVI съезінде белгіленген бес институттық реформаны іске асыру айрықша маңызға ие екенін атап өтті. Бұлар кәсіби және автономды мемлекеттік аппаратты қалыптастыруға, заң үстемдігін, әртараптандыруға негізделген индустриялық және экономикалық өсімді қамтамасыз етуге, болашағы біртұтас ұлтты, сондай-ақ транспарентті және есеп беруші мемлекетті орнықтыруға бағытталған.  
Мемлекет басшысы аталған шаралардың бәрін қоғамда тұтастық, бірлік және өзара сенім болған жағдайда ғана жүзеге асыру мүмкін екенін атап көрсетті.
Қоғамдық штаб басшысы М.Құл-Мұхаммед кеңес барысында Мемлекет басшысына электоралдық науқан міндеттерін жүзеге асыру  үшін елді республикалық, облыстық, қалалық және аудандық деңгейде түгел қамтитын штабтар жүйесі құрылғанын баяндады. Орталық штаб құрамына 161 адам кіреді. Олардың қатарында халықтың түрлі топтарына өкілдік ететін елге сыйлы әрі беделді адамдар қамтылған. Нұрсұлтан Назарбаевтың сенімді өкілдері тізімінде барлығы 29 мың адам бар. Сонымен қатар 50 мыңнан астам белсенді азамат қолдау көрсетуге тілек білдірді.
Іс-шара барысында Тау-кен өндіру және тау-кен металлургиялық кәсіпорындары республикалық қауымдастығы» заңды тұлғалар бірлестігінің атқарушы директоры Н.Радостовец, Л.Н.Гумилев атындағы Еуразиялық ұлттық университеттің ректоры Е.Сыдықов, Парламент Мәжілісінің депутаты, «Қазақстан тұтынушыларының ұлттық лигасы» заңды тұлғалар бірлестігінің  төрайымы С.Романовская, Атамекен» Ұлттық кәсіпкерлер палатасы басқармасының төрағасы А.Мырзахметов сөз сөйледі.   
***
Қоғамдық штабтар электоралдық кезең қарсаңында кандидатты қолдау үшін қол жинау жұмысын табысты аяқтады. Елдің барлық өңірінен 560 мыңнан астам қол жиналды.  
Үгіт жұмыстары барлық облыс орталықтарында, 87 қалада, 176 ауданда, 6841 ауыл және кентте жүргізіледі. Республикалық қоғамдық штаб өкілдері халықпен кездесу үшін елдің барлық өңірін аралап шығады. Бұл ретте, еңбек ұжымдарымен жұмыс жүргізуге айрықша ден қойылатын болады. 



///Қазақстан Президенті Елорданы дамыту жөнінде бірқатар нақты тапсырма берді.
Қасым-Жомарт Тоқаев соңғы 10 жылда Елордаға тартылған инвестиция көлемінің азайып кеткеніне назар аударды. Мемлекет басшысы қала әкімдігі мен Сыртқы істер министрлігіне осы бағыттағы жұмысты жандандырып, жуық арада нақты нәтижелерге қол жеткізуді тапсырды.
– Нұр-Сұлтан экономика мен бизнес ортаға қолайлы жағдай жасайтын қала болып қала беруі қажет. Басты міндеттердің бірі – инвестиция тарту,– деді Президент.
Қасым-Жомарт Тоқаев өзекті мәселелердің бірі ретінде баспана беру мен құрылыс жұмыстарының бәсеңдеуін атады.
– Үлескерлік құрылыс мәселесін тез арада шешу керек. Қалада 49 проблемалық нысан бар. Ондағы құрылыстың аяқталуын 13,5 мың үлескер тағатсыздана күтіп отыр,– деді Мемлекет басшысы.
Президент энергетика саласындағы нысандар құрылысының уақытылы аяқталмауын атап айтты. Құрылысы 2010 жылы басталып, биыл аяқталуы тиіс ЖЭО-3-тің пайдалануға берілу мерзімі кейінге шегерілгенін мысалға келтірді. Қасым-Жомарт Тоқаев қаланың «Сарыарқа» газ құбырына қосылуға дайын болмауын да сынға алды.
Сондай-ақ Мемлекет басшысы бизнестің дамуына кедергі келтіріп отырған инженерлік жүйелерге қосылудың қиындығына назар аударды.
– Көп жағдайда коммуникацияға қосылуға техникалық мүмкіндігі жоқ жер телімдері аукционға шығарылады немесе алдын ала жазылған техникалық талаптар құрылыс барысында өзгеріп жатады. Бұған жол беруге болмайды. Берілетін жер телімдері барлық жүйелерге қосылуға дайын болуы керек,– деп тапсырды Президент.
Қасым-Жомарт Тоқаев қолма қол ақшасыз есеп айырысу үлесін арттыру қажеттігін айтты. Қазір Елордада ол небәрі 9 пайызды құрайды.
– Аталған проблема қала тұрғындары мен қонақтарына жайсыз жағдай туғызып қана қоймай, «көлеңкелі экономиканың» өрістеуіне әкеп соғады. Қаржы министрлігі қала әкімдігімен бірлесіп қаладағы сауда нүктелері мен қызмет көрсету салаларындағы бақылау-кассалық аппараттарды, карталық терминалдардың болуын қатаң бақылауға алуы қажет,– деді Мемлекет басшысы.
Президент азық-түлік және күнделікті тұтыну тауарларының қымбаттығына назар аударды. Оның ойынша, бағаның қымбаттығы – инфрақұрылым мен азық-түлік белдеуінің нашарлығы, сауда орындарының жетіспеушілігінің айғағы.
Қасым-Жомарт Тоқаев Нұр-Сұлтан қаласы мен Ақмола, Қарағанды, Павлодар облыстарының әкімдіктеріне тауар өндірушілермен және сауда желілерімен тікелей байланыс орнатуды тапсырды.
Мемлекет басшысы өз сөзінің басым бөлігін қала тұрғындарының әлеуметтік тұрмыс жағдайын жақсартуға арнады. Оның ойынша, ішкі миграциялық процестерге бақылаудың болмауынан жыл сайын қала халқының саны артып, ол өз кезегінде әлеуметтік инфрақұрылымға, соның ішінде медицина мен білім саласына салмақ түсіруде.
Президент білім беру ұйымдарында орын жетіспеушілігін айтты. Ол мектептер мен мектепке дейінгі білім беру мекемелеріндегі орын тапшылығын шешу үшін жекеменшік әріптестікті көбірек тартудың маңыздылығын айтты.
Қасым-Жомарт Тоқаев медициналық қызметтің сапасын арттыруды да атап өтті. Бұл тұрғыда 60 жылдан бері күрделі жөндеу жүргізілмеген Орталық теміржол ауруханасының апатты жағдайын мысалға келтірді. 
Сонымен қатар Мемлекет басшысы спорттық нысандардың қала тұрғындары үшін қолжетімді болуы үшін қажетті шаралар ұйымдастыруды, «Қазақстан» және «Толқын» спорт кешендерінде қайта жөндеу жұмыстарын жүргізуді тапсырды.
Президент Елордада тұрғындарының өмір сүруіне мейілінше қолайлы жағдай жасау керектігіне көңіл бөлді. Президенттің пайымдауынша, Нұр-Сұлтан – «төрт құбыласы тең қала» қағидатымен дамуы қажет. Негізгі міндет – жол салу және жөндеу, орталық коммуникацияларды тарту, шеткі көшелер мен «Мичурино», «Интернациональный», «Күйгенжар» елді мекендерін жарықтандыру.
Қасым-Жомарт Тоқаев қала тұрғындарының қозғалысын қамтамасыз ету мәселесін де айналып өтпеді. Бұл тұрғыда Мемлекет басшысы жеңіл рельсті көлік (LRT) құрылысын сынға алды.
– Үкімет пен әкімдікке LRT құрылысын қайта бастау және бірінші кезеңінің аяқталу мерзімін нақты белгілеуді, сонымен қатар, екінші кезеңнің кестесі мен жүзеге асыру тетіктерін айқындауды тапсырамын,– деді Президент.
Сондай-ақ Мемлекет басшысы Үкімет пен әкімдікке көшелердегі көлік кептелісін азайту мақсатында қаланың интеллектуалдық көлік жүйесінің тиімділігін қамтамасыз ететін шаралар қабылдауды тапсырды. Нақты айтқанда, Қасым-Жомарт Тоқаев Сарайшық және Сарыарқа көшелеріндегі кептелісті азайту үшін Есіл өзені арқылы Тәуелсіздік даңғылына дейін көпір салуды ұсынды.  
Президент Нұр-Сұлтан ағылшын тілінде қызмет көрсететін халықаралық орталық ретінде дами беруі керек деді.
– Шетелдік сарапшылар мен инвесторларға ағылшын тілінде «бір терезе» қағидаты бойынша қызмет көрсетуді ұйымдастыру керек. Ол үшін қала әкімдігі «Астана» халықаралық қаржы орталығы Экспат орталығының мүмкіндігі мен тәжірибесін пайдалануы тиіс,– деді Мемлекет басшысы.
Қасым-Жомарт Тоқаев Елорданың қарқынды дамуы үшін  тұрғындарының қауіпсіздігін қамтамасыз ету мәселесі де өзекті екенін айтты.
– Жыл басынан бері балалардың терезелерден, балконнан құлау салдарынан 14 тосын жағдай тіркелді. Құрылыс нормаларында қауіпсіздіктің нақты параметрлерін күшейту қажет деп санаймын,– деді Президент.
Мемлекет басшысы қаланың бірқатар проблемаларына тоқталып, оларды шешу жөнінде нақты тапсырма берді. 




















///Әңгімелесу барысында Нұрсұлтан Назарбаев пен Владимир Путин екіжақты ынтымақтастықтың қазіргі жағдайы мен перспективаларын талқылады.
Мемлекеттер басшылары сондай-ақ күн тәртібіндегі өңірлік және халықаралық өзекті мәселелер жөнінде пікір алмасты.
Телефон арқылы сөйлесуге Ресей жағы бастамашы болды.
///Президентке білім және ғылым саласының қазіргі ахуалы жайында баяндалды.
Қасым-Жомарт Тоқаев жоғары білім берудің сапасын одан әрі арттыру, қала мен ауыл мектептеріндегі білім сапасының деңгейін сәйкестендіру қажеттігіне баса мән берді. Сонымен қатар балаларға қосымша білім беру шараларын көбейтудің, мектептерде тәрбие жұмыстарын белсенді жүргізудің маңыздылығын атап өтті.
Мемлекет басшысы облыс әкімдерімен бірлесіп апатты және үш ауысымдағы мектептердің проблемасын шешу, білім беру ошақтарында күрделі жөндеу жұмыстарын уақтылы жүргізу қажеттігін айтты.
Сондай-ақ Президент ғылым саласын қаржыландыру және басқару жүйесін жаңғырту шараларын қабылдауды, ғылымға бөлінетін қаржы көлемін көбейтуді, ғылыми кадрларды дайындаудың тиімділігін арттыруды тапсырды.

///Мемлекет басшысына Қазақстанның халықаралық ұйымдардағы қызметі туралы мәлімделіп, бірқатар халықаралық іс-шараларды өткізу қорытындысы жөнінде есеп берілді.
Сыртқы істер министрі Елбасына БҰҰ Бас Ассамблеясының 72-сессиясына қатысуының нәтижелері жөнінде баяндап, БҰҰ Қауіпсіздік Кеңесінде төрағалық етуіміздің негізгі басымдықтары туралы айтты.   
Сондай-ақ, Сыртқы істер министрі Нұрсұлтан Назарбаевқа Қазақстанның Азиядағы өзара іс-қимыл және сенім шаралары кеңесіндегі ынтымақтастығының негізгі бағыттарына тоқталып, осы ұйымға мүше елдердің барлығы Қазақстан Президентінің Сириядағы қақтығысты реттеуге бағытталған бітімгерлік бастамасына оң баға беріп отырғанын атап өтті.
Бұдан бөлек, Қайрат Әбдірахманов Ислам ынтымақтастығы ұйымы елдерінің сыртқы істер министрлері биылғы қыркүйекте Астанада өткен осы ұйымның ғылым және технологиялар жөніндегі саммитінің нәтижелерін жоғары бағалайтынын ерекше атап өтті.  
Кездесу қорытындысы бойынша Мемлекет басшысы бірқатар нақты тапсырма берді.

///Кеңесте елорданың өзекті проблемалары мен даму перспективалары, сондай-ақ халықаралық көрмені ұйымдастыру мәселелері талқыланды.
Мемлекет басшысы еліміз бен халқымыз үшін алдағы «ЭКСПО-2017» көрмесінің маңыздылығын атап өтіп, шетелдік қонақтар мен Қазақстанның барлық өңірінен келетін туристерді қабылдауға жан-жақты дайындалу қажет екеніне назар аударды.
– Біз дайындықтың соңғы кезеңіне жеттік, ауқымды жұмыс атқарылды. Елорда көп адамды қарсы алуға дайын болуға тиіс. Инфрақұрылымды, қонақ үйлерді, мәдениет ошақтарын, қалалық қызмет көрсету мекемелерін әзірлеп қою қажет, – деді Қазақстан Президенті.
Нұрсұлтан Назарбаев Астананың тұрғындар үшін қолайлы әрі жайлы, сондай-ақ әлемнің үздік қаласының біріне айналуға тиіс екенін атап өтті. Осы орайда, Мемлекет басшысы елорданы одан әрі дамыту жөнінде бірқатар тапсырма берді.
– Қаланы басқарудың барлық саласында қазіргі заманғы цифрлық технологияларды енгізу қажет. Үкімет Астананы цифрлық технологиялар енгізілетін негізгі алаңға айналдыруы керек. Менің тапсырмам бойынша, «ЭКСПО» аумағында IT-стартаптардың халықаралық технопаркі ашылатын болады, – деді Елбасы.
Сондай-ақ, Қазақстан Президенті қаланы Дубай, Гонконг, Сингапур қалаларының үлгісімен дамытуды және онда Еуразия кеңістігі ауқымындағы қаржылық және іскерлік хаб құруды тапсырды.
– Бүгінде Астанада шетелдік 2700 компания жұмыс істейді. Олар қала экономикасына 3,2 миллиард АҚШ доллары көлемінде инвестиция салды. Дегенмен, бұл ретте қолда бар мүмкіндіктер толық пайдаланылмай отыр. Астана арнайы экономикалық аумағының әлеуеті жеткіліксіз пайдаланылуда. Елорданы одан әрі дамыту барысында урбанизация үрдісін ескеруге тиіспіз. 2030 жылға қарай қала тұрғындарының саны тағы 1 миллион адамға өсуі мүмкін. Бұл қала алдына үнемі жаңа жұмыс орындарын ашу арқылы ел-жұртты еңбекпен қамтамасыз ету міндетін қояды, – Нұрсұлтан Назарбаев.
Елбасы тұрғын үй секторын дамыту жайына арнайы тоқталып, Үкіметке мемлекеттік тұрғын үй қорынан баспана алу үшін кезекте тұрғандардың мәселесімен айналысуды тапсырды.
– Қала жалпы көлемі кем дегенде 2 миллион шаршы метр болатын тұрғын үйлерді жыл сайын пайдалануға беріп отыруы қажет. Бас жоспарда болмауға тиіс заңсыз құрылыстарды, 15 мың бау-бақша учаскелерін сүру жұмыстарын жандандыру керек. Қаланың орталық аудандарын ескірген үйлерден тазарту қажет. Астана әкіміне елорда құрылысын ықшамдап салу жөнінде ұсыныс енгізуді тапсырамын, – деді Мемлекет басшысы.
Бұдан бөлек, Қазақстан Президенті тұрғын үйді жалға беру жөнінен «көлеңкелі» нарықтың белең алып отырғанына, үлескерлердің проблемаларына тоқталып, заманауи көлік инфрақұрылымын ұйымдастыру қажеттігіне назар аударды.
– Туристік орталыққа айналу үшін Астананың әлеуеті жеткілікті. Үкіметке әкімдермен бірлесіп, елорда туризмін дамыту жөнінде шаралар қабылдауды тапсырамын, – деді Нұрсұлтан Назарбаев.
Мемлекет басшысы елорданы азық-түлікпен қамтамасыз ету жұмысының кемшін тұстарына тоқталды.
– Қалада салынған көкөніс қоймасы, коммуналдық рынок, сауда павильондары желісі әлі де толық пайдаланылмай отыр. Мәселен, сегіз көкөніс қоймасының екеуі жұмыс істемейді, ал қалғандарының төрттен бір бөлігі ғана толтырылған. Өткен екі жыл ішінде ғана Астанаға құны 42 млрд теңгеден асатын қаражатқа импорттық азық-түлік әкелінген. Олардың көбісі – өзіміз өндіре алатын өнім. Мұның бәрі, түптеп келгенде Астана төңірегінде азық-түлік белдеуін дамыту жөніндегі жұмыстың сәтсіз болғанын білдіреді, – деді Нұрсұлтан Назарбаев.
Мемлекет басшысы «ЭКСПО-2017» халықаралық көрмесіне қаланың дайындығы мәселелеріне назар аударып, ұлттық компания мен Үкімет алдындағы басымдығы бар міндеттерді анықтады.
– Нысандардың көпшілігінің құрылысы аяқталып, пайдалануға берілуге дайын. Сонымен бірге, Конгресс-орталық пен мейрамхананың құрылыс жұмыстары әлі де жалғасуда. Олардың уақтылы тапсырылуын қамтамасыз ету керек. Қонақтар алғаш әуежай мен вокзалға келген сәттен бастап-ақ көргенін көңілге түйе бастайды. Барлық инфрақұрылым толық дайын болуы қажет. Алматы, Қарағанды және Көкшетау қалаларының да әуежайлары резерв ретінде қонақтарды күтіп алуға дайын болу керек, – деді Қазақстан Президенті.
Нұрсұлтан Назарбаев автокөлікпен келетін туристерге жол бойында қызмет көрсету ісін ұйымдастыру қажеттігін атап өтті.
Сондай-ақ, Мемлекет басшысы көрме өтетін күндері мәдени-көпшілік және ерекше маңызы бар іс-шаралар ұйымдастыруға, ақпараттық жұмысқа, Астана қонақтары мен тұрғындарының қауіпсіздігі мәселелеріне назар аударып, қонақтарды қарсы алуға волонтерлердің дайындық дәрежесі жөнінде сауал қойды.
– Енді көрмені мазмұндық жағынан толтыру мәселесіне келейік. Қатысушы елдер экспозиция жобаларын әлі бекітіп болған жоқ. Барлық шетелдік қатысушылардың өз павильондарын мазмұндық жағынан толтыру процесін тездетуді «Астана ЭКСПО-2017» ұлттық компаниясы мен Сыртқы істер министрлігіне тапсырамын. Қазақстанның павильонына да ерекше назар аударылады. Оған отандық 28 әзірлеме, соның ішінде жоғары оқу орындарының жобалары іріктеп алынды. Біздің экспонаттар жәдігерлердің халықаралық экспонаттарынан кем түспеуге тиіс, – деді Қазақстан Президенті.
Кеңесте Астана әкімі Ә.Исекешев, «Астана ЭКСПО-2017» ҰК» акционерлік қоғамы басқармасының төрағасы А.Есімов, Энергетика министрі Қ.Бозымбаев және Ішкі істер министрі Қ.Қасымов сөз сөйледі.





///Қасым-Жомарт Тоқаевтың Павлодар облысы Екібастұз қаласына жұмыс сапары моноқалаларды дамыту жөніндегі республикалық кеңес өткізуден басталды.
Мемлекет басшысы Қазақстанда 89 қала бар екенін және олардың 27-сі моноқала санатына жататынын атап өтті. Бұл қалалардағы тұрғындар саны – 1,4 миллион адам. 
– Моноқалалар өндірістік өнеркәсіп өнімдерінің 40 пайызға жуығын өндіреді. Мұнай-газ, металлургия, химия өнеркәсібі және энергетика саласындағы ірі кәсіпорындарымыз сонда шоғырланған. Алайда, бұл қалаларда шешімін таппай келе жатқан түйткілдер аз емес. Әлеуметтік-экономикалық және экологиялық мәселелер бар. Моноқалалардың экономикасын әртараптандыру айрықша маңызды.  Басқа да салаларды дамытып, жаңа жұмыс орындарын ашу – аса өзекті мәселе, – деді Мемлекет басшысы.   

Қасым-Жомарт Тоқаев кеңеске қатысушылардың баяндамаларын тыңдағаннан кейін моноқалалардың өзекті проблемаларына егжей-тегжейлі тоқталды. Атап айтқанда, Президент осы елді мекендерге қатысты мемлекеттік саясатты жедел түрде қайта қарау қажет екенін айтты.
Мемлекет басшысы Қазақстандағы моноқалалардың дамуын орнықты экономикалық өсімнен қатты тұралап қалуға дейінгі деңгейде салыстыра отырып, олардың даму перспективалары әртүрлі екенін атап өтті. Оның бағалауынша, кейбір моноқалалар нарыққа бейімделіп, экономикасын әртараптандыра алған. Мемлекет басшысы Кентау мен Екібастұзды, Шығыс Қазақстан, Қарағанды облыстарының моноқалаларын мысал ретінде айтты. Бұл ретте, Президент оң даму көрсеткіштері бар мысалдардың көп емес екенін атап өтті.
– Жалпы моноқалаларды дамытуда теңгерімнің жоқтығы айқын көрінеді. Моноқалаларды әлеуетіне қарай негізгі үш топқа бөлген жөн деп санаймын. Бұл мәселеде мейлінше прагматик болу қажет. Өзімізді-өзіміз алдауға және тұрғындарды шатастыруға хақымыз жоқ. Қандай да бір қаланы қолдау шаралары дұрыс жасалған талдауға тікелей байланысты, – деді Президент.

Мемлекет басшысы Үкіметке әкімдіктермен бірлесе отырып, барлық моноқалаға тиісті талдау жасауды тапсырды. Онда әзірленіп жатқан  Аумақтың даму жоспары мен Өңірлерді дамыту жоспарлары ескерілуге тиіс. Президент осы жұмысты 2022 жылдың 1 наурызына дейін аяқтауды міндеттеді.
Сонымен қатар Қасым-Жомарт Тоқаев шалғайдағы ірі моноқалалар мен еліміздің өзге өңірлері арасындағы стратегиялық көліктік байланыстарды қамтамасыз ету маңызды екенін атап өтті.
– Мен Нұр-Сұлтан – Алматы тасжолының құрылысын 2023 жылы аяқтауға тапсырма бердім. Бұл жол – Балқаш қаласының әлеуетін айтарлықтай арттырады. Еліміздің Солтүстігі мен Оңтүстігі арасындағы қарқынды жүк тасымалы, халықаралық транзит, сондай-ақ бірегей Балқаш көліне қарай ағылған туристердің легі оның ұзақ мерзімді экономикалық өсімін қамтамасыз етеді. 2024 жылы Жезқазған – Қызылорда тасжолының құрылысы аяқталуға тиіс. Бұл Жезқазған мен Сәтбаев қалаларының сауда-көлік байланысын күшейтуге және жүк транзитін арттыруға мүмкіндік береді, – деді Президент.
Президент моноқалалардың экономикасын әртараптандыруға, шағын және орта бизнесті дамытуға бағытталған негізгі жобалардың маңызды рөліне тоқталды.
– Үкімет құны 2 триллион теңге болатын 79 жобаны жүзеге асырып жатыр.  Бұл 20 мың жұмыс орнын ашуға мүмкіндік береді. Бірақ үш моноқалада негізгі жобалар тоқтатылса, Ақсай қаласында бұл жобалар толық іске асырылмаған. Бұл ретте Текелі, Хромтау, Рудный, Ақсай қалаларында жағдай мәз емес. Тұрақты жұмыс істеп тұрған негізгі жобалардың шамамен 75 пайызы 2017 жылға дейін іске қосылған. Бүгінде моноқалалар бойынша ұсынылған 30 жоба әзірге жоспар күйінде қалып отыр. Олардың басым бөлігінің жоспарлануы он жыл бойы созылып келеді. Ақмола, Ақтөбе және Алматы облыстарында мүлдем жоба жоқ. Батыс Қазақстан облысында бір ғана жоба жоспарланған. 19 жаңа жобаның 14-і немесе 75 пайызға жуығы Павлодар және Қарағанды облыстарына тиесілі, – деді Мемлекет басшысы.

Президент моноқалаларға жақын жерлердегі жер қойнауларына геологиялық зерттеу жүргізу басты міндеттің бірі екенін айтты.
– Ең алдымен, Риддер, Хромтау, Жезқазған, Теміртау және Балқаш моноқалаларының аумақтарындағы перспективасы бар 7 учаскеге көңіл бөлген жөн. Жезқазған мен Сәтбаев қалаларының маңында мыстың игерілмеген ірі кен орындары бар. Салық тәртібі қолайлы әрі тұрақты болса, жер қойнауын пайдаланушылар геологиялық барлауды белсенді жүргізуге және кен орындарын игеруге дайын. Бұл көптеген моноқалаға жаңа өмір бастауға мүмкіндік береді, – деді Мемлекет басшысы.
Мемлекет басшысы еліміздің отын энергетикалық орталығы саналатын Екібастұз қаласын дамыту стратегиясына арнайы тоқталды.
– 2023 жылы МАЭС-1 энергоблоктарын жаңғырту жұмыстарын аяқтау өте маңызды. МАЭС-2-нің үшінші блогының құрылысын аяқтау қажет. Жұмыс созылып кетті. Алдымызда электр қуатының тапшылығына қатысты мәселе туындайтыны байқалады. Құрылысты 2024 жылдың соңына дейін аяқтауды тапсырамын, – деді Президент.

Кеңес барысында Президент моноқалаларды дамыту мәселесімен қатар  өңірлердің әкімдері мен Үкімет мүшелерінің назарын жедел әрекет етуді талап етіп отырған бірқатар өзекті мәселеге аударды. Мемлекет басшысы инфляция деңгейінің артуын бірінші мәселе ретінде атап өтті.
– Биыл әлеуметтік маңызы бар азық-түлік тауарларының бағасы 10,4 пайызға қымбаттады. 9 айдың қорытындысы бойынша инфляцияның жалпы өсімі 8,9 пайызды құрады. Егін жинау науқаны аяқталғанымен, көкөністердің бағасы шарықтап тұр. Басқа да азық-түлік тауарларының бағасы қымбаттап барады. Менің тапсырмам бойынша делдалдық әрекеттерді анықтау жөніндегі аймақтық комиссиялар құрылды. Ал, шын мәнінде, ештеңе істелмеген. Нәтижесін мен де, халық та көріп отырған жоқ. Президент Әкімшілігі осы мәселені зерттеп, бір апта ішінде есеп беруі керек, – деді Қасым-Жомарт Тоқаев.
Мемлекет басшысы еліміздегі эпидемиологиялық жағдайға  да тоқталды.
– Халыққа екпе салу жоспарының тек үштен бір бөлігі орындалуда. Әлемде толассыз анықталып жатқан жаңа штаммдарды ескере отырып, мұның дұрыс емес екенін айтуға тиіспіз. Мемлекеттердің басым бөлігі тұрғындарға вакцинаны қайта салуға кірісіп кетті. Екпе егуді наурыз айында қолға алғанымызды ескере отырып, біз үшін де қайта вакцина салу уақыты келді деуге болады. Үкімет пен әкімдер тұрғындарды қайта вакциналау науқанына кірісуі керек, – деді Президент.

Еліміздегі жанар-жағармай тапшылығы – өзекті мәселе. Қасым-Жомарт Тоқаев мұнай өңдеу көлемінің артқанына және мұнай өңдеу зауыттары жаңартылғанына қарамастан, Үкімет пен «Самұрық-Қазына» Қоры мұнай өнімдерінің тапшылығына жол бергенін айтты. Бұдан бөлек, Мемлекет басшысы мұнай өңдеу зауыттарын жаңартудың сапасына наразылық білдірді. Бұл салаға 2 триллион теңге бөлінсе де, мұнай өңдеу зауыттарының жұмыстарын жоспардан тыс тоқтату әлі күнге дейін жалғасып келеді.
Президент шекарааралық өзендердің, әсіресе, Сырдария, Жайық және Іле өзендерінің тартылып, экологиялық жағдайларының нашарлауына алаңдаушылық білдірді. Қасым-Жомарт Тоқаев аталған мәселені шешу үшін су пайдалану тәсілдерін түбегейлі өзгерту қажет екенін айтты. Бұл ретте, жаңа технологиялар мен цифрландыруды да пайдаланған жөн. Бұдан бөлек, Мемлекет басшысы 120 су арнасын қалпына келтіріп, жаңадан 9 су қоймасын салу жөнінде берген тапсырмасын еске салды.

Президент ауыл шаруашылығын тиімді субсидиялау мәселесіне тағы да тоқталып, соңғы 5 жыл ішінде бұл мақсатта 2 триллионнан астам теңге бөлінгенін атап өтті.
– Нәтижесінде не көріп отырмыз? Бюджет қаражаты лезде жоқ болады, олардың жұмсалуы бойынша бірыңғай бақылау қойылмаған. Нақты экономикалық пайда да жоқ. Нарықтарымызда көршілес елдердің ауыл шаруашылығы өнімі басым. Сыбайлас жемқорлыққа қарсы іс-қимыл агенттігіне прокуратурамен және басқа да органдармен бірлесе отырып, осы салаға кешенді талдау жүргізуді тапсырдым. Бұл мәселеге жұртшылық пен аграрийлерді тарту қажет, – деді Қасым-Жомарт Тоқаев.

Субсидиялау мәселесіне қатысты сыбайлас жемқорлық пен ақша жымқыру фактілері бойынша Сыбайлас жемқорлыққа қарсы іс-қимыл ведомствосының басшысы Марат Ахметжанов егжей-тегжейлі баяндады.
– Фактілер,әрине, өте ауыр. Мемлекетке миллиардтап шығын келтіріп отыр. Тергеуді сапалы өткізу маңызды екенін тағы да ескертемін. Сіз айтқан тәжірибе бірнеше жылдар бойы орын алып отырғанын атап өткен жөн. Бұл кеше туындаған мәселе емес. Сондықтан Сізге тергеу жұмыстарын одан әрі жоғары деңгейде жүргізуді тапсырамын. Барлық жауапты тұлғаны жазалау керек. Түптеп келгенде, түрмелерде орын жеткілікті, – деп ескертті Президент.
Сонымен қатар Мемлекет басшысы жуырда Алматы облысының Пенжім елді мекенінде болған оқиғаға тоқталып, қоғамдағы бірлік пен татулықты сақтау және нығайту мәселесіне назар аударды.
– Мектепте жай ғана төбелес болды. Бұған жол бермеу керек еді. Оқушылардың мектеп ішінде жүріп жарақат алуы – төтенше жағдай! Азаматтарымыздың наразылығық білдіргені орынды, оларды түсінуге болады. Одан кейін жастар арасында бұзақылыққа жол берілді. Бірақ мұндай жағдайдың алдын алуға болар еді. Дегенмен, әрекет болмады. Ақпараттық кеңістікте осы оқиға этносаралық сипат алды. Бұл жерде ешқандай да этносаралық жанжал болған жоқ! Алайда елімізге қарсы араңдатушылар мен қаскөйлер аталған оқиғаны басқа сипатта көрсетті. Өкініштісі, құқық қорғау органдарының да, Президент Әкімшілігінің де тарапынан мұндай араңдатушыларға қатысты еш әрекет жасалмады. Біз шара қолданбаймыз ба? Мұндай араңдатушылар еліміздің ұлттық қауіпсіздігіне нұқсан келтіруде. Сондықтан осы оқиғадан дұрыс шешім шығаруымыз керек, – деді Президент.

Мемлекет басшысы қоғамда түрлі этностар мен конфессиялар өкілдерінің тату көршілік және бейбіт қатар өмір сүру дәстүрін нығайту, жоғарыда аталған оқиғаларға мән беру алгоритмдерін әзірлеу қажеттігін атап өтті. Сондай-ақ, еліміздің бірегейлігіне, оның ішінде әлеуметтік желілер мен мессенджерлер арқылы нұқсан келтіруге және ұлттық қауіпсіздікке зиянын тигізуге бағытталған кез келген әрекеттерге құқық қорғау органдары тарапынан шара қолданылатынын айтты.
Қасым-Жомарт Тоқаев сөзін қорытындылай келе, мемлекеттік аппарат – мемлекетті басқарудың негізі екенін атап өтіп, олар жауапкершілік алып, ең күрделі жұмысты орындауы тиіс деді.
Сонымен қатар кеңес барысында Премьер-Министрдің орынбасары Роман Скляр, «Самұрық – Қазына» ҰӘҚ» АҚ басқарма төрағасы Алмасадам Сәтқалиев, Павлодар облысының әкімі Әбілқайыр Сқақов, сондай-ақ бейнебайланыс арқылы «ERG» компаниясы директорлар кеңесінің төрағасы Александр Машкевич, «Қазақмыс» корпорациясы» ЖШС басқарма төрағасы Эдуард Огай, Қарағанды облысының әкімі Жеңіс Қасымбек және Риддер қаласының әкімі Дмитрий Горьковой баяндама жасады.
Жиын соңында Павлодар облысының әкімі Президентке өңірдің әлеуметтік-экономикалық дамуы туралы баяндады, сондай-ақ Екібастұз қаласын дамытудың негізгі жобалары туралы презентация жасады.
 
///Қазақстан Президентіне биылғы 9 ай ішіндегі еліміздің әлеуметтік-экономикалық даму қорытындылары жөнінде есеп берілді.
Қасым-Жомарт Тоқаевқа бірқатар салада дамудың оң қарқыны байқалатыны баяндалды. Атап айтқанда өңдеу өнеркәсібінің өсімі 3,3 %-ға жеткен, құрылыс көлемі 10,5 %-ға, тұрғын үйлердің пайдалануға берілуі 9 %-ға немесе шамамен 9,6 миллион шаршы метрге артқан. Ауыл шаруашылығындағы өсім көрсеткіші 5%-ды құрады. 1 қазандағы мәлімет бойынша Қазақстанның алтын-валюта қоры мен Ұлттық қор активтері 91,1 миллиард долларға жетті.
Үкімет басшысының айтуынша, қыркүйекте қызмет көрсету саласындағы белсенділікті қайта қалпына келтіру жұмыстары басталды. Осы ретте тамыз айымен салыстырғанда сауда-саттық 2,7 %-ға, байланыс 1,3%-ға, көлік және қойма 1,2 %-ға артқан. Қызмет көрсету секторындағы өсім шағын және орта бизнестің жанданғанын білдіреді. Бұл жаңа жұмыс орындарының ашылуына және азаматтардың әл-ауқатының жақсаруына ықпал етеді.
Премьер-Министр 11-12 қазан күндері Абу-Даби қаласына жасаған жұмыс сапарының қорытындылары туралы есеп берді. Аталған сапар барысында Мемлекет басшысы Қасым-Жомарт Тоқаевтың биылғы қаңтарда Біріккен Араб Әмірліктеріне жасаған ресми сапары кезінде қол жеткізген уағдаластықтардың нақты жүзеге асырылып жатқанына көз жеткізілді.  Сонымен қатар екі ел үкіметтері Инвестициялық ынтымақтастық туралы меморандумға қол қойды. Онда құны 6,1 миллиард доллар болатын 21 жобаны жүзеге асыру көзделген. Аталған құжат жоғары қосымша құны бар және пайдасы мол, сондай-ақ, ішкі нарықта да, сыртқы нарықта да үлкен сұранысқа ие болатын өндіріс орындарын ашуға бағытталған.
Мемлекет басшысы экономиканы дамытудың оң қарқынын қамтамасыз ету жөніндегі Үкіметтің атқарған іс-қимылдарын атап өтіп, азаматтарымыздың денсаулығына, шағын және орта бизнестің жұмысына, сондай-ақ, жалпы экономиканың дамуына шетелде кең тараған коронавирус індетінің кері әсерін болдырмау үшін Премьер-Министрге еліміздегі эпидемиологиялық ахуалды қатаң бақылауға алуды тапсырды.

///Қазақстан Президенті іс-шара алдында жастардың киімдер, спортшыларға арналған тағамдар өндірісі мен интерактивті қызмет көрсету платформаларын құру жөніндегі бірқатар жобаларымен танысып, Үкіметке бұл бастамаларды жүзеге асыруды және ілгерілетуді ерекше бақылауға алуды тапсырды.
Мемлекет басшысы жиынға қатысушыларды Жастар жылының ашылуымен құттықтап, бұл шараның келешек ұрпақ үшін маңызы зор екенін атап өтті. 
– Жастар – еліміздің қазіргі әлемдегі бәсекеге қабілеттілігінің негізгі факторы. Қазақстанның болашағы сіздерге – сіздердің білімдеріңізге, күш-жігерлеріңіз бен патриоттық сезімдеріңізге байланысты. Қазір қолға алынған жұмыстардың бәрі сіздердің бақытты өмірлеріңіз, сондай-ақ өз әлеуеттеріңіз бен мүмкіндіктеріңізді толық жүзеге асыра алу үшін атқарылып жатыр, – деді Нұрсұлтан Назарбаев.
Қазақстан Президенті ірі қалалардағы жас отбасылардың тұрғын үй проблемаларының өзектілігін атап өтіп, бұл мәселені шешу үшін тұрақты кіріс болу керектігін, сондай-ақ, адамның жақсы тұрмысының негізгі көзі – жұмыс екенін айтты.   
– Өткен жылы Қазақстанда орта мектепті 125 мыңнан астам жас түлек бітіріп шықты. Келешекте еңбек нарығына шығатын жастардың саны арта түспек. Қазіргі уақытта елімізде 300 мыңға жуық адам немесе жастардың 9 пайызы оқуға және еңбекке тартылмаған. Бұл санатқа жататын жастардың санын азайтуға септігін тигізетін тиімді шаралар қабылдау қажет, – деді Мемлекет басшысы.
Нұрсұлтан Назарбаев техникалық және кәсіби білім беру жүйесін сапалы дамытудың негізгі басымдықтарына арнайы тоқталды.
– «100/200» қағидаты негізінде «Жас маман» бағдарламасын әзірлеу қажет. Үш жыл ішінде бұл жоба еліміздің барлық өңірі бойынша 200 мыңға жуық жас азаматты қамтитын болады. Осы жоба аясында жаңғыртылған 200 оқу орнының базасында сұранысқа ие 100 индустриялық және қызмет көрсету мамандықтары бойынша кадрлар даярлау іске асырылады, – деді Қазақстан Президенті.
Соңында Мемлекет басшысы Үкімет пен жергілікті атқарушы органдарға арнайы Жол картасын әзірлеуді тапсырды. Бұл жас қазақстандықтарды қол жетімді әрі сапалы білім, жұмыс, тұрғын үй және отбасын құру жөніндегі маңызды қажеттіліктермен қамтамасыз етуді көздейтін нақты қолдау шараларын қамтуға тиіс.
Елбасының сөйлеген сөзінің толық мәтінін мына жерден оқи аласыздар.












///Мемлекет басшысы Қазақстанның Ұжымдық қауіпсіздік шарт ұйымына төрағалық ету кезеңінде өтіп жатқан Қорғаныс министрлерінің кеңесі мен Қауіпсіздік кеңесінің хатшылары комитетінің сессияаралық отырыстарына қатысушыларға ілтипат білдірді.
– Сіздер өкілдік етіп отырған Ұжымдық қауіпсіздік шарт ұйымының Жарғылық органдары кең ауқымды мәселелерді қарастырады. Атап айтқанда, әскери саладағы көп жақты ынтымақтастықты дамыту, халықаралық терроризмге, заңсыз есірткі айналымына және заңсыз миграцияға қарсы күрес жүргізу, сондай-ақ үйлесімді ақпараттық саясатқа қатысты ұстанымдарды әзірлеу мәселелерін қарастыру көзделіп отыр, – деді Нұрсұлтан Назарбаев.
Мемлекет басшысы әлемде және өңірде күрделі әскери-саяси ахуалдың сақталып отырғанын айтты, сондай-ақ халықаралық террористік ұйымдардың белсенді әрекет етіп, ақпараттық кеңістікке төнетін қауіп-қатердің артып келе жатқанына тоқталды.
Қазақстан Президенті бірлескен оқу-жаттығулар мен операцияларды жүргізу барысында мемлекетаралық байланыстарды үйлестіру, ұжымдық тетіктерді жетілдіру, сондай-ақ өзара іс-қимылды пысықтау үшін қорғаныс ведомстволары мен қауіпсіздік кеңестері аппараттарының рөлі зор екенін атап өтті.
– Бірлескен қызмет келісілген бағытта және Ұжымдық қауіпсіздік шарт ұйымының 2025 жылға дейінгі даму стратегиясында нақтыланған жарғылық міндеттерге сәйкес жүргізілуге тиіс. Біздің Жедел әрекет етуші ұжымдық күштеріміз әрдайым өздеріне жүктелген міндеттерді орындауға дайын, – деді Нұрсұлтан Назарбаев.
Қазақстан Президенті Алматы облысында өткен «Кобальт-2018» оқу-жаттығу шараларының нәтижелеріне тоқталды.
Қазақстан Президенті Жедел әрекет етуші ұжымдық күштерді материалдық-техникалық тұрғыдан қамтамасыз етудің нақты бағдарламалары мен жоспарларын әзірлеу қажеттігіне назар аударды.
Нұрсұлтан Назарбаев әскери-техникалық ынтымақтастық саласындағы практикалық шараларға ерекше көңіл бөлуге шақырды. Ол үшін «KADEX-2018» көрмесінің мүмкіндіктерін пайдалану қажеттігін айтты.
– Қазір Ұжымдық қауіпсіздік шарт ұйымының біріккен штабының саны едәуір өсті. Сондықтан оның жұмысы сапалық тұрғыдан жақсарады деп үміттенуге құқымыз бар. Қазақстан халықаралық терроризмді жалпы әлемдегі және Ұжымдық қауіпсіздік шарт ұйымының жауапкершілігі аясындағы ең өткір проблема деп санайды, – деді Мемлекет басшысы.
Қазақстан Президенті халықаралық терроризмге қарсы тұру ісінде ұжымдық күш-жігердің тиімді болатынын атап өтті.
Сонымен қатар Нұрсұлтан Назарбаев Ұжымдық қауіпсіздік шарт ұйымының халықаралық қоғамдастықпен байланысын кеңейту, шынайы қатерлерге қарсы тиімді шаралар ұйымдастыру, ақпараттық және киберқауіпсіздікті қамтамасыз ету мәселелеріне тоқталды.
Соңында Мемлекет басшысы Қорғаныс министрлері кеңесі мен Қауіпсіздік кеңестері хатшыларының комитеті Ұжымдық қауіпсіздік шарт ұйымының ортақ міндеттерін шешуге зор үлес қосатынына сенім білдірді.

///Мемлекет басшысы ерекше мұқтаж балалардың шығармашылығына арналған XIV «Жұлдызай» халықаралық фестивалінің гала-концертін тамашалады.
Конкурстық іріктеудің ақтық кезеңіне 255 бала қатысты. Ең таңдаулы өнерпаздар қорытынды гала-концерттің бағдарламасына енгізілді. Концертте фестивальға қатысушы балалармен бірге дуэтте КешYOU", Дәулет Болатов, Балжан Бидаш, Айша, Назым Абілдина сияқты отандық эстрада жұлдыздары мен «Дауыс. Балалар» жобасының жеңімпазы Максим Ержан өнер көрсетті.
***
Бұл халықаралық фестивальді Білім және ғылым министрлігінің қолдауымен «BI-Жұлдызай» корпоративтік қоры ұйымдастырды. Биыл шығармашылық конкурсқа қатысу үшін Қазақстанның барлық өңірінен 7 758 өтінім түскен. Оның сыртында, Грузиядан, Беларусьтен, Түркиядан, Ресей Федерациясынан және Франциядан өнерпаздар қатысты. 







///
	 

	Қазақстан Президенті Каспий маңы мемлекеттері басшыларының төртінші саммитіне қатысу үшін Астрахань қаласына келді.

	Аталған іс-шараға сондай-ақ Әзербайжан Президенті Ильхам Әлиев, Иран Президенті Хасан Рухани, Ресей Президенті Владимир Путин және Түрікменстан Президенті Гүрбангулы Бердымұхамедов қатысады. 

///
	 

	Кеңесте Премьер-Министр Серік Ахметов, Қоршаған ортаны қорғау министрі Нұрлан Қаппаров және «Астана ЭКСПО-2017» Ұлттық компаниясы» АҚ басқарма төрағасы Талғат Ермегияев атқарылған жұмыстар туралы есеп берді.

	Нұрсұлтан Назарбаев Астанаға бүкіләлемдік көрме өтетін алаң ретінде таңдау түскен кезден бастап бір жылдай уақыт өткенін, ЭКСПО-2017 халықаралық көрмесіне дайындық барысын қарап, тіркеу мәліметін әзірлеп, өзге де ұйымдастырушылық-құқықтық мәселелерді шешкен жөн екенін айтты.

	Мемлекет басшысы ЭКСПО-2017 көрмесіне қаржыландырудың өзге көздерін, соның ішінде корпоративтік қатысушыларды – әлемдік деңгейдегі компанияларды тартудың маңыздылығын, мұның көрмеге дайындық жасау жөніндегі жұмыстың негізгі бағыттарының бірі болуға тиіс екенін атап өтті.  Бұған қоса, Қазақстан Президенті дәл осы ЭКСПО-2017 көрмесі аясында жаңа жоғары технологиялық әзірлемелер таныстырылымын өткізу қажеттігіне тоқталды. 

	– Мен бірінші күннен көрмені өткізуде ысырапқа жол берілмеуін айтып келемін. Осы орайда салынған барлық инфрақұрылымның көрмеден кейін де пайдаға асуы маңызды мәселе болып қала бермек. Көрме еліміздің әр азаматына қолжетімді болып, оны аралап шығуларына мүмкіндік жасалуға тиіс, – деді Нұрсұлтан Назарбаев.

	Мемлекет басшысы интернеттегі, әлеуметтік ресурстар мен БАҚ-тағы тиімді және шығын аз жұмсалатын жарнама есебінен алға қойған міндетті орындауда ақпараттық-имидждік жұмысты жүзеге асыруда жаңашыл қадамдар қажеттігіне назар аударды.

	Кеңес барысында Премьер-Министр көрмеге дайындық Мемлекет басшысының тапсырмасына және Ұлттық жоспарға сәйкес жүргізіліп жатқанын баяндады, сондай-ақ барлық аталған мәселе Үкімет пен Ұлттық комиссияның ұдайы бақылауында екеніне тоқталды.

	Қоршаған ортаны қорғау министрі көрменің жалпы аумағы 173 гектар болатынын және онда әртүрлі инфрақұрылымдық нысандар орналасатынын баяндады. Бұған қоса, көрменің аумағы Астананың орнықты энергетиканы дамыту жөнінде көшбасшы болуына мүмкіндік беретін үшінші индустриялық революцияны іс жүзіне асыратын әлемдегі бірінші ауданға айналмақ.

	Кеңес соңында Мемлекет басшысы Adrian Smath + Gordon Gill Architecture компаниясы әзірлеген көрме кешенінің архитектуралық эскизін мақұлдады. 

	 



///Қасым-Жомарт Тоқаев елордада брондалған дөңгелекті техника шығаратын және жаңартатын «Қазақстан Парамаунт Инжиниринг» зауытын аралап көрді.
Президентке отандық брондалған дөңгелекті машина шығару үдерісі көрсетілді және қазақстандық қорғаныс-өнеркәсіп кәсіпорны өнімдерінің көрмесі таныстырылды.
Мемлекет басшысына компанияның жұмысы мен отандық қорғаныс-өнеркәсіп кешенінің жағдайы жөнінде мәлімет берілді.
Зауытты аралап шыққан Қасым-Жомарт Тоқаев аталған саланы дамытудың перспективті бағыттарын айқындап берді. Сондай-ақ Мемлекет басшысы отандық өндірушілерді қолдау қажет екенін атап өтіп, шығаратын өнімдерді техникалық тұрғыдан заман талабына сай жаңартуға шақырды.
 







///
	 

	Отырысқа қатысушылар сот актілерін орындау саласындағы сыбайлас жемқорлыққа қарсы іс-қимылдың тиімділігін арттыру жөніндегі шараларды, сонымен қатар мемлекеттік органдардағы сыбайлас жемқорлық деңгейінің рейтинг жүйесін жетілдіру мәселелерін талқылады.

	Ә.Жақсыбеков атап өткендей, статистикалық мәліметтер сот актілерін орындау деңгейі төмендігін көрсетіп отыр. 2013 жылы өндіріп алынуы тиіс болған 2,2 триллион теңгенің іс-жүзінде тек 108 миллиард теңгесі немесе 5 пайызы ғана алынған.

	Бұған қоса, сот актілерін орындау саласы сыбайлас жемқорлыққа мейлінше бейім салалардың бірі болып қала беруде.

	 – Қалыптасқан ахуал орындаушылық өндіріс жүйесін түбегейлі реформалау, пісіп-жетілген мәселелерді шешудің жаңа тәсілдерін әзірлеу қажеттігін көрсетіп отыр, – деп атап өтті Мемлекеттік хатшы.

	Отырыс барысында Әділет министрі Б.Имашевтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, Бас прокурор А.Дауылбаевтың, Мемлекеттік қызмет істері агенттігінің төрағасы А. Бәйменовтің есептері тыңдалды.

	Отырыс қорытындысы бойынша Комиссия мемлекеттік органдарға Мемлекет басшысы қойған міндеттерді орындауға байланысты бірқатар тапсырмалар мен ұсынымдар берді.   

	 
///
	 

	Қазақстан Президенті Каспий маңы мемлекеттері басшыларының төртінші саммитіне қатысу үшін Астрахань қаласына келді.

	Аталған іс-шараға сондай-ақ Әзербайжан Президенті Ильхам Әлиев, Иран Президенті Хасан Рухани, Ресей Президенті Владимир Путин және Түрікменстан Президенті Гүрбангулы Бердымұхамедов қатысады. 

///«Reforms in Kazakhstan: An analytical View» атты кітаптың авторы – Қазақстанның белгілі мемлекет және қоғам қайраткері, жоғары мектеп пен ғылым ісінің көрнекті ұйымдастырушысы, экономист ғалым Кенжеғали Әбенұлы Сағадиев.
Іс-шараға мемлекеттік органдар, ғылыми және шығармашылық қоғамдастық, бизнес өкілдері, жоғары оқу орындарының ректорлары, сонымен қатар профессорлар мен оқытушылар құрамы және еліміздің студенттер қауымы қатысты.
Мемлекеттік хатшы құттықтау сөзінде Елбасы Нұрсұлтан Назарбаевтың стратегиялық бағдарының маңызды басымдығының бірі отандық ғылымды дамыту екенін атап өтті. Мемлекет басшысы бүкіл Тәуелсіздік кезеңінде ғылымға және ғалымдарға әрдайым қамқорлық жасап, елдегі академиялық және қолданбалы зерттеулерге жан-жақты қолдау көрсетіп келеді.
Тәуелсіздік жылдары ғылыми қызметті басқарудың жаңа моделі, ғылымды қаржыландырудың заманауи тетіктері енгізілді. Мәселен, 2016 жылы 23 мың ғалым және 383 мекеме ғылыми-зерттеу жұмыстарымен айналысты. Жалпы, бұл салаға 38 миллиард теңге жұмсалған.
Гүлшара Әбдіқалықова бұл монография тәуелсіздік жылдарындағы Қазақстан экономикасының маңызды мәселелерін талдауға арналғанын, сондай-ақ онда автордың қоғамымызды дамыту барысындағы түрлі аспектілерге қатысты пікірі қамтылғанын атап өтті. Бұл еңбек бүкіл әлем үшін хрестоматияға айналып отырған Қазақстан жолын тереңнен толғайды.
Кітап тек біздің елде ғана емес, шет елдерде де кеңінен талқыланып, лайықты бағасын алды. Мәселен, Кембридж университетінің профессоры Сидхарт Саксен бұл еңбектің посткеңестік кеңістіктегі реформалар жөнінде нұсқаулыққа айналғанын атап өткен. Ал Мәскеу мемлекеттік университетінің профессоры Александр Бузгалиннің ойынша, бұл басылым – барлық мемлекеттер өз тәуелсіздігінің бастапқы жылдарында тап болған жаһандық сын-қатерлерді еңсеру ережелерінің өзіндік бір жиынтығы.
Іс-шара соңында Мемлекеттік хатшы Г.Н.Әбдіқалықова академик К.Ә.Сағадиевке мықты денсаулық, бақ-береке, жаңа шығармашылық табыс тіледі.
///Жиын барысында Қазақстан азаматтығына қабылдау және одан шығу мәселелері қарастырылды.
Мемлекет басшысы тиісті Жарлыққа қол қойғаннан кейін таяу және алыс шетелдерден келген әртүрлі этностың 587 өкілі біздің еліміздің азаматтарына айналады.
– Қазақстан азаматы болуды қалайтындар саны жылдан жылға артып келеді. Аталған жайт Қазақстандағы азаматтық институттың халықаралық беделі артқандығын, мемлекеттің әлеуметтік-экономикалық жүйесінің тұрақтылығын, этносаралық қарым-қатынас мәдениетінің дамығандығын айғақтайды.
Бұл Елбасы Нұрсұлтан Әбішұлы Назарбаев ұсынған, ұзақ мерзімге арналған «Қазақстан – 2050» стратегиясының жүйелі жүзеге асырылуының арқасында мүмкін болды.
Біз жаңа қазақстандықтарға бақытты өмір тілейміз және енді олардың өз Отаны болып саналатын еліміздің игілігі жолында тиімді еңбек етулеріне ниеттестік білдіреміз. Еліміздің лайықты азаматтары болып, тәуелсіз Қазақстанның одан әрі дамуына олардың да өз үлесін қосатынына сенімдімін, – деді Мемлекеттік хатшы.
Комиссия отырысының қорытындысы бойынша тиісті шешімдер мен ұсынымдар қабылданды.
///Мемлекет басшысының тапсырмасына сәйкес республикада 16 Назарбаев Зияткерлік мектебі ашылды, олар ел мектептерінің оқу үрдісіне инновацияны және үздік халықаралық тәжірибені енгізетін эксперименталды алаң болып табылады.
Қазақстан Республикасы Тұңғыш Президенті күні қарсаңында жас өрендер Қазақстан Тәуелсіздігінің қалыптасуы мен Елбасы Нұрсұлтан Назарбаевтың мемлекеттің құрылуы мен дамуындағы рөлі, «Мәңгілік Ел» жалпыұлттық патриоттық идеясын ілгерілету туралы шығармалар жазды.
Гүлшара Әбдіқалықова кездесу барысында оқушыларға Президенттің жауапты әрі күрделі қызметі туралы айтып берді. Мемлекеттік хатшы Елбасының балаларға әрдайым қамқорлықпен қарайтынын жеткізді. Н.Назарбаев атап өткендей, «Балалар тәрбиесі – бұл болашаққа салынған инвестиция. Біз бұл мәселеге келгенде осыны терең түсініп, балаларымызға сапалы білім беруге әрдайым ұмтылу керекпіз».
Алматы қаласындағы Назарбаев Зияткерлік мектебінің үздік оқушылары Президенттің «Ақорда» резиденциясы мен Астананы аралап көргенде алған әсерлерімен және келешек жоспарларымен бөлісті.
Кездесу соңында Мемлекеттік хатшы оқушыларға оқуда озат болуға, өз қатарларына үлгі болуға және ең батыл мақсат-мұраттарын жүзеге асыруға тілектестігін білдірді.
///Қала активі алдында сөйлеген сөзінде Мемлекет басшысы республикалық мәртебеге ие болған қаланың алдында заманауи әдістер мен жетілдірілген стратегияны талап ететін жаңа міндеттер тұрғанын атап өтті.
– Еліміздің бір миллионнан астам халқы бар үшінші мегаполисіне айналған Шымкент Астана мен Алматы қалалары сияқты өзінің даму моделін өзгертуге тиіс. Қалада болашағы бар бірқатар жобалар жүзеге асырылып жатыр және жоспарланғандары одан да көп. Сондықтан, Шымкенттің одан әрі даму жолдарын талқылап, стратегиясын айқындауымыз қажет, – деді Қазақстан Президенті.
Нұрсұлтан Назарбаев кеңеске қатысушылардың назарын Шымкенттің жаңа мәртебесіне қатысты жекелеген мәселелерге аударды.
– Шымкент Орталық Азияның мықты экономикалық орталығына, тұрғындары мен қонақтары үшін қолайлы жағдай жасалған үлкен әрі тартымды мегаполиске айналуы керек. Қаланы дамытудың жаңа стратегиясы осы өңірде ірі өнеркәсіптік, инновациялық, туристік, сауда және логистикалық орталық қалыптастыруға бағытталуы қажет, – деді Мемлекет басшысы.
Қазақстан Президенті қалада шағын және орта бизнеске қолдау көрсетудің, сондай-ақ жеңіл өнеркәсіп, құрылыс, фармацевтика және медициналық қызмет көрсету саласындағы кластерлер мен кәсіпорындарды дамытудың маңызды екенін айтты.
Сонымен қатар, Нұрсұлтан Назарбаев қаланың жоғары оқу орындарындағы білім сапасын арттырып, Назарбаев Университетінің және Инновациялық технологиялар паркінің үлгісімен заманауи инновациялық орталықтар құру қажеттігін атап өтті.
Мемлекет басшысы мегаполистің туристік әлеуетін өркендету үшін қаланың халықаралық байланыстарын нығайту мәселелеріне де тоқталды.
– Шымкент туристер үшін тартымды орталыққа айналуға тиіс. Сондықтан шаһар барлық бағыттар бойынша жүйелі дамуы керек. Халықаралық ықпалдастықты да ілгерілету қажет. Ресей Федерациясымен бірлесіп өткізілетін өңіраралық форумдар сияқты Өзбекстанмен де осындай іс-шараларды жоспарлап, тұжырымдамасын пысықтау керек. Үкімет қала әкімдігімен бірлесіп, Шымкентте халықаралық деңгейдегі іс-шараларды өткізу жоспарын әзірлеуге тиіс, – деді Қазақстан Президенті.
Кеңес барысында қаланы «ақылды технологияларды» қолдану арқылы концептуалды түрде дамыту мәселесіне ерекше назар аударылды.
– Сәулет және қала құрылысы нормаларының бұзылуына жол бермеу, ретсіз құрылысты тоқтату және бір қабатты үйлердің құрылысын азайту маңызды болып отыр. Сонымен қатар, тозығы жеткен ескі үйлерді бұзып, босаған жерлерді тиімді пайдаланып, орнына заманауи саябақтар, спорт алаңдарын, көп қабатты тұрғын үй кешендерін, бизнес орталықтарын салу қажет, – деді Нұрсұлтан Назарбаев.
Соңында Мемлекет басшысы қалада әлеуметтік инфрақұрылым, соның ішінде балабақшалар мен мектептер, медициналық мекемелер мен тұрғын үйлер салу мәселелеріне тоқталды. Осыған орай, Қазақстан Президенті мемлекеттік-жекеменшік әріптестік тетігін пайдаланып, «7-20-25» бағдарламасы бойынша кең көлемде түсіндіру жұмыстарын жүргізуді тапсырды. 


///Кездесу барысында Президентке мәдениет, спорт, туризм, архив және баспа ісі салаларының қазіргі жағдайы жөнінде мәлімет берілді. 
Мемлекет басшысына министрлікке қарасты ұйымдарға жұмыс сапары туралы баяндалды. Сапар қорытындысы бойынша күн тәртібінде тұрған мәселелерді шешу шаралары әзірленген. 
Дәурен Абаев Қасым-Жомарт Тоқаевтың спорт секциялары мен шығармашылық үйірмелерді жан басына қарай қаржыландыру, бұқаралық спортты қарқынды дамыту жөнінде берген тапсырмаларын орындау ведомство жұмысындағы негізгі бағыттың бірі екенін атап өтті.
Президенттің айтуынша, биыл министрлік жергілікті атқарушы органдармен бірлесе отырып, Қазақстан Республикасы мемлекеттік рәміздерінің 30 жылдығын тиісті деңгейде атап өтуі қажет.
Мемлекет басшысы ұлттық спорт резервінің ірі халықаралық жарыстарға, соның ішінде 2024 жылы Парижде өтетін Олимпиада ойындарына дайындығын күшейтуді тапсырды.
Сонымен қатар Қасым-Жомарт Тоқаев жастар үшін ұлттық мәдениеттің бәсекеге қабілеттілігі мен тартымдылығын арттыру қажет екенін айтты.
Президент карантиндік шектеулердің елімізде және шет мемлекеттерде жеңілдетілуіне байланысты туризм саласын дамытудың тың жолдарын әзірлеу маңызды деп есептейді. 
///Нұрсұлтан Назарбаев Қарасай ауданындағы дене шынықтыру және сауықтыру кешенінің құрылысымен танысты.
Қазақстан Президентіне бұл нысанның құрылысы жеке қаражат есебінен жүргізіліп жатқаны мәлімделді.
Дене шынықтыру және сауықтыру кешенінде бокс және күрес залдары, жүзу бассейні, теннис корты, жаттығу және әмбебап спорт залдары, 1000 орындық стадионы бар футбол алаңы, сондай-ақ медициналық кабинет пен кафе орналасатын болады.


///Мемлекет басшысы Қазақстан Республикасы Мемлекеттік күзет қызметінің барлық қызметкерлері мен ардагерлерін арнаулы мемлекеттік органның құрылуының 25 жылдығымен құттықтап, Президенттік оркестрдің кәсіби деңгейінің жоғары екенін атап өтті.
Елбасы Мемлекеттік күзет қызметі Қазақстан Президентінің, еліміздің басқа да лауазымды тұлғаларының, шетелдік делегациясы басшыларының және мемлекеттік маңызы бар нысандардың қауіпсіздігін ең жоғары деңгейде қамтамасыз етуші кәсіби мемлекеттік орган болып саналатынын айтты.
Мемлекеттік күзет қызметі Қазақстан Республикасы Президентінің 2014 жылғы 21 сәуірдегі жарлығы бойынша Президенттің күзет қызметі мен Ұлттық ұланның қосылуы нәтижесінде құрылды. Қазақстан тәуелсіздік алғаннан бері бұл мемлекеттік орган қалыптасып, нығая түсті.
Мерекелік концерт бағдарламасы Қазақстанның тәуелсіздігіне және елдің бүгінге дейінгі жетістіктеріне арналған.
Қазақстан Республикасы Мемлекеттік күзет қызметінің Президенттік оркестрі Қазақстанның хаттамалық, дипломатиялық, мемлекеттік және басқа да салтанатты іс-шараларына атсалысады. Бұл шығармашылық ұжым өз репертуарында фольклордан бастап, классикалық және академиялық музыкалар мен қазіргі заманғы композиторлар туындыларына дейінгі әлемдік музыка мәдениетінің барлық жанрын қамтиды.



///Мемлекет басшысы әуежай мен аэровокзал ғимараттарын қайта жөндеу жұмыстарының барысымен танысты.
Сондай-ақ, Елбасыға ұшу-қону жолағын жаңарту жұмысы, әуежайды және өңірдің туристік инфрақұрылымын дамыту перспективалары туралы баяндалды.

///Президент Қасым-Жомарт Тоқаевқа Қазақстанның экономикалық өсім қарқыны, әлеуметтік маңызы бар азық-түлік бағаларын тұрақтандыру шаралары, елдегі санитарлық-эпидемиологиялық ахуал мен басқа да өзекті мәселелер туралы баяндалды.
Мемлекет басшысы Қазақстан экономикасының қайта қалпына келу үдерісі қарқынды жүріп жатқанын атап өтті. Биылғы 9 айдың қорытындысы бойынша ішкі жалпы өнімнің өсімі 3,4 пайызды құрады. Дер кезінде дағдарысқа қарсы қабылданған шаралардың арқасында экономика қайта қалпына келді.
Асқар Маминнің мәліметіне сәйкес нақты сектордағы тұрақты өсім 3,5 пайызға өсті, сондай-ақ карантин шектеулерін жеңілдету нәтижесінде қызмет көрсету секторының біртіндеп қалпына келуі экономиканың қайта өсуін үдетті. Бұл ретте, өңдеуші өнеркәсіптегі өндіріс көлемі 5,7 пайызға артты. Құрылыс саласы 9,7 пайызға ұлғайды. Елімізде 9 айдың ішінде 10,4 миллион шаршы метр тұрғын үй пайдалануға берілді. Бұл өткен жылғы көрсеткішпен салыстырғанда 8 пайызға жоғары.
Премьер-Министр Мемлекет басшысына әлеуметтік маңызы бар тауарлардың бағасын тұрақтандыру бойынша жүргізіліп жатқан жұмыстар мен Инфляцияға қарсы іс-қимыл шараларының жүзеге асырылуы жөнінде айтты.
Үкімет агроөнеркәсіп кешені секторында құн қалыптастырудың барлық тізбегі бойынша бағаны тұрақтандыру, сауда желілері мен отандық тауар өндірушілері арасында ұзақ мерзімді келісімшарттар жасау, тауар айналымын қаржыландыруды көбейту және тұрақтандыру қорына азық-түлік сатып алуды арттыру, сондай-ақ әлеуметтік маңызы бар азық-түліктің сауда үстемесін жоғарылату фактілеріне жол бермеу шараларын қабылдап жатыр.
Бұдан бөлек, Қасым-Жомарт Тоқаевқа еліміздегі санитарлық-эпидемиологиялық жағдай жөнінде ақпарат берілді. Қазіргі таңда барлық аймақтарда коронавирус жұқтыру деңгейі төмендеген, ауыр науқастардың, стационарларда және амбулаторлық ем қабылдап жатқандардың саны азайған. Вирустың таралу индексі – 0,96. Жұқпалы ауруханалардың 37 пайызында, жансақтау бөлімдерінің 31 пайызында науқастар ем алып жатыр. 8,1 миллион адам екпенің бірінші компонентін, 7,2 миллион адам екінші компонентін алған.
Асқар Мамин Президентке сыртқы және ішкі инвестициялардың көлемін арттыру, шағын және орта бизнестің әлеуетін ұлғайту, аймақтарды өркендету, өңдеуші секторды дамыту және кеңейту есебінен экономиканың құрылымдарын одан әрі әртараптандыру жөнінде қабылданып жатқан шаралар, сондай-ақ еліміздің әлеуметтік-экономикалық дамуының басқа да өзекті мәселелері бойынша баяндады.
///
	 

	16 қазанда Қазақстан Президентінің төрағалығымен «ЭКСПО-2017» халықаралық көрмесіне дайындық және өткізу мәселелері жөнінде кеңес өтеді

	Кеңесте Мемлекет басшысына іс-шараларды өткізуге дайындық барысы туралы есеп ұсынылатын болады.

	 

	17 қазанда Мемлекет басшысының қатысуымен «А» басқарушы корпусы мемлекеттік қызметшілерімен кеңес өтеді

	Іс-шарада «А» басқарушы корпусына өткізілген іріктеу қорытындысы шығарылып, меритократия, ашықтық және қоғамға есептілік қағидаттары бойынша мемлекеттік қызметті одан әрі жаңғырту жөнінде тапсырма беріледі.

	 

	18  қазанда Астанада Мемлекет басшысының қатысуымен «Нұр Отан» халықтық-демократиялық партиясының кезектен тыс XV съезі өтеді

	Съезд барысында партияның жаңа саяси Доктринасы талқыланып, қабылданады, сондай-ақ «Нұр Отанның» «Қазақстан – 2050» Стратегиясын іске асыру аясындағы бірінші кезектегі міндеттері қаралатын болады.      

	 

	 
///
	 

	Өз хатында ұжым мүшелері тәуелсіздік алғаннан кейін Қазақстанның алдында тұрған негізгі міндеттердің бірі – тұрақтылық пен қарқынды дамуды қамтамасыз ету табысты орындалғанын атап өткен.

	Авторлар бүгінде барша қазақстандықтар топтасқан және қуатты қоғамды қалыптастыруға елеулі үлестерін қосып келе жатқанына тоқталған.

	«10 жыл бұрын, 22 қазанда, Сіз Оңтүстік Қазақстан облысының Сайрам ауданына арнайы келіп, облыстық өзбек драма театрын аштыңыз. Биыл осы айтулы датаны атап өтпекпіз», – делінген хатта.

	Сондай-ақ, театр ұжымы өткен 10 жылда театр сахнасында елуден астам қойылым қойылып, оған мыңдаған адам қатысқанын атап көрсеткен. Осы орайда олардың арасында этносаралық келісімнің қазақстандық үлгісін насихаттауға арналған пьесалар маңызды орын алады.

	Хат соңында авторлар Мемлекет басшысына елімізде жүргізіліп отырған этносаралық татулық пен келісімді қолдауға бағытталған саясат үшін алғыстарын білдірген.         
///Кездесуге Қазақстан Республикасының Президенті Әкімшілігі басшысының бірінші орынбасары М.Тәжин, Дін істері және азаматтық қоғам министрі Н.Ермекбаев, Қазақстан мұсылмандары діни басқармасының төрағасы, Бас мүфти Е.Маямеров, имамдар – К.Дүйсенбай, Н.Есмағанбет, Н.Ауысханұлы, А.Керімбек, Т.Оспан қатысты.
Елбасы қатысушыларға арнаған сөзінде Қазақстан халқының өмірінде діннің ерекше рөл атқаратынын атап өтіп, мемлекет тарапынан діни қарым-қатынастарды реттеу үшін қабылданып жатқан шараларға тоқталды.
– Мемлекет бұл мәселеге ерекше көңіл бөліп отыр. Проблемаларға талдау жасап, осы салаға қолдау көрсететін арнаулы министрлік құрдық.
Жақында мен тарихи және рухани байлығымызды сақтай отырып, оны арттыру, сананы жаңғырту қажеттігі туралы мақала жарияладым. Патриотизм, отанды сүю, ел ішіндегі және өңірлердегі тұрақтылық – біздің болашағымыз. Сол үшін біз бірлесе жұмыс істеуге тиіспіз, – деді Мемлекет басшысы.
Нұрсұлтан Назарбаев цифрлық технологиялар дамыған дәуірде Қазақстан өзінің ұлттық құндылықтарын, мәдениеті мен салт-дәстүрін сақтауға тиіс екенін айтты.
Сондай-ақ, Қазақстан Президенті деструктивті діни ағымдарға қарсы күрес жүргізу қажеттігіне назар аударды.
– Қазақстанның аумағы ұлан-байтақ және табиғи қазба байлық пен ресурстарға бай екені баршаға белгілі. Осының бәріне қызғанышпен қарайтындар да бар. Олар – бізге қастық ойлап, қоғамымыздың ынтымағын бұзуға тырысушылар. Халқымыздың арасына теріс діни ағымдарды енгізу бізге сырттан ықпал етудің бір тәсілі болып саналады. Соңғы уақытта осындай үрдіс байқалып отыр. Біз мемлекеттігімізге қауіп төндіретін кез келген құбылыспен күресуге тиіспіз. Сондықтан сіздердің алдарыңызда зор міндеттер тұр, – деді имамдарға арнаған сөзінде Елбасы.
Мемлекет басшысы Қазақстан мұсылмандары дәстүрлі түрде ханафи мазхабын ұстанатынын, исламның осы бағытының негізін түсіндіруге машықтанған мамандар даярлау қажеттігін атап өтті.
– Бүгінде Қазақстан мұсылмандары діни басқармасында 3800 имам жұмыс істейді. Олардың жартысы діни сауаттылықты арттыру курстарынан өткен. Алайда, мұның жеткіліксіз екенін айта кеткен жөн. Бізге осы салада жұмыс істейтін имамдар мен мамандардың білім деңгейін арттыру жайын ойластыру қажет.
Оқыған имам ғана дұрыс білім бере алады. Ол өз дінін терең танып, өзге діндердің ерекшеліктерін зерттеп, басқа да білімдерді игерген адам болуға тиіс. Имамдар шешендік өнерді, адам психологиясын меңгерген идеологтарға айналуы керек, – деді Нұрсұлтан Назарбаев.
Әңгіме барысында Қазақстан Президенті «Нұр Мүбарак» университетінің жұмысымен және оны бұдан әрі дамыту жоспарымен танысты.
Елбасы жас ұрпақтың діни сауатсыздығына айрықша назар аударды.
– Діни сауатсыздығының нәтижесінде жастарымыз сақал қойып, шалбарының балақтарын қысқартып тастайды. Қара көйлек киіп, беті-аузын тұмшалаған қыздарымыздың қатары көбейді. Бұл біздің дәстүрімізге де, халқымызға да жат. Бұған заңнамалық деңгейде тыйым салу мәселесін пысықтау керек. Қазақ қара киімді қаралы кезде ғана киеді, – деді Мемлекет басшысы.
Нұрсұлтан Назарбаев қазақ мәдениетінің тарихына, қазақ әйелдерінің дәстүрлі киіміне тоқталып, қара киім мен дін арасында ешқандай байланыс жоқ екенін айтты.
– Егер жастарымыз халқымызға жат уағыздарға ерсе, мемлекетіміздің болашағы не болмақ? Біз бұған жол бермейміз. Тәуелсіз Қазақстанның болашағы жарқын, ұлтымыз тату болып, еліміз зайырлы мемлекет ретінде одан әрі дамуға тиіс. Біз өзіміздің игі мақсатымызға қарсы шыққандарға көне алмаймыз. Бұл – мемлекеттік аппараттың ғана емес, барша Қазақстан халқының, оның болашағының мүддесі, – деді Қазақстан Президенті.
Елбасы халық арасындағы діни сауаттылықтың маңыздылығын атап өтіп, имамдардың өз қызметі барысында патриоттық тәрбиеге ден қоюға тиіс екендігіне назар аударды.
– Нағыз мұсылманды киген киімінен емес, ішкі иманынан таниды. Кімнің жүрегінде сүйіспеншілік болса, соның иманы бар. Біз өркениетті әлемге қарай қадам басып, ғылым мен білім есігін ашуымыз қажет. XVIII-XIX ғасырларға дейін мұсылман дүниесі бүкіл әлемде көшбасшы болды. Ол ғылымның қайнар көзі, философтардың, дәрігерлер мен жазушылардың отаны болды. Қазір біз бұл жағынан көшбасшылық орнымыздан айырылып қалдық.
Бүгінде азаматтарымыз интернет арқылы түрлі мәліметтер алады. Осылайша, дәстүрлі емес ағымдардың да уағызын тыңдап жүр. Ол үшін түрлі әдістер мен технологиялар қолданылуда. Біз де олармен күрес жүргізу үшін ақпараттық технологияларды қолдануымыз керек. Қажет болған жағдайда, мемлекет Қазақстан мұсылмандары діни басқармасына қолдау көрсетуге дайын.
Мен өзімнің мақаламда «Туған жер» бағдарламасына ерекше көңіл бөлдім. Ол бізге әр өңір, әр елді мекен туралы мол мағлұмат алуға мүмкіндік береді. Әрқайсымыздың жүрегімізде патриотизм болуға тиіс. Осы орайда өз уағыздарыңызда Отанды сүю тақырыбына айрықша көңіл бөлулеріңізді сұраймыз, – деп түйіндеді Мемлекет басшысы.
Сондай-ақ, кездесуге қатысушылар дәстүрлі емес діни ағымдарға қарсы күрестегі өзара іс-қимыл мәселелері жөніндегі ойларын ортаға салды.


///Қазақстан Президенті «Equus: Жылқы тарихы» атты деректі трилогияның екінші бөлімінің таныстырылу рәсіміне барды. Фильмді режиссер, антрополог Найоби Томпсон мен қазақстандық продюсер, зерттеуші Нұрбол Баймұханов жетекшілік ететін канадалық топ еліміздің аумағында түсірген. Бұл фильмге құрамына отандық суретшілер, әртістер, каскадерлер, дублерлер мен безендірушілер енгізілген шығармашылық топ тартылып, америкалық композитор Даррен Фангтің музыкасы пайдаланылды.
Деректі фильмде тіршілігі жылқының қолға үйретілуіне байланысты өрістеген Қазақстан аумағындағы ежелгі мәдениеттер кезеңдері ғылыми-зерттеу жұмыстары мен заманауи ақпараттық технология негізінде қайта жаңғыртылған. Бұл үдеріс адамзат коммуникациясына қатысты жаңа жүйенің қалыптасуын айқындап, көші-қонның жандануына және ежелгі мемлекеттердің пайда болуына жол ашты.  
Деректі трилогия 2019 жылғы наурызда 50 елдің, соның ішінде Канаданың (CBC), АҚШ-тың (PBS), Германияның (ZDF), Францияның (ARTE), Данияның (DR) және Қазақстаның («Qazaqstan» РТРК) ұлттық телеарналарында көрсетіледі деп жоспарланып отыр.
Сонымен қатар, Нұрсұлтан Назарбаев Ақпарат және коммуникациялар министрлігінің жаңғыртылған Орталық коммуникациялар қызметі баспасөз орталығының жұмысымен танысты. Бұл орталық «Қазмедиа орталығы» технологиялық кешенімен толықтай біріктірілген әрі соңғы үлгідегі заманауи құралдармен жабдықталған көпфункциялы медиа алаң саналады.




///
	 

	Жеделхатта Нұрсұлтан Назарбаев И.Әлиевтің ел Президенті лауазымындағы қызметі Әзербайжанды одан әрі жан-жақты дамытуға және гүлдендіруге мүмкіндік беретініне сенім білдірген.

	– Достық пен өзара құрмет дәстүрлеріне негізделген Қазақстан мен Әзербайжан арасындағы стратегиялық серіктестіктің аясы алдағы уақытта да кеңейіп, халықтарымыздың игілігі жолында нығая түсетін болады, – деп атап өткен Мемлекет басшысы.

	Қазақстан Президенті соңында И.Әлиевке зор денсаулық, қызметінде жаңа биіктер, ал бауырлас әзербайжан халқына бейбітшілік пен бақ-береке тілеген. 
///
	 

	Өз хатында ұжым мүшелері тәуелсіздік алғаннан кейін Қазақстанның алдында тұрған негізгі міндеттердің бірі – тұрақтылық пен қарқынды дамуды қамтамасыз ету табысты орындалғанын атап өткен.

	Авторлар бүгінде барша қазақстандықтар топтасқан және қуатты қоғамды қалыптастыруға елеулі үлестерін қосып келе жатқанына тоқталған.

	«10 жыл бұрын, 22 қазанда, Сіз Оңтүстік Қазақстан облысының Сайрам ауданына арнайы келіп, облыстық өзбек драма театрын аштыңыз. Биыл осы айтулы датаны атап өтпекпіз», – делінген хатта.

	Сондай-ақ, театр ұжымы өткен 10 жылда театр сахнасында елуден астам қойылым қойылып, оған мыңдаған адам қатысқанын атап көрсеткен. Осы орайда олардың арасында этносаралық келісімнің қазақстандық үлгісін насихаттауға арналған пьесалар маңызды орын алады.

	Хат соңында авторлар Мемлекет басшысына елімізде жүргізіліп отырған этносаралық татулық пен келісімді қолдауға бағытталған саясат үшін алғыстарын білдірген.         
///Президент Қасым-Жомарт Тоқаев Шавкат Мирзиёевті Өзбекстан Республикасының Президенті лауазымына қайта сайлануымен құттықтап, өзбек көшбасшысының сайлаудағы сенімді жеңісі оның стратегиялық бағдарының жалпы халықтық қолдауға ие болғанын тағы бір мәрте дәлелдеді деп атап өтті. 
Әңгімелесу барысында Қасым-Жомарт Тоқаев Шавкат Мирзиёевтің бауырлас екі халық арасындағы көп ғасырлық достық пен тату көршілік қатынастарды нығайтуға зор үлес қосқанын айтты.
Тараптар Қазақстан мен Өзбекстан арасындағы стратегиялық серіктестіктің мол әлеуетін толық жүзеге асыру және Орталық Азиядағы өзара сенімді нығайту мақсатында бірлескен жұмыстарды белсенді жалғастыруға  дайын екенін нақтылады. 
Қазақ-өзбек қатынастарына іс жүзінде тың серпін беру үшін Қасым-Жомарт Тоқаев Шавкат Мирзиёевті Қазақстанға мемлекеттік сапармен келуге шақырды. 
 
///Кездесу барысында тараптар Қазақстан мен Словакия арасындағы қарым-қатынастардың өзекті мәселелерін және сауда-экономикалық ынтымақтастықты дамыту перспективаларын талқылады.
Мемлекет басшысы Словакия Премьер-Министрінің бұл сапары мемлекетаралық байланыстырды одан әрі нығайтуға және экономиканың түрлі салаларындағы ықпалдастықты тереңдетуге серпін беретінін атап өтті. 
– Елдеріміз арасында жақсы қарым-қатынас орнаған. Сапарыңыздың барысында Премьер-Министр Б.Сағынтаевпен кездесу өткіздіңіз. Сізбен бірге Қазақстанға бизнес өкілдері де келіпті. Осы сапарыңыз өзара байланыстарымызды дамытуға жаңаша жол ашады деп ойлаймын, – деді Нұрсұлтан Назарбаев.
П.Пеллегрини еліміздің әлемде мемлекетаралық диалог орнату ісіндегі маңызды рөлі жөнінде айтты.
– Қазақстанның халықаралық қатынастар саласындағы беделі зор. Көптеген халықаралық мәселелерді шешу жолындағы Қазақстанның тұрақтандырушы рөлін жоғары бағалаймыз, – деді Словакия Республикасының Премьер-Министрі.
Сонымен қатар, П.Пеллегрини екі мемлекет арасындағы сауда-экономикалық қатынастарды өркендетудің маңыздылығын атап өтіп, агроөнеркәсіп және индустрия секторларында, көлік-логистика саласында, соның ішінде «Бір белдеу, бір жол» бастамасының аясында ынтымақтастықты дамытуға мүдделі екенін айтты.


///
	 

	Қымбатты отандастар!

	 

	Баршаңызды айтулы мереке – Құрбан айт мейрамымен шын жүректен құттықтаймын!

		Бұл мейрам – ұлт пен ұлысты ұйыстыратын рухани ұлы құндылықтардың бірі. Осы қасиетті күндері көпшілік жұрт құрбандық шалып, бір-біріне тек жақсылық тілейді. Береке мен бірлікті, қайырым мен қанағатты арттыратын құтты мейрам – Құрбан айт адамдардың етене араласуына, ұлттар мен діндердің өзара ынтымақтастығына жол ашады.

		Ол жетім-жесірді жебеу, мұқтажға қол ұшын беру сияқты гуманистік дәстүрлерді нығайтуға қомақты үлес қосады. Ата-бабалармыз осы асыл үрдістерді ғасырлар бойы ұрпақтан-ұрпаққа жалғастырып келеді.

		Еліміз азаттық алғалы бері ата дініміз нағыз өркендеудің жолына түсті. Дін өз руханилық негіздерін нығайтатын, өзгеге өнеге болатын ізгі ниет пен игі әрекеттен көрініс табады. Діннің басты мұраты – қоғамның биік рухани мәдениетін қалыптастыру.

		Қазақстан халқының басым бөлігін құрайтын мұсылман жамағаты мемлекетіміздегі бірлік пен ынтымақтың бекем бола түсуіне айтарлықтай үлесін қосуда. Еліміздегі түрлі дін өкілдерінің өзара татулығы әлемге үлгі көрсетіп отырғаны қуантады.

		Халқымыз өз рухани болмысын сақтап, ерік-жігерін арттыра отырып, одан әрі өркендеу жолына қадам баса береді деп кәміл сенемін. Алла Тағала барлық дұға-тілектеріңізді қабыл етсін!

		Құрбан айт мүбәрак болсын!

		Барша қазақстандықтарға береке-бірлік, бейбіт өмір, әр шаңыраққа игілік пен амандық тілеймін! 

	 
///Мемлекет басшысына Л.Н.Гумилев атындағы Еуразия Ұлттық университетінің биылғы жұмыстары және Оқу орнын дамытудың 2020-2025 жылдарға арналған стратегиясын іске асыру жоспары туралы ақпарат берілді.
Қасым-Жомарт Тоқаев университет жұмысының қорытындыларына оң баға беріп, оның аймақтағы жетекші жоғары оқу орны ретіндегі халықаралық мәртебесін нығайту қажеттігіне назар аударды.
Сонымен қатар Мемлекет басшысына университет жанынан ашылған «Абай академиясы» туралы мәлімет берілді. Президент шетелде Абай Құнанбайұлының мұрасын ұлттық бренд ретінде насихаттау жұмыстарын жүргізудің маңыздылығын атап өтті.
Кездесу соңында Қасым-Жомарт Тоқаев Ерлан Сыдықовқа Еуразия Ұлттық университетінің базасында ашылатын оқу-зертханалық кешенінің құрылысы жөнінде және басқа да бірқатар тапсырма берді.

///Елбасы бірлескен отырыс барысында халыққа арналған «Президенттің бес әлеуметтік бастамасы» атты үндеуін жариялады. Онда әрбір отбасына баспана алудың жаңа мүмкіндіктерін беру, жалақысы төмен жұмысшылардың еңбекақысын көбейту үшін олардың салық жүктемесін азайту, жоғары білім алудың қолжетімділігі мен сапасын арттырып, студент жастардың жатақханадағы жағдайын жақсарту, шағын несие көлемін көбейту, сондай-ақ елді газбен қамтамасыз ету ісін жалғастыру жөніндегі бастамалар қамтылған.
Нұрсұлтан Назарбаев жаңа әлеуметтік бастамалар қоғамымыздың әлеуметтік бірлігін нығайтуға және әрбір қазақстандықтың әл-ауқатын әрі қарай жақсарта түсуге бағытталғанын атап өтті.
– Біз бүгін әлеуметтік жаңғыру жолында жаңа, ауқымды қадам жасауға дайынбыз. Бұл – елдің игілігіне арналған ұтымды, сонымен қатар, оптимистік жоба. Өркендеген Қазақстан – бұл, ең алдымен, мемлекеті өзін қорғап, қолдайтынын, қамқорлық жасайтынын сезінетін, тиісінше елін жан жүрегімен сүйетін, патриоттық танытатын өздеріне сенімді адамдардың мекені деп санаймын, – деді Қазақстан Президенті.
Үндеудің толық мәтінін мына сілтеме бойынша оқи аласыздар.



///Қазақстан Президенті Алматы қаласындағы жұмыс сапары барысында жаяу жүргіншілерге ыңғайланып қайта жөнделген Жібек жолы, Панфилов көшелерін және «Астана» алаңын аралап көрді.
Мемлекет басшысына Алматы қаласының тұрғындар мен қонақтар үшін жайлылығын арттыру мақсатымен жүргізілген ауқымды қайта жөндеу жұмыстарының басты нәтижелері туралы мәлімделді.
Сондай-ақ, Нұрсұлтан Назарбаевқа қаланы абаттандыру, жаяу жүргіншілер мен жол қозғалысындағы көлік жүргізушілердің қауіпсіздігін қамтамасыз етудің тиімділігіне бағытталған заманауи шешімдер жөнінде айтылды.

///Мемлекет басшысы Қарасай ауданындағы музей құрылысымен танысты.
Елбасы музей экспозициясында ел Тәуелсіздігінің барлық кезеңдерін, соның ішінде Қазақстанның жаңа елордасы – Астананың салынуын қамту қажет екенін атап өтті.
Музей жанында тәуелсіз Қазақстанның тарихи даму кезеңдерін бейнелейтін барельефті панно салынатын болады. Оның ортасына Мемлекеттік тудың тұғырын орналастыру жоспарланған.
Сондай-ақ, Нұрсұлтан Назарбаев Алматы қаласына және Алматы облысына жұмыс сапары барысында Шамалған ауылына барып, ауылдастарымен бейресми әңгіме өткізді.
***
Музей құрылысы жеке адамның қаражаты есебінен жүргізілуде. Нысанның құрылысы биылғы 1 желтоқсанда аяқталады деп жоспарланған.


///Кеңесте елорданың өзекті проблемалары мен даму перспективалары, сондай-ақ халықаралық көрмені ұйымдастыру мәселелері талқыланды.
Мемлекет басшысы еліміз бен халқымыз үшін алдағы «ЭКСПО-2017» көрмесінің маңыздылығын атап өтіп, шетелдік қонақтар мен Қазақстанның барлық өңірінен келетін туристерді қабылдауға жан-жақты дайындалу қажет екеніне назар аударды.
– Біз дайындықтың соңғы кезеңіне жеттік, ауқымды жұмыс атқарылды. Елорда көп адамды қарсы алуға дайын болуға тиіс. Инфрақұрылымды, қонақ үйлерді, мәдениет ошақтарын, қалалық қызмет көрсету мекемелерін әзірлеп қою қажет, – деді Қазақстан Президенті.
Нұрсұлтан Назарбаев Астананың тұрғындар үшін қолайлы әрі жайлы, сондай-ақ әлемнің үздік қаласының біріне айналуға тиіс екенін атап өтті. Осы орайда, Мемлекет басшысы елорданы одан әрі дамыту жөнінде бірқатар тапсырма берді.
– Қаланы басқарудың барлық саласында қазіргі заманғы цифрлық технологияларды енгізу қажет. Үкімет Астананы цифрлық технологиялар енгізілетін негізгі алаңға айналдыруы керек. Менің тапсырмам бойынша, «ЭКСПО» аумағында IT-стартаптардың халықаралық технопаркі ашылатын болады, – деді Елбасы.
Сондай-ақ, Қазақстан Президенті қаланы Дубай, Гонконг, Сингапур қалаларының үлгісімен дамытуды және онда Еуразия кеңістігі ауқымындағы қаржылық және іскерлік хаб құруды тапсырды.
– Бүгінде Астанада шетелдік 2700 компания жұмыс істейді. Олар қала экономикасына 3,2 миллиард АҚШ доллары көлемінде инвестиция салды. Дегенмен, бұл ретте қолда бар мүмкіндіктер толық пайдаланылмай отыр. Астана арнайы экономикалық аумағының әлеуеті жеткіліксіз пайдаланылуда. Елорданы одан әрі дамыту барысында урбанизация үрдісін ескеруге тиіспіз. 2030 жылға қарай қала тұрғындарының саны тағы 1 миллион адамға өсуі мүмкін. Бұл қала алдына үнемі жаңа жұмыс орындарын ашу арқылы ел-жұртты еңбекпен қамтамасыз ету міндетін қояды, – Нұрсұлтан Назарбаев.
Елбасы тұрғын үй секторын дамыту жайына арнайы тоқталып, Үкіметке мемлекеттік тұрғын үй қорынан баспана алу үшін кезекте тұрғандардың мәселесімен айналысуды тапсырды.
– Қала жалпы көлемі кем дегенде 2 миллион шаршы метр болатын тұрғын үйлерді жыл сайын пайдалануға беріп отыруы қажет. Бас жоспарда болмауға тиіс заңсыз құрылыстарды, 15 мың бау-бақша учаскелерін сүру жұмыстарын жандандыру керек. Қаланың орталық аудандарын ескірген үйлерден тазарту қажет. Астана әкіміне елорда құрылысын ықшамдап салу жөнінде ұсыныс енгізуді тапсырамын, – деді Мемлекет басшысы.
Бұдан бөлек, Қазақстан Президенті тұрғын үйді жалға беру жөнінен «көлеңкелі» нарықтың белең алып отырғанына, үлескерлердің проблемаларына тоқталып, заманауи көлік инфрақұрылымын ұйымдастыру қажеттігіне назар аударды.
– Туристік орталыққа айналу үшін Астананың әлеуеті жеткілікті. Үкіметке әкімдермен бірлесіп, елорда туризмін дамыту жөнінде шаралар қабылдауды тапсырамын, – деді Нұрсұлтан Назарбаев.
Мемлекет басшысы елорданы азық-түлікпен қамтамасыз ету жұмысының кемшін тұстарына тоқталды.
– Қалада салынған көкөніс қоймасы, коммуналдық рынок, сауда павильондары желісі әлі де толық пайдаланылмай отыр. Мәселен, сегіз көкөніс қоймасының екеуі жұмыс істемейді, ал қалғандарының төрттен бір бөлігі ғана толтырылған. Өткен екі жыл ішінде ғана Астанаға құны 42 млрд теңгеден асатын қаражатқа импорттық азық-түлік әкелінген. Олардың көбісі – өзіміз өндіре алатын өнім. Мұның бәрі, түптеп келгенде Астана төңірегінде азық-түлік белдеуін дамыту жөніндегі жұмыстың сәтсіз болғанын білдіреді, – деді Нұрсұлтан Назарбаев.
Мемлекет басшысы «ЭКСПО-2017» халықаралық көрмесіне қаланың дайындығы мәселелеріне назар аударып, ұлттық компания мен Үкімет алдындағы басымдығы бар міндеттерді анықтады.
– Нысандардың көпшілігінің құрылысы аяқталып, пайдалануға берілуге дайын. Сонымен бірге, Конгресс-орталық пен мейрамхананың құрылыс жұмыстары әлі де жалғасуда. Олардың уақтылы тапсырылуын қамтамасыз ету керек. Қонақтар алғаш әуежай мен вокзалға келген сәттен бастап-ақ көргенін көңілге түйе бастайды. Барлық инфрақұрылым толық дайын болуы қажет. Алматы, Қарағанды және Көкшетау қалаларының да әуежайлары резерв ретінде қонақтарды күтіп алуға дайын болу керек, – деді Қазақстан Президенті.
Нұрсұлтан Назарбаев автокөлікпен келетін туристерге жол бойында қызмет көрсету ісін ұйымдастыру қажеттігін атап өтті.
Сондай-ақ, Мемлекет басшысы көрме өтетін күндері мәдени-көпшілік және ерекше маңызы бар іс-шаралар ұйымдастыруға, ақпараттық жұмысқа, Астана қонақтары мен тұрғындарының қауіпсіздігі мәселелеріне назар аударып, қонақтарды қарсы алуға волонтерлердің дайындық дәрежесі жөнінде сауал қойды.
– Енді көрмені мазмұндық жағынан толтыру мәселесіне келейік. Қатысушы елдер экспозиция жобаларын әлі бекітіп болған жоқ. Барлық шетелдік қатысушылардың өз павильондарын мазмұндық жағынан толтыру процесін тездетуді «Астана ЭКСПО-2017» ұлттық компаниясы мен Сыртқы істер министрлігіне тапсырамын. Қазақстанның павильонына да ерекше назар аударылады. Оған отандық 28 әзірлеме, соның ішінде жоғары оқу орындарының жобалары іріктеп алынды. Біздің экспонаттар жәдігерлердің халықаралық экспонаттарынан кем түспеуге тиіс, – деді Қазақстан Президенті.
Кеңесте Астана әкімі Ә.Исекешев, «Астана ЭКСПО-2017» ҰК» акционерлік қоғамы басқармасының төрағасы А.Есімов, Энергетика министрі Қ.Бозымбаев және Ішкі істер министрі Қ.Қасымов сөз сөйледі.





/// 
Көңіл айту жеделхатында Мемлекет басшысының Әл-Кувейттегі террорлық акт салдарынан көптеген жазықсыз жандар қаза тапқаны және зардап шеккені туралы қайғылы хабарды зор күйзеліспен қабылдағаны айтылған.
«Біз дүниежүзілік қоғамдастықтың халықаралық экстремизм мен терроризм қатеріне қарсы күрестегі күш-жігері мен қадамдарын толық қолдаймыз», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың туыстары мен жақындарына, сондай-ақ бауырлас Кувейт халқына көңіл айтып, жапа шеккендердің тезірек сауығып кетуіне тілектестік білдірді. 
///Қазақстан Республикасы Қарулы Күштерінің Жоғарғы Бас қолбасшысына Қарулы Күштердің биылғы атқарған қызметінің негізгі қорытындылары, оның ішінде армияны техникалық тұрғыдан қайта жарақтандыру барысы туралы баяндалды.
Қасым-Жомарт Тоқаевқа мемлекеттің әскери қауіпсіздігін қамтамасыз етуге және әскердің 2030 жылға дейінгі құрылымын қалыптастыруға бағытталған негізгі құжаттарға қатысты жұмыстардың аяқталғаны жөнінде мәлімет берілді.
Бұдан бөлек, Мемлекет басшысына «Қауіпсіз ел» ұлттық жобасының әзірленуі және бекітілуі жайында айтылды. Бұл құжат шетелден қару-жарақ пен техника сатып алуға ғана емес, сондай-ақ отандық қару-жарақ үлгілерін әзірлеуге, инфрақұрылымды жетілдіруге, әскерді цифрландыруға байланысты міндеттерді шешуге мүмкіндік береді. Мұрат Бектановтың айтуынша, ұлттық жобаның негізгі мақсаты – азаматтар мен мемлекеттің қауіпсіздігін қамтамасыз ету. 
Қорғаныс министрі Президентке қару-жарақ пен оқ-дәрілердің қауіпсіз сақталуын қамтамасыз ету шаралары туралы және Қарулы Күштердің заманауи сын-тегеуріндер мен қауіп-қатерлерге төтеп беруге әзірлігі жөнінде есеп берді.
Сонымен қатар Мұрат Бектанов Жоғарғы Бас қолбасшыға Қазақстан халқына арналған Жолдауды іске асыру жөніндегі Жалпыұлттық жоспардың орындалуы туралы баяндады. Сондай-ақ Әскери доктринаны қайта қарауға және экономиканың нақты секторындағы сұранысқа ие мамандықтарды мерзімді қызметтегі сарбаздардың меңгеруіне қатысты мәселелерге жан-жақты тоқталды.
Кездесу соңында Президент еліміздің қорғаныс қабілетін одан әрі арттыруға бағытталған бірқатар тапсырма берді.
///Кездесуде Гүлшара Әбдіқалықова Мемлекет басшысына жалпыұлттық «Рухани жаңғыру» бағдарламасының ел өңірлерінде жүзеге асырылу барысы жөнінде баяндады.
Мемлекеттік хатшы Нұрсұлтан Назарбаевқа Президент жанындағы өзі басшылық ететін комиссиялардың биылғы 9 айдағы жұмысы туралы айтты.    
Кездесу қорытындысы бойынша Мемлекет басшысы бірқатар нақты тапсырма берді. 

///Нұрсұлтан Назарбаев теңіз терминалының қызметімен танысып, оның даму перспективалары туралы мағлұмат алды.
Іс-шара барысында Қазақстан Президентіне 2020 жылға қарай барлық порттың, соның ішінде Ақтау солтүстік теңіз терминалының қуаттылығын айтарлықтай арттыру жоспарланып отырғаны жөнінде баяндалды.
Сондай-ақ, Мемлекет басшысына «Жібек жолы» жүк тиеу кешенінің жұмысы туралы мәлімделді.
Іс-шара соңында Елбасы терминал қызметкерлерімен әңгімелесті.
***
Терминал жұмысы экспорт-импорт өсімін арттыруға және Қазақстан мен Орталық Азия елдері өнімдерін Ақтау порты арқылы Кавказ маңы, Парсы шығанағы елдеріне және Ресей Федерациясына жеткізуге бағытталған. Кәсіпорында жыл бойы дәнді дақылдар тиеу және жөнелту, кемелерге кешенді қызмет көрсету, ірі тонналық жүк контейнерлерін сақтау жұмыстары жүргізіледі, сондай-ақ қоймада жүк сақтау операциялары жүзеге асырылады.



///Салтанатты кездесу рәсімінен соң екі елдің көшбасшылары Польша Президентінің резиденциясында шағын және кеңейтілген құрамда келіссөздер өткізді. Онда сауда-экономика, инвестиция, ауыл шаруашылығы, транзит-көлік және мәдени-гуманитарлық салалардағы өзара іс-қимылды нығайту мәселелері талқыланды.
Мемлекеттер басшылары өзара мүдделілік қалыптасқан бірқатар бағыттар бойынша перспективалы жобалардың іске асырылу мәселелерін қарастырды.
Бұдан бөлек, тараптар халықаралық күн тәртібіндегі өзекті мәселелер жөнінде пікір алмасты.
Қазақстан Президенті Польша көшбасшысына еліне шақырғаны және қонақжайлық көрсеткені үшін алғыс айтып, екіжақты қарым-қатынастың дамуында ілгерілеушілік, сондай-ақ оның аясын кеңейте түсу үшін зор әлеует бар екенін атап өтті.
А.Дуда Нұрсұлтан Назарбаевтың Польшаға бұл сапары елдер арасындағы серіктестіктің жандана түскенін көрсетіп отырғанын айтты. Польша Президенті екі елдің мүдделері ортақтығына және екіжақты іс-қимылды, соның ішінде көлік-логистика және мұнай-газ салаларындағы ынтымақтастықты нығайтудың ауқымды перспективалары бар екеніне назар аударды.
Сондай-ақ, А.Дуда Польшаның алдағы «ЭКСПО-2017» халықаралық көрмесіне белсене қатысатынын және бұл іс-шараға жеке өзінің келуге әзір екенін жеткізді.
***
Келіссөздер қорытындысы бойынша төмендегідей құжаттарға қол қойылды:
– Қазақстан Республикасы мен Польша Республикасы арасындағы экономикалық ынтымақтастық туралы декларация;
– Қазақстан Республикасының Үкіметі мен Польша Республикасының Үкіметі арасындағы тұлғаларды реадмиссиялау туралы келісім;
– Қазақстан Республикасының Үкіметі мен Польша Республикасының Үкіметі арасындағы ауыл шаруашылығы саласындағы ынтымақтастық туралы келісім;
– «Қазақстан даму банкі» АҚ мен Польшаның Ұлттық экономика банкі арасындағы негіздемелік келісім.








///
	 

	Өз сөзінде Нұрсұлтан Назарбаев бүгінде Қазақстан мен Қытай арасындағы қарым-қатынастарда айтарлықтай табыстарға қол жеткізілгенін атап өтті.

	– Біз ортақ шекараны бекіттік, сауда айналымының көлемін ұлғайттық. ҚХР-дың Қазақстанға салған инвестициясы 20 млрд. долларға жетті. Бұл ел біздің экономикамызға инвестиция салудан барлық шет елдердің арасында үшінші орында. Газ бен мұнай құбырлары құрылысын қоса алғанда, мұнай-газ саласындағы ынтымақтастық қарқынды дамып келеді. «Достық-Алашанькоу» және «Қорғас-Алтынкөл» теміржол өткелдерінің ашылуы біз үшін әлемдік нарыққа қолжетімділік аясы кеңейгенін білдіреді, теңізге шығуға мүмкіндігі жоқ мемлекетіміз үшін мұның маңызы өте зор, – деді Мемлекет басшысы. 

	Қазақстан Президенті сапар барысында жалпы құны 30 млрд. долларға жуық 22 келісімшартқа қол қойылатынын атап өтті.

	– Біз Қазақстанға қажетті мұнай өңдейтін зауыт құрылысы жөнінде уағдаластық. Үлгілі-тәжірибелік шаруашылық құру жоспары бойынша аграрлық саладағы ынтымақтастық туралы келісімге қол жеткіздік. Көлік және коммуникациялар саласында келешектегі нысандар құрылысы талқыланды. Гуманитарлық саладағы, атап айтқанда, біздің студенттерді ҚХР-да және Қытай студенттерін біздің Университетте оқытудың бірқатар бағыттары қарастырылды, – деді Нұрсұлтан Назарбаев.

	Осы жоспардың бәрі тату көршілік және бір-бірінің ісіне араласпау шартымен жүзеге асырылатыны атап өтілді. Мемлекет басшысы Қазақстан Қытайды өңірлік қауіпсіздікке, экстремизмге, терроризм мен сепаратизмге қарсы күрес мәселелері бойынша қолдайтынын да атап өтті. Бұған қоса, Қазақстан Президенті еліміздің Ляньюньган порты арқылы Азия-Тынық мұхиты өңіріндегі көлік инфрақұрылымына шығуы маңызды екеніне тоқталды.

	– Осының бәрі елдеріміз арасындағы ынтымақтастықтың жаңа кезеңін танытады. Қазіргі әлемдік экономиканың өзекті мәселелері талқыланған G20 саммитіне қатысқан біз Санкт-Петербургтан енді ғана оралдық. Барлық ел Қытайдың қарқынды дамуы өзге елдердің тұрақтылығының кепілі екендігін бірауыздан мақұлдады. Сондықтан Қытай Халық Республикасын дамытудың қабылданған стратегиялық жоспары Қазақстан экономикасының да өсуіне септігін тигізетін болады, – деді Нұрсұлтан Назарбаев.

	Өз сөзінде Си Цзиньпин біздің елдің оны үлкен әсерге бөлегенін айтты.

	– Бүгін біз Қазақстан Президентімен айтарлықтай нәтижелі келіссөздер өткіздік, екіжақты ынтымақтастықты нығайту мәселелерін ашық әрі егжей-тегжейлі талқыладық. Халықаралық және өңірлік күн тәртібіндегі көптеген өзекті мәселелерді де қарап, талқыланған барлық тақырып бойынша кең ауқымды түсіністікке қол жеткіздік. Стратегиялық серіктестікті нығайту жөніндегі бірлескен декларацияға бірге қол қойып, алдағы жылдардың бағдарын белгіледік, сондай-ақ елдеріміз арасындағы тығыз қарым-қатынасты жалғастыратын болып шештік. Бұған қоса, екі ел арасындағы  сауда-экономикалық ынтымақтастықты дамытудың орта және ұзақ мерзімді бағдарламасында ауқымды экономикалық әрекеттестіктің нақты бағыттары қарастырылған. Мен өзара тауар айналымының көлемін 2015 жылға қарай бірлескен күш-жігер жұмсау арқылы 40 миллиард долларға дейін ұлғайта алатынымызға сенімдімін, – деп атап өтті ҚХР Төрағасы. 

	Си Цзиньпин екі елдің энергетика саласындағы ынтымақтастығы өзара тиімді сипатқа ие екенін, ортақ күш-жігер жұмсау арқылы трансшекаралық мұнай және газ құбырларын тартуды жүзеге асыруға, энергия ресурстарын барлау, өндіру және өңдеу саласында кешенді өзара іс-қимылды арттыруға болатынын атап өтті.

	Бұған қоса, ҚХР Төрағасы екі тарап өзара түсіністік негізінде екі ел сенімінің деңгейін көрсететін трансшекаралық суларды пайдалану жөнінде келіссөздер жүргізетініне тоқталды. Туындаған мәселелердің барлығын екі тарап бірлескен комиссия аясында одан әрі де екі елдің мүддесі үшін шешіп отыратындығы, трансшекаралық өзендеріміздің достық пен ынтымақтастық өзендеріне айналатыны айтылды.

	Келіссөздер қорытындысы бойынша төмендегідей бірқатар екіжақты құжаттарға қол қойылды: ҚР және ҚХР арасындағы жан-жақты стратегиялық серіктестікті одан әрі дамыту туралы бірлескен декларация, ҚР Үкіметі мен ҚХР Үкіметі арасындағы Дипломатиялық өкілдіктер ғимаратының құрылысына өзара жер учаскелерін беру туралы келісім, Ғарыш кеңістігін зерттеу және бейбіт мақсатта пайдалану туралы ҚР Үкіметі мен ҚХР Үкіметі арасындағы келісім,  Қорғас өзеніндегі бірлескен «Достық» су торабын басқару және пайдалану туралы ҚР Үкіметі мен ҚХР Үкіметі арасындағы келісім, Қазақстан-Қытай сауда-экономикалық ынтымақтастығын дамытудың орта және ұзақ мерзімді бағдарламасы (2020 жылға дейін), Қазақстан Республикасы Индустрия және жаңа технологиялар министрлігі мен Қытай Халық Республикасының энергетика жөніндегі мемлекеттік басқармасы арасындағы Көмірді кешенді өңдеу жобаларын жүзеге асыру саласындағы ынтымақтастық туралы меморандум, «Қазақстан темір жолы» ҰК АҚ мен Ляньюньган қаласы Халық үкіметі арасындағы ынтымақтастық туралы келісім.
///Қазақстан Президентіне Сыбайлас жемқорлыққа қарсы іс-қимыл агенттігінің биылғы 9 ай ішінде атқарған жұмыстарының негізгі көрсеткіштері жөнінде есеп берілді.
Мемлекет басшысына жемқорлыққа қарсы заңнамаға түзету енгізілгені және Дүниежүзілік банктің жемқорлықты бақылау индексіндегі еліміздің көрсеткіші айтарлықтай жақсарғаны туралы баяндалды.
Қасым-Жомарт Тоқаев Қазақстанның жемқорлыққа қарсы саясатын халықаралық стандарттарға сәйкес кешенді әрі дәйекті түрде жаңғыртуды жалғастырудың маңызды екенін атап өтіп, жемқорларды шартты түрде мерзімінен бұрын босатудан бас тарту туралы тапсырмалардың сапалы жүзеге асырылу және мемлекеттік қызметшілер, депутаттар мен судьялар үшін шетелдік шоттарының болуына тыйым салу қажеттігіне назар аударды. 
Кездесу соңында Президент алдын алу жұмыстарын тиімді жүргізудің және бюджет қаржысының мақсатты жұмсалуына жүйелі бақылау жасаудың маңызды екенін айтты. Бұл пандемия кезінде өте өзекті болып табылады.

///Қасым-Жомарт Тоқаев Жидебайға арнайы келіп, «Абай-Шәкәрім» мемориалдық кешені мен ақынның мұражай-үйінде атқарылған жұмыстармен танысты. Ұлы ақынның 175 жылдық мерейтойы аясында мемориалдық кешен мен Абайдың мұражай-үйі жөндеуден өтіп, заманауи талаптарға сай қайта жаңғыртылған. Кіре берісінен басталатын жаяу жүргіншілердің жолынан бастап кешеннің үстіне шығаратын жолға дейін гранит тас төселген. 200-ге жуық шырша түптері егіліп, амфитеатрдың төбесі күмбезделген және кіре беріс алаңға үлкен конструкциялық жобалар жасалған. Қазақстан Президенті атқарылған жұмыстарға оң бағасын беріп, мемориалдық кешен мен мұражай-үйіне естелікке кітаптар сыйлады.
Қасым-Жомарт Тоқаев қайта жаңғыртудан өткен «Сапар орталығын» аралап көріп, зияратшыларға қызмет көрсету орнының жұмысын жоғары бағалады.
Жалпы биылғы мерейтойға орай Абай ауданында ауқымды жұмыстар атқарылған. Оның ішінде ақынның кіндік қаны тамған Сырт Қасқабұлақта күрделі жөндеу жұмыстары жүргізіліп, кіре беріс жолына асфальт төселген. Абай су ішкен бұлақтың басы толығымен абаттандырылып, шырша, шынар ағаштары отырғызылып, ақынның 45 қара сөзі жазылған мәрмәр тастар қойылған. «Туғанда дүние есігін ашады өлең» деген стелла тұрғызылған. Сонымен қатар Құнанбай мен оның әулеті жерленген Ақшоқы қорымының аумағы кеңейтіліп, толығымен абаттандырылған. Ең бастысы елімізде тұңғыш рет ұлы Абайдың кемеңгер әкесі Құнанбайға арнап, оның өмірі мен қайраткерлік қызметін дәріптейтін Құнанбай музейі салынды. Музей іші заман талабына сай жабдықталған, конференция және экспозициялық залдармен жасақталған. Музейдің экспозициялық залына ұлылар мекенінің тарихынан, өнері мен мәдениетінен, тұрмыс-салтынан сыр шертетін құнды жәдігерлер, бағалы бұйымдар, тұрмыстық заттар қойылған.
 












///Шағын құрамдағы келіссөздер барысында тараптар екіжақты ынтымақтастық мәселелерін және оны әрі қарай нығайту перспективаларын талқылады.
Мемлекет басшысы екі ел арасындағы қарым-қатынастың сенімге негізделгенін атап өтіп, Қазақстан мен Тәжікстан халықтарының достығын нығайту жолында Эмомали Рахмонның айрықша рөл атқарғанын айтты.
– Сіз басшылық еткен жылдар ішінде біз зор сенімге, ынтымақтастыққа және достыққа негізделген қарым-қатынас орнаттық. Ешқашан арамызда шешімін таппаған мәселе болған емес. Біз әрдайым, әсіресе халықаралық деңгейде бір-бірімізді қолдап келеміз, – деді Қазақстан Президенті.
Нұрсұлтан Назарбаев бүгінде екі ел арасындағы ынтымақтастық жаңа кезеңге аяқ басқанын айтып, мемлекетаралық қарым-қатынастың өзекті мәселелерін талқылауға ниетті екенімізді жеткізді.
– Біз сіздермен кез келген мәселені талқылап, шешуге дайынбыз. Сонымен қатар көрші мемлекеттердің басшылары келе жатыр. Ертең біз үшін тағы бір мәрте кездесуге мүмкіндік туады. Биыл сіздерде су ресурстарын басқару жөніндегі конференция өтетінін білемін. Қазақстан бұл бастаманы қолдайды, – деді Мемлекет басшысы.
Кездесу барысында Нұрсұлтан Назарбаев Тәжікстан Республикасының Президентін «Парасат» орденімен марапаттады.
Э.Рахмон Нұрсұлтан Назарбаевқа Қазақстанға шақырғаны үшін және жоғары марапат табыс еткені үшін алғыс білдірді.
– Қазақстанға келген әр сапарымда Астананың келбеті жылдам өзгеріп келе жатқанын байқаймын. Бұл жетістік, ең алдымен, Сіздің дана әрі көреген саясатыңыздың жемісі болып саналады, – деді Тәжікстан Республикасының Президенті.
Э.Рахмон екі ел арасындағы сауда-экономикалық қарым-қатынастың қарқынды дамып келе жатқанына тоқталып, оны әрі қарай ілгерілете түсуге ниетті екенін атап өтті.
– Тауар айналымының көлемі жөнінен Қазақстан Тәжікстанның жетекші экономикалық әріптестері арасында екінші орынға ие. Біз елдеріміздің кешенді әрі стратегиялық қарым-қатынастарын нығайтуға ниеттіміз, – деді Тәжікстан Республикасының Президенті.




///Мемлекет басшысы Қасым-Жомарт Тоқаев Ресей Федерациясының Президенті Владимир Путинге COVID-19 індетіне қарсы әлемдегі ең бірінші вакцинаның тіркелуіне орай құттықтап, жеделхат жолдады.
"Бұл оқиға Ресей ғылымының жоғары әлеуеті мен беделін нақтылай түсті. Сондай-ақ Ресейдің осы жаһандық қауіп-қатерге қарсы күрестегі жетекші рөл атқаратынын көрсетті. Әлемде қалыптасқан осынау қиын-қыстау кезеңде Қазақстанға үнемі қолдау көрсетіп, оның ішінде, гуманитарлық көмек беріп және еліміздегі санитарлық-эпидемиологиялық ахуалдың жақсаруына үлкен үлес қосқан дәрігерлер жібергеніңіз үшін Сізге ризашылық білдіреміз", – деп жазды Қазақстан Президенті жеделхатта.
Қасым-Жомарт Тоқаев Қазақстан мен Ресейдің аталған бағыттағы тиімді ықпалдастығы туралы да айтты.
"Тамыз айының екінші жартысында Үкіметтік делегация ресейлік вакцинаны сатып алу мәселесін талқылау үшін Мәскеуге барады", – деп атап өтті Мемлекет басшысы.
 
///Қасым-Жомарт Тоқаевтың Алматыдағы жұмыс сапары қаланы абаттандыруға бағытталған жобалармен танысудан басталды.
Бақытжан Сағынтаев Мемлекет басшысына қаланың полиорталық моделін қалыптастыруды көздейтін «Жаңа Алматы» бағдарламасы туралы баяндады. Бұл жоба қала тұрғындары үшін өмір сүруге қолайлы жағдай жасап, олардың еркін демалуына жаңа қоғамдық кеңістіктер құруға бағытталған.

Мемлекет басшысы әкімнің есебін тыңдағаннан кейін барлық жобалар қалада қауіпсіз орта қалыптастырып, шаһардағы өсімдіктер қорын сақтап қалуға бағытталуы қажет екенін атап өтті. Президент құрылып жатқан жаңа саябақтар жергілікті тұрғындардың демалысына ыңғайлы болуы керек деп есептейді.

Қасым-Жомарт Тоқаев жалпы қалада жүргізіліп жатқан жұмыстарға оң баға берді. Қала басшысына әр ауданда тұрғындардың демалысы мен еркін жүріп-тұруына қолайлы заманауи алаңқайлар салуға көңіл бөлуді тапсырды.

///Кездесу барысында мемлекеттер басшылары екіжақты ынтымақтастықтың кең ауқымды мәселелерін талқылады, сондай-ақ өңірлік және халықаралық күн тәртібіндегі өзекті мәселелер жөнінде пікір алмасты.
Нұрсұлтан Назарбаев пен Владимир Путин G20, ТМД мемлекеттері басшыларының кеңесі және Қазақстан-Ресей өңіраралық ынтымақтастық форумы аясында өтетін алдағы кездесулерге дайындық барысын қарастырды.
Мемлекет басшысы Сочи қаласына шақырғаны үшін В.Путинге алғыс айтып, оның Ресей өңірлерін дамыту жолындағы қажырлы еңбегін атап өтті. Нұрсұлтан Назарбаев екіжақты ынтымақтастықтың қарқынына ризашылығын білдіріп, оны Қазақстанның ілгерілете түсуге ниетті екенін айтты.
– Біздің қарым-қатынасымыз саяси тұрғыдан да, экономикалық тұрғыдан да үлгі етуге лайық деп санаймын. Осы жылдары Қазақстан мен Ресейдің 6 мың бірлескен кәсіпорны құрылып, интеграциямыздың өмірде нақты іске асқанын көрсетті. Алдағы Қазақстан-Ресей өңіраралық ынтымақтастық форумына үлкен үміт артамын. Оның экономикалық тұрғыдан маңызды кездесу екенін білемін, осыған орай көптеген жобалар әзірленуде. Қазіргі мәселелер біздің үкіметтеріміз арқылы шешімін табуда. Елдеріміздің міндеті – осындай қиын жағдайда әрдайым бірге болу және бір-бірімізге көмектесу. Достық, ынтымақтастық пен өзара көмек туралы шартқа және ХХІ ғасырдағы тату көршілік пен одақтастық туралы шартқа негізделген Қазақстан-Ресей қарым-қатынасы тұрақты болып қала береді. Қазақстан мен Ресей сенімді көрші әрі әріптес болып саналады және барлық мәселелерді өркениетті елдердегі үлгі бойынша шешеді. Ресейдің Түркиямен қарым-қатынасы жақсарып келе жатқанына қуаныштымын, – деді Қазақстан Президенті.
В.Путин Қазақстан Президентінің Ресей-Түркия қарым-қатынасын қалыпқа келтіру жолындағы қайрат-жігері үшін алғыс айтып, жағдайды реттеудегі бітімгерлік миссиясын атап өтті.
– Көріп отырғанымыздай, бұл қадам жемісті болды. Біз көптеген жылдар бойы бірегей ынтымақтастық қарым-қатынасымыз бен өзара іс-қимылымыз орныққан достас Түркиямен толық форматтағы қарым-қатынасты қалыпқа келтіруге риясыз ұмтылыс жасап отырмыз. Түркия Президенті Р.Ердоғанның Ресейге соңғы сапары екіжақты байланыстарды қалыпқа келтіру ғана емес, оны дамыту жөнінде де біздің толыққанды жұмыс жүргізуге ниетті екенімізді дәлелдеп берді. Сол үшін Сізге көп рахмет, – деді Ресей Президенті.
Бұдан бөлек, В.Путин Қазақстан мен Ресей арасындағы стратегиялық серіктестіктің барлық бағыт бойынша табысты дамып келе жатқанына назар аударды.
– Әрине, біз экономикада қиындықтарға да кезігіп тұрамыз, әсіресе әлемдік шикізат нарығындағы тұрақсыздық пен валюталық ауытқу жағдайында төмендеу байқалуда. Бұл ретте нақты көлемі жөнінен ол соншалықты көп емес – небәрі 7%. Қазіргі ынтымақтастық тетіктері бізге оны еңсеруге мүмкіндік береді. Ал бізде мұндай тетіктер тиімді жұмыс істеуде, – деді Ресей Президенті.


///Кеңеске Премьер-Министр К.Мәсімов, Президент Әкімшілігінің басшысы Ә.Жақсыбеков, Премьер-Министрдің орынбасары – Ауыл шаруашылығы министрі А.Мырзахметов, Президенттің көмекшісі – Қауіпсіздік кеңесінің хатшысы Н.Ермекбаев, Ұлттық экономика министрі Қ.Бишімбаев қатысты.
Іс-шара барысында Жер реформасы жөніндегі комиссияның жұмыс қорытындылары талқыланып, жер заңнамасының өзгерістеріне мораторийді 5 жылға ұзарту туралы шешім қабылданды.
– Жер кодексінің бірқатар нормаларына мораторий енгізілген кезден бастап комиссия маңызды жұмыс жүргізді, елдің барлық өңірінде кеңес өткізіп, азаматтардың пікірін тыңдады. Жұмыс барысында олар жақсы ұсыныстар айтты, атап айтқанда, жалға беретін телімдердің шекті көлемін, жерді пайдалану тәсілдері мен оны тиімсіз пайдаланған жағдайда қабылданатын шараларды анықтау туралы ұсыныстар енгізілді. Осылайша, бәрі жерді 49 жылға дейін жалға беру институтын сақтау қажет деген ортақ шешімге келді. Сонымен бірге, әлемдік тәжірибені тағы да зерттеп, қосымша уақыт қажет екені туралы тұрғындарға біліктілікпен түсіндіру керек. Сондықтан Комиссияның мораторийді тағы 5 жылға ұзарту туралы ұсынысын қабылдаймын, – деді Нұрсұлтан Назарбаев.
Сондай-ақ, Қазақстан Президенті Үкіметтің жер заңнамасына өзгерістер енгізу туралы шешім қабылдаған кезде агроөнеркәсіп саласына қаражат тарту мақсатын басшылыққа алғанын атап өтті.
– Ауылдық жерлерде халықтың шамамен 40%-ы тұрып жатыр, 20%-ы ауылда еңбек етеді. Ауыл шаруашылығын өркендету көптеген салалардың дамуына септігін тигізеді. Ауыл шаруашылығымен айналысатындардың барлығы бұл салаға қолдау көрсету үшін мемлекеттің қандай күш-жігер жұмсағанын жақсы біледі. Жыл сайын аграрлық секторға айтарлықтай қаражат жұмсалады, бірақ ол өзін ақтай бермейді. Нарықтық экономикада олай болмайды. Мұның себебі ауыл шаруашылығындағы еңбек өнімділігінің төмендігінде жатыр, ал оны арттыру үшін қосымша қаражат салу керек. Бүкіл әлем аграрлық секторға инвестиция тарту ісімен айналысуда. Біздің мемлекетіміз де ауыл шаруашылығын дамыту үшін көбірек капитал тартуды қалады. Егер бұл жұмыс түсіндіруден басталып, тек содан соң ғана заңдар қабылданса, онда ахуал басқа болар еді, – деді Мемлекет басшысы.
Бұдан бөлек, кеңесте республиканың әлеуметтік-экономикалық дамуының негізгі мәселелері, мемлекеттік бағдарламалардың орындалу барысы және алдағы кезеңге арналған жоспарлар қарастырылды.
– Елдің экономикалық дамуы әлемде болып жатқан үдерістер салдарынан зор қысым көріп отыр. Қазіргі қаржылық-экономикалық дағдарыс, сандық экономиканың жаңа парадигмасына көшу бізден мүлде жаңа қадамдар талап етеді. Біз соны таба білуіміз керек, бұл үшін елде ресурстар жеткілікті, – деді Нұрсұлтан Назарбаев.
Өз баяндамасында А.Мырзахметов Мемлекет басшысының тапсырмасымен құрылған  комиссия Астанада, сондай-ақ бірқатар өңірде жұртшылықтың қатысуымен көшпелі отырыс өткізгенін айтты.
– Азаматтардың арыз-шағымдары үшін арнаулы сайт ашылып, call-орталықтар құрылды, бүгінде оларға 13 мыңнан астам телефон қоңырауы түскен. Түсіндіру жұмыстары барысында жұртшылықты барынша кеңірек қамту үшін әкімдіктер жанындағы қоғамдық кеңестер іске тартылды, халықтың 67 мың өкілімен кездесу өтті, – деді Премьер-Министрдің орынбасары – Ауыл шаруашылығы министрі.
А.Мырзахметов комиссияның негізгі ұсыныстары, соның ішінде ауыл шаруашылығы жерін жалға беру институтын сақтап, одан әрі дамыту, жалға берілетін жер телімдерінің шекті көлемін белгілеу қажеттігі жөнінде де айтты. Сондай-ақ халықтың жайылымдар мен шабындық жерлерге қатысты мүддесі мен талаптарын ескеру керектігі, жеке тұрғын үй салу үшін жер берудің нақты ережелері мен тетіктерін анықтау қажеттігі аталып өтті.
Мемлекет басшысы кеңес қорытындысы бойынша бірқатар тапсырма берді.


///Қазақстан Президенті мемлекеттік сапармен Варшаваға келді. Сапар аясында Нұрсұлтан Назарбаевтың Польша Республикасының Президенті А.Дудамен кездесуі және кеңейтілген құрамда келіссөздер өткізуі көзделген. Оның қорытындысы бойынша бірқатар екіжақты құжаттарға қол қою жоспарланып отыр.
Бұдан бөлек, Мемлекет басшысының Қазақстан-Польша бизнес-форумына қатысуы қарастырылған.
///Мемлекет басшысы Жамбыл облысындағы жұмыс сапарын минералды тыңайтқыш өндіретін зауытты аралаудан бастады.
Қазақстан Президентіне қысқа мерзімде жылдық қуаты 300 мың тоннадан 500 мың тоннаға дейін минералды тыңайтқыш шығаратын технологиялық жүйенің жұмысы туралы мәлімет берілді. Сонымен қатар, өндіріс орнында  жергілікті шикізат пайдаланылатыны, Қаратау қаласының фосфат шикізаттары өңделетіні жөнінде баяндалды.
– Бұл – химия өнеркәсібіндегі, соның ішінде сары фосфор өндіруге маманданған халықаралық деңгейдегі жетекші кәсіпорын. Халықаралық нарықтарға өз тауарларыңызбен шығуға осы артықшылықтарыңыз септігін тигізеді. Бәсекелестікке қабілеттілікті одан әрі арттыру қажет, – деді Қасым-Жомарт Тоқаев.
***
1951 жылы салынған бұл кәсіпорынның негізгі қызметі – химия өнеркәсібі. Кәсіпорынның өнімдері Еуропалық одақ елдеріне, АҚШ-қа, Қытайға, Жапонияға және Біріккен Араб Әмірліктеріне экспортталады.


///Форумға Қазақстан Республикасы Премьер-Министрінің орынбасары Ерболат Досаев, Халықаралық әлеуметтік қамсыздандыру қауымдастығының Бас хатшысы Ханс-Хорст Конколевски, Парламент депутаттары, Қазақстандағы халықаралық ұйымдардың жетекшілері, орталық мемлекеттік және жергілікті атқарушы органдардың, оқу орындарының, үкіметтік емес ұйымдардың және бұқаралық ақпарат құралдарының өкілдері, Ресей, Ұлыбритания, Финляндия, Хорватия, Чехия елдерінен келген шетелдік сарапшылар қатысты.
Форумның мақсаты – халықты әлеуметтік қорғау саласында жинақталған тәжірибені талдап қорыту, негізгі бағдарларды анықтау, әлеуметтік сала еңбеккерлерінің рөлі мен олардың еңбегін қайта сараптау.
Қазақстан Президенті Нұрсұлтан Назарбаев «Қазақстан-2050» стратегиясында: «Біздің басты мақсатымыз – әлеуметтік қауіпсіздік және азаматтарымыздың бақуаттығы. Бұл – қоғамдағы тұрақтылықтың ең жақсы кепілі», – деп атап көрсеткен болатын. Осы мақсатпен Қазақстан Республикасын әлеуметтік дамытудың 2030 жылға дейінгі тұжырымдамасы қабылданды.
Г.Әбдіқалықова заманауи жаһандық сын-қатерлер мемлекеттер алдына әлеуметтік саясатқа қатысты жаңа талаптарды көлденең тартып отырғанын айтты. Осыған орай БҰҰ-ға мүше елдер 2030 жылға дейінгі Орнықты Даму Мақсаттарын қабылдады. Әлемдік тәжірибе көрсетіп отырғандай, мемлекеттер азаматтардың өз мүмкіндіктерін кедергісіз, ал әлеуеттерін кеңінен пайдалануына, еңбек нарығында мейлінше ұзағырақ қалуына жағдай жасауға тиіс. Бұл үшін түрлі әдістер мен тетіктер қолданылады: қайта оқыту, оңалту бағдарламалары, жұмыс күшінің жинақы болуын ынталандыру, еңбек жағдайын жақсарту және т.б. 
– Бүгінде Қазақстан Үшінші жаңғыруды жүзеге асыруда. Ел алдына адами капиталдың сапасын және бәсекеге қабілеттілігін арттыруға жағдай жасау, сондай-ақ барлық қазақстандықтардың тұрмыс сапасының жоғары стандарттарына қол жеткізуін қамтамасыз ету жөніндегі міндеттер қойылды, – деді Г.Әбдіқалықова.
Мемлекеттік хатшы 2009 жылы арнаулы әлеуметтік қызметтер туралы заң қабылданған соң елімізде әлеуметтік қызметтер көрсету жүйесін жаңғырту қолға алынғанын айтты. Оның негізгі бағытының бірі – әлеуметтік сала еңбеккерлері институтын қалыптастыру және дамыту.
Сондай-ақ, форумның күн тәртібіне әлеуметтік саладағы менеджмент, әлеуметтік қызметкерлерді даярлау және олардың біліктілігін арттыру, коммерциялық емес ұйымдардың арнаулы әлеуметтік көмек көрсету ісіне атсалысу аясын кеңейту, волонтерлік пен қайырымдылықты қолдау тәрізді өзекті мәселелер енген.
///«Қазақстан халқының және жеке өзімнің атымнан Сізге және Дунай өзеніндегі кеме апаты салдарынан жақындарынан айрылған отбасыларға, сондай-ақ, бүкіл достас Корея Республикасы халқына қайғыларына ортақтасып, көңіл айтамын», – делінген жеделхатта.
Қасым-Жомарт Тоқаев қаза тапқандардың туыстары мен жақындарын сабырға шақырып, ал зардап шеккендердің тезірек сауығып кетуіне тілектестік білдірді.
 
///Жеделхатта Мемлекет басшысының Газиантеп қаласында болған террорлық акт салдарынан көптеген жазықсыз адамның қаза болғаны және зардап шеккені туралы хабарды зор күйзеліспен қабылдағаны атап өтілген.
«Қазақстан терроризмнің кез келген түрін қатаң айыптайды, жазықсыз қан төгуді ақтауға болмайды деп санайды. Терроризмнің тамырына балта шабу – әлемдік қоғамдастық үшін ең басты мәселе. XXI ғасырдың індетіне қарсы күресте біз бауырлас түрік халқымен біргеміз», – делінген жеделхатта.
Нұрсұлтан Назарбаев қайғыға ортақтаса отырып, барша қазақстандықтардың және жеке өзінің атынан Р.Ердоғанға, қаза болғандардың отбасыларына және жақындарына, сондай-ақ барша түрік халқына көңіл айтты.
Елбасы зардап шеккендердің тезірек сауығып кетуіне тілектестік білдірді.
///
	 

	М.Н.Шабақбаев Қазақстан Республикасының Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметіне тағайындалды.

	***

	Д.Р.Айтжанов басқа жұмысқа ауысуына байланысты Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметінен босатылды.
///Конференцияға Қазақстан Президенті жанындағы Әйелдер істері және отбасылық-демографиялық саясат жөніндегі ұлттық комиссия мүшелері, орталық және жергілікті атқарушы мемлекеттік органдардың, үкіметтік емес және халықаралық ұйымдардың, діни бірлестіктердің өкілдері, студент жастар мен сарапшылар қатысты.
Мемлекеттік хатшы Елбасының «Қазақстанның үшінші жаңғыруы: жаһандық бәсекеге қабілеттілік» атты халыққа жолдауында діни экстремизмді насихаттаудың алдын алу жөнінде жұмыс жүргізу қажеттігі туралы міндеттер қойғанын және бұл жұмыстарға үкіметтік емес сектор мен діни бірлестіктерді белсенді атсалысуға шақырғанын атап өтті.
Бүгінде Қазақстандағы жастардың саны 4 млн. Дін істері және азаматтық қоғам министрлігінің мәліметі бойынша, қазір жастардың 79,6%-ы діни көзқарасты жақтайды. Олардың арасындағы дінді белсенді ұстанушылар үлесі – 9,9%.
2013 жылдан бастап Президент жанындағы Әйелдер істері және отбасылық-демографиялық саясат жөніндегі ұлттық комиссия дін істері жөніндегі өкілетті органмен бірлесіп, еліміздің 10 өңірінде «Әйел және дін» атты жобаны жүзеге асырып келеді.
Мемлекеттік хатшы жаһанданып келе жатқан әлемде сын-қатерлер үдеп тұрған қазіргідей кезеңде зайырлы Қазақстанның басты міндеті діни экстремизммен күрес саласындағы сындарлы әрі тиімді мемлекеттік саясат жүргізу болып саналатынын атап өтті.
Діндар адамдардың радикалдануына ықпал ететін негізгі ақпарат көзі интернет болып отыр. Биылғы бірінші тоқсанда қазақстандық интернет кеңістікте терроризм және экстремизм идеяларын тарату бағытындағы 100 мыңнан астам дерек анықталып, оларды жою шаралары жүргізілді. Құқық қорғау органдарының жүйелі жұмысы арқасында былтырғы 6 ай ішінде экстремизм және терроризм нышаны бар 315 қылмыс тіркелген. 12 экстремистік актінің жолы кесілді. Мемлекет тарапынан халықтың түрлі топтарының арасында мақсатты түрде алдын алу жұмыстары жүйелі жүргізілуде. Дәстүрлі емес діни бағытты ұстанушылардың 32%-ы арнаулы сауықтыру шараларымен қамтылды.
Діни экстремизм мен терроризмге қарсы Қазақстан Республикасындағы іс-қимылдың 2013-2017 жылдарға арналған мемлекеттік бағдарламасының жүзеге асуы арқасында ел тұрғындарының шамамен 90%-ын қамтыған түсіндіру және алдын алу жұмыстары жүргізілді. Сәлафийлік ағымның 70-ке жуық жетекшісі мен белсендісінің Қазақстан қоғамының құндылықтарына деген көзқарасындағы қателіктерді түзетіп, дәстүрлі түсінікке оралуына жағдай жасалды. Шетелге өтіп кетіп, террористермен бірге әскери іс-қимылдарға қатыспақ болған 91 қазақстандықтың жолына тосқауыл қойылды. Террористік және діни-экстремистік сипаты бар қылмысы үшін 123 адам сотталып, жазасын өтеуде.
Гүлшара Әбдіқалықова жастар мен әйелдердің бойында діни экстремистік ұйымдардың насихаттарына қарсы тұратын берік иммунитет қалыптастыру қажеттігі қазіргі маңызды міндет болып саналатынын атап өтті.
Іс-шара соңында Мемлекеттік хатшы әйелдер мен жастар арасындағы діни экстремизмге қарсы іс-қимыл жөніндегі бірқатар нақты міндеттерді белгілеп берді.
///Қасым-Жомарт Тоқаев Эмомали Рахмонды Тәжікстан Республикасының Президенті болып қайта сайлануымен құттықтап, сайлау қорытындылары оның стратегиялық бағытына деген жоғары сенім мен бүкілхалықтық қолдаудың белгісі екенін атап өтті.
Әңгімелесу барысында Мемлекет басшысы Тәжікстан Президентінің екі ел арасындағы берік достық байланыстарды және стратегиялық әріптестікті дамытуға зор үлес қосқанын айтты.
Қазақстан Президенті бауырлас екі халықтың мүддесі жолында күш-жігер біріктіру арқылы көпжақты қазақ-тәжік ынтымақтастығы жаңа белестерге көтерілетініне сенім білдірді.
Тараптар екіжақты күн тәртібіндегі барлық мәселе бойынша бірлескен жұмысты белсенді жалғастыруға дайын екенін растады. Қасым-Жомарт Тоқаев стратегиялық серіктестікті нығайту және қазақ-тәжік қатынастарына тың серпін беру мақсатында Эмомали Рахмонды өзіне ыңғайлы кез-келген уақытта Қазақстанға ресми сапармен келуге шақырды.

///
	

	Тараптар халықаралық күн тәртібіндегі өзекті мәселелерді талқылады. Мемлекет басшысы екі жыл бұрын басталған Стамбул процесі Ауғанстанның қауіпсіздігін, оның жүйелі және тұрақты дамуын нығайтуға бағытталған көпжақты дипломатияның нәтижелі форумына айналып келе жатқанын атап өтті.

	Кездесуде, сондай-ақ, Қазақстан мен Түркия арасындағы стратегиялық серіктестіктің негізгі бағыттары туралы сөз қозғалды. Әсіресе, Түркияның біздің еліміздің маңызды экономикалық серіктестесінің бірі ретіндегі рөлі атап көрсетілді.

	Нұрсұлтан Назарбаев пен Ахмет Давутоглу  Қазақстан-Түркия байланыстарын белсенді дамыту, сондай-ақ, ұстанымдардың ұқсастығы  көпжақты ынтымақтастьқтың кең ауқымдағы өзара түсіністігін қамтамасыз етеді деген ортақ пікірге келді. 

	 
///Кездесу барысында тараптар қорғаныс саласындағы ынтымақтастықтың және Ұжымдық қауіпсіздік шарт ұйымы аясындағы өзара іс-қимылдың өзекті мәселелерін талқылады.
Нұрсұлтан Назарбаев пен Сергей Шойгу «KADEX-2018» халықаралық көрмесінің маңыздылығына тоқталып, екі елдің қорғаныс өнеркәсібі саласындағы мемлекетаралық байланыстарын нығайту үшін бұл шараның тиімділігін атап өтті.

///Нұрсұлтан Назарбаев кездесуге қатысушыларды құттықтап, бұл іс-шараның биыл маусымда Астанада болатын Шанхай ынтымақтастық ұйымының саммиті қарсаңында өтуінің маңыздылығына тоқталды.
– Біз Санкт-Петербургтегі оқиғаға байланысты бүкіл Ресей халқына көңіл айтамыз. Бұл терроризм мен экстремизмнің шекара дегенді білмейтінін көрсетеді, сын-қатер мен қауіп азаймай тұр. Осыған байланысты мемлекеттер басшылары Қауіпсіздік кеңестері хатшыларының қызметіне ерекше мән беріп отыр, – деді Мемлекет басшысы.
Қазақстан Президенті Шанхай ынтымақтастық ұйымының қазіргі ынтымақтастық тетіктері мен нормативтік құқықтық базасын нығайту ісінің маңыздылығына қатысушылар назарын аударды.
Сондай-ақ, Нұрсұлтан Назарбаев Шанхай ынтымақтастық ұйымына қатысушы елдердің экономикалық және саяси байланыстарды нығайту жолында атқарған жұмыстарына оң баға берді.
Бұдан бөлек, Мемлекет басшысы ұйым алдында тұрған міндеттерге ерекше тоқталды.
– Бұл – қатысушы елдердің барлық бағыт бойынша келісілген іс-қимылы. Қазіргі уақытта Шанхай ынтымақтастық ұйымының экстремизмге қарсы әрекет ету жөніндегі конвенция мен Шанхай ынтымақтастық ұйымының халықаралық терроризмге қарсы бірлескен іс-қимыл жөніндегі мәлімдемесі қаралуда. Бұл құжаттарды қысқа мерзім ішінде мақұлдау қажет, – деді Қазақстан Президенті.
Нұрсұлтан Назарбаев Шанхай ынтымақтастық ұйымының Астанадағы саммитінде Үндістан мен Пәкістанды ұйымның толыққанды мүшесі ретінде қабылдау жоспарланып отырғанын және оның Азиядағы ынтымақтастықты нығайтуға қосымша тың серпін беретінін айтты.
– Шанхай ынтымақтастық ұйымының Біріккен Ұлттар Ұйымы, Ұжымдық қауіпсіздік туралы шарт ұйымы, Азиядағы өзара іс-қимыл және сенім шаралары жөніндегі кеңес сияқты халықаралық және өңірлік құрылымдармен ынтымақтастығы аясын кеңейту қажет. Бұл осы ұйымды одан әрі дамытуға ықпал етеді деп ойлаймыз, – деді Қазақстан Президенті.
Мемлекет басшысы Қазақстанның 2017-2018 жылдар кезеңіндегі БҰҰ Қауіпсіздік Кеңесінің тұрақты емес мүшесі ретінде халықаралық бейбітшілік пен қауіпсіздікті нығайтуға елеулі үлес қосып отырғанын айтты. Мәселен, Сириядағы дағдарысты саяси реттеу ісіне күш-жігер жұмсалып жатқаны айтылуда.
Кездесуге Қазақстанның, Қырғызстанның, Ресейдің, Өзбекстанның, Тәжікстанның Қауіпсіздік кеңестерінің хатшылары – В.Жұмақанов, Т.Джумакадыров, Н.Патрушев,  В. Махмудов, А.Кахаров, Қытай Халық Республикасының Қоғамдық қауіпсіздік министрі – Мемлекеттік кеңес мүшесі Го Шэнкунь, Шанхай ынтымақтастық ұйымының Бас хатшысы Р.Алимов, Шанхай ынтымақтастық ұйымы Өңірлік антитеррорлық құрылымының атқарушы комитетінің директоры Е.Сысоев қатысты.
Қауіпсіздік кеңестерінің Астанадағы іс-шарасы Қазақстанның Шанхай ынтымақтастық ұйымына төрағалығы аясында өткізілуде. Ол Шанхай ынтымақтастық ұйымына мүше мемлекеттер басшыларының биылғы маусымға жоспарланған кеңесіне дайындықтың маңызды кезеңі болып саналады.

///Нұрсұлтан Назарбаев кездесу барысында Қазақстан мен Оңтүстік Корея арасындағы сауда-экономикалық қарым-қатынастың дамып келе жатқанын және оны әрі қарай нығайтуға мүдделі екенін атап өтті.
– Қазақстан Корея Республикасымен жақсы қарым-қатынас орнатқан. Елдеріміз арасындағы тауар айналымының көлемі екі миллиард долларға жуықтады. Сіздердің тауарларыңыздың біздің елге Ляньюньган порты арқылы келіп жатқаны қуантады, онда біздің логистикалық терминалымыз бар. Қазақстан Кореямен жаңа және цифрлық технология, индустрияландыру, медицина және басқа да салаларда ынтымақтастық орнатуға ниетті, – деді Қазақстан Президенті.
Сонымен қатар Мемлекет басшысы Қазақстан мен Оңтүстік Корея арасындағы парламентаралық қарым-қатынастарды нығайтудың және оларды дамытудың маңыздылығына назар аударды.
Чон Се Гюн кездесуге және екіжақты қатынастар мәселесін талқылауға мүмкіндік бергені үшін Нұрсұлтан Назарбаевқа алғыс білдірді.
Ұлттық Ассамблея спикері Астананың қарқынды дамып келе жатқанын айтып, Қазақстанда өткен жаһандық іс-шаралар – Халықаралық «ЭКСПО-2017» мамандандырылған көрмесі мен Дүниежүзілік XXVIII қысқы универсиадаға жоғары баға берді.
Чон Се Гюн екіжақты байланыстың стратегиялық сипатта дамып келе жатқанына тоқталып, «Қазақстан-2050» стратегиясының мақсаттарына жету жолында Корея Қазақстанға серіктес болуға дайын екенін атап өтті.
Бұдан бөлек, Ұлттық Ассамблея спикері өткен ғасырдың 30-жылдарында Қазақстанға жер аударылған этникалық кәрістерге көмек қолын созып, қолдау көрсеткені үшін еліміздің халқына алғыс білдірді.
Сонымен қатар Чон Се Гюн Қазақстан Республикасы Парламенті Мәжілісінің спикері Н.Нығматулинмен кездесіп, екі ел парламенттері арасындағы ынтымақтастық туралы келісімге қол қойылғанын айтты.

///Мемлекет басшысы ресейлік телеарна тілшісімен әңгімелесу кезінде Еуразиялық экономикалық одақ аясында Қазақстан мен Ресей арасындағы ынтымақтастықты дамытудың негізгі аспектілері жөнінде айтты.
Сонымен қатар, Нұрсұлтан Назарбаев «Бір белдеу, бір жол» бағдарламасының іске асырылу нәтижелеріне және перспективаларына тоқталып, Қазақстанның сыртқы саяси қызметінің негізгі мәселелеріне қатысты сауалдарға жауап берді.
Мемлекет басшысы Қазақстан халқына арналған «Президенттің бес әлеуметтік бастамасы» атты үндеуінің мәнін түсіндіріп, оны сапалы түрде орындаудың маңызды екенін айтты.
– Бес әлеуметтік бастаманы іске асыру барысында мұғалімдердің жалақылары да өсетін болады. Қазір біз мектептерде білім берудің жаңа мазмұнына көштік, бұл мұғалімдердің жалақысын 30 пайызға арттыруға мүмкіндік береді. Сондай-ақ, орта білім беру жүйесінде біліктілік санаттары көзделген. Санаты көтерілген мұғалімдердің жалақысы қосымша 50 пайызға көбейетін болады, – деді Қазақстан Президенті.

///Мемлекет басшысына Индустрия және инфрақұрылымдық даму министрлігінің биылғы 7 айда атқарған жұмысының қорытындысы, сондай-ақ, мемлекеттік бағдарламалардың жүзеге асырылу барысы туралы есеп берілді.
Бейбіт Атамқұловтың айтуынша, пандемия салдарынан туындаған дағдарыс жағдайына қарамастан министрлікке қарасты салаларда оң нәтижелерге қол жеткен. Министр бүгінде «Нұрлы жер» бағдарламасы аясында 7 миллион шаршы метр тұрғын үй салынып, 61,3 мың отбасының тұрмыстық жағдайы жақсарғанын жеткізді. Сонымен қатар «Нұрлы жол» бағдарламасы бойынша республикалық және жергілікті маңызы бар 9,8 мың шақырым жолдың құрылысы және қайта жөндеу жұмыстары жүргізіліп жатыр.
Бұдан бөлек жыл соңына дейін Индустрияландыру картасын жүзеге асыру бойынша еліміздің барлық өңірлерінде 160 жобаны іске қосу жоспарланып отыр.
Кездесу соңында Президент өңдеу өнеркәсібін одан әрі ынталандыруға және ішкі нарықты толық қамту мақсатында өңделген өнімдердің үлесін арттыруға қатысты бірқатар тапсырма берді. Қасым-Жомарт Тоқаев биыл пайдалануға беріледі деп жоспарланған тұрғын үйлерді уақытында табыстаудың маңызды әлеуметтік міндет екенін айтты. Сондай-ақ көлік-транзит инфрақұрылымын жаңғырту жұмыстарын жалғастыру қажеттігін атап өтті.
 
 

///Мемлекет басшысына кәсіпорынның мүмкіндіктері туралы мәлімет берілді. Компания басшылығының мәліметіне сәйкес 4,5 гектар аумақты алып жатқан кәсіпорынға 30 миллиард теңге инвестиция салынған. Компания Жапония, Швейцария және Германиядан әкелінген инновациялық құрылғылармен тез дайындалатын азық-түлік өнімдерін  шығарады. Жылына 85 мың тонна өнім шығаруға мүмкіндігі бар.  

Қазіргі уақытта кәсіпорын 500 миллион қаптама шығарса, соның 70 пайызы экспортталады.
«Маревен Фуд Тянь-Шань» ЖШС 670 адамды жұмыспен қамтып отыр. Оның 95 пайызы жақын маңдағы елді мекендердің тұрғындары.
Бұдан кейін Қасым-Жомарт Тоқаевқа облыс әкімі Амандық Баталов өңірдегі жүзеге асырылып жатқан инвестициялық жобалар мен облыстың әлеуметтік-экономикалық дамуы туралы есеп берді.

Облыс әкімінің айтуынша, аймақ экономикасына 312 миллиард теңге инвестиция тартылып, 40 мың жұмыс орны ашылған. Биыл өңірде жалпы құны 112 миллиард теңге болатын 65 жоба іске асырылып жатыр.

Амандық Баталов Президенттің былтырғы Германияға жасаған сапарының нәтижесінде «Бауманн» компаниясы ұсақ мал етін өңдейтін қуаты 30 мың тонналық «Жетісу қой» жобасын қолға алғанын хабарлады.

Қасым-Жомарт Тоқаев облыста атқарылып жатқан инвестициялық жобаларға оң баға беріп, басталған жұмыстарды уақтылы аяқтауға тапсырма берді.

///Іс-шараға мемлекеттік органдар, дипломатиялық корпус, халықаралық ұйымдар және еліміздегі азаматтық қоғамдастық өкілдері қатысты.
Конгресс сыбайлас жемқорлыққа қарсы іс-әрекет мәселесі бойынша мемлекет пен қоғамды жұмылдыратын бірегей алаңға айналды.
Оның негізгі міндеті – барлық деңгейде, әрбір елді мекенде және ауылдық округтерде жүргізіліп жатқан қоғамдық бақылаудың басты қағидаттарын орнықтыру.
Мемлекеттік хатшы «Төртінші өнеркәсіптік революция жағдайындағы дамудың жаңа мүмкіндіктері» атты жолдаудың негізгі басымдығының бірі сыбайлас жемқорлыққа қарсы күрес және заң үстемдігі екенін атап өтті.
Г.Әбдіқалықова 2014 жылы Қазақстан Президенті «мүлде төзбеушілік» ахуалын қалыптастыру арқылы сыбайлас жемқорлыққа қарсы қозғалысқа бүкіл қоғамды тартуға бағытталған Сыбайлас жемқорлыққа қарсы стратегияны бекіткенін айтты. Осы уақыт ішінде 64 шара атқарылып, әкімшілік кедергіні азайтуға, тұрмыстық жемқорлық деңгейін төмендетуге елеулі септігін тигізді. Мәселен, қазір барлық өңірде азаматтарға бюджет қаражатының игерілуін, мақсатқа сай қолданылуын, әлеуметтік нысандар құрылысының сапасы мен мерзімін бақылауға мүмкіндік беретін Қоғамдық бақылау картасы іске қосылды. Елде жүргізіліп жатқан сыбайлас жемқорлыққа қарсы саясатқа деген жұртшылықтың сенімі күшейді.
Кезекті заңнамалық өзгерістер сыбайлас жемқорлық сипатындағы құқық бұзушылықтың алдын алу жүйесін жетілдірудің құқықтық негіздерін қалыптастырды.
Қазақстан БҰҰ-ның Сыбайлас жемқорлыққа қарсы конвенциясын; Ұйымдасқан трансұлттық қылмысқа қарсы конвенцияны; Еуропа кеңесінің қылмыстық әрекеттерден түскен кірістерді жымқыру, анықтау, тартып алу және тәркілеу туралы конвенцияларын ратификациялады.
– Бүгінде біз «Сыбайлас жемқорлыққа қарсы күрес жөніндегі Ыстанбұл жоспары» мониторингінің өзара баға беруге арналған субөңірлік бағдарламасына белсенді түрде атсалысып отырмыз, – деді Мемлекеттік хатшы.
Соңында Мемлекеттік хатшы Г.Әбдіқалықова сындарлы ой-пікірлердің ортаға салынып, тиімді диалог орнайтынына ниеттестік білдіріп, Конгреске қатысушыларға зор табыс тіледі.
///Кездесуде Қасым-Жомарт Тоқаев пен Сума Чакрабарти Қазақстан мен Еуропалық қайта құру және даму банкі арасындағы қатынастардың қазіргі ахуалы мен ынтымақтастықтың алдағы перспективаларын, оның ішінде бірлескен инвестициялық жобалардың жүзеге асырылу барысын талқылады.
Тараптар коронавирус індетінің теріс әсері жағдайындағы әлемдік экономиканың дамуы туралы пікір алмасты.
Сума Чакрабарти Қасым-Жомарт Тоқаевты Қазақстан Президенті қызметіне кіріскеніне бір жыл толуымен құттықтап, осы аралықта елімізде атқарылған саяси және экономикалық реформаларға, әсіресе, «Халық үніне құлақ асатын мемлекет» тұжырымдамасына жоғары баға берді.
– Лондондағы бас офисіміздегі команда мен Қазақстандағы өкілдіктің пікірінше, Сіздің біліміңіз бен халықаралық қатынастардағы мол тәжірибеңіз еліңіздің дамуына елеулі үлес қосады. Біз Сіздің барлық бастамаларыңызды қолдаймыз, Президент ретінде бір жылда атқарған табысты жұмыстарыңызға ризашылық білдіреміз, – деді Еуропалық қайта құру және даму банкінің басшысы.
 


///Жиынды ашқан Гүлшара Әбдіқалықова жақында өткен ХІ Астана экономикалық форумында Қазақстан Президенті: «Біз мемлекет қалыптастыру ісінің бастауында «Болашақ» бағдарламасын жүзеге асыруға кірістік. Сол арқылы 13 мың қазақстандық мемлекет есебінен әлемнің үздік университеттерінде оқуға мүмкіндік алды», – деп атап өткеніне тоқталды. Сондай-ақ Мемлекет басшысының жаһандық еңбек нарығының трансформациялану мәселесін айтып, креативті ойлау қабілетін қалыптастыруға, қажетті ақпаратты тауып, оны дұрыс қолдану қабілеттерін жетілдіруге бағытталған білім беру саласын реформалау жөнінде Қазақстан тарапынан қабылданып жатқан шараларға назар аударғаны атап өтілді.
Мемлекеттік хатшы Елбасының «Төртінші өнеркәсіптік революция жағдайындағы дамудың жаңа мүмкіндіктері» атты биылғы жолдауында адами капиталды дамыту мәселелеріне ерекше көңіл бөлгеніне тоқталды. Өзгерістерге үнемі бейім болу және жаңа білімді меңгеру қабілетін дамыту білім беру бағдарламаларының негізгі басымдығына айналуға тиіс. Ол үшін барлық жастағы азаматтарды қамтитын білім беру ісінде өзіміздің озық жүйемізді құру ісін жеделдету қажет.
– Бұл үдерістер барысында «Болашақ» халықаралық бағдарламасын сапалы іске асыруға қатысты зор жауапкершілік жүктеліп отыр, – деді Гүлшара Әбдіқалықова.
Комиссия отырысында Білім және ғылым министрі Е.Сағадиевтің Шетелде кадрлар даярлау жөніндегі республикалық комиссияның хаттамалық тапсырмаларының орындалуы туралы есебі тыңдалды, сондай-ақ «Болашақ» бағдарламасының іске асырылуына байланысты бірқатар мәселе қарастырылды.
Комиссия шешімімен стипендия магистратура мен докторантурада оқуға, сондай-ақ әлемнің жетекші ғылым және өндіріс орталықтарында тағылымдамадан өтуге жіберілетін 67 үміткерге тағайындалды.
Отырыс қорытындысы бойынша Қазақстан Республикасының Мемлекеттік хатшысы Гүлшара Әбдіқалықова «Болашақ» халықаралық стипендиясына қатысты жұмыстарды одан әрі жалғастыру жөнінде бірқатар тапсырма берді.
///Мемлекет басшысына сот жүйесінің қазіргі жағдайы мен сот төрелігіне қатысты өзекті мәселелер туралы ақпарат берілді.
Жақып Асановтың айтуынша, былтыр аудандық соттар шығарған 1,2 миллион сот шешімінің 1,4 пайызын немесе 17 мың істі жоғарғы сатыдағы соттар кері қайтарған немесе өзгерткен.
Қасым-Жомарт Тоқаевқа 2021 жылдың 1 шілдесінен бастап жұмыс істей бастаған әкімшілік соттардың қызметі туралы мәлімет берілді. Жарты жылда соттарға 14 мың талап арыз түскен. Мемлекеттік органдар әрбір екінші істе ұтылған. Бұрын қаралған істердің 85 пайызы мемлекеттік органдардың пайдасына шешілетін.
Президентке дауларды шешудің баламалы тәсілдері туралы баяндалды. Әкімдіктермен бірлесе отырып, жергілікті жерлерде соттан тыс медиация орталықтары құрылған. Соттар дау-дамайлардың мәмілеге келу арқылы шешілуіне көмектеседі. Бұрын тараптардың тек 3 пайызы ғана татуласса, қазір бұл көрсеткіш 34 пайызға жеткен.
Жоғарғы Сот төрағасы қылмыстық сот төрелігі саласында да ахуалдың өзгеріп жатқанын баяндады. Оның айтуынша, соттарда кінәлауға бейім тұру ісі тыйылып келеді. Соңғы 4 жылда ауыр және аса ауыр қылмыстар бойынша ақталғандар саны 7 есе (жылына 20-30-дан 200-ге дейін) көбейген.
Кездесу қорытындысы бойынша Мемлекет басшысы сот органдарын жаңғырту аясында жүзеге асырылатын бірқатар міндетті айқындап берді.
///
	 

	Отырыста Мемлекет басшысының  «Нұрлы жол – болашаққа бастар жол» атты Қазақстан халқына биылғы Жолдауын жүзеге асыру үшін Ұлттық қордан бөлінетін қаражатты пайдалану жолдары талқыланды.

	Нұрсұлтан Назарбаев жаңа экономикалық саясат аясында ауқымды жұмыс күтіп тұрғанын атап өтті.

	– Экономика өсімінің қарқынын бәсеңдетуге, халық арасында жұмыссыздықтың белең алуына жол бермеу үшін біз жаңа бағдарламаны іске қостық. Әлемде қалыптасқан ахуал жағдайында сырттан келетін қаражат экономика үшін жеткіліксіз. Сондықтан біз Ұлттық қордың қаражатын пайдалануды ұйғардық. Жаңа экономикалық саясатты жүзеге асыруға үш жыл бойы жыл сайын 3 миллиард доллар бөлінеді. Сонымен бірге халықаралық қаржылық ұйымдардың несие желілері, сондай-ақ былтыр бөлінген 1 триллион теңге бар. Осы қаражаттарды жұмсау механизмін нақты айқындау керек, – деді Қазақстан Президенті.

	Сонымен қатар, Мемлекет басшысы қаржы ресурстарының мақсатқа сай әрі тиімді жұмсалуын бақылаудың маңыздылығына назар аударды.

	Мемлекет басшысы отырыс қорытындысы бойынша бірқатар нақты тапсырмалар берді. 


///Кездесу барысында Қасым-Жомарт Тоқаевқа «Қазақстан темір жолы» ҰК» акционерлік қоғамының 2019 жылғы жұмысының қорытындылары және теміржол саласын дамыту перспективалары жайында баяндалды.
Сауат Мыңбаев Қазақстан Президентіне компания жұмысына қатысты кейбір заңнамалық және реттеу аспектілеріне қатысты мәлімет берді.
Кездесу соңында Қасым-Жомарт Тоқаев Сауат Мыңбаевқа жүк тасымалының көлемін ұлғайту, контейнерлік транзит, отандық тауарлардың үлесін көбейту және жолаушылар тасымалының сапасын арттыру секілді бірқатар нақты тапсырма берді.


///Қазақстан мен Түрікменстан делегациялары өткізген келіссөздер қорытындысы бойынша мемлекеттер басшылары Қасым-Жомарт Тоқаев пен Гурбангулы Бердімұхамедов бұқаралық ақпарат құралдары өкілдері үшін брифинг өткізді.
Қазақстан Президенті әлемде қалыптасқан күрделі жағдайға қарамастан, Қазақстан мен Түрікменстанның стратегиялық серіктестігі достық, тату көршілік және өзара қолдау рухында тұрақты дамып келе жатқанын атап өтті.

Мемлекет басшысы екі тараптың қол жеткізген уағдаластықтары туралы айта келе, шекараны құқықтық тұрғыдан шегендеуге бағытталған келісімдердің маңызына тоқталды.
– Бүгін біз бірқатар маңызды құжат қабылдадық. Олардың ішінде Каспий теңізіндегі Қазақстан-Түрікменстан мемлекеттік шекарасын межелеу және балық аулау аймақтарының шектес учаскелерін бөлу туралы шарт, сондай-ақ шекара тәртібі туралы үкіметаралық келісім ерекше орын алады. Осылайша, біз елдеріміз арасындағы құрлықтағы және теңіздегі шекараларды заңды түрде рәсімдеуді аяқтадық. Мұның саяси мәні бар, – деді Қасым-Жомарт Тоқаев. 
Келіссөздер барысында сауда-экономикалық ынтымақтастықтың перспективаларына баса мән берілді.
– Тауар айналымын одан әрі арттыру үшін мол әлеуетіміз бар. Энергетика, көлік, логистика, ауыл шаруашылығы, кәсіпорын және басқа да салаларда айтарлықтай резервіміз бар. Сондықтан біз өзара сауда көлемін едәуір арттыруға бағытталған шаралар топтамасын қабылдауға келістік. Үкіметтерге тауарлардың номенклатурасын кеңейту үшін екі елдің экспорттық әлеуетін жұмылдыру тапсырылды, – деді Мемлекет басшысы.

Президент еліміздің металлургия, машина жасау, мұнай-химия, азық-түлік және фармацевтикалық өнеркәсіп, сондай-ақ ауыл шаруашылығы өнімдерін, оның ішінде, ең алдымен, ұн мен бидай тасымалдау көлемін ұлғайтуға әзір екенін айтты.
Мемлекет басшысы барынша тиімді экономикалық кооперацияны жандандыру үшін үкіметтерге Инвестиция тарту ісін көтермелеу және қорғау жөніндегі келісімге қол қоюды жеделдету тапсырылғанын айтты. Оның айтуынша, газ саласындағы өзара тиімді ынтымақтастық жаңа перспективаларға жол ашады. Атап айтқанда, Қазақстан түрікмен газының импортын едәуір ұлғайтуға дайын.
Қасым-Жомарт Тоқаев аймақтық ынтымақтастық мәселелерін талқылау барысында бірқатар маңызды бастама көтерді.
– Сауда-экономикалық әлеуетімізді жан-жақты жүзеге асыру мақсатында Қазақстан жыл сайын өңіраралық форумдар өткізуді ұсынды. Мұндай формат өзінің тиімділігін дәлелдеді. Осындай жұмыстың нәтижесінде Маңғыстау облысы мен Балқан уәлаятының шекарасында автокөлік жүгі терминалының шекарааралық саудасының арнаулы аймағын құруға болар еді, – деді Президент.
Кездесуге қатысушылар көлік-транзит саласындағы өзара ықпалдастықтың перспективасын талқылады.
– Бұл бағыттағы негізгі міндет – «Қазақстан – Түрікменстан – Иран» магистралін толық іске қосу. Тасымалданатын жүк көлемін арттыру үшін елдеріміздегі тарифтік саясатты оңтайландырудың және жүк тасымалына қойылатын талаптарды жақсартудың маңызды екені атап өтілді. Каспийдегі Ақтау, Құрық және Түрікменбашы айлақтарының арасындағы логистикалық ықпалдастық бойынша зор мүмкіндік бар, – деді Мемлекет басшысы.

Қасым-Жомарт Тоқаев Қазақстан бағыты бойынша жаңа автожолды іске қосу үшін Қарабұғаз шығанағы арқылы өтетін көпір құрылысына қатысты түрікмен басшысының бастамасын қолдап, перспективасы бар бұл жобаны бірлесіп жүзеге асыру мүмкіндігін қарастыруға әзір екенін айтты.
Президенттің айтуынша, мәдени-гуманитарлық байланыстарды одан әрі нығайту – елдеріміз арасындағы берік әрі ұзақ мерзімді қатынастардың кепілі. Бұл ретте, Мемлекет басшысы екі елдің өзара мәдени күндерін өткізу және жастар арасындағы байланыстарды кеңейту маңызды деп санайды.
Келіссөздер бағдарламасына өңірлік және жаһандық күн тәртібінің мәселелері де енгізілді.
– Ауғанстандағы жағдайды егжей-тегжейлі талқылап, тағдыр тауқыметін көп тартқан осы елдегі тұрақтылық пен қауіпсіздікті нығайту мақсатында өзара тығыз ықпалдастықты жалғастыру қажет екенін айттық, – деді Қасым-Жомарт Тоқаев.
Мемлекет басшысы халықаралық ауқымдағы тақырыптардың басым бөлігі бойынша екі тараптың ұстанымдары жақын екенін атап өтті.
Қазақстан Президенті сөзінің соңында келіссөздердің қорытындылары халықтарымыз арасындағы достық пен тату көршілік қатынастарды нығайта түсетініне, қазақ-түрікмен серіктестігін жаңа стратегиялық биікке көтеру үшін жол ашатынына сенім білдірді.

Қасым-Жомарт Тоқаев Түрікменстан Президентін келер жылы Қазақстанға мемлекеттік сапармен келуге шақырғанын айтты.
Брифингтен кейін Қазақстан Президентін «Битараплык» орденімен салтанатты түрде марапаттау рәсімі өтті. Мемлекет басшысына Жоғары награданы Түрікменстан Президенті Гурбангулы Бердімұхамедов табыстады.


 
 
///Қазақстан Президенті дәстүр бойынша Елорда күніне арналған мерекелік іс-шараны ашатын Мемлекеттік туды көтеру салтанатты рәсіміне қатысты.
– Қазақстанның туы жоғары әуелеп көтерілгенде жүрегімізді тәуелсіз еліміздің барлық жетістігіне деген мақтаныш сезімі баурап алады. Бас қаламыз қалыптасқан сәттен бастап, дамудың қазақстандық үлгісінің айқын жетістікке жеткенін көрсетіп келеді – деді Қасым-Жомарт Тоқаев.
Мемлекет басшысы әскери оқу орны түлектерінің алдында сөйлеген сөзінде Қазақстанның туын өңірде және бүкіл жер шарында қауіпсіздік пен тұрақтылықты қамтамасыз етуге бағытталған бейбітшілік пен салиқалы саясаттың символы ретінде бүкіл әлем білетінін айтты.
– Қазіргі күрделі жаһандық ахуалда біздің ер азаматтарымыз түрлі шиеленіс ошақтарына барып, бітімгерлік миссиясын абыроймен атқаруда. Білікті әскери қызметкер адамгершілік құндылықтарын биік ұстайтын, темірдей тәртіпті сақтайтын, табанды еңбек ететін адам болуы тиіс. Қазақстанның қауіпсіздігі – Сіздердің сапалы жұмыстарыңызға тікелей байланысты, – деді Қасым-Жомарт Тоқаев.
Рәсім барысында жоғары әскери оқу орнының 27 үздік түлегі Қазақстан Президенті – Қазақстан Республикасының Жоғарғы Бас қолбасшысының қолынан офицер погонын алды.
Соңында Қасым-Жомарт Тоқаев барлық қатысушыларды келе жатқан Елорда күнімен құттықтап, Қазақстан халқына бейбітшілік пен бақ-береке тіледі. 










///Нұрсұлтан Назарбаев кездесу барысында бүгінде өңір дамуында ерекше көңіл бөлуді қажет етіп отырған бірқатар өзекті бағыттарды атап көрсетті. Мәселен, халықты жұмыспен қамтамасыз ету, өнеркәсіптік нысандарды дамыту және ірі инвестициялық жобаларды жүзеге асыру мәселелері талқыланды.
Н.Әбдібеков Мемлекет басшысына өңірді дамытудың негізгі әлеуметтік-экономикалық көрсеткіштері, өзекті мемлекеттік бағдарламаларды жүзеге асыру барысы, сондай-ақ алдағы кезеңдегі жоспарлары жөнінде мәлімдеді.
Мемлекет басшысы кездесу қорытындысы бойынша бірқатар нақты тапсырма берді.

///Жеделхатта Стокгольмдегі террорлық акт салдарынан адамдардың қаза болғаны туралы хабарды Мемлекет басшысы зор күйзеліспен қабылдағаны айтылған.
«Біз Швеция халқы мен үкіметінің халықаралық терроризмге қарсы тұру ниетін қолдаймыз.
Қаза болғандардың отбасылары мен жақындарына Қазақстан халқының және жеке өзімнің атымнан көңіл айтамын. Зардап шеккендердің тезірек сауығып кетуіне тілектестік білдіремін», – делінген жеделхатта.
///
	 

	

	Кездесуде екіжақты саяси ықпалдастық, сондай-ақ екі елдің сауда-экономика, инвестиция және көлік-логистика салаларындағы ынтымақтастығы мәселелері қарастырылды.

	Мемлекет басшысы Румыния Премьер-Министрінің Қазақстанға сапары елдеріміздің серіктестігі аясын кеңейте түсудің жақсы мүмкіндігі болып саналатынын атап өтті.

	– Сіз Қазақстанның Премьер-Министрімен, сондай-ақ Үкімет мүшелерімен кездесулер өткізіп, ынтымақтастықты одан әрі дамытудың жаңа бағыттарын талқыладыңыздар. Бүгінде біздің мемлекеттеріміз арасында жоғары деңгейдегі кездесулердің қарқыны жақсы. Мен сапармен Румынияда болдым және Румыния Президенті біздің елімізде болды. Әлемдік экономиканың жағымсыз салдарына қарамастан, екі ел арасындағы тауар айналымы артуда. Ынтымақтастығымыздың маңызды бір тармағы RomPetrol компаниясының қызметі болып саналады. Біз Румыния Үкіметіне бұл мәселе жөніндегі сындарлы ұстанымы үшін ризашылық білдіреміз, – деді Нұрсұлтан Назарбаев.     

	В.Понта кездесу үшін алғысын айтып, қазақстандық әріптестерімен келіссөздер жемісті және сындарлы сипатта жүргізілгенін атап өтті. Сондай-ақ, Румыния Премьер-Министрі екі ел арасындағы қарым-қатынастардың барлық саласы бойынша өзара ықпалдастықтың жандана түсетініне сенімін білдірді.   

///Құрметті қазақстандықтар!
 
Баршаңызды Алғыс айту күнімен шын жүректен құттықтаймын!
Елбасы белгілеген бұл мейрам – өзара құрмет пен сенімнің, мейірім мен ізгіліктің мерекесі.
Қазақ жұрты қиын-қыстау кезеңде амалсыз қоныс аударған миллиондаған адамның құтты мекеніне айналды. Олардың өздері де, ұрпақтары да жерімізден пана тауып, өсіп-өніп, Қазақстанның дамуына зор үлес қосты.
Бұл күні біз елді өркендететін тату тіршілік пен жарасымды сыйластық жолындағы ниетіміздің тоғысқаны үшін бір-бірімізге алғыс айтамыз.
Тәуелсіздік кезеңіндегі табыстарға береке-бірліктің арқасында ғана қол жеткіздік. Бұл – егемен еліміздің баға жетпес байлығы.     
Сондықтан бұл қастерлі құндылықтар әрдайым айнымас темірқазығымыз болып қала береді. Ішкі саяси тұрақтылық – әрбір қазақстандықтың зор жауапкершілік пен белсенділік танытуының нәтижесі.
Еліміздің барлық азаматтарына Қазақстанды дамытуға қосқан өлшеусіз үлесі үшін шынайы ризашылығымды білдіремін.
Әр отбасына амандық пен игілік тілеймін!
///Мемлекет басшысы саммиттің пленарлық отырысында сөйлеген сөзінде қақтығыстардың көбеюі, санкция және сауда соғыстарының өршуі жағдайында халықаралық саясат шиеленістің шегіне жетіп отырғанын атап өтті.
– Біз бүгінгі «Азия-Еуропа» форумының саммитін осы проблемаларды шешу үшін пайдалануымыз қажет. Өкінішке қарай, қазіргі кезде әлем табысты диалог пен өзара түсіністікке қол жеткізе алмай келеді. Бәріміз өткен ғасырдың 60-жылдарындағы Кариб дағдарысын еске салатын бүгінгі экономикалық және саяси текетірестерге куә болып отырмыз, – деді Қазақстан Президенті.
Нұрсұлтан Назарбаев бұл саммит АҚШ, Ресей, Қытай сияқты әлемнің ірі елдерін, Еуропа Одағын халықаралық шиеленістерді шешудің жолын іздеуге шақыруы қажет екенін айтты. 
– Егер Сириядағы, Украинадағы және өзге де елдердегі проблемаларды реттемесек, ахуал одан да күрделене түседі. Баллистикалық ракеталардың таралу қаупі сейілмейінше, халықаралық терроризм басты мәселе болып қала бермек, – деді Мемлекет басшысы.
Қазақстан Президенті әлемдік экономикадағы жағдайдың күрделене түсуіне байланысты кейбір кедей мемлекеттердің ахуалы одан әрі қиындайтынын айтып, адамзат үшін оның елеулі қауіп-қатер саналатынын атап өтті.
– Мемлекеттер көшбасшылары Екінші Дүниежүзілік соғыстан кейін де, терроризмге қарсы күресте де өзара тіл табыса білді. Сондықтан, мен АҚШ, Ресей, Қытай елдерінің, сондай-ақ Еуропа Одағының басшыларын диалогқа шақырып, өзекті проблемаларды талқылау үшін Астана алаңын пайдалануды ұсынамын. Бұл мәселе БҰҰ Бас Ассамблеясының арнайы сессиясында да қарастырылуы мүмкін, – деді Нұрсұлтан Назарбаев. 
Соңында Мемлекет басшысы Қазақстанның Азия мен Еуропадағы жаһандық сын-тегеуріндерге қарсы тұруға бағытталған серіктестікке белсенді атсалысуға дайын екенін тағы да атап өтті.

///Кездесу барысында тараптар екі жақты ынтымақтастықтың қазіргі жай-күйі мен перспективаларын, оның ішінде Болгария Президенті Румен Радевтың Нұр-Сұлтанға келер жылғы сапарын талқылады.
Қасым-Жомарт Тоқаев Қазақстан мен Болгария арасындағы жан-жақты қарым-қатынасты одан әрі кеңейте беруге ниетті екенін білдірді.
Президенттің айтуынша, Қазақстан Болгарияға сауда-экономикалық әріптестік тұрғысынан да, Еуропа Одағымен өзара іс-қимыл бағыты бойынша да қызығушылық танытады. Екі ел арасындағы қарым-қатынастардың дамуына халқымыздың ажырамас бөлігіне айналған болгар диаспорасының қосатын үлесі зор.
– Қазақстанның жерінде болгар халқының бесінші буыны өмір сүріп жатыр. Біз болгар халқына үлкен құрметпен қараймыз, Болгариямен арадағы ынтымақтастығымызды жоғары бағалаймыз, екі ел арасындағы қарым-қатынас табысты дамуда,– деді Мемлекет басшысы.
Қазақстан көшбасшысы қазіргі уақытта Болгариямен өзара іс-қимылдарды жаңа сапалы деңгейге көтеруге қолайлы жағдай қалыптасқанын атап өтті. Өз сөзінде Қасым-Жомарт Тоқаев екіжақты қарым-қатынастарға тың серпін беретін перспективалы бағыттарды әзірлеу үшін Үкіметаралық комиссияның жұмысын жандандыру маңызды екенін айтты.
Өз кезегінде Болгарияның Вице-президенті мемлекеттер арасындағы, оның ішінде Еуропалық Одақ бойынша да ынтымақтастықты одан әрі дамытуға бейілді екенін білдірді. 
Илияна Йотованың сөзінше, бүгінде Қазақстан Қасым-Жомарт Тоқаевтың 2019 жылдың қыркүйегіндегі Жолдауында айтылған ауқымды реформаларды жүзеге асыру жағынан үлкен жетістіктерге қол жеткізді. Оның ойынша, аталған бағдарламаны іске асыру халықтың әл-ауқатын артыруға, Үкімет пен азаматтық қоғам арасындағы диалогты қалыптастыруға зор ықпал етеді. Болгарлық саясаткер Мемлекет басшысының Ұлттық қоғамдық сенім кеңесін құру туралы идеясына қызығушылық танытты.
Сонымен қатар Илиана Йотова этносаралық келісімнің қазақстандық модельін жоғары бағалап, болгар диаспорасы Қазақстанның дамуына елеулі үлес қоса беретініне сенім білдірді.
Кездесу соңында Болгарияның Вице-президенті Павлодар облысына барып, онда жергілікті болгар этносы өкілдерімен кездесуді жоспарлап отырғанын айтты.




///
	

	Қабылдауда Нұрсұлтан Назарбаев түркі тілдес елдердің арасындағы ынтымақтастықты дамытуға қосқан үлесі үшін Абдулла Гүлге «Алтын Қыран» орденін тапсырды.  

///Мемлекет басшысы жиынға қатысушылар алдында сөйлеген сөзінде «Теңізшевройл» жобасы туралы келісімге қол қойылған сәттен бері ширек ғасыр өткенін айтты.
– 25 жыл ішінде «Теңізшевройл» мұнай-газ нарығындағы көшбасшыға айналды. Жоба іске қосылғаннан бері мұнай өндіру көлемі 30 есе өсіп, тарихи межеге – үш миллиард баррельге жетті, – деді Қазақстан Президенті.
Елбасы бұл кәсіпорынның ел экономикасына зор үлес қосып отырғанына тоқталып, Қазақстанда өндірілетін мұнай көлемінің үштен бір бөлігінен астамы «Теңізшевройл» компаниясына тиесілі екеніне назар аударды.
– «Теңізшевройл» компаниясы экономиканың машина жасау, мұнай-газ саласындағы қызмет көрсету, көлік және құрылыс сияқты салаларында жұмыс істейтін мыңдаған қазақстандық кәсіпорынның дамуына жол ашты. Бұл дегеніміз – алынған салықтар мен дивидендтер, Қазақстанда өндірілетін тауарлар мен көрсетілетін қызметтердің сатып алынуы. Бүгінде жоба аясында 30 мыңнан астам азаматымыз жұмыспен қамтылған, ал жобаның барлық шығынының 32 пайызынан астамы Қазақстанда өндірілетін тауарлар мен көрсетілетін қызметтердің үлесіне тиеді, – деді Мемлекет басшысы.
Нұрсұлтан Назарбаев еліміздің Үшінші жаңғыруы және Төртінші өнеркәсіптік революция элементтерін енгізу жағдайында өндірістің өнімділігі мен тиімділігін арттыратын заманауи цифрлық технологияларды ұтымды пайдалану қажеттігін атап өтті.
– Мұнай мен газ бағасының құбылмалылығына және баламалы технологиялардың дамуына байланысты мұнай мен газды кең көлемде қайта өңдеу мәселесі туындайды. Қазақстан да бұл мәселеге мүдделілік танытып отыр. Үкімет компаниямен бірлесе отырып қайта өңдеу кәсіпорындарын салу мәселесін қарастыруға және бұл жөнінде баяндауға тиіс. Қайта өңдеу саласында жаңа мұнай өңдеу зауытын салу мәселесі бірінші кезекте тұр. «Шеврон» компаниясы бұл мәселеге орай қолдау білдіреді деп сенемін, – деді Қазақстан Президенті.
Мемлекет басшысы «Теңізшевройл» компаниясының бүгінгі жетістіктерге еңбеккерлерінің білімі мен тәжірибесінің арқасында қол жеткізгенін атап өтті.



///Мемлекет басшысы жұмыс сапары аясында Ақтөбе медициналық орталығына барды. Қазақстан Президентіне медициналық кластер құру тәжірибесі және Ақтөбе облысының үлгісі бойынша өңірлердегі денсаулық сақтау саласында кластерлік әдісті қолданудың перспективалары жөнінде мәлімет берілді.
Қасым-Жомарт Тоқаев «Халықтың денсаулығын сақтау: саясат, ғылым, білім, алғашқы медициналық-санитарлық жәрдем тәжірибесі» атты халықаралық ғылыми-тәжірибелік конференциядағы баяндамасында, ұлт денсаулығы мемлекетіміздің басты байлығы екенін айтты.
– Елбасының тапсырмасымен негізі қаланған Ақтөбе медицина орталығы отандық денсаулық сақтау саласының  әлеуетін арттыруға айрықша үлес қосып отыр. Бүгінде тұрғындар Нұр-Сұлтан, Алматы қалаларына бармай, шетелге шықпай, осы орталықта нейрохирургия, балалар кардиологиясы, трансплантология салалары бойынша сапалы ем қабылдай алады. Барлық облыс осындай деңгейге ұмтылуы қажет. Бұған әлеуетіміз жетеді, – деді Қазақстан Президенті.
Мемлекет басшысы елімізде медициналық-демографиялық ахуалдың жақсарып келе жатқанын атап өтіп, тәуелсіздік жылдарында Қазақстан халқының саны 2 миллион адамға, азаматтардың өмір сүру ұзақтығы 6 жылға өскенін айтты.
– Инфрақұрылым айтарлықтай жаңарды. 219 жаңа аурухана, 1200-ге жуық жаңа заманауи емхана мен амбулаториялық мекемелер салынды. Біз Бірыңғай ұлттық денсаулық сақтау жүйесін енгіздік. Бүгінде республикалық клиникалар бұрын тек шетелде ғана жасалатын күрделі операцияларды жасайды, – деді Қасым-Жомарт Тоқаев.
Қазақстан Президенті денсаулық сақтау инфрақұрылымын одан әрі жаңғырту, медициналық қызмет пен дәрі-дәрмектердің сапасын жақсарту және олардың халыққа қол жетімді болуын қамтамасыз ету, отандық медицина ғылымын дамыту, сондай-ақ, денсаулық сақтау жүйесін цифрландыру жөніндегі шараларға егжей-тегжейлі тоқталды.
– Алғашқы жәрдем адамдарға барынша жақындатылуы тиіс. Сапалы медициналық қызмет азаматтардың тұрғылықты жеріне қарамастан бәріне бірдей қол жетімді болуы керек. Сонымен қатар, алдағы уақытта қоғамдық денсаулық сақтау қызметіне және алғашқы медициналық-санитарлық жәрдемге бөлінетін қаржыны, осы салаға жұмсалатын қаражаттың  жалпы көлемінің 60 пайызына дейін арттыру қажет. Нәтижесінде 2025 жылға дейін алдын алу шараларына ғана бөлінетін қаржы Экономикалық ынтымақтастық және даму ұйымы елдерінің деңгейіне жетеді, – деді Мемлекет басшысы.
Қасым-Жомарт Тоқаев 2019-2021 жылдары жеті өңірдегі 10 медициналық нысанның құрылысына 120 миллиард теңгеге жуық қаржы бөлінетінін айтты. Сонымен қатар, алдағы үш-бес жылда отандық медицинаны, соның ішінде ауылдық жердегі ауруханаларды материалдық-техникалық жабдықтармен және көлікпен қамтамасыз ету мәселелерін толық шешу көзделіп отыр.
– Медициналық қызметтің қол жетімділігі мен сапасына  байланысты міндеттерді, дәрігерлердің мәртебесі мен беделін көтермей жүзеге асыру мүмкін емес. Биылғы 1 маусымнан бастап бюджет саласы қызметкерлерінің, соның ішінде дәрігерлердің еңбекақысы жекелеген категориялар бойынша 30 пайызға артады. Маман даярлау сапасы бойынша медициналық жоғары оқу орындары мен колледждерге талапты күшейту қажет. Мұнда теориялық база ғана емес, сондай-ақ, тәжірибелік дағдыға машықтану да маңызды. Сондықтан, өңірлік емханалардың бір бөлігін медициналық жоғары оқу орындарына беру керек. Нұр-Сұлтан, Алматы және Шымкент сияқты ірі қалалар жоғары технологиялы медициналық орталықтарға айналуы тиіс, – деді Қазақстан Президенті.
Соңында Мемлекет басшысы конференцияға қатысушыларға табыс және жемісті пікірталас тіледі. 
 





/// 
Мемлекеттер басшылары сауда-экономикалық, инвестициялық, транзиттік-көліктік ынтымақтастықтың басымдығы бар салаларын қарастырды.
Қазақстан мен Ресей Президенттері, сондай-ақ, халықаралық және өңірлік күн тәртібіндегі өзекті мәселелерге тоқталды.
Нұрсұлтан Назарбаев өзара іс-қимылдың қазіргі аухалы мен екіжақты қарым-қатынастардың одан әрі даму жайын талқылау үшін бұл кездесудің маңыздылығын атап өтті.
– Алда алуан түрлі оқиғалар тұр, соның ең бастысы – Ұлы Отан соғысындағы Жеңістің 70 жылдығы. Сонымен қатар, біздің еліміз ТМД-ға төрағалық етеді, соған байланысты Астанада Достастық мемлекеттері басшыларының кездесуі өтетін болады. Бұдан бөлек, Қазақстан мен Ресейдің өңіраралық ынтымақтастығы форумын өткізу жоспарланған. Жалпы, екіжақты іс-қимылдың көптеген мәселелері тиісінше шешілуде, – деді Мемлекет басшысы.
Қазақстан Президенті үш мемлекет басшысының кездесуі өңірде және әлемде болып жатқан оқиғалар жөнінде пікір алмасуға, сондай-ақ жаһандық экономикадағы дағдарыс көріністеріне қарсы тұру шараларын пысықтауға мүмкіндік беретінін айтты.
Владимир Путин үшжақты кездесу өткізу туралы бастамасы үшін Нұрсұлтан Назарбаевқа алғыс айтты.
– Біз үшін жақын серіктес және одақтастың бірі болып саналатын Қазақстанға әрдайым зор ықыласпен келемін. Әлемдік экономикадағы ахуал оңай болып тұрған жоқ. Қазақстанда және бүкіл посткеңестік кеңістікте, соның ішінде Сіздің тікелей қатысуыңызбен құрылып жатқан экономика мен әлеуметтік сала жұмысының негіздері қиындықтарды еңсеруге септігін тигізеді деп сенемін. Әрине, біз мұны бұдан бұрынғы жылдардағыдай  бірлесіп атқарсақ, бүгінгі қалыптасқан қиын жағдайдан оңай шыға аламыз, – деді Ресей Президенті.

///
	 

	Кездесу барысында Қазақстан халқы ассамблеясының мерейтойлық 20-сессиясына дайындық мәселелері талқыланды.

	Сондай-ақ, Қазақстан халқы ассамблеясының 2020 жылға дейінгі даму тұжырымдамасы мен оны жүзеге асырудың 2014 жылға дейінгі іс-шаралар жоспарының негізгі аспектілері қаралды.

	Мемлекет басшысы алдағы сессияға әзірлік және Қазақстан халқы ассамблеясының одан арғы қызметі жөнінде нақты тапсырмалар берді.   

	 
///
	

	 

	Форум басталар алдында мемлекеттер басшылары Австрияның өнеркәсіптік компаниялары көрмесінде болып, қазақстандық-австриялық бизнес- жобаларды тамашалады.  

	Бизнес-форумның ашылуы барысында Мемлекет басшысы Австрия жағына жылы шыраймен қабылдағаны және шараны ұйымдастыруда көрсеткен қолдауы үшін ризашылық білдірді. 

	– Форум екі елдің іскерлік топтарының өкілдері үшін, екіжақты қарым-қатынастардың жаңа көкжиектерін іздестіру үшін пайдалы «диалог алаңына» айналады деп сенемін. Қазақстан Австрияны Еуропалық одақ елдері арасындағы сенімді экономикалық серіктес ретінде жоғары бағалайды. Мемлекетаралық байланыстарды дамыту әлеуеті өзара тиімді ынтымақтастық үшін кең мүмкіндіктерге жол ашады. Қазақстан барынша ашықтық пен тұрақтылық саясатын жүйелі түрде жүргізіп келеді. Шетелдік инвесторлар тарапынан Қазақстан экономикасына деген сенімнің дәлелі тартылған инвестициялардың көлемінен көрінеді. Біздің елімізге 1993 жылдан бері 160 миллиард АҚШ доллары тартылды. Сонымен қатар, Орталық Азияға салынған шетелдік барлық инвестицияның 80 проценті Қазақстанға тиесілі, – деді Нұрсұлтан Назарбаев.

	Қазақстан Президенті қазіргі уақытта елімізде шетелдік капиталдың үлесі бар 10 мыңға жуық компания жұмыс істейтініне тоқталды.

	– Бүкіләлемдік банктің «Бизнес жүргізу – 2012»  рейтингінде Қазақстан соңғы жылы 183 елдің ішінен 47-ші орын алып, бірден 11 сатыға көтерілді. Бүкіләлемдік экономикалық форумның қыркүйектегі Бәсекеге қабілеттіліктің жаһандық индексі есебінің қорытындысы бойынша Қазақстан 21 сатыға көтеріліп, 51-ші орын алды. Бүгінде біз өзімізге Қазақстан экономикасын жедел әртараптандыру және жаңғырту жөнінде өр міндет қойып отырмыз. Біз өзіміздің төл өнеркәсіп өндірісін дамыту және қуат ресурстары экспортына деген тәуелділікті азайту ниетіндеміз. Менің ойымша, бұл тұста біздің экономикамыздың басымдығы бар салаларына инвестиция салуға ниетті австриялық компаниялармен ынтымақтастықты кеңейту мен тереңдету үшін зор әлеуетке жол ашылады, – деді Мемлекет басшысы.      

	Нұрсұлтан Назарбаев Қазақстан салықтық-инвестициялық ахуалдың қолайлылығымен, тұрақты қаржылық жүйесімен ерекшеленетінін атап өтті.

	– Біздің елімізде табиғи ресурстардың айтарлықтай қоры бар. Бізде электр қуатының, газдың тарифтері төмен, теміржол тасымалы салыстырмалы түрде қымбат емес. Осының барлығы өнім өндірісінде өзіндік құнның негізгі бөлігін құрайды. Экономиканың басымдықтағы салаларында мемлекет көп жеңілдіктер жасап отыр. Біз экспортқа бағытталған қосалқы құны жоғары өнеркәсіп салаларын дамытуға мүдделіміз. Бұл тұста өзара тиімді ынтымақтастық үшін негізгі бағыттың бірі ретінде біз Австрияның осы саладағы әлемдік озық орнын ескере келе, машина жасау саласын көріп отырмыз, - деді Қазақстан Президенті.

	Сонымен қатар, Мемлекет басшысы біздің еліміз үшін жоғары технологиялық экономиканы – инновациялық, ядролық және нано технологияларды қалыптастырудың, сондай-ақ, қызмет көрсету, білім беру, денсаулық сақтау және туризм салаларын дамытудың өте маңызды екенін атап өтті.

	- Бірнеше ірі немесе орташа жобаларды жүзеге асыру австриялық бизнестің Орталық Азиядағы орнын айтарлықтай нығайтуға мүмкіндік береді. Оған қоса, әлеуетті инвесторлар үшін жиынтық жалпы ішкі өнімі шамамен 2 триллион АҚШ доллары және 170 миллион халқы бар біртұтас тауар нарығын білдіретін Қазақстан мен Ресей және Беларусьтің Кедендік Одағы жаңа мүмкіндіктер ашады. Бүгінде Қазақстан-Австрия экономикалық әріптестігі үшін елдеріміздің саяси тұрақтылығын тірек еткен ең қолайлы жағдайлар жасалған, - деді Нұрсұлтан Назарбаев.

	Сөзінің соңында Қазақстан Президенті австриялық бизнес өкілдерін 2013 жылғы мамырда Қазақстанның елордасында өтетін VI Астана экономикалық форумына қатысуға шақырды.

///
	

	Кездесуде Корея Президенті Ли Мен Бактің Қазақстанға сапары кезінде қол жеткізілген уағаластықтарды іске асыру жайы қаралып, елдер арасындағы стратегиялық серіктестікті дамыту мәселелері мен екіжақты ынтымақтастықты тереңдетудің негізгі аспектілері талқыланды.

	Қазақстан Президенті біздің мемлекетіміз Корея Республикасымен дәстүрлі тығыз ынтымақтастықты жүзеге асыратынын және оны одан әрі дамытуды мақсат етіп отырғанын атап өтті.

	– Бүгін елдеріміз арасында сауда-экономикалық және инвестициялық салаларда қарқынды өзара іс-қимыл жүргізіп келеді. Бұрынғы Президент Ли Мен Бакпен бірге белсенді жұмыстар жүзеге асырылды. Корея компаниялары біздің елімізде жылу электр стансасының құрылысына қатысуда. Машина жасау мен мұнай-химия салаларында бірқатар жобалар іске асуда. Сонымен қатар, экономикалық ынтымақтастық жөніндегі үкіметаралық комиссия белсене қызмет етуде, соның нәтижесінде инвестициялық портфель 8 млрд. дерлік долларды құрады. Сондай-ақ, тегі корейлік 120 мың Қазақстан азаматы елдеріміз арасындағы ынтымақтастықты одан әрі нығайту үшін жақсы дәнекер болып табылады, – деді Мемлекет басшысы.

	Нұрсұлтан Назарбаев Пак Кын Хені Корея Республикасының Президенті болып сайлануымен құттықтап, Қазақстанға сапармен келуге шақырды.

	Өз кезегінде Оңтүстік Корея Президенті шақыру үшін алғысын айтып, республикамызға сөзсіз келетінін атап өтті.

	– Біз Қазақстанды алда Астанада ЭКСПО-2017 көрмесін өткізетіндігімен қуана құттықтағымыз келеді. Бізде, атап айтқанда, Есу қаласында мұндай іс-шараларды ұйымдастыру тәжірибесі бар, біз оны бөлісуге дайынбыз, – деді Корея Республикасының Президенті. 

	Пак Кын Хе еліміздің қарқынды дамуында табыстарға жетудегі, зор халықаралық беделге ие болудағы және ядролық қарудан бас тарту ісіндегі Нұрсұлтан Назарбаевтың орасан рөлін атап өтті.

	Мемлекет басшылары сауда-экономикалық, энергетикалық, инвестициялық, машина жасау және жоғары технологиялар салаларындағы нақты жобаларды да талқылады.

	Бұған қоса, Нұрсұлтан Назарбаев пен Пак Кын Хе халықаралық күн тәртібіндегі және өңірлік қауіпсіздікті нығайтудың мәселелерін қарастырды.
/// 
Жеделхатта Мемлекет басшысы Индонезия азаматтарының қаза тапқандығы туралы қайғылы хабарды зор күйзеліспен қабылдағанын атай отырып, бүкіл қазақстандықтардың және жеке өзінің атынан марқұмдардың туған-туыстары мен жақындарына, сондай-ақ барша Индонезия халқына көңіл айтады.
/// 
Мемлекет басшысы мұнай коксын қыздыратын зауыт жұмысымен танысты. Нұрсұлтан Назарбаевқа индустриялық-инновациялық даму мемлекеттік бағдарламасының жүзеге асырылу барысы мен «Павлодар» арнаулы экономикалық аймағының жұмысы туралы баяндалды.
Қазақстан Президенті кәсіпорын жұмысшыларымен, шағын және орта бизнес өкілдерімен кездесті.
Әңгіме барысында Мемлекет басшысы елдің индустриялық дамуындағы өңірдің елеулі рөлін атап өтті.
– Павлодар – Қазақстанның қуатты өнеркәсіп орталығы. Сіздер жұмыс істейтін өндірістің маңызы өте зор, өйткені ол осында өндірілетін өнімді сырттан импорттаудан құтқарды. Енді оны өзіміз экспорттаймыз. Электролиз зауыты өзіміздегі мұнай коксы арқылы жұмыс істейді, ал сіздер осындай алдыңғы қатарлы кәсіпорында еңбек етесіздер. Қазақстанды индустрияландыру дегеніміз – осындай кәсіпорындар салу, – деді Нұрсұлтан Назарбаев.
Қазақстан Президенті электр энергетикасында көмір қолданатын біздің ел үшін ауаға тарайтын зиянды заттарды тазарту және экологияны сақтау аса маңызды мәселе екенін де айтты.
***
«УПНК-ПВ» ЖШС құрылысы Индустрияландыру картасы аясында жүзеге асырылды. Кәсіпорын өнімін қазіргі кезде Қазақстан электролиз зауыты тұтынады. Алдағы уақытта өнімнің бір бөлігін Ресей мен Қытайға экспорттау жоспарланған.
Қазіргі уақытта «Павлодар» АЭА аумағында 4 кәсіпорын жұмыс жүргізуде, тағы 8 жоба жүзеге асырылудың түрлі кезеңінде тұр. Таяу арада бірқатар жаңа нысандарды, соның ішінде агрохимиялық өнімдер, жағармай материалдары өндірістерін, сондай-ақ химия-металлургия кешенін іске қосу жоспарланып отыр. 


///Жиынға өңірдің ардагерлері, зиялы қауым, азаматтық қоғам және жастар өкілдері қатысты.
Қазақстан Президенті Жамбыл облысының экономикалық мүмкіндіктерін атап өтіп, түйіні тарқатылмаған бірқатар мәселеге назар аударды. 
– Облыстағы орташа жалақы мөлшері – 112 мың теңге. Бұл – елдегі ең төмен көрсеткіштің бірі. 1 маусымнан бастап табысы төмен бюджеттік сала қызметкерлерінің жалақысы өсті. Өңір кәсіпорындары бұл бастамадан шет қалмауы тиіс. Барлық деңгейдегі әкімдердің басты міндеті жаңа жұмыс орындарын ашып, халықты қызметпен қамту екенін ескертемін. Жұмыс орындарын ашуда бизнестің рөлі жоғары. Сондықтан, жергілікті кәсіпкерлерді қолдауды жалғастыру қажет, – деді Мемлекет басшысы. 
Қасым-Жомарт Тоқаев өнеркәсіптің мүмкіндігін толық пайдаланып, индустрияландыру жобаларын іске асыруда заманауи технологиялық өндіріске баса мән беру керектігіне тоқталды.
– Өңдеу өнеркәсібіне, әсіресе, химия кластеріне ірі инвесторларды тарту қажет. Үкімет пен әкімдікке осы мәселені нақтылауды тапсырамын. Бұл – экономиканың орнықты дамуына ықпал етеді, еңбек өнімділігін арттырады. Өңірдегі өндірістің даму көзі «Тараз» химиялық паркі» арнайы экономикалық аймағы болуы қажет, – деді Қазақстан Президенті. 
Мемлекет басшысы өңірдің ауыл шаруашылығы саласындағы еңбек өнімділігінің төмен екенін айтты. 
– Жергілікті әкімдік агросектор саласының мамандарымен тығыз жұмыс істеуі қажет. Облыста қант қызылшасы, жеміс және көкөніс дақылдарының көлемін көбейтуге мүмкіндік бар. Үкімет келесі жылдан бастап шетелден әкелінетін шикі құрақ қантына импорттық баж салығын салу туралы шешім қабылдады. Осыған орай, облыс әкіміне қант қызылшасы мен жеміс-көкөніс дақылдарының егіс көлемін ұлғайтып, өңдеу кәсіпорындарының қуатын арттыруды тапсырамын, – деді Қасым-Жомарт Тоқаев. 
Қазақстан Президенті өңірде туристерді қызықтыратын тарихи орындар баршылық екенін атап өтіп, туризмді дамыту қажеттігін айтты. 
– Аймақтың туристік әлеуетін арттырып, инвестиция тарту үшін жүйелі шаралар қабылдау қажет. Бұл бағытта шетелдік озық тәжірибелерді ескерген жөн. Үкімет туризмді дамытуға арналған мемлекеттік бағдарлама дайындауда. Жамбыл облысы тарихи көрнекті орындарға өте бай. Өңірдегі Айша Бибі және Қарахан кесенелері, Жайсаң киелі жері, Көксай шатқалы және басқа да тарихи орындар – халқымыз үшін ортақ мәдени құндылықтар. Үкімет пен әкімдік бұл саланы бірлесе дамытуға күш салуы керек. Оған облыстың ресурстары жеткілікті, – деді Мемлекет басшысы. 
Аймақтар арасындағы алшақтықты азайту қажеттігін айтқан Қазақстан Президенті Жамбыл облысындағы шағын қалаларды дамыту туралы ойын ортаға салды. 
– Моно және шағын қалалар – өз алдына бөлек мәселе. Жаңатас, Қаратау секілді шағын қалалардың әлеуметтік, көлік және инженерлік инфрақұрылымын дамытамыз. Бұл шаралар, ең алдымен, халықтың өмір сүру сапасын арттыру үшін жасалып отыр, – деді Қасым-Жомарт Тоқаев.
Мемлекет басшысы сыбайлас жемқорлық мәселесіне де тоқталды. 
– Жемқорлықты түбегейлі жойғанша күресеміз. Әкімдерге ерекше жауапкершілік жүктеледі. Ел экономикасының дамуы және халықтың әл-ауқатының артуы осыған тікелей байланысты. Жемқорлықпен күрес – менің Президент ретінде негізгі мақсаттарымның бірі. Бұл іске аймақ өкілдері белсене араласуы керек, – деді Қазақстан Президенті.
Қасым-Жомарт Тоқаев аудандық, ауылдық елді мекендердегі жолдарды жақсартуды, білім беру нысандарын көптеп салуды, сол арқылы үш ауысымды және апатты жағдайдағы мектептер мәселесін реттеуді тапсырды. Сонымен қатар, Мемлекет басшысы жастарға әрқашан қолдау көрсетілетінін және білікті мамандардың шығармашылықта, қызметтік сатыда өсуі үшін кедергі болмауы керектігін айтты.
– Әкімдіктердің жанындағы Жастар кеңесі олардың қызмет бабында өсуіне қажетті баспалдақ болуы тиіс. Біз мемлекеттік қызметте ғана емес, білім мен ғылым, мәдениет пен спорт, бизнес және басқа да салаларда дарындардың дара шығуын қолдаймыз. «Жас кәсіпкер» бағдарламасы аясында жастардың бизнес бастамалары мен стартаптары қолдау табады, – деді Қазақстан Президенті. 
Сонымен қатар, құқық қорғау органдарының жұмысын күшейту қажеттігін ескертіп, өңірдегі мал ұрлығы мен есірткі саудасына тосқауыл қою керектігін атап өтті.
– Адал еңбек етіп, күнін көріп отырған малшыларды қорғауымыз қажет. Заңды қатайтып, қылмыскерлерді сыбайластарымен қосып, қатаң жазалау керек. Сондықтан, әкімдіктер мен жергілікті полиция барымтаға қарсы шұғыл шаралар қабылдауы тиіс. Қылмыстық кодекске тиісті өзгертулер енгізу қажет. Есірткі қылмысының ушығуы  – бүкіл қоғамды алаңдатқан өзекті мәселенің бірі. Өкінішке қарай, қазіргі озық технология дамыған заманда «есірткі бизнесінің» дәурені жүріп тұр. Бұл, ең алдымен, жастардың санасын және денсаулығын улайтын кесел. Мұны тоқтату қажет! – деді Мемлекет басшысы.
Қасым-Жомарт Тоқаев кездесу соңында дәрігер, мұғалім және кәсіпкерлерді Алғыс хаттармен марапаттады. Марапатталғандар: Мойынқұм аудандық аурухананың бас дәрігері Ж.Айтишев, «Кнауф-гипс Тараз» ЖШС директоры М.Бекназаров, «Jasau Taraz» жеке кәсіпкерлігі басшысы А.Бексұлтанова, облыстық дарынды балаларға арналған мектеп-интернаттың қазақ тілі мен әдебиеті пәнінің мұғалімі П.Озықбаева және «Агроспецстрой» ЖШС бас директоры М.Рахымбердиев.
 







///Нұрсұлтан Назарбаев Ангела Меркельді Германия Федеративтік Республикасының Канцлері лауазымына қайта сайлануымен құттықтады.
«Өткен парламенттік сайлаудағы жеңісіңіз – Германия азаматтарының Сізге, сондай-ақ Германия Федеративтік Республикасының Еуропадағы және әлемдегі беделін нығайтуға, еліңіздің әлеуметтік-экономикалық ахуалын жақсартуға бағытталған саясатыңызға деген сенімінің дәлелі.
Сіздің басшылығыңызбен Германияның жаңа Федералдық үкіметі Қазақстан мен Германия арасындағы өзара тиімді ынтымақтастықты одан әрі дамыта түседі деп сенемін.
Сізге осы жауапты қызметте табыс тілеймін, сондай-ақ барша Германия халқының өсіп-өркендеуіне ниеттестік білдіремін», – делінген жеделхатта.
///
	 

	

	Кездесу барысында елдегі металлургиялық саланың жай-күйі мен келешегі талқыланды.

	Л.Миттал Нұрсұлтан Назарбаевты компанияның ағымдағы қызметіндегі басымдықтары мен таяу кезеңге арналған инвестициялық жоспары туралы хабардар етті.

	Мемлекет басшысы кездесудің қорытындысы бойынша компанияның құрамына кіретін кәсіпорындарда еңбек шартын жетілдіру және әлеуметтік жауапкершілікті күшейту қажеттігіне назар аударды.

///
	

	Кездесу барысында екі ел арасындағы сауда-экономикалық, инновациялық және инвестициялық ынтымақтастықты жандандыру перспективасы талқыланды.
///Қасым-Жомарт Тоқаев Тери Хакаланы Еуропалық Одақтың Орталық Азия бойынша арнаулы өкілі лауазымына тағайындалуымен құттықтап, қызметіне табыс тіледі.
Тери Хакала Қасым-Жомарт Тоқаевқа Еуропалық  Кеңестің Президенті Шарль Мишелдің сәлемін жеткізді. Онда Кеңес басшысының Қазақстан Президентін осы жылдың соңына дейін Брюссельге шақыратыны айтылған.
Мемлекет басшысы Қазақстанның Еуропалық Одақпен өзара стратегиялық іс-қимылына оң баға берді. 2020 жылдың наурыз айында күшіне енген Кеңейтілген әріптестік және ынтымақтастық жөніндегі келісім осы қатынастарға тың серпін берді.

– Біз Еуропалық Одақпен қарқынды сауда-экономикалық және инвестициялық байланыстарды жоғары бағалаймыз. Қазақстан – Еуропалық Одақтың Орталық Азиядағы басты сауда серіктесі. 2020 жылдың қорытындысы бойынша екіжақты сауда айналымы 24 миллиард долларға жуықтады, –  деді Қазақстан Президенті.
Мемлекет басшысы мен Еуропалық Одақтың арнаулы өкілі дағдарыстан кейінгі кезеңде өзара іс-қимылдың бағыттары ішінде жаңартылатын энергетика, жоғары технологиялар, инфрақұрылым мен денсаулық сақтау салаларына ерекше басымдық берілетінін атап өтті.
Халықаралық күн тәртібін талқылау барысында Ауғанстандағы жағдайға ерекше мән берілді.
Қасым-Жомарт Тоқаев Ауғанстанда күрт өзгерген әскери-саяси жағдайға байланысты туындап отырған сын-қатерлерге алаңдаушылық білдірді. Президенттің айтуынша, бұл жағдайдың бар ауыртпалығы қақтығыс аймағына жақын орналасқан Орталық Азия мемлекеттеріне сезіліп отыр.
Тараптар Ауғанстанның барлық аумағында жуық арада жағдайдың тұрақталып, қоғамдық тәртіптің орнығуына, адам құқықтары мен еркіндігінің сақталуына және Кабулдың халықаралық әуежайынан адамдарды кедергісіз көшіруге қатысты пікірлерін білдірді.
Қазақстан Президенті мен Арнаулы өкіл Орталық Азия елдері мен Еуропалық Одақ арасындағы қарым-қатынаста аталған мәселенің маңызын ескере отырып, байланыстарды қолдауға дайын екендерін нақтылады.

Тери Хакала Қазақстанның төрағалығымен Женевада өтетін Дүниежүзілік сауда ұйымы министрлерінің конференциясын қолдайтынын айтты.
Әңгімелесу барысында Тараптар Орталық Азия мемлекеттерінің өзара іс-қимылдары мен келешегі, оның ішінде Түрікменстанда өткен Мемлекет басшыларының үшінші консультативтік кездесуінің қорытындысы бойынша пікір алмасты.
/// 
Былтыр 27 желтоқсанда телефон арқылы сөйлесу барысында жасалған уағдаластыққа сәйкес, Қазақстан Президентінің 9 қаңтарда Берлинде Германия Федералдық канцлері А.Меркельмен бейресми кездесуі жоспарланған.
Осы келіссөздер барысында екіжақты ынтымақтастық мәселелері, сондай-ақ Украинадағы жағдай талқыланады.
Сонымен қатар, неміс тарапының өтініші бойынша Мемлекет басшысының Германия федералдық сыртқы істер министрі Ф.-В.Штайнмайермен кездесуі көзделген.
///Қазақстан Президенті кездесу барысында саммиттің дәстүрге сай жоғары деңгейде өткенін атап өтіп, Еуропалық комиссия төрағасын биылғы желтоқсанда Санкт-Петербургте өтетін Жоғары Еуразиялық экономикалық кеңестің кезекті отырысына қатысуға шақырды.
Жан-Клод Юнкер «Азия-Еуропа» форумының XII саммитіне Қазақстан делегациясының және Нұрсұлтан Назарбаевтың жеке өзінің қатысуының маңыздылығын атап өтті.
– 2008 жылғы Қазақстанға жасаған сапарым және әлемдегі тұрақтылық туралы әңгімеміз менің есімде. Біздің жиі кездесіп тұрғанымыз жөн, – деді Еуропалық комиссия төрағасы.
Тараптар халықаралық саясаттың күн тәртібін, соның ішінде жаһандық қауіпсіздік проблемаларын қарастырып, Еуразия экономикалық одағының Еуропа Кеңесімен ынтымақтастық мәселелерін талқылады.
Сонымен қатар, Қазақстан Президенті саммит барысында Қытай Халық Республикасы Мемлекеттік кеңесінің төрағасы Ли Кэцянмен, Ресей Федерациясының және Италия Республикасының премьер-министрлері Дмитрий Медведевпен және Джузеппе Контемен кездесті.



///Мемлекет басшысы Қасым-Жомарт Тоқаев Сердар Бердімұхамедовті Президент сайлауындағы жеңісімен құттықтап, Түрікменстанның игілігі мен өркендеуі жолындағы оның аса жауапты мемлекеттік қызметіне мол табыс тіледі.
Тараптар екі ел халықтарының арасындағы көп ғасырлық достыққа, тату көршілік пен өзара қолдауға негізделген байланыстарды жалғастыра отырып, Қазақстан мен Түрікменстанның стратегиялық ынтымақтастығын одан әрі нығайтуға мүдделі екенін растады.
Қазақстан Президенті Түрікменстан басшылығының қуатты әрі өркендеген мемлекет құру жөніндегі стратегиялық бағдарының сабақтаса жалғасатынына сенім білдірді.
Қасым-Жомарт Тоқаев Сердар Бердімұхамедовті елімізге мемлекеттік сапармен келуге шақырды.
Әңгімелесу барысында Мемлекет басшысы Қасым-Жомарт Тоқаев Гурбангулы Бердімұхамедовті де сайлаудың сәтті өтуімен құттықтап, дауыс берушілердің іс-шараға белсенді қатысқанын айтты.  
Қасым-Жомарт Тоқаев Президент Гурбангулы Бердімұхамедовтің бауырлас екі ел арасындағы достықты, тату көршілікті және өзара тиімді ынтымақтастықты нығайтуға қосқан жеке үлесін ерекше атап өтті.
Сондай-ақ Гурбангулы Бердімұхамедовтің саяси әрі өмірлік мол тәжірибесі Түрікменстанда және одан тыс жерлерде кеңінен сұранысқа ие бола беретініне сенім білдірді. 
///Нұрсұлтан Назарбаев теңіз терминалының қызметімен танысып, оның даму перспективалары туралы мағлұмат алды.
Іс-шара барысында Қазақстан Президентіне 2020 жылға қарай барлық порттың, соның ішінде Ақтау солтүстік теңіз терминалының қуаттылығын айтарлықтай арттыру жоспарланып отырғаны жөнінде баяндалды.
Сондай-ақ, Мемлекет басшысына «Жібек жолы» жүк тиеу кешенінің жұмысы туралы мәлімделді.
Іс-шара соңында Елбасы терминал қызметкерлерімен әңгімелесті.
***
Терминал жұмысы экспорт-импорт өсімін арттыруға және Қазақстан мен Орталық Азия елдері өнімдерін Ақтау порты арқылы Кавказ маңы, Парсы шығанағы елдеріне және Ресей Федерациясына жеткізуге бағытталған. Кәсіпорында жыл бойы дәнді дақылдар тиеу және жөнелту, кемелерге кешенді қызмет көрсету, ірі тонналық жүк контейнерлерін сақтау жұмыстары жүргізіледі, сондай-ақ қоймада жүк сақтау операциялары жүзеге асырылады.



///Мемлекет басшысы Қазақстан мен Мажарстанның Стратегиялық кеңесінің бесінші отырысына және  бизнес-форумға қатысу үшін Нұр-Сұлтан қаласына келген Мажарстан Премьер-министрінің орынбасары – Қаржы министрі Михай Варганы қабылдады.
Кездесу барысында сауда-экономикалық, қаржы, инвестиция және мәдени-гуманитарлық салалардағы екіжақты қатынастарды дамытудың перспективалары қарастырылды. Сондай-ақ пандемияға қарсы күрес шараларына, климаттың өзгеруіне және аймақтық күн тәртібіне қатысты мәселелер сөз болды.

Қазақстан Президенті еліміздің тілеулес досы Михай Варгаға ілтипат білдіріп, оның Қазақстанға сапары табысты болатынына және екі мемлекет арасындағы ынтымақтастықты одан әрі дамытуға тың серпін беретініне сенім білдірді.
Мажарстан Премьер-министрінің орынбасары – Қаржы министрі кездесуге мүмкіндік бергені үшін Қасым-Жомарт Тоқаевқа алғыс білдіріп, әлемдегі қазіргі жағдайға қарамастан, Қазақстан мен Мажарстан арасындағы байланыстардың даму қарқыны бәсеңдемегенін айтты.

Қазақстан Президенті мен Мажарстан Премьер-министрінің 2019 жылғы сәуірде Нұр-Сұлтан қаласында табысты кездесу өткізгенін  айтқан Михай Варга Мажарстан басшылығы Қасым-Жомарт Тоқаевтың Будапештке алдағы уақытта жасайтын сапарын асыға күтіп отырғанын жеткізді.

Мажарстан саясаткері Мемлекетіміздің басшысына пандемия кезінде көрсеткен қолдауы үшін алғыс білдіріп, Нұр-Сұлтан қаласындағы бизнес-форумның табысты өткенін айтты. Аталған шара барысында бірқатар маңызды инвестициялық келісімге қол қойылды.
Кездесу соңында Қасым-Жомарт Тоқаев Қазақстан мен Мажарстан арасындағы ынтымақтастықты дамытуға қосқан үлесі үшін Михай Варганы II дәрежелі «Достық» орденімен марапаттады.

///Қасым-Жомарт Тоқаев Қазақстан Республикасы Ішкі істер министрлігі Ұлттық ұлан құрылымының Алматы облысындағы Жауынгерлік және әдістемелік дайындық орталығында өткен «Қайсар-2021» жедел-тактикалық оқу-жаттығуларына барды.

Мемлекет басшысына арнайы жасақ қызметкерлерінің қоян-қолтық ұрысқа дайындығы көрсетілді. Президент жаттығу жүйелері, биікке өрмелеу қабырғалары және оқу орталығының мультимедиялық мылтық ату полигонын аралады.

Жоғарғы Бас қолбасшы әскерилер алдында сөйлеген сөзінде Қазақстанның мықты мемлекет болып қалыптасуына құқық қорғау органдары елеулі үлес қосып жатқанын атап өтті.

– Сіздердің қажырлы еңбектеріңіздің арқасында елімізде қоғамдық қауіпсіздік берік орнықты. Қылмыспен күресіп, азаматтардың алаңсыз тіршілігін қамтамасыз ету – тәуекелі көп жұмыс. Тәртіп сақшысы кез-келген уақытта қатердің бетін қайтаруға дайын тұруға тиіс. Бұл зор жауапкершілік пен төзімділікті талап етеді. Полиция қызметкерлері қашанда қырағы әрі ширақ болуы керек. Сондықтан, осындай оқу-жаттығулар кәсіби шеберлікті шыңдау үшін өте маңызды, – деді Қасым-Жомарт Тоқаев.

Президент құқық қорғау органдарында қызмет ету физикалық және психологиялық қысымға ұшыратады, тіпті, кейде жеке өміріне де қауіпті екеніне тоқталды.
– Тәуелсіздік жылдарында ішкі істер органдары мен Ұлттық ұланның әскери қызметшілері қатарынан, барлығы 802 азамат қызметтік міндеттерін орындау барысында қаза тапты. Олар өмірінің соңына дейін антына адал болды. Ерлердің есімі мәңгі ұмытылмайды. Жанқиярлығы мен батырлығы үшін 1567 қызметкер ордендермен және медальдармен марапатталды, – деді Мемлекет басшысы.

Жоғарғы Бас қолбасшы құқық қорғау органдары саласындағы штаттық қызметкерлердің әлеуметтік жағдайын жақсарту мәселесіне тоқталды.
– Алдағы үш жылда ішкі істер органдары қызметкерлерінің лаузымдық еңбекақысы орта есеппен 30 пайызға өседі. Осы мақсатқа жұмсауға 100 миллиард теңгеден астам қаржы қарастырылған. Ұлттық ұлан сарбаздарының айлық жалақысы біртіндеп өсіп келеді. 2021-2023 жылдары офицерлердің жалақысы 70 пайызға, келісімшарт бойынша қызмет ететін әскерилердің еңбекақысы 60 пайызға жуық артады. 2024 жылдың соңына дейін арнайы күштерде қызмет ететіндер мен келісімшарт бойынша қызмет артқарып жүргендердің бәрі офицер шенін алады. Жыл сайын тұрғын үйге қомақты қаражат жұмсалып келеді. Қазіргі кезде 24 мың полиция қызметкері мен 13,5 мыңнан астам әскери қызметшіге тұрғын үй төлемдері беріліп тұрады. Қоғамдық тәртіп пен қауіпсіздікті күзететін қызметкерлерге жан-жақты әлеуметтік қолдау көрсету біздің мемлекетіміздің басымдықтарының бірі болып қала береді, – деді Қазақстан Президенті.

Қасым-Жомарт Тоқаев бүгінгі жедел-тактикалық жаттығуларға баға бере келе, Ішкі істер министрлігі түрлі дағдарыстардың алдын алуға және жолын кесуге тас түйін дайын екендерін көрсетті деді. Мемлекет басшысы осы жетістіктермен тоқтап қалуға болмайтынын, халықаралық озық тәжірибені мұқият зерделеп, отандық мамандарды дайындау жүйесін дәйекті түрде жетілдіру қажет екеніне тоқталды.

– Халықаралық ахуалдың шиеленісуі жағдайында біздің күштік құрылымдар мейілінше ұтқыр болуға тиіс. Ауғанстандағы жағдайға байланысты қоғамда алаңдаушылық артып келе жатқанын көріп отырмыз. Бұл оқиғалар Қазақстанға тікелей қауіп төндірмейді. Алайда белгілі бір дәрежеде қатері бар. Сондықтан біз жағдайды мұқият бақылап, кез келген сын-қатерге лайықты жауап беруге дайын болуымыз керек, – деді Жоғарғы Бас қолбасшы.

Қасым-Жомарт Тоқаев күштік құрылымдар қызметкерлерінің алдында сөйлеген сөзінде жас ұрпақтың соларға қарап бой түзейтінін ескертті.
– Баршаңыз тәртіп сақшысы деген абыройлы атқа лайық болуларыңыз керек. Сіздерге берілетін ең жоғары баға – халықтың сенімі мен алғысы. Ішкі істер органдарының қызметкерлері осы сенімді ақтайды деп сенемін, – деді Мемлекет басшысы.

Жоғарғы Бас қолбасшыға Ішкі істер министрі Ерлан Тұрғымбаев ведомство қызметкерлерінің қоғамдық қауіпсіздікті қамтамасыз ету бойынша тапсырмаларды орындауға дайындығы туралы баяндап, арнайы, әскери техникалар мен қару-жарақтардың үлгілерін көрсетті.








///
	

	Кездесу кезінде Қазақстанның Дүниежүзілік сауда ұйымына кіруі мәселесі қаралып, келісілетін құжаттарға қол қоюдың барысы талқыланды.

	Нұрсұлтан Назарбаев еліміздің жетекші сауда серіктестері – Еуропалық одақпен және АҚШ-пен  аталған мәселелер бойынша жүргізілген келіссөздер үдерісі туралы мәлім етті.

	Р.Азеведу Қазақстанның ДСҰ-ға кіруі аясындағы бірлескен жұмыстың жемісті жүргізілгенін атап өтіп, біздің еліміз Ұйымға мүше болуы үшін өз тарапынан барлық күш-жігерін салатынына сендірді.

///Премьер-Министр Мемлекет басшысына еліміздің әлеуметтік-экономикалық дамуының өзекті мәселелері туралы баяндады.
Президентке тұрғындарды жұмыспен қамту, кәсіпкерлік субъектілерін қолдау, күзгі жиын-терін жұмыстарын ұйымдастыру, жаңа оқу жылына дайындық жөнінде берілген тапсырмалардың орындалу барысы туралы ақпарат берілді.
Сонымен қатар кездесуде эпидемиологиялық жағдайды тұрақтандыру және карантин талаптарын біртіндеп жеңілдету мәселелері сөз болды.
Мемлекет басшысы кездесу қорытындысы бойынша Үкіметке бірқатар нақты тапсырма берді.


///
	

	Зауытты аралау кезінде Мемлекет басшысы кәсіпорын жұмысымен танысып, оның өндірістік желісін көріп шықты.

	Сонымен қатар, Атырау облысының әкімі Б.Ізмұхамбетов Нұрсұлтан Назарбаевты өңірдің әлеуметтік-экономикалық дамуы және осында іске асырылып жатқан индустриялық жобалар туралы хабардар етті.

	Қазақстан Президенті жұртшылық өкілдерімен әңгімелесу барысында  Атырау облысы еліміздің мұнай-газ өнеркәсібі орталықтарының бірі болып саналатынын атап өтті.

	– Мен бұл өңірде 30 жылдан астам уақыттан бері болып жүрмін және мұнда жағдайдың қандай болғанын білемін. Қазір, өздеріңіз көріп тұрғандай, тұрмыс жағдайы түбегейлі өзгерген. Атырау Қазақстанның өз тәуелсіздігін алғаннан бері қалай дамығанының символы болып саналады. Мемлекет жүргізіп келе жатқан барлық жұмыс халықтың әл-ауқатын арттыруға, оның мүдделерін қорғауға бағытталғанын әрдайым айтып келемін, – деді Нұрсұлтан Назарбаев.

	Мемлекет басшысы өңірдегі жүрек-қан тамыры ауруынан болатын өлім осы кезге дейін еліміз бойынша ең жоғары деңгейде болып келгенін, қазір бұл көрсеткіш төмендегенін, сондай-ақ бала өлімі де азайғанын атап өтті.

	– Қарқын жыл сайын жақсарып келеді. Егер бұрын Қазақстанда 10 мыңға жуық күрделі операция жасау қажет болса, біз тек мың операция ғана жасап келдік, қазір барлық өңірдегі аурухана құрылысын ескерсек, оның барлығы өзімізде орындалуда. Қымбатқа түсетін операция жасату үшін шетелге барудың қажеті жоқ. Мұның бәрі мемлекеттің ұлт денсаулығы мәселесіне жете көңіл бөліп отырғанын білдіреді. Қазақстандықтар өз болашағына, балаларының, жалпы еліміздің болашағына сеніммен қарайды, – деді Қазақстан Президенті.                 

	Нұрсұлтан Назарбаев білім беру деңгейі мен сапасын арттыруға бағытталған жұмыстар туралы да айтты.

	– Қазіргі әлем жедел қарқынмен дамуда, сонымен қатар білім деңгейі де артуда. Осы серпінге сай болу керек. Бәсекеге қабілеттіліктің негізі терең білімге байланысты. Бүкіл елімізде мектептер салынуда, үш ауысымда білім беру тақтатылып, апатты мектептер жойылатын болады. Талантты жастарға зияткерлік мектептер, Назарбаев университеті, сондай-ақ, қазір 1500-ге жуық адам білім алып жатқан «Болашақ» стипендиясы арқылы қолдау көрсетілуде, – деді Мемлекет басшысы.

	Қазақстан Президенті үш жарым жылда экономика саласында 540-тан астам жоба жүзеге асырылып, 100 мыңнан аса адам жұмыспен қамтылғанына тоқталды. Биыл тағы 50 жобаны іске асыру жоспарланып отыр.

	– Мұнай-газ индустриясын дамыту үшін біз қаржы тартумен белсене айналысудамыз. Тек «Қашаған» жобасына ғана біз 50 миллиардтан астам инвестиция тарттық. Осының бәрі ел бюджетінің түсімін қамтамасыз етеді. Өзге де ірі жобаларды, атап айтқанда, «Каспий құбыр консорциумы» жобасын іске асыру да елімізді дамытуға бағытталған маңызды жұмыс болып табылады, – деді Нұрсұлтан Назарбаев.         

	Мемлекет басшысы шикіза секторына тәуелділікті азайту үшін ел экономикасын әртараптандыру жүргізіліп жатқанын атап өтті.

	– Өңдеу өнеркәсібі секторындағы өндіріс көлемі артуда. Тікұшақ жасау, фотоэлектрлік пластина шығару тәрізді және өзге де жоғары технологиялық салалар қалыптасты. Экономиканы дамыту және мұнай мен металл бағасына тәуелді болмау үшін табиғи ресустардан алынатын барлық кірісті өндіріске салу қажет, – деді Қазақстан Президенті.   

	ТМД елдерінде баламасы жоқ жаңа құбыр арматурасы зауыты Қазақстан мен «Шеврон» компаниясының бірлескен жобасы болып саналады. Кәсіпорын өнімдері түрлерінің бірі – ауыз сумен жабдықтау, газбен қамту, ағын суға арналған жүйе үшін тиек шығару. Негізгі өткізу рыногы Қазақстан мен жақын шетелдердің тұрғын үй-коммуналдық салалары болады.

	Қазақстанның жоғары білікті 75  маманы зауыт ұжымын құрайды.

	Қазіргі уақытта кәсіпорында өндірістік жабдықтарды іске қосуға дайындық жүргізілуде, алғашқы дайын өнімді шығару 2013 жылғы шілденің аяғына жоспарланып отыр.

	
///
	

	Рәсім барысында Қазақстан Президенті жиналғандардың баршасын Солтүстік Каспий жобасының негізгі өндірістік нысанының бірі – «Болашақ» зауытының іске қосылуымен құттықтады.

	– Біз 8 жыл бұрын кешенді бірегей қондырғы құрылысының алғашқы кірпішін қалаған едік. Мен сол кезде зауытқа «Болашақ» деп ат қою арқылы ерекше маңыз берген болатынмын. Біз оның болашақ Қазақстанның өсіп-өркендеуінің символына айналатынына зор сенім арттық. Бүгін бұл мақсатты орындау жолындағы елеулі белеске қол жетіп отыр, – деді Мемлекет басшысы.

	Нұрсұлтан Назарбаев «Болашақ» зауытының ірі өнеркәсіп нысаны болып саналатынын атап өтті.

	– Оның мұнай бойынша жобалық өнімділігі тәулігіне 450 мың баррельді, ал газ өңдеу бойынша өнімділігі тәулігіне 8,8 миллион шаршы метрді құрайды. Зауытты іске қосу екі жарым мыңнан астам жаңа жұмыс орнын ашуға мүмкіндік берді. Қашағанды игеру Қазақстанның мұнай-газ индустриясының жаңа дәуірін ашады. Солтүстік Каспий жобасы – тиімді халықаралық ынтымақтастықтың жарқын үлгісі. Қашаған ортақ мақсаттар жолында әлемнің ірі мұнай компанияларының басын біріктірді. Олар елімізге өздерінің бай тәжірибесі мен жинақталған білімдерін әкелді. Жақында ғана өткен шетелдік инвесторлармен кездесуде мен инновацияны енгізгісі келетіндер үшін мемлекет тарапынан ерекше басымдық берілетінін және қолдау көрсетілетінін атап өткен едім. Сол айтқанымды бүгін тағы да қайталағым келеді, – деді Қазақстан Президенті. 

	Мемлекет басшысы жаңа технологиялық серпіліс екі елдің қазіргі және болашақ ұрпағының әл-ауқатын арттыруға негіз қалайтынын атап өтті.

	– Қазақстан экономикасы қазірдің өзінде Қашағанды игеруден айтарлықтай пайда тауып отыр. Бүгінгі күні 2600-ден астам отандық компания жобаға қатысуда алдын ала біліктіліктен өтті. Тек өткен жылы ғана Солтүстік Каспий жобасы аясында қазақстандық өндірушілерге төленген қаржы бір жарым миллиардқа жуық долларды құрады. Бұл жұмысты үдемелі түрде жалғастырып, жетілдіріп отыру қажет. Солтүстік Каспий жобасы бойынша барлық кен орындарын игерудің экологиялық жағын ерекше атап өткім келеді. Бүгінде Каспий әлемдегі ірі мұнайлы өңірдің бірі ретінде көптеген инвесторлар назарын өзіне аударып отыр. Біз Каспий теңізінің таңқаларлықтай сан алуан жануарлар мен өсімдік әлемі бар ерекше табиғи аймақ екенін ұмытпауға тиіспіз. Оның нәзік экожүйесіне қамқорлықпен қарау – жер қойнауын пайдаланушының әрқайсының міндеті. Өткен жылдарда қоршаған ортаны қорғау саласында көптеген бағдарлама орындалды. Бірақ әлі атқарылатын жұмыстар бұдан да көп, – деді Нұрсұлтан Назарбаев.                 

	Қазақстан Президенті күн тәртібіндегі негізгі мәселе қатарына экологиялық таза технологиялар мен баламалы энергия көздерін енгізудің шығып отырғанын да атап өтті.

	– Жақында біз Қазақстанның «жасыл экономикаға» өтуі жөніндегі тұжырымдаманы бекіттік. Ол тіршіліктің барлық саласында табиғи ресурстарды пайдалануды оңтайландыруға бағытталған. Біз Консорциум мүшелерінен табиғатты қорғау іс-шараларын белсене жалғастыруды күтеміз. Қоршаған ортаға әсер ететін жағымсыз ықпалды азайтып, мұнайдың бейберекет төгілуіне жол бермеу керек, – деді Мемлекет басшысы.

	Нұрсұлтан Назарбаев Солтүстік Каспийді игеруді бастау туралы шешімнің бұдан жиырма жыл бұрын бекерге қабылданбағанын атап өтті.

	– Бүгін оның бірден-бір дұрыс шешім болғанын батыл мәлімдей аламын. Қашағанды игеру елдің экономикалық өсуіне қуатты серпін берді. Сондай-ақ, ол жас мемлекеттің халықаралық беделінің нығаюына септігін тигізді. Осынау бірегей алып кен орнын игеру республикамыздың әлемдік геосаяси кеңістіктегі ұстанымының беки түсуіне көмектесті. Қазақстанның болашақ дамуы үшін баға жеткісіз мәнге ие бола отырып, Солтүстік Каспий жобасы жаhандық энергетикалық қауіпсіздікті қамтамасыз етуге өз үлесін қосады. Біздің бірлескен еңбегіміз бен серіктестігіміздің тегеуріні осы мақсаттарға жетуге мүмкіндік беретініне сенемін, – деді Қазақстан Президенті.     

	Соңында Мемлекет басшысы халықаралық серіктестерге, инженерлерге және осы ауқымды жобаны іске асыруға қатысқандардың баршасына алғысын айтты.

	Өз кезегінде Д.Кэмерон «Қашаған» жобасы Қазақстанның мұнай-газ саласының дамуының символы болып саналатынын атап өтті.

	– Оның таңғаларлықтай ауқымы ел әлеуетінің тағы бір көрсеткішіне айналды. Мен британдық «Шелл» компаниясының жобаны іске асыруға атсалысқанын қуанышпен айтқым келеді. Біріккен Корольдік компаниялары күрделі экологиялық жағдайлардағы әзірлемелер жөнінде озық технологияларға ие. Сондай-ақ, мәселен, Солтүстік теңіздегі бірлескен жұмыстар үшін олар әрқашан жергілікті серіктестер табуға талпыныс жасайды, – деді Ұлыбритания Премьер-Министрі.        

	Д.Кэмерон екі елдің инвестиция ағынын қамтамасыз ете отырып, бизнесті және сауда-экономикалық байланыстарды белсене дамыта алатынына сенім білдірді.

	– Ядролық қарудан бас тарту, қазақстандықтардың әл-ауқатының жақсаруы, экономиканы әртараптандыру – осының бәрі Қазақстанның нақты жетістіктері. Біз мұнай-газ саласында өзара ықпалдастық орнатып қана қоймай, білім беру, мәдениет және Қазақстан үшін стратегиялық мәнге ие өзге де бағыттардағы ынтымақтастықты дамытатын серіктес болғымыз келеді, – деді Ұлыбритания Премьер-Министрі.         

	Солтүстік Каспий жобасы (NCOC) бірыңғай операторының басқарушы директоры П.Оффант Қашаған жобасы ең ауқымды жобаның бірі ғана емес, сонымен қатар технологиялық және экологиялық сипаты жөнінен өте күрделі жоба екенін де атап өтті. Ол Мемлекет басшысына жобаға жіті көңіл бөліп келгені және оның көптеген мәселелерін шешуге көмектескені үшін алғысын білдірді.

	«Eni» компаниясының бас өндірістік директоры К.Дескальци «Қашағанның» Қазақстан халқы үшін жасалған жоба екенін атап өтті, сондай-ақ жобаны іске асыру барлық серіктестердің бірлесе күш-жігер жұмсауының арқасында жүзеге асырылғанына тоқталды.         

	Атырау қаласынан шығысқа қарай 35 шақырым қашықтықта орналасқан «Болашақ» зауытында Қашаған кен орнынан алынатын мұнай мен газды дайындау жүзеге асырылатын болады.

	Зауыт тауарлық сападағы мұнайдың тәулігіне 450 мың баррелін дайындау жөніндегі өндірістік қуатын кезең-кезеңмен арттыруға есептелінген.

	Сонымен қатар, екі ел көшбасшылары бүгін іскер топтар өкілдерімен өткен кездесуге қатысып, онда қазақстан-британ өзара іс-қимылының аясын одан әрі кеңейту мүмкіндіктері қарастырылды.

	

	

	
/// 
Жеделхатта Мемлекет басшысы Индонезия азаматтарының қаза тапқандығы туралы қайғылы хабарды зор күйзеліспен қабылдағанын атай отырып, бүкіл қазақстандықтардың және жеке өзінің атынан марқұмдардың туған-туыстары мен жақындарына, сондай-ақ барша Индонезия халқына көңіл айтады.
///Шағын құрамдағы келіссөздер барысында тараптар екіжақты ынтымақтастық мәселелерін және оны әрі қарай нығайту перспективаларын талқылады.
Мемлекет басшысы екі ел арасындағы қарым-қатынастың сенімге негізделгенін атап өтіп, Қазақстан мен Тәжікстан халықтарының достығын нығайту жолында Эмомали Рахмонның айрықша рөл атқарғанын айтты.
– Сіз басшылық еткен жылдар ішінде біз зор сенімге, ынтымақтастыққа және достыққа негізделген қарым-қатынас орнаттық. Ешқашан арамызда шешімін таппаған мәселе болған емес. Біз әрдайым, әсіресе халықаралық деңгейде бір-бірімізді қолдап келеміз, – деді Қазақстан Президенті.
Нұрсұлтан Назарбаев бүгінде екі ел арасындағы ынтымақтастық жаңа кезеңге аяқ басқанын айтып, мемлекетаралық қарым-қатынастың өзекті мәселелерін талқылауға ниетті екенімізді жеткізді.
– Біз сіздермен кез келген мәселені талқылап, шешуге дайынбыз. Сонымен қатар көрші мемлекеттердің басшылары келе жатыр. Ертең біз үшін тағы бір мәрте кездесуге мүмкіндік туады. Биыл сіздерде су ресурстарын басқару жөніндегі конференция өтетінін білемін. Қазақстан бұл бастаманы қолдайды, – деді Мемлекет басшысы.
Кездесу барысында Нұрсұлтан Назарбаев Тәжікстан Республикасының Президентін «Парасат» орденімен марапаттады.
Э.Рахмон Нұрсұлтан Назарбаевқа Қазақстанға шақырғаны үшін және жоғары марапат табыс еткені үшін алғыс білдірді.
– Қазақстанға келген әр сапарымда Астананың келбеті жылдам өзгеріп келе жатқанын байқаймын. Бұл жетістік, ең алдымен, Сіздің дана әрі көреген саясатыңыздың жемісі болып саналады, – деді Тәжікстан Республикасының Президенті.
Э.Рахмон екі ел арасындағы сауда-экономикалық қарым-қатынастың қарқынды дамып келе жатқанына тоқталып, оны әрі қарай ілгерілете түсуге ниетті екенін атап өтті.
– Тауар айналымының көлемі жөнінен Қазақстан Тәжікстанның жетекші экономикалық әріптестері арасында екінші орынға ие. Біз елдеріміздің кешенді әрі стратегиялық қарым-қатынастарын нығайтуға ниеттіміз, – деді Тәжікстан Республикасының Президенті.




///Анар Жайылғанова Қасым-Жомарт Тоқаевқа агенттік жұмысының негізгі бағыттары бойынша есеп берді.
Агенттік басшысы әкімшілік-мемлекеттік қызмет бағытындағы кадр саясатын қалыптастыру, мемлекеттік қызметшілердің салалық заңнама мен этикалық нормаларды сақтауын бақылау, сондай-ақ, мемлекеттік қызмет көрсету сапасының жағдайы туралы баяндады.
Мемлекет басшысы «Президенттік жастар кадрлық резерві» бойынша жұмысты жалғастыруды, оған енген азаматтардың жұмыспен қамтылуына мониторинг жүргізу және резервке кіру шарттарын реттеуді тапсырды.
Қасым-Жомарт Тоқаев 2021 жылы «Президенттік жастар кадрлық резервіне» тағы бір конкурстық іріктеуді өткізу жөнінде тапсырма берді. Конкурсты өткізу барысында мемлекеттік органдардың қажеттіліктерін ескеріп, іріктелетін кандидаттардың санын қысқарту керек екенін айтты.

///Мемлекет басшысы Қасым-Жомарт Тоқаев Ресей Федерациясының Президенті Владимир Путинді туған күнімен құттықтап, зор денсаулық, бақ-береке және Ресей халқының игілігі жолындағы еңбегіне табыс тіледі.
Владимир Путин Қасым-Жомарт Тоқаевқа құттықтағаны үшін ризашылық білдіріп, достық пен тату көршіліктің берік қарым-қатынасына құрылған Қазақстан мен Ресей арасындағы ынтымақтастықтың жоғары деңгейде екенін атап өтті.
Екі елдің басшылары алдағы жұмыс кестесін ақылдасты. Оның ішінде, биылғы 6-7 қараша күндері Омбы қаласында өтетін Қазақстан мен Ресей ынтымақтастығының XVI аймақаралық форумына дайындық барысын талқылады.
///
	

	Қазақстан Президенті жаңа театр ғимаратының құрылысы мен орналасқан аумағын абаттандыру барысымен танысып шықты.

	Мемлекет басшысы бұл жобаны іске асыруға озық техникалық жабдықтарды орнату және пайдалану саласында тәжірибесі мен білімі бар жоғары білікті қазақстандық мамандарды тарту және үйрету қажеттігін атап өтті.   

	Өзінің бірегей техникалық сипаты мен атқарымдылығына орай театр елорданың мәдени өмірін одан әрі дамытуға ықпал етеді.

	Театрда 1250 адамға арналған көрермен залы, авансахна мен оркестрлік арнайы орын, партер мен түрлі ярусты дөңгелек балкон, сондай-ақ 250 орындық камералық музыкаға арналған шағын зал бар. Жас бишілерді оқыту үшін балет студиясы құрылатын болады. Опера және балет театрының жобалық шешімі халықаралық стандарттарға сәйкестендірілген және осындай деңгейдегі әлемдік құрылыс тәжірибесі ескерілген.

	Сонымен қатар, жоба аясында жерүсті автотұрағы мен жерасты паркингі салынатын болады. Құрылыстың жалпы аумағы - 64 мың шаршы метр.
//////
	

	Нұрсұлтан Назарбаев Құрбан айт жақындарына қайырымдылық пен қамқорлық танытуға шақыратынын, сондай-ақ бейбітшілік пен келісімге үндейтінін атап өтті.

	- Бұл - шын мәнінде, адамдар мен халықты біріктіретін, барлық мұсылман үшін ұлық мереке. Осы күні отбасы болып жиылып, бір-біріне қонаққа барып, жақын араласу дәстүрге айналған. Құрбан айтта әлемнің барша мұсылмандары шынайы ой-ниетімен Жаратқанға жақындай түседі. Ислам әрдайым ізгілікке үндейтін және шақыратын бейбіт дін саналады. Ол бөлінуге емес, бірігуге шақырады. Құранда мұсылман сөзімен де, ісімен де ешкімге зиянын тигізбеуі тиіс деп айтылған, - деді Мемлекет басшысы.

	Қазақстан Президенті қазақстандықтар тәуелсіздіктің арқасында дінге қайтадан бет бұрғанын атап көрсетті.

	- Ислам бірнеше жүзжылдықтар бойына халқымыздың негізгі діні болып саналады. Республика егемендік алған уақыттан бері 2300-ден астам мешіт салынды. Бүгінде біз елімізді өркендетуге және әлемге кеңінен танытуға ұмтылып отырмыз. Барша қазақстандықтарға үміттері мен тілектерінің орындалуын, сондай-ақ елімізге өсіп-өркендеу мен береке-бірлік тілеймін, - деді Нұрсұлтан Назарбаев.

//////Ашхабад қаласы, Түрікменстан
 
Қасым-Жомарт Тоқаев Ашхабадқа мемлекеттік сапарының соңында Түрікменстанның Тәуелсіздік монументіне гүл шоғын қойды.
Тәуелсіздік монументі түрікменнің дәстүрлі киіз үйі бейнесінде салынған. Монументтің айналасында Түрікменстан билеушілері мен әскери жетекшілерінің, ойшылдары мен өнер қайраткерлерінің мүсіндері қойылған.
Қазақстан Президенті дәстүр бойынша Түрікменстанның жүргізіп отырған бейбітшілік, достық және тату көршілік саясатын білдіретін құрметті қонақтар аллеясына тал екті.





///
	

	Кездесу кезінде Қазақстанның Дүниежүзілік сауда ұйымына кіруі мәселесі қаралып, келісілетін құжаттарға қол қоюдың барысы талқыланды.

	Нұрсұлтан Назарбаев еліміздің жетекші сауда серіктестері – Еуропалық одақпен және АҚШ-пен  аталған мәселелер бойынша жүргізілген келіссөздер үдерісі туралы мәлім етті.

	Р.Азеведу Қазақстанның ДСҰ-ға кіруі аясындағы бірлескен жұмыстың жемісті жүргізілгенін атап өтіп, біздің еліміз Ұйымға мүше болуы үшін өз тарапынан барлық күш-жігерін салатынына сендірді.

/// 
Нұрсұлтан Назарбаев пен Маттео Ренци  павильондардың экспозицияларын көрді, сондай-ақ Құрметті қонақтар кітабына қолтаңба қалдырды.
***
Миландағы ЭКСПО-2015 дүниежүзілік көрмесі «Ғаламшарды азықтандыру. Энергия өмір үшін» тақырыбымен өтіп жатыр. Қазақстанның павильоны туристер арасында ерекше танымалдыққа ие болып, оны күн сайын 4,5 мың адам келіп көруде. «Қазақстан – мүмкіндіктер елі» деп аталған павильон жалпы алаңы 3 мың шаршы метрден асатын екі қабатты ғимаратта орналасқан. Онда ауыл шаруашылығына, мал шаруашылығына, су мәдениетіне, экологияға, жер өңдеуге, сондай-ақ еліміз туралы таңғажайып деректерге арналған 6 бөлім бар. Экспозицияларда интерактивтік және мультимедиалық технологиялар кеңінен қолданылған. 



///
	 

	Сапар барысында Атырау құбыр арматурасы зауытында болып, Қазақстанға мемлекеттік сапармен келетін Ұлыбритания Премьер-Министрі Дэвид Кэмеронмен екіжақты келіссөздер жүргізуі жоспарланып отыр.

	Сондай-ақ сапар аясында «Қашаған» кен орнын бірге аралап шығып, Атырау облысындағы мұнай дайындайтын «Болашақ» зауытының ашылу рәсіміне қатысуы қарастырылған.    
/// 
Көңіл айту жеделхатында Мемлекет басшысының Әл-Кувейттегі террорлық акт салдарынан көптеген жазықсыз жандар қаза тапқаны және зардап шеккені туралы қайғылы хабарды зор күйзеліспен қабылдағаны айтылған.
«Біз дүниежүзілік қоғамдастықтың халықаралық экстремизм мен терроризм қатеріне қарсы күрестегі күш-жігері мен қадамдарын толық қолдаймыз», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың туыстары мен жақындарына, сондай-ақ бауырлас Кувейт халқына көңіл айтып, жапа шеккендердің тезірек сауығып кетуіне тілектестік білдірді. 
///
	

	Кездесу барысында екі ел арасындағы сауда-экономикалық, инновациялық және инвестициялық ынтымақтастықты жандандыру перспективасы талқыланды.
///
	

	 

	

	Ақордада өткен келіссөздер барысында Нұрсұлтан Назарбаев пен Си Цзиньпин екі елдің арасындағы жан-жақты стратегиялық серіктестікті одан әрі тереңдету перспективаларын қарастырды.

	Атап айтқанда, сауда-экономикалық, инвестициялық, агроөнеркәсіптік, шекаралық, мәдени-гуманитарлық ынтымақтастықты жандандыру мәселелері, сондай-ақ халықаралық күн тәртібі мен өңірлік қауіпсіздіктің өзекті мәселелері талқыланды.

	Қазақстан Президенті шағын құрамдағы кездесу барысында Си Цзиньпиннің тарихи сапарына зор мән беріліп отырғанын атап өтті.

	– Мен Сізді алда келе жатқан мерекемен – Қытай Халық Республикасының құрылған күнімен құттықтаймын. Тәуелсіздігіміздің алғашқы күнінен бастап Сіздің еліңізбен арада дамып келе жатқан тату қарым-қатынасымыз біз үшін басымдық болып саналады. Сізбен жүргізген келіссөздеріміз елдеріміздің достығын, халықтарымыз арасындағы ынтымақтастық пен сенімді мүлде жаңа биікке көтеретініне сенемін, – деді Мемлекет басшысы.      

	Өз кезегінде Си Цзиньпин Нұрсұлтан Назарбаевқа Қазақстанға келіп қайтуға шақырғаны үшін алғысын айтты.

	– Мен бұл сапарды көптен армандаған едім, бүгін сол арманым орындалды деуге болады. Әуежайға Өзіңіз келіп қарсы алғаныңызды мақтан етемін. Осы орайда, жылы қабылдауыңыз үшін Сізге ризашылығымды білдіргім келеді.  Сіздің көрікті қалаңызды кеше бірге аралап көрдік. Біздер сондай-ақ ұлттық сипат пен нақыштағы заманауи ғимараттарды тамашаладық.  Шынында да, он жылдан сәл астам ғана уақытта дала жауһары – жаңа қала тұрғызылды. Мұның бәрі терең символдық мәнге ие, өйткені Астана жас республикаларыңыздың дамуының көрінісі, – деді ҚХР Төрағасы.

	Бұдан бөлек, тараптар халықаралық және өңірлік ұйымдардағы өзара іс-қимылдың маңызды тұстарына қатысты пікір алмасты.

	Нұрсұлтан Назарбаев кеңейтілген құрамдағы келіссөздер барысында С.Цзиньпиннің сапары Қазақстан-Қытай қарым-қатынастарын жан-жақты стратегиялық серіктестік деңгейіне көтеретініне сенім білдірді.

	– Қытаймен ынтымақтастықты дамыту біздің сыртқы саясатымыздың басымдығы екенін тағы бір рет айтқым келеді. Сіздің сапарыңыз  екі елдің  өзара байланысын жақсарту мен тереңдетуді мақсат еткен мемлекеттер басшылары тұрақты кездесулерінің дәстүрлі жалғасы, – деді Мемлекет басшысы.

	Қазақстан Президенті елдеріміздің үкіметтері, парламенттері, саяси партиялары арасындағы байланыстардың игі үрдіске айналғанын атап өтті.

	– Ынтымақтастығымызда бірінші орында экономикалық мәселелер тұр, менің ойымша, бұл салада біз керемет табыстарға қол жеткіздік. Бүгінде арамыздағы тауар айналымы 26 миллиард доллар, бұл санды біз 40 миллиард долларға жеткізу міндетін алға қойып отырмыз. Оған біздің сарапшыларымыз Сіздің сапарыңыз барысында қол қою үшін дайындаған бірқатар келісімдер септігін тигізетін болады, – деді Нұрсұлтан Назарбаев.

	Си Цзиньпин бұл оның Қазақстанға алғашқы сапары және Қазақстан Президентімен биылғы екінші ресми кездесуі екенін айтты.

	– Қазақстан-Қытай қарым-қатынасы үшінші онжылдыққа аяқ басқан осы кезеңде Сізбен бірлесіп, соңғы жылдардағы қарым-қатынасымыздың даму нәтижелерін жинақтап, әртүрлі бағыттардағы ынтымақтастығымызды одан әрі жалғастыру үшін міндеттер мен жоспарлар белгілеуге күш-жігер жұмсауға әзірмін. Бұл біздің барлығын қамтитын стратегиялық серіктестігіміздің халықтарымыздың игілігі үшін анағұрлым биік деңгейде тұрақты дамуына септігін тигізеді, – деді ҚХР Төрағасы.  

	 

	

	 

///Мемлекет басшысы орталықтың жұмысымен танысып, өндірістік тауарлар, сондай-ақ жеміс-жидек пен көкөніс сақталатын қоймаларды аралап көрді.
– Ақтаудағы логистика орталығының қызметі азық-түлік өнімдері бағасын арзандатуға бағытталған. Маңғыстау облысымен қатар, республикамыздың басқа да өңірлеріндегі азық-түлік бағасын төмендетіп, онымен қамтамасыз ету мақсатымен тауарларды сақтау, жеткізілетін көлемін арттыру жөнінде шаралар қабылдау қажет, – деді Елбасы.
Соңында Нұрсұлтан Назарбаев орталық қызметкерлеріне табыс тіледі.

///
	

	Мемлекет басшысы өз сөзінде Қазақстан сауда-экономикалық саладағы негізгі серіктестердің бірі ретінде Түркияға айрықша назар аударатынын атап өтті.

	- Екі елдің арасындағы тауар айналымы жоғары қарқынмен өсіп келеді. Бұл өсімге біздің елімізде белсенді жұмыс істейтін 400-ге жуық түрік компаниясы елеулі үлес қосуда. Бүгін осы жиынға біздің елдің жүзге жуық, түрік компаниялары мен бизнес-құрылымдарының мыңға жуық өкілдері қатысуда. Осы іс-шараның аясында жалпы сомасы 1 миллиард АҚШ долларына жуық келісім мен құжатқа қол қойылды. Қазақстан жоғары технологияны пайдалана отырып, оны жаңғыртудың басты стратегиялық бағытына айналған экономиканы индустрияландырудың ауқымды бағдарламасын дәйектілікпен іске асыруда,  - деді Нұрсұлтан Назарбаев.

	Қазақстан Президенті екі жарым жылда индустрияландыру бағдарламасы аясында сомасы 11 миллиард АҚШ долларын құрайтын 443 жоба пайдалануға берілгеніне, 100 мыңға жуық жаңа жұмыс орны ашылғанына тоқталды. Қазақстан Түркияның индустриялық базасын дамыту тәжірибесін лайықты бағалайды. Бүгінде металлургия, энергетика, логистика, тоқыма, азық-түлік, химия өнеркәсібі мен ауыл шаруашылығы салаларында бірлескен жобаларды іске асыру үшін әлеует жеткілікті.

	- Қазақстан елдің экономикасын дамытуда шетел бизнесінің қатысу аясын кеңейтуге мүдделі. Сондықтан да біз инвестицияларды қорғау жөніндегі қажетті шараларды қабылдаймыз. «Инвесторларды қорғау» индикаторы бойынша Дүниежүзілік банктің «Doing Business 2011» рейтингінде Қазақстан 2007 жылмен салыстырғанда 34 орынға көтерілді. Сөйтіп, біздің еліміз 183 мемлекеттің арасында 10-шы орынды иеленіп отыр. Ал «Бизнесті жүргізу жеңілдігі» индикаторы бойынша Қазақстан соңғы бес жыл ішінде 80-ші орыннан 47-ші орынға көтерілді. Рұқсат беру құжаттарының көлемі қысқарды және оны иелену тәртібі жеңілдетілді. Бұл бизнесмендердің уақытын үнемдеуіне және қаржылық шығынын азайтуға мүмкіндік береді, - деді Мемлекет басшысы.

	Нұрсұлтан Назарбаев сондай-ақ қазір Орталық Азиядағы барлық шетел инвестициясының 80 проценті  Қазақстанның үлесінде екенін айтып өтті.

	- Тәуелсіздік жылдарында біз елде тұрақты инвестициялық ахуал қалыптастырдық. Осы кезеңде шетелдерден 166 миллиард доллар тікелей инвестиция тартылды. Бұл - біздің экономикамыздың қарқынды өсуіне ықпал еткен факторлардың бірі, - деді Қазақстан Президенті.

	Мемлекет басшысы 2010 жылы Қазақстан Ресей және Беларусь мемлекеттерімен бірге Кеден Одағын құрғанын атап көрсетті.

	- Мен осы мәселеге түрік инвесторларының назарын аударғым келеді. Аталған елдер арасындағы кедендік кедергілер толығымен алынып, тауарлар еркін өткізілетін болды. Қазір осының арқасында 170 миллионға жуық адамды қамтитын бірыңғай нарық қалыптасты. Бұл, жалпы алғанда, бір жарым триллион АҚШ долларына жуық ішкі жалпы өнім көлемін құрайды. 2011 жылы Қазақстандағы түрік тауарларының импорты 2009 жылмен салыстырғанда 30 процентке артты. Бұл көрсеткішке Кеден одағы арқылы қол жеткізілгенін айта кету керек. Сөйтіп, Қазақстанда өндіріс орнын құруға инвестиция салу үшін барынша қолайлы ахуал қалыптасты. Сонымен қатар, екі ел арасында бірлескен ғылыми зерттеулер жүргізуді ынтымақтастықпен дамыту қажет. Мәселен, қазір маңызды саналатын энергия үнемдеу, «жасыл экономика», зиянды қалдықтарды азайту, нанотехнология және басқа бағыттарды қолға алған жөн, - деді Нұрсұлтан Назарбаев.

	Қазақстан Президенті екі елдің кәсіпкерлері арасындағы өзара экономикалық  байланыстарды нығайту кездесудің нақты нәтижесі болатынына сенім білдірді.

	- Түркия басшысымен бірге «Жаңа синергия» бірлескен бағдарламасына қол қоюымыз бизнес-идеялар және біздің кәсіпкерлердің тікелей ынтымақтастығына оң ықпалын тигізуі керек, - деді Мемлекет басшысы.

	Өз сөзінде Түркия Республикасының Премьер-Министрі Режеп Тайып Ердоған Қазақстан бауырлас ел және Түркияның атажұрты саналатынын атап өтті.

	- Мен сіздер де Түркияны өз үйлеріңіздей көріңіздер дегім келеді. Біздің елдеріміз арасындағы өзара қарым-қатынастың тамыры тереңде жатыр. Біз оны ұдайы кеңейтуге және нығайтуға ұмтылып келеміз. Қазақстан тарабымен жүргізілген келіссөздер біздің қарым-қатынасымыздың жаңа кезеңін ашты, стратегиялық қатынастарды нағайтуға және оны одан әрі дамытуға жаңаша дем берді. Қазақстан мен Түркия арасындағы сауда көлемі 4 миллиард АҚШ долларын құрайды, алайда бұл біздің өзара қарым-қатынасымыздың әлеуетін көрсетпейді. Мен 2015 жылға дейін біз оны 10 миллиард долларға дейін ұлғайтамыз деп үміттенемін. Бұл үдерісте кәсіпкерлік топ зор рөл атқарады. Олардың шешімтал іс-қимылы бұл мақсатқа жетуге қабілетті. Біз, саясаткерлер, барлық кедергіні алып тастауға және барынша жағдай жасауға тиіспіз, - деді Р.Ердоған.

	Түркия Премьер-Министрі Қазақстан мен Түркияның кәсіпкерлері үшінші елдердің нарығына шығуды ұйымдастыра отырып, онда белсенді ынтымақтастық жасауы қажеттігін қадап айтты.

	- Біз түрік компанияларының Қазақстанда құрылыс, фармацевтика, халық тұтынатын тауарлар және өзге салаларда жұмыс істеуіне үлкен мән береміз. Біздің мердігерлік құрылыс компанияларымыз Қазақстандағы елеулі қаржы ресурстарына инвестиция салды. Түркия инвестициясы экономиканың өзге салаларында - фармацевтика, ауыл шаруашылығы, кен жұмысы және басқа салаларда белсенді әртараптандырылады. Сонымен бірге, бүгінде қазақстандық бизнес туристік салаға инвестиция салуда, біз бұл бағыттағы ынтымақтастықты нығайту ниетіндеміз. Бұл екі елге де үлкен пайда әкеледі. Біз Ұлы Жібек жолы бағытын қайта жаңғыртуға тиіспіз. Біздің елдеріміз арасында көлік ағынын дамыту және кеңейту – ынтымақтастықтың өте маңызды бағыты. Осының арқасында Қазақстан өз өнімдерін әлемнің көптеген еліне экспорттау мүмкіндігіне ие болады, - деді Р.Ердоған.

	Сонымен қатар, Премьер-Министр Түркияға 300 мыңнан астам қазақстандық туристер келетінін және бұл санды арттыруға болатынын айтты. Осы орайда, Қазақстанға баратын түрік туристерінің қатарын арттыру қажет.

	- Осының арқасында халық жақын араласады, туыстық байланыстар нығая түседі. Осыған байланысты Қазақстан басшысымен Қазақстан мен Түркия арасындағы ұшақ билетінің құнын азайтуға және тиісті тапсырма беруге келістік, - деді Р.Ердоған.       

	 

	 

///
	

	Көрмені аралау барысында мемлекеттер басшылары қазақстандық-австриялық бизнес жобалармен танысты.

	Сонымен қатар,  тараптар бірқатар екіжақты құжаттарға қол қойды. Олар – қазақстандық-австриялық  Іскерлік кеңесті құру туралы меморандум, Қазақстанның Сауда-өнеркәсіп палатасы мен Австрия Экономика палатасының Экономиканы дамыту институты арасындағы ынтымақтастық туралы меморандум және «ҚазМұнайГаз» Ұлттық компаниясы» АҚ мен австриялық ОМV компаниясы арасындағы өзара түсіністік туралы меморандум. 
///
	 

	

	Кездесу тақырыбы «Әлемдік экономикалық дағдарыс қарсаңындағы Еуропадағы экономикалық ахуал және Еуропалық Одақ үшін оның салдарлары» болды.

	Әңгімелесу барысында Еуразиялық одақ пен Кеден одағын дамытудың келешегін, Қазақстанның Еуропалық Одақпен ынтымақтастығын қамтитын  кең ауқымды мәселелер талқыланды. Кездесуге қатысушылар шағын және орта кәсіпкерлікті дамытуда, Қазақстанның энергетикалық әлеуетін ұтымды пайдалануда еуропалық елдердің озық тәжірибесін енгізу мүмкіндіктеріне назар аударды. Сонымен қатар, тараптар Қазақстан мен Еуропалық Одақ арасында индустриялық-инновациялық ынтымақтастықты жандандырудың келешегі мен нақты тетіктерін, сондай-ақ, Қазақстанның еуропалық және халықаралық құрылымдармен өзара ықпалдастықтың мәселелерін талқылады.

	Өз сөзінде Қазақстан Президенті кеңес мүшелерімен бүгінгі кездесудің биылғы төртінші жүздесу екенін атап өтті.

	- Қазір бізді Еуропалық одақтағы жағдай қызықтырып отыр. Сарапшылар Еуропалық одақтағы дезинтеграция және Баррозудың Еуропалық елдер федерациясын құру, қаржы жүйелерін біріктіру туралы ұсынысы жөнінде айтып жатыр. Бізді бұл процестердің Қазақстанға қалай әсер ететіні қызықтырады.  Біз қазір Еуропалық одақпен арадағы ынтымақтастық және әріптестік туралы жаңа келісіммен жұмыс жасап жатырмыз. Бүгін Австрия Президентімен, Канцлермен, сонымен қатар, Парламентте жақсы кездесулер өтті. Ертең бизнес-форум болады. Елдеріміз инвестицияларды өзара қорғау туралы келісімшартты ратификациялады, - деді Нұрсұлтан Назарбаев.

	Кеңес мүшелері Қазақстан Президентіне бұл кездесуге жасалған мүмкіндік үшін алғыстарын білдірді және соңғы жылдары Қазақстан Үкіметімен бірқатар маңызды мәселелер бойынша жұмыс жүргізіп келе жатқандарын атап өтті. Атап айтқанда, олар – Қазақстанның Дүниежүзілік сауда ұйымына (ДСҰ) кіруі, Қазақстан экономикасындағы жаңа үрдістер және халықаралық тақырыптар аясындағы кең ауқымды мәселелер.

	Қазақстан Республикасының Президенті жанындағы Халықаралық консультативтік кеңес (ХКК) 2010 жылы құрылды. Кеңестің құрылуына Қазақстанның 2010 жылы ЕҚЫҰ-ға төрағалығы негізгі себеп болды.

	ХКК-ның мақсаты – еуропалық елдер тәжірибесі негізінде ішкі және сыртқы саяси мәселелер бойынша Қазақстан Республикасы Үкіметіне практикалық ұсынымдар беру және қолдау көрсету, Қазақстанның халықаралық аренадағы беделін нығайту мен елдің мүдделерін ілгері жылжыту.

	ХХК құрамына Еуропадағы белгілі саяси қайраткерлер кіреді, олардың қатарында Австрияның бұрынғы Федералды Канцлері Альфред Гузенбауэр (ХКК төрағасы), Польшаның бұрынғы Президенті Александр Квасьневский, Еуропалық комиссияның бұрынғы Төрағасы және Италия Премьер-Министрі Романо Проди және т.б. бар.           

///
	

	 

	Форум басталар алдында мемлекеттер басшылары Австрияның өнеркәсіптік компаниялары көрмесінде болып, қазақстандық-австриялық бизнес- жобаларды тамашалады.  

	Бизнес-форумның ашылуы барысында Мемлекет басшысы Австрия жағына жылы шыраймен қабылдағаны және шараны ұйымдастыруда көрсеткен қолдауы үшін ризашылық білдірді. 

	– Форум екі елдің іскерлік топтарының өкілдері үшін, екіжақты қарым-қатынастардың жаңа көкжиектерін іздестіру үшін пайдалы «диалог алаңына» айналады деп сенемін. Қазақстан Австрияны Еуропалық одақ елдері арасындағы сенімді экономикалық серіктес ретінде жоғары бағалайды. Мемлекетаралық байланыстарды дамыту әлеуеті өзара тиімді ынтымақтастық үшін кең мүмкіндіктерге жол ашады. Қазақстан барынша ашықтық пен тұрақтылық саясатын жүйелі түрде жүргізіп келеді. Шетелдік инвесторлар тарапынан Қазақстан экономикасына деген сенімнің дәлелі тартылған инвестициялардың көлемінен көрінеді. Біздің елімізге 1993 жылдан бері 160 миллиард АҚШ доллары тартылды. Сонымен қатар, Орталық Азияға салынған шетелдік барлық инвестицияның 80 проценті Қазақстанға тиесілі, – деді Нұрсұлтан Назарбаев.

	Қазақстан Президенті қазіргі уақытта елімізде шетелдік капиталдың үлесі бар 10 мыңға жуық компания жұмыс істейтініне тоқталды.

	– Бүкіләлемдік банктің «Бизнес жүргізу – 2012»  рейтингінде Қазақстан соңғы жылы 183 елдің ішінен 47-ші орын алып, бірден 11 сатыға көтерілді. Бүкіләлемдік экономикалық форумның қыркүйектегі Бәсекеге қабілеттіліктің жаһандық индексі есебінің қорытындысы бойынша Қазақстан 21 сатыға көтеріліп, 51-ші орын алды. Бүгінде біз өзімізге Қазақстан экономикасын жедел әртараптандыру және жаңғырту жөнінде өр міндет қойып отырмыз. Біз өзіміздің төл өнеркәсіп өндірісін дамыту және қуат ресурстары экспортына деген тәуелділікті азайту ниетіндеміз. Менің ойымша, бұл тұста біздің экономикамыздың басымдығы бар салаларына инвестиция салуға ниетті австриялық компаниялармен ынтымақтастықты кеңейту мен тереңдету үшін зор әлеуетке жол ашылады, – деді Мемлекет басшысы.      

	Нұрсұлтан Назарбаев Қазақстан салықтық-инвестициялық ахуалдың қолайлылығымен, тұрақты қаржылық жүйесімен ерекшеленетінін атап өтті.

	– Біздің елімізде табиғи ресурстардың айтарлықтай қоры бар. Бізде электр қуатының, газдың тарифтері төмен, теміржол тасымалы салыстырмалы түрде қымбат емес. Осының барлығы өнім өндірісінде өзіндік құнның негізгі бөлігін құрайды. Экономиканың басымдықтағы салаларында мемлекет көп жеңілдіктер жасап отыр. Біз экспортқа бағытталған қосалқы құны жоғары өнеркәсіп салаларын дамытуға мүдделіміз. Бұл тұста өзара тиімді ынтымақтастық үшін негізгі бағыттың бірі ретінде біз Австрияның осы саладағы әлемдік озық орнын ескере келе, машина жасау саласын көріп отырмыз, - деді Қазақстан Президенті.

	Сонымен қатар, Мемлекет басшысы біздің еліміз үшін жоғары технологиялық экономиканы – инновациялық, ядролық және нано технологияларды қалыптастырудың, сондай-ақ, қызмет көрсету, білім беру, денсаулық сақтау және туризм салаларын дамытудың өте маңызды екенін атап өтті.

	- Бірнеше ірі немесе орташа жобаларды жүзеге асыру австриялық бизнестің Орталық Азиядағы орнын айтарлықтай нығайтуға мүмкіндік береді. Оған қоса, әлеуетті инвесторлар үшін жиынтық жалпы ішкі өнімі шамамен 2 триллион АҚШ доллары және 170 миллион халқы бар біртұтас тауар нарығын білдіретін Қазақстан мен Ресей және Беларусьтің Кедендік Одағы жаңа мүмкіндіктер ашады. Бүгінде Қазақстан-Австрия экономикалық әріптестігі үшін елдеріміздің саяси тұрақтылығын тірек еткен ең қолайлы жағдайлар жасалған, - деді Нұрсұлтан Назарбаев.

	Сөзінің соңында Қазақстан Президенті австриялық бизнес өкілдерін 2013 жылғы мамырда Қазақстанның елордасында өтетін VI Астана экономикалық форумына қатысуға шақырды.

///
	

	«Хофбург» сарайындағы мемлекет басшылары арасындағы ресми кездесу шарасынан кейін шағын және кеңейтілген құрамда келіссөздер өткізілді.

	Кездесу барысында екі ел арасындағы саяси, сауда-экономикалық және мәдени-гуманитарлық ынтымақтастықты нығайту мүмкіндіктері, сондай-ақ халықаралық күн тәртібінің маңызды мәселелері талқыланды.

	Қазақстан Президенті Нұрсұлтан Назарбаев Хайнц Фишерді келе жатқан Австрия Республикасының Ұлттық күнімен құттықтады және Австрия халқына бақыт, өсіп-өркендеу және есендік тіледі.

	- Менің Венаға сапарым Қазақстан Республикасы мен Австрия Республикасының арасында дипломатиялық қатынастар орнағанына 20 жыл толған жылы өтуде. Бүгінде біздің елдер арасындағы екіжақты қатынастардың дамуында оң серпін бар. Қазақстанда австриялық капиталдың қатысуымен бірқатар кәсіпорын табысты жұмыс істеп жатыр, - деп атап өтті Нұрсұлтан Назарбаев.

	Австрия Қазақстанның сауда саласындағы ірі әріптестерінің ондығына кіреді. 2011 жылдың қорытындысы бойынша екіжақты тауар айналымы 50 процентке артты және 4 миллиардтан астам долларға жетті.

	

	 

///Мемлекет басшысы Тәуелсіздік және гуманизм монументіне гүл шоғын қойып, өзбек халқының азаттығы үшін күрескен бабалар рухына тағзым етті. Ташкенттің Мустакиллик алаңында орналасқан бұл монумент өзбек ұлтының бейбітшілік пен бостандыққа, мейірімділік пен тату көршілікке, достық пен бауырластыққа ұмтылысын айшықтайды.
***
Монумент ою-өрнекпен безендірілген металды сфера бейнесінде салынған және онда Өзбекстанның картасы бейнеленген. Қолында баласы бар бақытты ана мүсіні ескерткішке көрік беріп тұр.

///
	

	Кездесудің салтанатты рәсімінен кейін мемлекет басшылары саяси, сауда-экономикалық, инвестициялық, экологиялық және мәдени-гуманитарлық ынтымақтастық мәселесін талқылады.

	Әңгімелесу барысында Қазақстан Президенті бұл II Альбердің Қазақстанға алғашқы сапары екенін атап өтті.

	- Мен Сіздің жас, тәуелсіз мемлекет - Қазақстанды көру үшін келгеніңізге қуаныштымын. Қазақстан мен Монако арасындағы ынтымақтастықтың тарихы осыдан басталады деп үміттенемін. Сізді қабылдағаным және Сізбен танысқаным маған жылы әсер қалдырды. Астанада Сіздің анаңызға, княгиня Келли Грейске арналған көрме өтуде. Бұл ­- қазақстандықтар үшін маңызды оқиға. Сіздің біздің елімізбен және оның адамдарымен танысу мүмкіндігіңіз бар. Сіз біздің бұрынғы астанамыз Алматыда да боласыз. Сіздің сапарыңыз есте қаларлықтай әрі әсерлі боларына сенемін, - деді Мемлекет басшысы.

	Өз сөзінде Монако Князі II Альбер Нұрсұлтан Назарбаевқа жылы қабылдауы мен достық ниеті үшін алғысын айтты.

	- Делегация және өзім де Монакода жүріп-ақ, сіздер жақтан жеткен жылылықты сезіңдім. Сондай-ақ мен анама арналған көрмені өздеріңіздің жас елордаларыңыз Астанада ұйымдастыруға келісім бергеніңіз үшін Сізге ризашылығымды білдіремін. Сіздің көрменің ашылуына қатысатыныңыз мен үшін үлкен құрмет. Сіз өте қызықты көрмені тамашалай аласыз. Ол мен үшін де өте маңызды әрі менің естеліктеріммен байланысты. Сіз менің анамның өміріне және Монако княздігі өміріне байланысты қызықты және көңіл толқытарлық экспонаттарды көретін боласыз. Мен бұл көрменің өткеніне, бұл идея осында жан-жақты қолдау тапқанына өте қуаныштымын, - деді II Альбер.             

	Келіссөздердің қорытындысы бойынша Мемлекет басшыларының Бірлескен декларациясы қабылданды және ҚР Сауда өнеркәсіп палатасы мен Монако Экономикалық даму палатасы арасындағы ынтымақтастық туралы келісімге қол қойды.

	Бірлескен декларацияда Мемлекет басшылары екі елдің ұлттық мүдделері мен жаhандық сипаттағы проблемаларына жауап беретін мәселелер бойынша Қазақстан мен Монако арасындағы түрлі деңгейде жүргізілген саяси диалог пен консультациялардың рөлін жоғары бағалады.

	Сондай-ақ Нұрсұлтан Назарбаев пен II Альбер қауіпсіздікті және жаhандық ауқымда тұрақтылықты нығайту мақсатында халықаралық және өңіраралық институттар аясындағы екі елдің бірлескен жұмысын жалғастыруға тілектестіктерін білдірді.

	Сонымен қатар, Қазақстан Президенті БҰҰ-ның дағдарысқа қарсы кешенді пактісін әзірлеудің жаңа форматы - "G-Global"-ды алға жылжытуда Монаконың әлеуетін тартуға мүдделілік білдірді.

	Өз кезегінде II Альбер Князь Қазақстанның қуатты экономикалық дамуын атап өтіп, Нұрсұлтан Назарбаевқа ол жүргізіп отырған әртараптандыру мен инновация саясатына үлкен табыс тіледі. Мемлекет басшылары екіжақты экономикалық қатынастардың дамуын және Қазақстан мен Монаконың әлеуеті мен тәжірибелерін ескере отырып өзара тиімді ынтымақтастықтың бағыттары мен жобаларын белсенді іздеу керектігіне тоқталды.       

	

///
	 

	

	         

	Нұрсұлтан Назарбаев екі ел өкілдерінің әр сапары мен кездесуі мемлекеттерді жақындастыра түсетінін, елдер арасы қазірдің өзінде барлық жағынан жақын екенін атап өтті.

	- Қазақстан мен Беларусь ішкі және сыртқы саясатты дамытуда көп мәселе бойынша өте ұқсас ұстанымда. Біз экономикалық және саяси салаларда белсенді өзара ықпалдастықтамыз, атап айтқанда, ТМД, ҰҚШҰ, соңғы уақытта – Бірыңғай экономикалық кеңістік пен Кеден одағы аясында ынтымақтасамыз. Биылғы мамыр айының соңында экономикалық интеграцияның одан арғы мәселелерін талқылау үшін үш мемлекет басшыларының бірлескен кездесуі жоспарланған, - деді Мемлекет басшысы.

	А.Рубинов кездесудің өтуіне мүмкіндік жасағаны үшін алғысын білдірді және еуразиялық кеңістіктегі интеграциялық үдерістер айтарлықтай жедел жүріп жатқанына тоқталды.

	- Бұл ретте біздердің парламенттеріміз маңызды рөл атқарып отыр. Біз түрлі форматтарда байланысамыз және заңнамалық база мен біздің іс-әрекеттеріміз үнемі келісім тауып отырады. Біз бұл процесті мейлінше жандандырып, оны жеделдету және тиімділігін одан әрі арттыру ниетіндеміз. Менің сапарым парламентаралық өзара ықпалдастықтың арта түсуіне мүмкіндік туғызады деп ойлаймын, - деді А.Рубинов.                 

///
	

	Кездесудің салтанатты рәсімінен кейін мемлекет басшылары саяси, сауда-экономикалық, инвестициялық, экологиялық және мәдени-гуманитарлық ынтымақтастық мәселесін талқылады.

	Әңгімелесу барысында Қазақстан Президенті бұл II Альбердің Қазақстанға алғашқы сапары екенін атап өтті.

	- Мен Сіздің жас, тәуелсіз мемлекет - Қазақстанды көру үшін келгеніңізге қуаныштымын. Қазақстан мен Монако арасындағы ынтымақтастықтың тарихы осыдан басталады деп үміттенемін. Сізді қабылдағаным және Сізбен танысқаным маған жылы әсер қалдырды. Астанада Сіздің анаңызға, княгиня Келли Грейске арналған көрме өтуде. Бұл ­- қазақстандықтар үшін маңызды оқиға. Сіздің біздің елімізбен және оның адамдарымен танысу мүмкіндігіңіз бар. Сіз біздің бұрынғы астанамыз Алматыда да боласыз. Сіздің сапарыңыз есте қаларлықтай әрі әсерлі боларына сенемін, - деді Мемлекет басшысы.

	Өз сөзінде Монако Князі II Альбер Нұрсұлтан Назарбаевқа жылы қабылдауы мен достық ниеті үшін алғысын айтты.

	- Делегация және өзім де Монакода жүріп-ақ, сіздер жақтан жеткен жылылықты сезіңдім. Сондай-ақ мен анама арналған көрмені өздеріңіздің жас елордаларыңыз Астанада ұйымдастыруға келісім бергеніңіз үшін Сізге ризашылығымды білдіремін. Сіздің көрменің ашылуына қатысатыныңыз мен үшін үлкен құрмет. Сіз өте қызықты көрмені тамашалай аласыз. Ол мен үшін де өте маңызды әрі менің естеліктеріммен байланысты. Сіз менің анамның өміріне және Монако княздігі өміріне байланысты қызықты және көңіл толқытарлық экспонаттарды көретін боласыз. Мен бұл көрменің өткеніне, бұл идея осында жан-жақты қолдау тапқанына өте қуаныштымын, - деді II Альбер.             

	Келіссөздердің қорытындысы бойынша Мемлекет басшыларының Бірлескен декларациясы қабылданды және ҚР Сауда өнеркәсіп палатасы мен Монако Экономикалық даму палатасы арасындағы ынтымақтастық туралы келісімге қол қойды.

	Бірлескен декларацияда Мемлекет басшылары екі елдің ұлттық мүдделері мен жаhандық сипаттағы проблемаларына жауап беретін мәселелер бойынша Қазақстан мен Монако арасындағы түрлі деңгейде жүргізілген саяси диалог пен консультациялардың рөлін жоғары бағалады.

	Сондай-ақ Нұрсұлтан Назарбаев пен II Альбер қауіпсіздікті және жаhандық ауқымда тұрақтылықты нығайту мақсатында халықаралық және өңіраралық институттар аясындағы екі елдің бірлескен жұмысын жалғастыруға тілектестіктерін білдірді.

	Сонымен қатар, Қазақстан Президенті БҰҰ-ның дағдарысқа қарсы кешенді пактісін әзірлеудің жаңа форматы - "G-Global"-ды алға жылжытуда Монаконың әлеуетін тартуға мүдделілік білдірді.

	Өз кезегінде II Альбер Князь Қазақстанның қуатты экономикалық дамуын атап өтіп, Нұрсұлтан Назарбаевқа ол жүргізіп отырған әртараптандыру мен инновация саясатына үлкен табыс тіледі. Мемлекет басшылары екіжақты экономикалық қатынастардың дамуын және Қазақстан мен Монаконың әлеуеті мен тәжірибелерін ескере отырып өзара тиімді ынтымақтастықтың бағыттары мен жобаларын белсенді іздеу керектігіне тоқталды.       

	

///
	 

	

	Қатысушыларға арнаған сөзінде Нұрсұлтан Назарбаев Қазақстан Қытайды сенімді серіктес және тату көрші ретінде жоғары бағалайтынын атап өтті.

	– Дипломатиялық қатынастар орнаған кезден бастап біздің елдеріміз екіжақты экономикалық ынтымақтастықта айтарлықтай нәтижелерге жетті. Өткен жылы өзара сауда көлемі 24 миллиард доллар болды. Ортақ күш-жігер жұмсауымыздың арқасында соңғы жылдары өзара іс-қимылдың түрлі тетіктері қалыптастырылды және табысты жұмыс істеуде. Олардың қатарында Ынтымақтастық жөніндегі Қазақстан-Қытай комитетінің қызметі мен тұрақты өткізіліп тұратын үкімет басшылары деңгейіндегі кездесулер анағұрлым маңыздысы болып саналады. Өткен жылдар ішінде біз екіжақты ынтымақтастықты одан әрі дамытуды реттейтін байыпты шарттық-құқықтық база құрдық. Бұл 170-тен астам үкіметаралық және ведомствоаралық құжатты қамтиды, – деді Мемлекет басшысы.

	Қазақстан Президенті елімізде инвесторлардың құқықтары мен мүдделерін қорғауға бағытталған заңдар қабылданғанын атап өтті.

	– Олардың қызметіне жан-жақты қолдау көрсетілуде. «Қазақстан-Қытай» мұнай құбырының, «Сарыбұлақ-Зимұнай» және «Бейнеу-Бозой-Шымкент» газ құбырларының құрылысы табысты инвестициялық өзара іс-қимылдың тағы бір мысалына айналды. Қазіргі уақытта біз жаңа Жібек жолын жаңғыртудамыз. Бүкіл еліміз бойынша «Батыс Еуропа – Батыс Қытай» магистральді көлік дәлізін, жаңа автомобиль жолдарын және теміржолдарды, теңіз терминалы мен логистикалық орталықтарды іске қосудамыз, – деді Нұрсұлтан Назарбаев.

	Мемлекет басшысы Ұлы Жібек жолын жаңғыртудың тағы бір тәсілі ақпараттық технологиялар саласындағы транзиттік әлеуетті ашу болатындығы жөнінде пікір білдірді.

	– Азия мен Еуропа арасындағы телекоммуникациялық арналарға сұраныстың артып отырғанын ескеріп, Қазақстан ақпараттар ағыны үшін мейлінше қолайлы және барынша қысқа бағыт ұсынуға дайын. Елімізде бар дата-орталықтардың қуатын тиімді пайдалануды бірлесіп ойластыруды ұсынамын, – деді Қазақстан Президенті.

	Нұрсұлтан Назарбаев Іскерлік кеңесті құру екі ел бизнесінің арасындағы байланыстарды кеңейтудің қисынды жалғасы болатынына тоқталды.

	– Менің ойымша, онда елеулі экономикалық әлеует бар. Бұл құрылым қызметтің ашық форматына ие бола отырып, екіжақты сауда-экономикалық қарым-қатынастарды тереңдету жөніндегі пәрменді шараларды қабылдауға тиіс, – деді Мемлекет басшысы.

	Қазақстан Президенті Іскерлік кеңестің аясында салалар мен өндірістерді дамыту жобаларын жүзеге асыруға арналған инвестициялық және жол карталарын жыл сайын әзірлеп, қабылдауды ұсынды.

	– Кеңестің тиімді жұмыс істеуі үшін оның аясында Астанада тұрақты жұмыс органын құру қажет деп есептеймін. Одан бөлек, тараптар үшін басым бағыттарды нысанаға алған салалық жұмыс топтарын ұйымдастырған жөн, – деді Нұрсұлтан Назарбаев.

	Мемлекет басшысының тағы бір ұсынысы Іскерлік кеңестің күш-жігерін кәсіпкерлердің құқықтары мен мүдделерін қорғауға, екі елдің іскер топтары мен мемлекеттік құрылымдары арасында сұхбат алаңын қалыптастыруға бағыттау жөнінде болды.

	– Қазақстан мен Қытай арасындағы ынтымақтастықты жандандыруға септігін тигізетін көрмелерді, сауда жәрмеңкелерін, семинарларды, конференциялар мен екі елдің таныстырылымдарын тұрақты өткізіп тұру қажет. Сондай-ақ, тиімді пікір және іскерлік ақпараттар алмасуды жолға қою мақсатында Іскерлік кеңеске мерзімді баспа және электронды  басылымдар шығаруды қамтамасыз ету ұсынылады, – деді Қазақстан Президенті.

	Сөз соңында Нұрсұлтан Назарбаев Іскерлік кеңестің құрылтайшылық отырысы екі елдің сауда-экономикалық және инвестициялық ынтымақтастығын одан әрі жандандыруге қатысты құнды ұсыныстар мен ұсынымдар әзірлеуге мүмкіндік беретініне сенім білдірді.

	ҚХР Төрағасы Си Цзиньпин қатысушыларды Қазақстан-Қытай іскерлік кеңесінің ашылуымен құттықтады және екі елдің түрлі салалардағы ынтымақтастығы бұрын қол жетпеген биікке көтерілгенін атап айтты.

	– Менің сапарымның ең басты міндеті – екіжақты қатынастарымызды жаңа белестерге көтеру үшін Қазақстан Президентімен бірге бар күш-жігерді жұмсау. Қазақстан – тартылған қытай инвестицияларының көлемі жағынан ТМД-дағы ірі ел. Қазақстанмен бірге біз құбыр желісін және шекаралық ынтымақтастықтың халықаралық орталығын салдық. Табысты ынтымақтастықтың мұндай мысалдары өте көп, – деді Си Цзиньпин.

	ҚХР Төрағасы Іскерлік кеңесін құру екі ел бизнес-қауымдастықтарының  сауда-экономикалық қарым-қатынастарды нығайтуға деген құлшынысының айғағы екенін айтып, бұл Кеңес ынтымақтастықтың жаңа үлгілерін әзірлейтініне және өзара тиімді серіктестікке компанияларды көптеп тартатындығына үміт артты.

	Іскерлік кеңес отырысының барысында экономикалық және инвестициялық байланыстарды тереңдетуге бағытталған бірқатар екіжақты құжаттарға қол қойылды.

	Отырыс соңында Нұрсұлтан Назарбаев пен Си Цзиньпин «Бозой-Шымкент» учаскесіндегі «Бейнеу-Бозой-Шымкент» магистральді газ құбырын газбен толтыруды бастауға арналған ресми салтанатқа қатысты.

	  

///
	

	«Хофбург» сарайындағы мемлекет басшылары арасындағы ресми кездесу шарасынан кейін шағын және кеңейтілген құрамда келіссөздер өткізілді.

	Кездесу барысында екі ел арасындағы саяси, сауда-экономикалық және мәдени-гуманитарлық ынтымақтастықты нығайту мүмкіндіктері, сондай-ақ халықаралық күн тәртібінің маңызды мәселелері талқыланды.

	Қазақстан Президенті Нұрсұлтан Назарбаев Хайнц Фишерді келе жатқан Австрия Республикасының Ұлттық күнімен құттықтады және Австрия халқына бақыт, өсіп-өркендеу және есендік тіледі.

	- Менің Венаға сапарым Қазақстан Республикасы мен Австрия Республикасының арасында дипломатиялық қатынастар орнағанына 20 жыл толған жылы өтуде. Бүгінде біздің елдер арасындағы екіжақты қатынастардың дамуында оң серпін бар. Қазақстанда австриялық капиталдың қатысуымен бірқатар кәсіпорын табысты жұмыс істеп жатыр, - деп атап өтті Нұрсұлтан Назарбаев.

	Австрия Қазақстанның сауда саласындағы ірі әріптестерінің ондығына кіреді. 2011 жылдың қорытындысы бойынша екіжақты тауар айналымы 50 процентке артты және 4 миллиардтан астам долларға жетті.

	

	 

///
	 

	

	Қатысушыларға арнаған сөзінде Нұрсұлтан Назарбаев Қазақстан Қытайды сенімді серіктес және тату көрші ретінде жоғары бағалайтынын атап өтті.

	– Дипломатиялық қатынастар орнаған кезден бастап біздің елдеріміз екіжақты экономикалық ынтымақтастықта айтарлықтай нәтижелерге жетті. Өткен жылы өзара сауда көлемі 24 миллиард доллар болды. Ортақ күш-жігер жұмсауымыздың арқасында соңғы жылдары өзара іс-қимылдың түрлі тетіктері қалыптастырылды және табысты жұмыс істеуде. Олардың қатарында Ынтымақтастық жөніндегі Қазақстан-Қытай комитетінің қызметі мен тұрақты өткізіліп тұратын үкімет басшылары деңгейіндегі кездесулер анағұрлым маңыздысы болып саналады. Өткен жылдар ішінде біз екіжақты ынтымақтастықты одан әрі дамытуды реттейтін байыпты шарттық-құқықтық база құрдық. Бұл 170-тен астам үкіметаралық және ведомствоаралық құжатты қамтиды, – деді Мемлекет басшысы.

	Қазақстан Президенті елімізде инвесторлардың құқықтары мен мүдделерін қорғауға бағытталған заңдар қабылданғанын атап өтті.

	– Олардың қызметіне жан-жақты қолдау көрсетілуде. «Қазақстан-Қытай» мұнай құбырының, «Сарыбұлақ-Зимұнай» және «Бейнеу-Бозой-Шымкент» газ құбырларының құрылысы табысты инвестициялық өзара іс-қимылдың тағы бір мысалына айналды. Қазіргі уақытта біз жаңа Жібек жолын жаңғыртудамыз. Бүкіл еліміз бойынша «Батыс Еуропа – Батыс Қытай» магистральді көлік дәлізін, жаңа автомобиль жолдарын және теміржолдарды, теңіз терминалы мен логистикалық орталықтарды іске қосудамыз, – деді Нұрсұлтан Назарбаев.

	Мемлекет басшысы Ұлы Жібек жолын жаңғыртудың тағы бір тәсілі ақпараттық технологиялар саласындағы транзиттік әлеуетті ашу болатындығы жөнінде пікір білдірді.

	– Азия мен Еуропа арасындағы телекоммуникациялық арналарға сұраныстың артып отырғанын ескеріп, Қазақстан ақпараттар ағыны үшін мейлінше қолайлы және барынша қысқа бағыт ұсынуға дайын. Елімізде бар дата-орталықтардың қуатын тиімді пайдалануды бірлесіп ойластыруды ұсынамын, – деді Қазақстан Президенті.

	Нұрсұлтан Назарбаев Іскерлік кеңесті құру екі ел бизнесінің арасындағы байланыстарды кеңейтудің қисынды жалғасы болатынына тоқталды.

	– Менің ойымша, онда елеулі экономикалық әлеует бар. Бұл құрылым қызметтің ашық форматына ие бола отырып, екіжақты сауда-экономикалық қарым-қатынастарды тереңдету жөніндегі пәрменді шараларды қабылдауға тиіс, – деді Мемлекет басшысы.

	Қазақстан Президенті Іскерлік кеңестің аясында салалар мен өндірістерді дамыту жобаларын жүзеге асыруға арналған инвестициялық және жол карталарын жыл сайын әзірлеп, қабылдауды ұсынды.

	– Кеңестің тиімді жұмыс істеуі үшін оның аясында Астанада тұрақты жұмыс органын құру қажет деп есептеймін. Одан бөлек, тараптар үшін басым бағыттарды нысанаға алған салалық жұмыс топтарын ұйымдастырған жөн, – деді Нұрсұлтан Назарбаев.

	Мемлекет басшысының тағы бір ұсынысы Іскерлік кеңестің күш-жігерін кәсіпкерлердің құқықтары мен мүдделерін қорғауға, екі елдің іскер топтары мен мемлекеттік құрылымдары арасында сұхбат алаңын қалыптастыруға бағыттау жөнінде болды.

	– Қазақстан мен Қытай арасындағы ынтымақтастықты жандандыруға септігін тигізетін көрмелерді, сауда жәрмеңкелерін, семинарларды, конференциялар мен екі елдің таныстырылымдарын тұрақты өткізіп тұру қажет. Сондай-ақ, тиімді пікір және іскерлік ақпараттар алмасуды жолға қою мақсатында Іскерлік кеңеске мерзімді баспа және электронды  басылымдар шығаруды қамтамасыз ету ұсынылады, – деді Қазақстан Президенті.

	Сөз соңында Нұрсұлтан Назарбаев Іскерлік кеңестің құрылтайшылық отырысы екі елдің сауда-экономикалық және инвестициялық ынтымақтастығын одан әрі жандандыруге қатысты құнды ұсыныстар мен ұсынымдар әзірлеуге мүмкіндік беретініне сенім білдірді.

	ҚХР Төрағасы Си Цзиньпин қатысушыларды Қазақстан-Қытай іскерлік кеңесінің ашылуымен құттықтады және екі елдің түрлі салалардағы ынтымақтастығы бұрын қол жетпеген биікке көтерілгенін атап айтты.

	– Менің сапарымның ең басты міндеті – екіжақты қатынастарымызды жаңа белестерге көтеру үшін Қазақстан Президентімен бірге бар күш-жігерді жұмсау. Қазақстан – тартылған қытай инвестицияларының көлемі жағынан ТМД-дағы ірі ел. Қазақстанмен бірге біз құбыр желісін және шекаралық ынтымақтастықтың халықаралық орталығын салдық. Табысты ынтымақтастықтың мұндай мысалдары өте көп, – деді Си Цзиньпин.

	ҚХР Төрағасы Іскерлік кеңесін құру екі ел бизнес-қауымдастықтарының  сауда-экономикалық қарым-қатынастарды нығайтуға деген құлшынысының айғағы екенін айтып, бұл Кеңес ынтымақтастықтың жаңа үлгілерін әзірлейтініне және өзара тиімді серіктестікке компанияларды көптеп тартатындығына үміт артты.

	Іскерлік кеңес отырысының барысында экономикалық және инвестициялық байланыстарды тереңдетуге бағытталған бірқатар екіжақты құжаттарға қол қойылды.

	Отырыс соңында Нұрсұлтан Назарбаев пен Си Цзиньпин «Бозой-Шымкент» учаскесіндегі «Бейнеу-Бозой-Шымкент» магистральді газ құбырын газбен толтыруды бастауға арналған ресми салтанатқа қатысты.

	  

///
	

	Франция Президенті Франсуа Олландпен бірге Мемлекет басшысы сауда-экономикалық және инвестициялық салалардағы екіжақты ынтымақтастық мәселелерін талқылады.

	Испания Премьер-Министрі Мариано Рахоймен бірлесіп екі елдің арасындағы ортақ мүддені білдіретін түрлі салалардағы серіктестікті тереңдетудің аспектілері қарастырылды.

	Нұрсұлтан Назарбаев Ұлыбритания Премьер-Министрі Дэвид Кэмеронмен бірге оның Қазақстанға сапары кезінде қол жеткізілген уағдаластықтарды іске асыру барысын, сондай-ақ халықаралық күн тәртібінің өзекті мәселелерін талқылады.

	Италия Премьер-Министрі Энрико Леттамен бірлесіп екіжақты сауда-экономикалық өзара іс-қимылдың кең ауқымды мәселелері қаралды.

	Канада Премьер-Министрі Стивен Харпермен келіссөздер түрлі салалардағы, соның ішінде агроөнеркәсіп кешенін дамыту саласындағы екіжақты серіктестік аясын кеңейтуге арналды.   

	Қазақстан Президенті мен Жапония Премьер-Министрі Синдзо Абэ екі елдің сауда-экономикалық және инвестициялық ынтымақтастығының түрлі аспектілерін талқылады.

	Бруней-Даруссалам Мемлекетінің Сұлтаны, Оңтүстік-Шығыс Азия елдері қауымдастығының төрағасы Хассанал Болкиахпен бірлесіп көптарапты өзара іс-қимыл аясының кең ауқымы, сондай-ақ өңірлік қауіпсіздік мәселелері талқыланды.            

	Мексика Құрама Штаттарының Президенті Энрике Пенье Ньетомен бірлесіп екіжақты ынтымақтастықты тереңдетудің анағұрлым перспективалық бағыттары қарастырылды.

	Нұрсұлтан Назарбаев Америка Құрама Штаттарының Президенті Барак Обамамен бірге елдеріміз арасындағы серіктестік аясын кеңейту мәселелерін талқылады, сондай-ақ ядролық қаруды таратпау және өңірлік қауіпсіздік тақырыбы сөз болды.

	Қазақстан Президенті Үндістан Премьер-Министрі Манмохан Сингхпен сауда-экономикалық, ғылыми-техникалық және инвестициялық салалардағы екі елдің өзара іс-қимылын дамыту перспективасына қатысты пікір бөлісті.

	

	 

	

///
	 

	

	Мемлекеттер басшылары университеттің қызметімен танысып, студенттермен кездесті. Си Цзиньпин олардың алдында Қытайдың Орталық Азиядағы сыртқы саяси басымдықтары және Қазақстанмен арадағы екіжақты ынтымақтастық тақырыбында дәріс оқыды.

	Нұрсұлтан Назарбаев біздің еліміз Қытайдың Қазақстанмен және өңірдегі өзге елдермен қарым-қатынасын нығайтуға ұмтылысын қолдайтынын атап өтті.

	– Біз Санкт-Петербургте өткен G20 саммитінен енді ғана оралдық. Онда екі күн бойы дағдарыс кезіндегі және дағдарыстан кейінгі кезеңдегі әлемнің қаржы-экономикалық архитектурасының проблемалары қызу талқыланды. Тәуелсіз Қазақстан мен ҚХР қарым-қатынасының жаңа тарихы өте тәнті етеді. 1700-ден астам шақырымға созылатын біздің ортақ шекарамыз достық пен өзара іс-қимылдың шекарасы болып саналады, – деді Мемлекет басшысы.  

	Нұрсұлтан Назарбаев екі елдің экономикалық ынтымақтастығы айтарлықтай алға жылжып, бүгінде тауар айналымы 26 млрд. долларға жеткеніне тоқталды. Осыған байланысты мемлекет басшылары оны 40 млрд. долларға жеткізу міндетін алға қойып отыр.

	– Бүгін және ертең біз келіссөздер жүргіземіз. Елдеріміздің сарапшылары елеулі жұмыс атқарды. Біз ынтымақтастығымызды жаңа сатыға көтеретін 20-дан астам жаңа құжатқа қол қоятын боламыз. Бұған Қытай Халық Республикасының Қазақстанды барлық бағыттар бойынша қолдауының арқасында қол жеткізіп отырмыз. Мен Сізге екіжақты қарым-қатынастарды дамытуға деген ниетіңіз үшін ризашылығымды білдіремін. Қазақстан ҚХР-ды тату көрші ретінде таниды және ынтымақтастық орнатуға дайын, біздің стратегиялық серіктестік туралы келісіміміз бар, – деді Қазақстан Президенті.   

	Сондай-ақ, Мемлекет басшысы Си Цзиньпинге екі елдің студенттер алмасуын қамтамасыз етуге ниет білдіргені үшін алғысын айтты.

	– Жастар бірін-бірі біліп, қарым-қатынастарымыз  одан әрі нығая беру үшін Қазақстан да Қытайдан студенттер қабылдауға әзір. Қазақстан ұзақ мерзімді ынтымақтастыққа дайын. Қазақстан ҚХР-ға жақсы көрші, сенімді дос және экономикалық серіктес болады, – деді Нұрсұлтан Назарбаев.

	Университет студенттері алдындағы дәріс барысында Қытай Халық Республикасының Төрағасы Қазақстан тәуелсіздік алғаннан кейін өзінің экономикалық және саяси дамуында едәуір ілгері кеткенін және бұл қадамы халықтың тұрмыс деңгейін айтарлықтай жақсартып, халықаралық беделінің артуына жол ашқанын атап өтті.     

	– Небәрі 10 жылда заманауи қала болған Астана Қазақстан жерінің тағы бір ғажайыбына айналды.  Астана – еңбексүйгіштіктің, Қазақстан халқының өсіп-өркендеуі мен жарқын болашағының символы. Қытайдың Хань династиясының елшісі 2 мың жылдан астам уақыт бұрын бейбітшілік пен достық миссиясымен Қазақстанға екі рет келіпті. Сол сапарлар Қытайдың Орталық Азиямен достық қатынастарының кеңеюіне ықпал етіп, Жібек жолының  шығыстан батысқа,  Азиядан Еуропаға барар бағыттарын ашты. Ежелгі Жібек жолы өзінің бастауын менің туған провинциям саналатын Шэньсиден алады, – деп атап көрсетті  Си Цзиньпин. 

	ҚХР Төрағасы  ежелгі Жібек жолының бойында жатқан қазақ жері шығыс және батыс өркениетінің ықпалдастығына зор үлес қосып, түрлі ұлттар мен мәдениеттер арасындағы байланыстардың дамуына септігін тигізгенін айтты.

	– Мәңгілік достық пен екі мың жылдан астам өзара қатынастардың жылнамасы түрлі ұлттары, мәдениеттері, діндері бар елдер өзара сенім мен түсіністік, теңқұқықтық әрі өзара тиімділік рухын басшылыққа алатын болса,  бірлескен дамуға ұмтылып, бейбітшілік пен келісім жағдайында тіршілік ете алатынын көрсетті. Осының бәрі де Ұлы Жібек жолының тағлымы. Бүгін біздің өзара әрекеттестігіміз жаңа тарихи биікке көтерілді. «Жақын көрші алыс туыстан артық» дейді ғой. Біз Орталық Азия елдерімен өзара қарым-қатынастарымызға зор маңыз береміз және бұл біздің сыртқы саясатымыздың басымдығы бар бағытының бірі, – деді  Си Цзиньпин.

	ҚХР Төрағасы Қытайдың көрші елдермен өзара достық пен ынтымақтастықты нығайтуға барлық халықтардың игілігі үшін ұмтылып отырғандығына да тоқталды. 

	– Біз өзге дербес елдердің халықтарына, олардың даму жолдары мен жүргізіп отырған ішкі-сыртқы саясатына үлкен құрметпен қараймыз және қандай жағдай болса да, ішкі істеріне араласпаймыз. Қытай тарапы өңірлік істерде билеп-төстеушілікті көздемейді, ықпал ету аймағын іздемейді. Біз бүкіл өңірдің одан әрі үйлесімді дамуы үшін Ресей және Орталық Азия елдерімен бірлесе күш-жігер жұмсауға дайынбыз. Мемлекеттік егемендікке, аумақтық тұтастыққа, ұлттық қауіпсіздік пен тұрақтылыққа қатысты аса маңызды мәселелер бойынша өзара нық қолдау Қытайдың  Орталық Азия елдерімен стратегиялық серіктестігінің негізгі өзегі болып табылады, – деп атап өтті Си Цзиньпин.

	ҚХР Төрағасы ынтымақтастықтың жаңа модельдерін қолдану,  төмендегідей нақты бағыттардан бастай отырып, бірлесе күш-жігер жұмсау арқылы Ұлы Жібек жолының «экономикалық белдеуін» қалыптастыру қажеттігін атап өтті.

	– Бірінші, экономикалық интеграция шаралары мен бағдарламаларын әзірлеу үшін экономикалық даму стратегиясының түрлі мәселелері жөнінде ұдайы пікір алмасып отыру. Екінші, Тынық мұхиттан Балтық теңізіне дейін біртұтас көлік инфрақұрылымын түзу. Үшінші, кедергілерді жоя отырып,  жеткізу жылдамдығын арттыру арқылы сауда байланысын күшейту. Төртінші, валюта ағынын күшейту. Бүгінде біз ұлттық валюталар мен жинақтар есебі бойынша табысты жұмыс жүргізіп келеміз. Мұндай тәжірибе ақша шығынын азайтып, қаржы жүйесін қатерден қорғайды, сондай-ақ экономиканың халықаралық бәсекеге қабілеттілігін арттырады. Бесінші, халықтар арасындағы байланыстарды одан әрі күшейту, – деді С. Цзиньпин.

	Сөзінің қорытындысында ҚХР Төрағасы елдеріміздің біздерді біріктіретін және өзара тиімді ынтымақтастықтың даму перспективаларына жол ашатын қарым-қатынасының екі мың жылдан астам тарихы мен кең ауқымдағы мүддесі бар тағдыры ортақ тату көршілер екенін атап өтті.

	Соңында Си Цзиньпинге Қазақстан Президенті оған Назарбаев университетінің құрметті профессоры атағының берілуіне байланысты профессор мантиясын тапсырды.

	Си Цзиньпин университетке шақырғаны үшін алғысын айтып, құрметті қонақтар кітабына өз қолтаңбасын қалдырды.

	Мемлекет басшылары Университетте болғаннан кейін «Астана Опера» мемлекеттік опера және балет театрын аралап көрді.

	

	
///
	

	Нұрсұлтан Назарбаев Құрбан айт жақындарына қайырымдылық пен қамқорлық танытуға шақыратынын, сондай-ақ бейбітшілік пен келісімге үндейтінін атап өтті.

	- Бұл - шын мәнінде, адамдар мен халықты біріктіретін, барлық мұсылман үшін ұлық мереке. Осы күні отбасы болып жиылып, бір-біріне қонаққа барып, жақын араласу дәстүрге айналған. Құрбан айтта әлемнің барша мұсылмандары шынайы ой-ниетімен Жаратқанға жақындай түседі. Ислам әрдайым ізгілікке үндейтін және шақыратын бейбіт дін саналады. Ол бөлінуге емес, бірігуге шақырады. Құранда мұсылман сөзімен де, ісімен де ешкімге зиянын тигізбеуі тиіс деп айтылған, - деді Мемлекет басшысы.

	Қазақстан Президенті қазақстандықтар тәуелсіздіктің арқасында дінге қайтадан бет бұрғанын атап көрсетті.

	- Ислам бірнеше жүзжылдықтар бойына халқымыздың негізгі діні болып саналады. Республика егемендік алған уақыттан бері 2300-ден астам мешіт салынды. Бүгінде біз елімізді өркендетуге және әлемге кеңінен танытуға ұмтылып отырмыз. Барша қазақстандықтарға үміттері мен тілектерінің орындалуын, сондай-ақ елімізге өсіп-өркендеу мен береке-бірлік тілеймін, - деді Нұрсұлтан Назарбаев.

///
	 

	

	Мемлекеттер басшылары университеттің қызметімен танысып, студенттермен кездесті. Си Цзиньпин олардың алдында Қытайдың Орталық Азиядағы сыртқы саяси басымдықтары және Қазақстанмен арадағы екіжақты ынтымақтастық тақырыбында дәріс оқыды.

	Нұрсұлтан Назарбаев біздің еліміз Қытайдың Қазақстанмен және өңірдегі өзге елдермен қарым-қатынасын нығайтуға ұмтылысын қолдайтынын атап өтті.

	– Біз Санкт-Петербургте өткен G20 саммитінен енді ғана оралдық. Онда екі күн бойы дағдарыс кезіндегі және дағдарыстан кейінгі кезеңдегі әлемнің қаржы-экономикалық архитектурасының проблемалары қызу талқыланды. Тәуелсіз Қазақстан мен ҚХР қарым-қатынасының жаңа тарихы өте тәнті етеді. 1700-ден астам шақырымға созылатын біздің ортақ шекарамыз достық пен өзара іс-қимылдың шекарасы болып саналады, – деді Мемлекет басшысы.  

	Нұрсұлтан Назарбаев екі елдің экономикалық ынтымақтастығы айтарлықтай алға жылжып, бүгінде тауар айналымы 26 млрд. долларға жеткеніне тоқталды. Осыған байланысты мемлекет басшылары оны 40 млрд. долларға жеткізу міндетін алға қойып отыр.

	– Бүгін және ертең біз келіссөздер жүргіземіз. Елдеріміздің сарапшылары елеулі жұмыс атқарды. Біз ынтымақтастығымызды жаңа сатыға көтеретін 20-дан астам жаңа құжатқа қол қоятын боламыз. Бұған Қытай Халық Республикасының Қазақстанды барлық бағыттар бойынша қолдауының арқасында қол жеткізіп отырмыз. Мен Сізге екіжақты қарым-қатынастарды дамытуға деген ниетіңіз үшін ризашылығымды білдіремін. Қазақстан ҚХР-ды тату көрші ретінде таниды және ынтымақтастық орнатуға дайын, біздің стратегиялық серіктестік туралы келісіміміз бар, – деді Қазақстан Президенті.   

	Сондай-ақ, Мемлекет басшысы Си Цзиньпинге екі елдің студенттер алмасуын қамтамасыз етуге ниет білдіргені үшін алғысын айтты.

	– Жастар бірін-бірі біліп, қарым-қатынастарымыз  одан әрі нығая беру үшін Қазақстан да Қытайдан студенттер қабылдауға әзір. Қазақстан ұзақ мерзімді ынтымақтастыққа дайын. Қазақстан ҚХР-ға жақсы көрші, сенімді дос және экономикалық серіктес болады, – деді Нұрсұлтан Назарбаев.

	Университет студенттері алдындағы дәріс барысында Қытай Халық Республикасының Төрағасы Қазақстан тәуелсіздік алғаннан кейін өзінің экономикалық және саяси дамуында едәуір ілгері кеткенін және бұл қадамы халықтың тұрмыс деңгейін айтарлықтай жақсартып, халықаралық беделінің артуына жол ашқанын атап өтті.     

	– Небәрі 10 жылда заманауи қала болған Астана Қазақстан жерінің тағы бір ғажайыбына айналды.  Астана – еңбексүйгіштіктің, Қазақстан халқының өсіп-өркендеуі мен жарқын болашағының символы. Қытайдың Хань династиясының елшісі 2 мың жылдан астам уақыт бұрын бейбітшілік пен достық миссиясымен Қазақстанға екі рет келіпті. Сол сапарлар Қытайдың Орталық Азиямен достық қатынастарының кеңеюіне ықпал етіп, Жібек жолының  шығыстан батысқа,  Азиядан Еуропаға барар бағыттарын ашты. Ежелгі Жібек жолы өзінің бастауын менің туған провинциям саналатын Шэньсиден алады, – деп атап көрсетті  Си Цзиньпин. 

	ҚХР Төрағасы  ежелгі Жібек жолының бойында жатқан қазақ жері шығыс және батыс өркениетінің ықпалдастығына зор үлес қосып, түрлі ұлттар мен мәдениеттер арасындағы байланыстардың дамуына септігін тигізгенін айтты.

	– Мәңгілік достық пен екі мың жылдан астам өзара қатынастардың жылнамасы түрлі ұлттары, мәдениеттері, діндері бар елдер өзара сенім мен түсіністік, теңқұқықтық әрі өзара тиімділік рухын басшылыққа алатын болса,  бірлескен дамуға ұмтылып, бейбітшілік пен келісім жағдайында тіршілік ете алатынын көрсетті. Осының бәрі де Ұлы Жібек жолының тағлымы. Бүгін біздің өзара әрекеттестігіміз жаңа тарихи биікке көтерілді. «Жақын көрші алыс туыстан артық» дейді ғой. Біз Орталық Азия елдерімен өзара қарым-қатынастарымызға зор маңыз береміз және бұл біздің сыртқы саясатымыздың басымдығы бар бағытының бірі, – деді  Си Цзиньпин.

	ҚХР Төрағасы Қытайдың көрші елдермен өзара достық пен ынтымақтастықты нығайтуға барлық халықтардың игілігі үшін ұмтылып отырғандығына да тоқталды. 

	– Біз өзге дербес елдердің халықтарына, олардың даму жолдары мен жүргізіп отырған ішкі-сыртқы саясатына үлкен құрметпен қараймыз және қандай жағдай болса да, ішкі істеріне араласпаймыз. Қытай тарапы өңірлік істерде билеп-төстеушілікті көздемейді, ықпал ету аймағын іздемейді. Біз бүкіл өңірдің одан әрі үйлесімді дамуы үшін Ресей және Орталық Азия елдерімен бірлесе күш-жігер жұмсауға дайынбыз. Мемлекеттік егемендікке, аумақтық тұтастыққа, ұлттық қауіпсіздік пен тұрақтылыққа қатысты аса маңызды мәселелер бойынша өзара нық қолдау Қытайдың  Орталық Азия елдерімен стратегиялық серіктестігінің негізгі өзегі болып табылады, – деп атап өтті Си Цзиньпин.

	ҚХР Төрағасы ынтымақтастықтың жаңа модельдерін қолдану,  төмендегідей нақты бағыттардан бастай отырып, бірлесе күш-жігер жұмсау арқылы Ұлы Жібек жолының «экономикалық белдеуін» қалыптастыру қажеттігін атап өтті.

	– Бірінші, экономикалық интеграция шаралары мен бағдарламаларын әзірлеу үшін экономикалық даму стратегиясының түрлі мәселелері жөнінде ұдайы пікір алмасып отыру. Екінші, Тынық мұхиттан Балтық теңізіне дейін біртұтас көлік инфрақұрылымын түзу. Үшінші, кедергілерді жоя отырып,  жеткізу жылдамдығын арттыру арқылы сауда байланысын күшейту. Төртінші, валюта ағынын күшейту. Бүгінде біз ұлттық валюталар мен жинақтар есебі бойынша табысты жұмыс жүргізіп келеміз. Мұндай тәжірибе ақша шығынын азайтып, қаржы жүйесін қатерден қорғайды, сондай-ақ экономиканың халықаралық бәсекеге қабілеттілігін арттырады. Бесінші, халықтар арасындағы байланыстарды одан әрі күшейту, – деді С. Цзиньпин.

	Сөзінің қорытындысында ҚХР Төрағасы елдеріміздің біздерді біріктіретін және өзара тиімді ынтымақтастықтың даму перспективаларына жол ашатын қарым-қатынасының екі мың жылдан астам тарихы мен кең ауқымдағы мүддесі бар тағдыры ортақ тату көршілер екенін атап өтті.

	Соңында Си Цзиньпинге Қазақстан Президенті оған Назарбаев университетінің құрметті профессоры атағының берілуіне байланысты профессор мантиясын тапсырды.

	Си Цзиньпин университетке шақырғаны үшін алғысын айтып, құрметті қонақтар кітабына өз қолтаңбасын қалдырды.

	Мемлекет басшылары Университетте болғаннан кейін «Астана Опера» мемлекеттік опера және балет театрын аралап көрді.

	

	
///
	

	Мемлекет басшысы өз сөзінде Қазақстан сауда-экономикалық саладағы негізгі серіктестердің бірі ретінде Түркияға айрықша назар аударатынын атап өтті.

	- Екі елдің арасындағы тауар айналымы жоғары қарқынмен өсіп келеді. Бұл өсімге біздің елімізде белсенді жұмыс істейтін 400-ге жуық түрік компаниясы елеулі үлес қосуда. Бүгін осы жиынға біздің елдің жүзге жуық, түрік компаниялары мен бизнес-құрылымдарының мыңға жуық өкілдері қатысуда. Осы іс-шараның аясында жалпы сомасы 1 миллиард АҚШ долларына жуық келісім мен құжатқа қол қойылды. Қазақстан жоғары технологияны пайдалана отырып, оны жаңғыртудың басты стратегиялық бағытына айналған экономиканы индустрияландырудың ауқымды бағдарламасын дәйектілікпен іске асыруда,  - деді Нұрсұлтан Назарбаев.

	Қазақстан Президенті екі жарым жылда индустрияландыру бағдарламасы аясында сомасы 11 миллиард АҚШ долларын құрайтын 443 жоба пайдалануға берілгеніне, 100 мыңға жуық жаңа жұмыс орны ашылғанына тоқталды. Қазақстан Түркияның индустриялық базасын дамыту тәжірибесін лайықты бағалайды. Бүгінде металлургия, энергетика, логистика, тоқыма, азық-түлік, химия өнеркәсібі мен ауыл шаруашылығы салаларында бірлескен жобаларды іске асыру үшін әлеует жеткілікті.

	- Қазақстан елдің экономикасын дамытуда шетел бизнесінің қатысу аясын кеңейтуге мүдделі. Сондықтан да біз инвестицияларды қорғау жөніндегі қажетті шараларды қабылдаймыз. «Инвесторларды қорғау» индикаторы бойынша Дүниежүзілік банктің «Doing Business 2011» рейтингінде Қазақстан 2007 жылмен салыстырғанда 34 орынға көтерілді. Сөйтіп, біздің еліміз 183 мемлекеттің арасында 10-шы орынды иеленіп отыр. Ал «Бизнесті жүргізу жеңілдігі» индикаторы бойынша Қазақстан соңғы бес жыл ішінде 80-ші орыннан 47-ші орынға көтерілді. Рұқсат беру құжаттарының көлемі қысқарды және оны иелену тәртібі жеңілдетілді. Бұл бизнесмендердің уақытын үнемдеуіне және қаржылық шығынын азайтуға мүмкіндік береді, - деді Мемлекет басшысы.

	Нұрсұлтан Назарбаев сондай-ақ қазір Орталық Азиядағы барлық шетел инвестициясының 80 проценті  Қазақстанның үлесінде екенін айтып өтті.

	- Тәуелсіздік жылдарында біз елде тұрақты инвестициялық ахуал қалыптастырдық. Осы кезеңде шетелдерден 166 миллиард доллар тікелей инвестиция тартылды. Бұл - біздің экономикамыздың қарқынды өсуіне ықпал еткен факторлардың бірі, - деді Қазақстан Президенті.

	Мемлекет басшысы 2010 жылы Қазақстан Ресей және Беларусь мемлекеттерімен бірге Кеден Одағын құрғанын атап көрсетті.

	- Мен осы мәселеге түрік инвесторларының назарын аударғым келеді. Аталған елдер арасындағы кедендік кедергілер толығымен алынып, тауарлар еркін өткізілетін болды. Қазір осының арқасында 170 миллионға жуық адамды қамтитын бірыңғай нарық қалыптасты. Бұл, жалпы алғанда, бір жарым триллион АҚШ долларына жуық ішкі жалпы өнім көлемін құрайды. 2011 жылы Қазақстандағы түрік тауарларының импорты 2009 жылмен салыстырғанда 30 процентке артты. Бұл көрсеткішке Кеден одағы арқылы қол жеткізілгенін айта кету керек. Сөйтіп, Қазақстанда өндіріс орнын құруға инвестиция салу үшін барынша қолайлы ахуал қалыптасты. Сонымен қатар, екі ел арасында бірлескен ғылыми зерттеулер жүргізуді ынтымақтастықпен дамыту қажет. Мәселен, қазір маңызды саналатын энергия үнемдеу, «жасыл экономика», зиянды қалдықтарды азайту, нанотехнология және басқа бағыттарды қолға алған жөн, - деді Нұрсұлтан Назарбаев.

	Қазақстан Президенті екі елдің кәсіпкерлері арасындағы өзара экономикалық  байланыстарды нығайту кездесудің нақты нәтижесі болатынына сенім білдірді.

	- Түркия басшысымен бірге «Жаңа синергия» бірлескен бағдарламасына қол қоюымыз бизнес-идеялар және біздің кәсіпкерлердің тікелей ынтымақтастығына оң ықпалын тигізуі керек, - деді Мемлекет басшысы.

	Өз сөзінде Түркия Республикасының Премьер-Министрі Режеп Тайып Ердоған Қазақстан бауырлас ел және Түркияның атажұрты саналатынын атап өтті.

	- Мен сіздер де Түркияны өз үйлеріңіздей көріңіздер дегім келеді. Біздің елдеріміз арасындағы өзара қарым-қатынастың тамыры тереңде жатыр. Біз оны ұдайы кеңейтуге және нығайтуға ұмтылып келеміз. Қазақстан тарабымен жүргізілген келіссөздер біздің қарым-қатынасымыздың жаңа кезеңін ашты, стратегиялық қатынастарды нағайтуға және оны одан әрі дамытуға жаңаша дем берді. Қазақстан мен Түркия арасындағы сауда көлемі 4 миллиард АҚШ долларын құрайды, алайда бұл біздің өзара қарым-қатынасымыздың әлеуетін көрсетпейді. Мен 2015 жылға дейін біз оны 10 миллиард долларға дейін ұлғайтамыз деп үміттенемін. Бұл үдерісте кәсіпкерлік топ зор рөл атқарады. Олардың шешімтал іс-қимылы бұл мақсатқа жетуге қабілетті. Біз, саясаткерлер, барлық кедергіні алып тастауға және барынша жағдай жасауға тиіспіз, - деді Р.Ердоған.

	Түркия Премьер-Министрі Қазақстан мен Түркияның кәсіпкерлері үшінші елдердің нарығына шығуды ұйымдастыра отырып, онда белсенді ынтымақтастық жасауы қажеттігін қадап айтты.

	- Біз түрік компанияларының Қазақстанда құрылыс, фармацевтика, халық тұтынатын тауарлар және өзге салаларда жұмыс істеуіне үлкен мән береміз. Біздің мердігерлік құрылыс компанияларымыз Қазақстандағы елеулі қаржы ресурстарына инвестиция салды. Түркия инвестициясы экономиканың өзге салаларында - фармацевтика, ауыл шаруашылығы, кен жұмысы және басқа салаларда белсенді әртараптандырылады. Сонымен бірге, бүгінде қазақстандық бизнес туристік салаға инвестиция салуда, біз бұл бағыттағы ынтымақтастықты нығайту ниетіндеміз. Бұл екі елге де үлкен пайда әкеледі. Біз Ұлы Жібек жолы бағытын қайта жаңғыртуға тиіспіз. Біздің елдеріміз арасында көлік ағынын дамыту және кеңейту – ынтымақтастықтың өте маңызды бағыты. Осының арқасында Қазақстан өз өнімдерін әлемнің көптеген еліне экспорттау мүмкіндігіне ие болады, - деді Р.Ердоған.

	Сонымен қатар, Премьер-Министр Түркияға 300 мыңнан астам қазақстандық туристер келетінін және бұл санды арттыруға болатынын айтты. Осы орайда, Қазақстанға баратын түрік туристерінің қатарын арттыру қажет.

	- Осының арқасында халық жақын араласады, туыстық байланыстар нығая түседі. Осыған байланысты Қазақстан басшысымен Қазақстан мен Түркия арасындағы ұшақ билетінің құнын азайтуға және тиісті тапсырма беруге келістік, - деді Р.Ердоған.       

	 

	 

///
	 

	Іс-шара «Көрме» көрме кешенінде өтті. Кеш аясында жиналған қаражат қайырымдылық мақсатқа бағытталатын болады.

	Өз сөзінде Мемлекет басшысы баршаны алда келе жатқан Жаңа жылмен құттықтап, бұл мерекенің қазақстандықтар үшін әрдайым қуанышты оқиға болып саналатынын атап өтті. Биыл халқымыздың еңбексүйгіштігі мен бірлігінің арқасында күллі әлем алдында еліміздің беделі өсіп, оған деген құрмет арта түсті.

	– Қазақстан экономикасының өсімі әлем елдері арасында ең жоғарылардың бірі болды, соның есебінен азаматтарымыздың әл-ауқаты артты. Биылғы жылы ауқымды істер, соның ішінде «Қазақстан – 2050» Стратегиясын іске асыру жөнінде көп жұмыс атқарылды, онда біз әлемнің ең дамыған 30 елінің қатарына енуді мақсат етіп қойдық. Біз оған жетеміз деп сенемін. Өтіп бара жатқан жылға зор алғысымызды айтамыз, – деді Қазақстан Президенті.

	Соңында Нұрсұлтан Назарбаев баршаға бақыт, игілік пен табыс тіледі. 
///
	

	Мемлекет басшысы өз сөзінде бүгінгі кездесуге Ауғанстанның одан арғы дамуына байланысты мәселелердің талқылауға шығарылғанын атап өтті. Бұл ел қауіпсіздікті қамтамасыз ету ісіне көмек көрсетуші халықаралық күштердің миссиясы аяқталуына орай маңызды тарихи кезеңге қадам басып отыр.

	- Ел аумағының көп бөлігі қазір Ауғанстан Үкіметінің жауапкершілігінде. Біз бұл үрдісті нығайта түсу жөніндегі ел басшылығы мен халықаралық қоғамдастықтың күш салуына қолдау білдіреміз. Алайда халықаралық коалиция күштерінің шығарылуы, менің пікірімше, Ауғанстанға әлемнің назарының бәсеңдеуінің белгісі ретінде қарастырылуға тиіс емес. Ол елдің барлық толыққанды күштері үшін жаңа, бейбіт даму кезеңіне өтудің белгісі болуға тиіс, - деді Қазақстан Президенті.

	Нұрсұлтан Назарбаев басты міндет ішкіұлттық келісімнің жетістігі мен ұзақ мерзімді бейбітшіліктің негізін қамтамасыз ету екенін атап өтті.

	- Ауғанстан проблемасын шешудің кілті, ең алдымен, оның заңды өкілдері ретінде ауған халқының және үкіметінің өз қолында. Әлемдік қоғамдастық үшін  ауғанаралық үнқатысудың дамуын толығымен ынталандыру маңызды. Ауғанстанда бейбітшілік пен тәртіп орнықтыруға дайын екенін көрсеткен күштер қолдауға ие болуға тиіс. Осы орайда 2014 жылға жоспарланған Ауғанстандағы президенттік сайлау өте маңызды болып отыр. Біз сайланған мемлекет басшысы мейлінше ауған қоғамының барлық буынының қолдауына ие болады деп үміттенеміз, - деді Мемлекет басшысы.

	Қазақстан Президенті халықаралық көмек көрсету бағдарламаларының негізін құраушы элемент Ауғанстанды экономикалық тұрғыдан оңалту екенін атап көрсетті. Ол бұл үшін өңірлік интеграцияның маңызды шарт болып табылатынына тоқталды, Қазақстан өңірлік көлік инфрақұрылымын құруға белсенді түрде инвестиция салуда, сондай-ақ әлі пысықталып жатқан өңірлік ірі жобаларға қолдау көрсетуде. 

	Мемлекет басшысы Ауғанстанды дамытуға байланысты міндеттерді шешу үшін қуатты көлік торабы ретінде Алматы қаласының мүмкіндіктерін іске қосқан жөн екені туралы пікірін білдірді.

	- Алматы – халықаралық, соның ішінде БҰҰ жүйесі агенттіктері орналасқан орын. Сондықтан Алматыда БҰҰ халықаралық орталығын құру туралы ұсыныс әлі күнге дейін өзектілігін сақтап отыр. Сондай-ақ, оның қызметі Ауғанстанды қақтығыстан кейінгі оңалтуға бағытталатын болады. Мұндай құрылым БҰҰ-ның өңірлік және субөңірлік өкілдіктері, халықаралық және өңіраралық ұйымдар арқылы бұл елде қаржылық-экономикалық көмекті үйлестіру үшін қажет. Бұл қазіргі бағдарламаларды және келешекте көпжақты ынтымақтастық міндеттерін тиімді жүзеге асыруға мүмкіндік береді, - деді Қазақстан Президенті.                        

	Нұрсұлтан Назарбаев Ауғанстанды қалпына келтіру жөнінде халықаралық қоғамдастықтың гуманитарлық күш-жігер жұмсау ісіне еліміздің белсене қатысып отырғанын атап өтті.

	– Ауғанстандағы қауіпсіздікті қамтамасыз етуге көмек көрсету жөніндегі халықаралық күштер операцияларының басынан бастап Қазақстан Альянспен бірге жүктерді транзиттеу туралы келісімді, сондай-ақ АҚШ-пен, Германиямен, Франциямен, Испаниямен және Ұлыбританиямен екіжақты уағдаластықты жүзеге асыру аясында коалиция әскерлеріне жәрдемдесуде. Қазір біз Ақтау порты есебінен НАТО-ның жүктері үшін транзиттік әлеуетті арттыруға дайындалып жатырмыз, – деді Нұрсұлтан Назарбаев. 

	Мемлекет басшысы 2007 жылдан бері еліміздің арнайы Ауғанстанға көмек жоспарын жүзеге асырып келе жатқанына тоқталды.

	– Оның аясында жас ауған азаматтары үшін 1000 бейбіт мамандық иелерін даярлау бағдарламасы жүзеге асырылуда. Жыл сайын Қазақстан Ауғанстанға қайтарымсыз техникалық және гуманитарлық көмек көрсетеді. Қазақстанның қаражатына Талукан – Құндыз – Ширхан – Бандар автожолы қайта салынды. Қазақстанның көмегі есебінен мектеп пен аурухана тұрғызылды. Қазіргі уақытта Қазақстанда «КаzAID-тың» дамуына ресми және техникалық тұрғыдан көмек көрсету жөніндегі ұлттық агенттік құрылу үстінде. Оның қызметінің басым бағытының бірі Ауғанстандағы жобаларды жүзеге асыру болатын болады, – деді Қазақстан Президенті.

	Нұрсұлтан Назарбаев бұдан әрі де Қазақстанның Ауғанстандағы бейбіт өмірді қалпына келтіруге әлеуметтік және білім беру бағдарламалары мен жобаларына, азық-түлік пен жанар-жағармай жеткізу түріндегі гуманитарлық көмекке ден қою арқылы жәрдемдесе беретінін атап өтті. 

	Сонымен қатар, ол өңірлік дамудың есірткі өндірісімен және есірткі тасымалымен күрес мәселесі сияқты сын-қатеріне назар аударды.

	– Оны кешенді түрде шешіп алмай, 2014 жылдан кейін де Ауғанстандағы тыныштық пен тұрақтылыққа қол жеткізу қиын болады. Бұл үдерістегі маңызды рөлді, біздің ойымызша, есірткілік, психотроптық  заттар мен олардың прекурстарының заңсыз айналымымен күрес жөніндегі Орталық Азия  өңірлік ақпараттық үйлестіру орталығы атқаруға тиіс. Алматыда БҰҰ қолдауымен құрылған бұл бірегей құрылым қазірдің өзінде өңірдегі трансшекаралық есірткі қылмысымен күрестің тиімді тетігі ретінде өзін көрсете білді, – деді Мемлекет басшысы.

	Қазақстан Президенті өңірлік тағы бір маңызды мәселе халықаралық терроризм мен діни экстремизмнің қатері болып қала беретінін атап өтті. Ауғанстан террорлық және экстремистік әрекеттің көзі және оны соның ішінде, көршілес елдерге де таратушы болуды жалғастырып отыр. 

	Мемлекет басшысы бұл конференция Ауғанстан үшін маңызды осы кезеңде «шешуші сәтке» айналуға тиіс екендігін атап өтті.

	- Айқын тәсілдер, сындарлы саясат, өңірдің тұрақты дамуына зиян келтіретін геосаяси стратегиядан бас тарту – «өңірлік мүдделер тұғырнамасы»  жөніндегі біздің тезисіміздің негізін құрайтын нәрселер осылар. Біз Еуразия кеңістігі елдерінің өңірдегі бейбітшілікті сақтау мақсатында Ауғанстан мәселесіне байланысты ниеттестік бірлігі бар екенін мәлімдеуге тиіспіз. Бұл бастаманы өңірден тыс елдер де қолдайды деп үміттенемін. Форумның қорытынды құжаты – Алматы декларациясында халықаралық қауымдастықтың Ауғанстанды жауапты және тең құқықты серіктес ретінде одан әрі қарай қолдау жөніндегі  бағыты мен стратегиясы өзгермейтіні туралы ауған қоғамына, елдегі және одан тысқары саяси күштерге арналған нақты белгі беруіміз көрініс табуға тиіс, – деді Қазақстан Президенті.

	Нұрсұлтан Назарбаев Конференцияға қатысушыларға форумды қуаттап-қолдағандары, саяси диалогқа қосқан үлестері үшін алғыс айтып, жұмыстарына жеміс тілейді.

	Конференция барысында Ауғанстан Ислам Республикасының сыртқы істер министрі З.Расул, Қазақстанда оқып жатқан ауғанстандық студент қыз Р.Саруари сөз сөйледі, сондай-ақ, БҰҰ Бас хатшысының арнаулы өкілі, БҰҰ-ның Ауғанстанға көмек көрсету жөніндегі миссиясының жетекшісі Ян Кубиш сөз алып, БҰҰ Бас хатшысы Пан Ги Мунның үндеуін оқып берді. Сонымен қатар, Алматы қаласының әкімі А.Есімов сөз сөйледі. 

	Ауғанстан жөніндегі Стамбул процесі 2011 жылы Стамбулда Ауғанстан жөнінде «Азия жүрегі» деп аталатын формат ауқымында елдердің сыртқы істер министрлері деңгейінде өткен халықаралық конференция қорытындылары бойынша қолға алынды. Стамбул процесі Ауғанстанды өңірдің саяси және экономикалық  өміріне тарту мақсатымен мүдделі елдер арасында саяси диалог жүргізіп, ілгерілетуге бағытталған.

	Конференция жұмысына өңірдегі мемлекеттердің, атап айтқанда, Ауғанстан, Үндістан, Қырғызстан, Пәкстан, Ресей, Тәжікстан, Түркия, Біріккен Араб Әмірліктерінің сыртқы істер министрлері, сондай-ақ, АҚШ, Франция, Ұлыбритания, Швецияны қоса алғанда, өңірден тыс бірқатар елдердің министрлері мен жоғары лауазымды өкілдері қатысты. Халықаралық ұйымдар атынан ЕЫҚҰ, АӨСШК, ИЫҰ, ШЫҰ, ЭЫҰ өкілдері, сондай-ақ, БҰҰ-ның Ауғанстандағы миссиясының және басқа халықаралық ұйымдардың басшылары қатысты.   

	Президент сөзінің толық мәтінін мына жерден қараңыз.

	

	

/// 
Қазақстан Президенті кездесу барысында В.Путиннің елімізге сапары үшін ризашылық білдірді.
Сіздің Қазақстанға бұдан бұрынғы мемлекеттік сапарыңыз төрт жыл бұрын болды. Осы уақыт аралығында біз үнемі көзқарасымызды салғастырып, екіжақты қарым-қатынастың өзекті мәселелерін түрлі орындарда шешіп отырдық. Сіздің бұл жолғы сапарыңыз да осынау күрделі кезеңдегі ынтымақтастығымызды нығайтуға және тереңдете түсуге септігін тигізетініне сенімдімін, – деді Нұрсұлтан Назарбаев.
Мемлекет басшысы 16 қазанда өтетін ТМД-ға мүше мемлекеттер басшылары кеңесі мен Жоғары Еуразиялық экономикалық кеңес  аясындағы келіссөз мәселелерін де қозғады.
Бүгінде ЕАЭО халықаралық аренада құрмет пен беделге ие болып, өз аясын кеңейтіп келеді. Біз дұрыс жолда келеміз деп есептеймін, – деді Қазақстан Президенті.
Нұрсұлтан Назарбаев Қазақстан мен Ресейдің екіжақты қарым-қатынасын дамыту келешегі туралы да айтты.
Біз Сочиде өзара қарым-қатынастарымызға қатысты негізгі мәселелерді талқылауға мүмкіндік алдық, енді бүгін соларға қатысты тиісті құжаттар дайындалып отыр. Біздің қарым-қатынастарымыз «ХХІ ғасырдағы тату көршілік және одақтастық туралы» іргелі келісім негізінде дамып жатқанын да айтқым келеді. Одақтастық Ұжымдық қауіпсіздік туралы шартпен, ал экономикалық тұрғыдан ЕАЭО-ның жарғылық құжаттарымен бекітілген. Қазақстан әрдайым Ресей Федерациясының жақын әрі сенімді көршісі, одақтасы болған, алдағы уақытта да солай болып қала береді. Бұл Қазақстан халқының түпкі мүдделерімен тоғысып жатыр, – деп атап өтті Мемлекет басшысы.
В.Путин өз сөзінде жоғары деңгейдегі кездесулер мен келіссөздер жүйелі түрде жүргізіліп келе жатқанын атап өтті.
Менің Ресей-Қазақстан қарым-қатынасына сипаттама беруімнің керегі жоқ. Бұл – жай өзара сенімді серіктестік қана емес, толық мағынасындағы одақтастық қарым-қатынас. Қазақстан – біздің ірі сауда-экономикалық серіктесіміздің бірі. Бүгінде 6 мыңға жуық Ресей компаниялары Қазақстанда жұмыс істеп жатыр, долларлық эквивалентпен есептегенде мол көлемдегі инвестиция жинақталды. Сіздің төл бастамаңыз – Еуразиялық экономикалық одақ белсене дамып, экономикаларымыздың тиімді дамуына жағдай туғызуда. Біз көптеген серіктестеріміз ЕАЭО-мен түрлі форматта ынтымақтасу ниетінде екенін көріп отырмыз, – деді Ресей Президенті.



///
	 

	Саммитке Әзербайжан Президенті Ильхам Әлиев, Иран Президенті Хасан Рухани, Ресей Президенті Владимир Путин және Түрікменстан Президенті Гүрбангулы Бердімұхамедов қатысты.

	Саммит барысында  Каспий теңізін бірлесіп басқару, су айдынында заманауи құқықтық режім қалыптастыру, оның бірегей табиғи ортасы мен биологиялық ресурстарын сақтау мәселелері талқыланды. 
	Мемлекет басшылары алдыңғы саммиттердің шешімдерінің орындалу қорытындысын шығарып, «Каспий бестігі» аясындағы дамудың келесі кездесуге дейінгі кезеңге арналған негізгі басымдықтарын белгіледі.

	 Қазақстан Президенті өз сөзінде тараптардың келіссөздер үдерісінде 2010 жылғы Баку кездесуінен бері айтарлықтай ілгерілегеніне тоқталды.

	- Осынша күрделі тақырыпты талқылау достық, өзара түсіністік пен серіктестік ауанда өтіп жатыр. Осыдан төрт жыл бұрын біз Қауіпсіздік саласындағы ынтымақтастық туралы келісімге қол қоюға осылай шыққан едік. Бұл біздің елдеріміздің Каспий теңізіндегі тұрақтылық пен қауіпсіздікті нығайтудағы кең ауқымды мәселелер бойынша өзара іс-қимылын кеңейтуге берік негіз қалады, - деді Мемлекет басшысы.

	Нұрсұлтан Назарбаев гидрометеорология, биоресурстарды қорғау және төтенше жағдайларға әрекет ету саласында келісімге қол қою жоспарланғанын айтты.

	- Біз сондай-ақ саяси мәлімдеме қабылдаймыз, ол таяу болашақтағы келіссөздер үшін жолбасшы болуы тиіс. Бұл мәлімдемеде біз маңызды қағидаттарды бекітеміз. Ол біздің жұмысымыздың басты мақсатына жетуге – Каспий теңізінің құқықтық мәртебесі туралы конвенцияға қол қоюға бағытталған. Таяу уақыттарда осы құжатты қабылдайтынымызға және Каспий өңіріндегі ынтымақтастықты тереңдету үшін берік құқықтық іргетас қалайтынымызға үміттенемін, - деді Қазақстан Президенті.

	Мемлекет басшысы сондай-ақ «Каспий бестігінің» жалпы ауаны сындарлылығымен әрі мәмілеге келуге дайындығымен сипатталатынына назар аударды. Нұрсұлтан Назарбаев тараптар Каспий теңізінің әділ құқықтық режимін орнатуға таяу екенін атап өтті.

	Осыған орай Мемлекет басшысы Каспий маңы елдерімен серіктестікке байланысты мүмкіндіктер жөніндегі өз ойларын ортаға салды. Бұл реттегі ынтымақтастықтың ауқымды бөлігін сауда-экономикалық байланыстар құрауы тиіс.

	- Біз Каспий өңіріндегі елдердің іскер топтарының Саммит қарсаңындағы форумын қоштаймыз. Мұндай алаң бизнес өкілдері арасында өзара тиімді экономикалық байланыстар орнатудың бір формасы болып саналады, - деді Қазақстан Президенті.

	Мемлекет басшысы елдердің экономикаларын әлемдік нарықтың қазіргі жағдайын ескере отырып жақындастыру жолдарын қарастыру мүмкіндігіне назар аударды.

	- Экономикалық өзара іс-қимылдарға Каспийдің құқықтық мәртебесін реттегенге дейін де негіз қалауға болады. «Каспий еркін сауда аймағын» құру туралы ұсынысты қарастыруды ұсынамын. Бұл біздің елдеріміздің үкіметтері деңгейінде нақты талқыланатын мәселелердің алғашқысы бола алады, - деді Нұрсұлтан Назарбаев.

	 Қазақстан Президенті Каспий теңізінен өзге теңіздерге, Әлемдік мұхитқа және кері қарай жалпыға мойындалған нормалар мен халықаралық қағидаттар негізінде еркін шығу туралы қағидаттарды келісімдеу Саммиттің  маңызды жетістігі болғандығына тоқталды.

	- Бүгінгі таңда Қазақстанда транзиттік бағыттардың «Солтүстік-Оңтүстік», ТРАСЕКА, «Ляньюнгань порты –Қорғас –Ақтау порты» секілді дамыған желісі бар. «Батыс Қытай – батыс Еуропа» автокөлік дәлізінің құрылысы аяқталуға таяды. Биыл Қазақстан, Түрікменстан және Иран арадағы теміржолды түпкілікті түйістіруге ниетті. Біз Қазақстанның аумағын ірі еуразиялық іскерлік және транзиттік хабқа айналдыру үшін қажетті барлық жағдайды жасаудамыз, - деді Мемлекет басшысы.

	 Нұрсұлтан Назарбаев Қазақстан арқылы ашылған маршруттарды назарға ала отырып, біздің еліміз оларды Каспий маңы мемлекеттерінің тауарларын басқа елдердің нарығына, бірінші кезекте Қытайға жеткізу үшін транзиттік көпір ретінде пайдалануды ұсынатынын айтты.

	-Осы мақсатта біздің елдеріміздің үкіметтері үкіметаралық келісімдер бекіту мүмкіндігін қарастыра алады. Біздің көзқарасымыз бойынша, бұл барлық тараптар үшін де өзара тиімді,- деп атап көрсетті Қазақстан Президенті.

	Мемлекет басшысы Каспийдің өндірістік жағынан игерілуі экологиялық теңдікті сақтау мәселесін жандандыра түсетінін де мәлімдеді.

	-Біздің міндетіміздің маңыздылығы теңізді бөлуде ғана емес, оның бірегей экологиялық жүйесін де сақтауда жатыр. Бұл біздің болашақ ұрпақ алдындағы жауапкершілігіміз. Бүгінгі таңда экологиялық қауіпсіздікті сақтау саласы бойынша келісім-шарттық әрі құқықтық база жасақталды. Каспий теңізінің қоршаған ортасын сақтау жөнінде Негіздемелік конвенцияның бірқатар хаттамаларына қол қойылды. Бұл процесті дамыту үшін бекіре тұқымдас балықтарды аулауға салынған тиымның сақталуын бақылау тетігін әзірлеу қажет. Осы орайда біз «Каспий бестігі» әзірлейтін браконьерлікке тосқауыл қою жөніндегі бірлескен шешімге баса маңыз береміз, -деді Нұрсұлтан Назарбаев.

	Қазақстан Президенті сондай-ақ Каспий маңы елдерінің туристік инфрақұрылымдары каспийлік туризмді ұйымдастыруға жақсы мүмкіндіктер ашатынын, сондықтан үкіметтерге ынтымақтастықтың осы бағытын жете зерделеу керектігін айтты.

	Нұрсұлтан Назарбаев елдердің қарым-қатынасында мәдени-гуманитарлық ынтымақтастыққа айрықша маңыз берілетінін де атап көрсетті.

	-«Теңіз құрлықтарды бөлгенімен, халықтарды қосады», осы даналық елдеріміздің арасында мыңдаған жылдар бойы орныққан қарым-қатынастың сипатын көрсетеді. Бүгін Астраханьда жастар арасындағы қарым-қатынасты одан әрі тереңдете түсетін Каспий жастар саммиті өтіп жатыр. Бұл идея – жақсы бастама, оны қостау керек,- деді Қазақстан Президенті.

	Мемлекет басшысы болып өткен келіссөздер Каспий маңы елдерінің өзара тату қарым-қатынасының айғағы екенін атап өтті.

	-Астрахань кездесуінің қорытындысы ынтымақтастықты одан әрі нығайтуға лайықты үлес қосатынына сенімдімін. Бұл үшін барлық алғышарттар мен ерік-жігер жеткілікті. Біз күш-жігерімізді біріктіру арқылы ғана халықтарымыз бен елдеріміздің игілігі үшін қажетті нәтижелерге жете аламыз, - деді Нұрсұлтан Назарбаев.

	Соңында Қазақстан Президенті келесі бесінші Саммитті 2016 жылы біздің еліміздің бір қаласында өткізу мүмкіндігін қарастыруды ұсынды.



///
	

	Мемлекет басшысы өз сөзінде Түркі Кеңесі мақсаты бір, міндеті орайлас түркі тілдес мемлекеттердің ортақ ұйымы екенін атап өтті. Берекесі мен бірлігі жарасқан бауырлас елдер ынтымақтастықтың 20 жылы ішінде биік белестерден өтті. Түркі Кеңесінің құрылуы тілегі бір, тілі ұқсас түркі тілдес мемлекеттерді жақындастыруға жол ашты. Кеңес тығыз ынтымақтастыққа бағытталған бірлескен іс-қимылдың нақты нәтижесі болып саналады. Ұйымның Хатшылығының Ыстамбұлда орналасуының ерекше мәні бар. Әлемдегі озық өркениеттерді  тоғыстырған бұл қала Түркі Кеңесінің қалыптасуы мен дамуында құтты мекенге айналды.

	Қазақстан Президенті Түркі дүниесі 40-тан астам ұлт пен ұлыстың басын біріктіретінін атап көрсетті. Жалпы саны 200 миллионға жуық түркілер әлемдік мәдениетке айрықша үлес қосты. 2010 жылы Түркия Президенті Абдулла Гүлдің Астанаға сапары аясында Түркі академиясы құрылды. Бұл ғылым ордасы түркі тілдес елдердің ортақ тарихы мен мәдениетін зерттеу жөнінде маңызды жұмыстарды жүргізуде. Қазақстан оның нәтижелі жұмыс жүргізуіне жан-жақты қолдау көрсетіп отыр.

	Түркі Кеңесі Нахчыван Келісіміне сәйкес 2009 жылы 3 қазанда халықаралық ұйым ретінде құрылды. Ыстамбұл қаласында орналасқан ұйымның Хатшылығы 2010 жылдың 16 қыркүйегінен бастап жұмыс істеп келеді.

	Түркі Кеңесінің туы 2012 жылдың тамыз айында Бішкек қаласында Түркі Кеңесінің екінші саммитінде қабылданды.

///
	Келіссөздердің қорытындысы бойынша Қазақстан Президенті мен Италия Премьер-Министрінің қатысуымен келесідей құжаттарға қол қойылды:

	- «ҚазМұнайГаз» ҰК» АҚ мен «ЭНИ С.п.А.» компаниясы  арасында Исатай геологиялық барлау жобасын және кеме жасау/кеме жөндеу зауытының құрылысы жобасын жүзеге асыру туралы  келісім;

	- Қазақстан Республикасының Индустрия және жаңа технологиялар министрлігі, «Ивеко С.п.А.» және «Аллюр Групп» ЖШС арасындағы өзара түсіністік туралы Меморандум.
	 

	Қол қою рәсімінен кейін Нұрсұлтан Назарбаев пен Маттео Ренци мәлімдеме жасады.

	Мемлекет басшысы Қазақстанның Италиямен қарым-қатынастары көптеген бағыттар бойынша қарқынды дамып келе жатқанын айтты.

	- Италия – Қазақстанның Еуропадағы стратегиялық экономикалық серіктесі. Қазақстандық жалпы сыртқы тауар айналымының 13 пайызы осы елдің үлесіне тиеді. Италиялық инвестициялардың біздің экономикадағы жалпы көлемі 6,5 миллиард долларды құрайды. Сонымен қатар, Италия қазақстандық мұнайдың ірі тұтынушысы да болып табылады, - деді Қазақстан Президенті.

	Нұрсұлтан Назарбаев Италияның Еуропалық одаққа алдағы төрағалығына Қазақстан үлкен үміт артатынын, өйткені біздің ел онымен кеңейтілген серіктестік туралы келісімге қол қоюға дайындалып жатқанын атап өтті. 
	
	Өз кезегінде М.Ренци италиялық компанияларға Қазақстанда көрсетіліп отырған қолдау үшін ризашылығын білдірді және елімізді алдағы уақытта ЭКСПО халықаралық көрмесін өткізетіндігімен құттықтады. 
	
	Италия Премьер-Министрі  қазақстандық экономика үшін «Эни» компаниясының инвестициялары маңызды мәнге ие екендігіне тоқталды және италиялық «Фиат», «Италчименти» және «Финмекканика» компаниялары Қазақстанмен ынтымақтастықты дамытады деп үміттенетінін жеткізді. 



///
	

	Мемлекет басшысы өз сөзінде Түркі Кеңесі мақсаты бір, міндеті орайлас түркі тілдес мемлекеттердің ортақ ұйымы екенін атап өтті. Берекесі мен бірлігі жарасқан бауырлас елдер ынтымақтастықтың 20 жылы ішінде биік белестерден өтті. Түркі Кеңесінің құрылуы тілегі бір, тілі ұқсас түркі тілдес мемлекеттерді жақындастыруға жол ашты. Кеңес тығыз ынтымақтастыққа бағытталған бірлескен іс-қимылдың нақты нәтижесі болып саналады. Ұйымның Хатшылығының Ыстамбұлда орналасуының ерекше мәні бар. Әлемдегі озық өркениеттерді  тоғыстырған бұл қала Түркі Кеңесінің қалыптасуы мен дамуында құтты мекенге айналды.

	Қазақстан Президенті Түркі дүниесі 40-тан астам ұлт пен ұлыстың басын біріктіретінін атап көрсетті. Жалпы саны 200 миллионға жуық түркілер әлемдік мәдениетке айрықша үлес қосты. 2010 жылы Түркия Президенті Абдулла Гүлдің Астанаға сапары аясында Түркі академиясы құрылды. Бұл ғылым ордасы түркі тілдес елдердің ортақ тарихы мен мәдениетін зерттеу жөнінде маңызды жұмыстарды жүргізуде. Қазақстан оның нәтижелі жұмыс жүргізуіне жан-жақты қолдау көрсетіп отыр.

	Түркі Кеңесі Нахчыван Келісіміне сәйкес 2009 жылы 3 қазанда халықаралық ұйым ретінде құрылды. Ыстамбұл қаласында орналасқан ұйымның Хатшылығы 2010 жылдың 16 қыркүйегінен бастап жұмыс істеп келеді.

	Түркі Кеңесінің туы 2012 жылдың тамыз айында Бішкек қаласында Түркі Кеңесінің екінші саммитінде қабылданды.

///
	

	 

	

	Ақордада өткен келіссөздер барысында Нұрсұлтан Назарбаев пен Си Цзиньпин екі елдің арасындағы жан-жақты стратегиялық серіктестікті одан әрі тереңдету перспективаларын қарастырды.

	Атап айтқанда, сауда-экономикалық, инвестициялық, агроөнеркәсіптік, шекаралық, мәдени-гуманитарлық ынтымақтастықты жандандыру мәселелері, сондай-ақ халықаралық күн тәртібі мен өңірлік қауіпсіздіктің өзекті мәселелері талқыланды.

	Қазақстан Президенті шағын құрамдағы кездесу барысында Си Цзиньпиннің тарихи сапарына зор мән беріліп отырғанын атап өтті.

	– Мен Сізді алда келе жатқан мерекемен – Қытай Халық Республикасының құрылған күнімен құттықтаймын. Тәуелсіздігіміздің алғашқы күнінен бастап Сіздің еліңізбен арада дамып келе жатқан тату қарым-қатынасымыз біз үшін басымдық болып саналады. Сізбен жүргізген келіссөздеріміз елдеріміздің достығын, халықтарымыз арасындағы ынтымақтастық пен сенімді мүлде жаңа биікке көтеретініне сенемін, – деді Мемлекет басшысы.      

	Өз кезегінде Си Цзиньпин Нұрсұлтан Назарбаевқа Қазақстанға келіп қайтуға шақырғаны үшін алғысын айтты.

	– Мен бұл сапарды көптен армандаған едім, бүгін сол арманым орындалды деуге болады. Әуежайға Өзіңіз келіп қарсы алғаныңызды мақтан етемін. Осы орайда, жылы қабылдауыңыз үшін Сізге ризашылығымды білдіргім келеді.  Сіздің көрікті қалаңызды кеше бірге аралап көрдік. Біздер сондай-ақ ұлттық сипат пен нақыштағы заманауи ғимараттарды тамашаладық.  Шынында да, он жылдан сәл астам ғана уақытта дала жауһары – жаңа қала тұрғызылды. Мұның бәрі терең символдық мәнге ие, өйткені Астана жас республикаларыңыздың дамуының көрінісі, – деді ҚХР Төрағасы.

	Бұдан бөлек, тараптар халықаралық және өңірлік ұйымдардағы өзара іс-қимылдың маңызды тұстарына қатысты пікір алмасты.

	Нұрсұлтан Назарбаев кеңейтілген құрамдағы келіссөздер барысында С.Цзиньпиннің сапары Қазақстан-Қытай қарым-қатынастарын жан-жақты стратегиялық серіктестік деңгейіне көтеретініне сенім білдірді.

	– Қытаймен ынтымақтастықты дамыту біздің сыртқы саясатымыздың басымдығы екенін тағы бір рет айтқым келеді. Сіздің сапарыңыз  екі елдің  өзара байланысын жақсарту мен тереңдетуді мақсат еткен мемлекеттер басшылары тұрақты кездесулерінің дәстүрлі жалғасы, – деді Мемлекет басшысы.

	Қазақстан Президенті елдеріміздің үкіметтері, парламенттері, саяси партиялары арасындағы байланыстардың игі үрдіске айналғанын атап өтті.

	– Ынтымақтастығымызда бірінші орында экономикалық мәселелер тұр, менің ойымша, бұл салада біз керемет табыстарға қол жеткіздік. Бүгінде арамыздағы тауар айналымы 26 миллиард доллар, бұл санды біз 40 миллиард долларға жеткізу міндетін алға қойып отырмыз. Оған біздің сарапшыларымыз Сіздің сапарыңыз барысында қол қою үшін дайындаған бірқатар келісімдер септігін тигізетін болады, – деді Нұрсұлтан Назарбаев.

	Си Цзиньпин бұл оның Қазақстанға алғашқы сапары және Қазақстан Президентімен биылғы екінші ресми кездесуі екенін айтты.

	– Қазақстан-Қытай қарым-қатынасы үшінші онжылдыққа аяқ басқан осы кезеңде Сізбен бірлесіп, соңғы жылдардағы қарым-қатынасымыздың даму нәтижелерін жинақтап, әртүрлі бағыттардағы ынтымақтастығымызды одан әрі жалғастыру үшін міндеттер мен жоспарлар белгілеуге күш-жігер жұмсауға әзірмін. Бұл біздің барлығын қамтитын стратегиялық серіктестігіміздің халықтарымыздың игілігі үшін анағұрлым биік деңгейде тұрақты дамуына септігін тигізеді, – деді ҚХР Төрағасы.  

	 

	

	 

///
	

	Зауытты аралау кезінде Мемлекет басшысы кәсіпорын жұмысымен танысып, оның өндірістік желісін көріп шықты.

	Сонымен қатар, Атырау облысының әкімі Б.Ізмұхамбетов Нұрсұлтан Назарбаевты өңірдің әлеуметтік-экономикалық дамуы және осында іске асырылып жатқан индустриялық жобалар туралы хабардар етті.

	Қазақстан Президенті жұртшылық өкілдерімен әңгімелесу барысында  Атырау облысы еліміздің мұнай-газ өнеркәсібі орталықтарының бірі болып саналатынын атап өтті.

	– Мен бұл өңірде 30 жылдан астам уақыттан бері болып жүрмін және мұнда жағдайдың қандай болғанын білемін. Қазір, өздеріңіз көріп тұрғандай, тұрмыс жағдайы түбегейлі өзгерген. Атырау Қазақстанның өз тәуелсіздігін алғаннан бері қалай дамығанының символы болып саналады. Мемлекет жүргізіп келе жатқан барлық жұмыс халықтың әл-ауқатын арттыруға, оның мүдделерін қорғауға бағытталғанын әрдайым айтып келемін, – деді Нұрсұлтан Назарбаев.

	Мемлекет басшысы өңірдегі жүрек-қан тамыры ауруынан болатын өлім осы кезге дейін еліміз бойынша ең жоғары деңгейде болып келгенін, қазір бұл көрсеткіш төмендегенін, сондай-ақ бала өлімі де азайғанын атап өтті.

	– Қарқын жыл сайын жақсарып келеді. Егер бұрын Қазақстанда 10 мыңға жуық күрделі операция жасау қажет болса, біз тек мың операция ғана жасап келдік, қазір барлық өңірдегі аурухана құрылысын ескерсек, оның барлығы өзімізде орындалуда. Қымбатқа түсетін операция жасату үшін шетелге барудың қажеті жоқ. Мұның бәрі мемлекеттің ұлт денсаулығы мәселесіне жете көңіл бөліп отырғанын білдіреді. Қазақстандықтар өз болашағына, балаларының, жалпы еліміздің болашағына сеніммен қарайды, – деді Қазақстан Президенті.                 

	Нұрсұлтан Назарбаев білім беру деңгейі мен сапасын арттыруға бағытталған жұмыстар туралы да айтты.

	– Қазіргі әлем жедел қарқынмен дамуда, сонымен қатар білім деңгейі де артуда. Осы серпінге сай болу керек. Бәсекеге қабілеттіліктің негізі терең білімге байланысты. Бүкіл елімізде мектептер салынуда, үш ауысымда білім беру тақтатылып, апатты мектептер жойылатын болады. Талантты жастарға зияткерлік мектептер, Назарбаев университеті, сондай-ақ, қазір 1500-ге жуық адам білім алып жатқан «Болашақ» стипендиясы арқылы қолдау көрсетілуде, – деді Мемлекет басшысы.

	Қазақстан Президенті үш жарым жылда экономика саласында 540-тан астам жоба жүзеге асырылып, 100 мыңнан аса адам жұмыспен қамтылғанына тоқталды. Биыл тағы 50 жобаны іске асыру жоспарланып отыр.

	– Мұнай-газ индустриясын дамыту үшін біз қаржы тартумен белсене айналысудамыз. Тек «Қашаған» жобасына ғана біз 50 миллиардтан астам инвестиция тарттық. Осының бәрі ел бюджетінің түсімін қамтамасыз етеді. Өзге де ірі жобаларды, атап айтқанда, «Каспий құбыр консорциумы» жобасын іске асыру да елімізді дамытуға бағытталған маңызды жұмыс болып табылады, – деді Нұрсұлтан Назарбаев.         

	Мемлекет басшысы шикіза секторына тәуелділікті азайту үшін ел экономикасын әртараптандыру жүргізіліп жатқанын атап өтті.

	– Өңдеу өнеркәсібі секторындағы өндіріс көлемі артуда. Тікұшақ жасау, фотоэлектрлік пластина шығару тәрізді және өзге де жоғары технологиялық салалар қалыптасты. Экономиканы дамыту және мұнай мен металл бағасына тәуелді болмау үшін табиғи ресустардан алынатын барлық кірісті өндіріске салу қажет, – деді Қазақстан Президенті.   

	ТМД елдерінде баламасы жоқ жаңа құбыр арматурасы зауыты Қазақстан мен «Шеврон» компаниясының бірлескен жобасы болып саналады. Кәсіпорын өнімдері түрлерінің бірі – ауыз сумен жабдықтау, газбен қамту, ағын суға арналған жүйе үшін тиек шығару. Негізгі өткізу рыногы Қазақстан мен жақын шетелдердің тұрғын үй-коммуналдық салалары болады.

	Қазақстанның жоғары білікті 75  маманы зауыт ұжымын құрайды.

	Қазіргі уақытта кәсіпорында өндірістік жабдықтарды іске қосуға дайындық жүргізілуде, алғашқы дайын өнімді шығару 2013 жылғы шілденің аяғына жоспарланып отыр.

	
///
	

	Қазақстан Президенті өз сөзінде Ассамблея кәмелет жасына жетіп, ұлтымыздың аса маңызды жалпыазаматтық институтына айналғанын атап өтті.

	- Қазақстан этностық жанжалдардан азат аумақ болып саналады. Экономикалық және әлеуметтік-саяси реформалар этносаралық тағаттылық пен үйлесімнің арқасында табысты жүргізілді. Бейбітшілік пен тыныштық әр үйдің баға жетпес байлығына айналды. Біздер мен сіздер атқарған  жұмыстың басты нәтижесі, міне, осы, – деді Нұрсұлтан Назарбаев.

	Мемлекет басшысы әлем өзгеріп жатқанын, онда көптеген оқшаулағыш сызықтар: өңірлік және конфессиялық, әлеуметтік және мәдени, тілдік және этностық сызықтар пайда болғанын айтты.

	- Жаңа жағдайларда, біз 2050 жылға дейінгі Стратегияға аяқ басқан кезде қоғамның көпқырлылығын өзіміздің пайдамызға жарата білуге тиіспіз. Ассамблея нағыз жалпыазаматтық, саясатүстілік және жалпыхалықтық институт болуы тиіс. Мен мынаны атап көрсетемін: Ассамблеяның XXI ғасырдағы миссиясы тарылып емес, кеңейіп келеді, - деді Қазақстан Президенті.  

	Нұрсұлтан Назарбаев ұлттық бірлікті нығайту жөнінде бірқатар міндеттерді атап көрсетті. Ол қазақ халқы Қазақстандағы барлық этностық, әлеуметтік топтар үшін ұлттық мемлекеттік қауымдастықтың қуатты тарихи діңі болып табылатынына тоқталды.

	- Қазіргі заманғы қазақтар ата-баба дәстүрлерін ұстана отырып, бірліктің, толеранттылық пен патриотизмнің, мемлекет пен қоғамға қалтқысыз қызмет етудің үлгісін көрсетуі тиіс, - деді Мемлекет басшысы.

	Сонымен қатар, өзінің  өткеніне, қазіргісіне және болашағына патриоттық қарым-қатынас қалыптастыруға жұмыс істеуі тиіс жалпыұлттық тарихи сананы дамыту қажет.

	Қазақстан Президенті толеранттылықты қалыптастыратын өзіне тән әлеуметтік-мәдени ережелерін, салттары мен дәстүрлерін жалпыадамзаттық мақсаттағы материалдық емес мәдени мұралардың белгі-нышаны ретінде қарастыратын қазақ қоғамының ішкі бірлігін нығайтқан жөн екенін атап өтті.

	Ұлтты біріктіруші басты фактор қазақ тілі ­– мемлекеттік тіл болып саналады.

	Сондай-ақ, Мемлекет басшысы ментальділік моделін, елдің болашақ бейнесін «Қазақстан-2050» жаңа саяси бағытының негізінде қалыптастыру қажеттігін атап өтті.

	– Бұл бейне шынайы, тартымды және рухтандырушы сипатта болуға тиіс. Жаһандық сын-қатерлер жағдайында біз өзіміздің мәдени кодымызды – тілді, салт-дәстүрді, құндылықтарды сақтай отырып қана оған балама бола алатын жауап қайтара аламыз. Ұлт бірлігін нығайтуда интеллигенция қызметі айрықша маңызға ие. Тек интеллигенция ғана қоғамды топтастырудың рухани үдерісіне басшылық жасай алады, – деді Нұрсұлтан Назарбаев.

	Бұдан бөлек, бірліктің негізі әлеуметтік-экономикалық ахуалдың жақсаруы болып саналады. Елде индустрияландыру бағдарламасы жүзеге асырылуда, әлеуметтік жаңғырту жүргізіліп жатыр. Бұл – Қазақстан халқының бірлігінің ең берік, материалдық негізі. Бүгінде баршаға мәлім шындық мынау: бейбітшілік пен келісім саясаты тікелей экономикалық тиімділікке ие. Ішкі тұрақтылық инвесторлардың сенімінің бекуіне, экономикалық ынтымақтастықты дамытуға септігін тигізеді.

	Қазақстан Президенті мемлекеттің, қоғам мен діннің өзара ықпалдастығының тиімді моделін табу қажеттігіне назар аударды. Ол біздің еліміздің тарихи таңдауы зайырлы мемлекет пен қоғам болып саналатынын атап өтті. Қазақстан дәстүрлі діндерді қолдайды, бірақ кез-келген экстремизмді үзілді-кесілді теріске шығарады.

	Толеранттылық – өзіміз нығайтып, сақтайтын және бүкіл ұрпақты тәрбиелейтін біздің қоғамымыздың парасаттылық нормасы, – деді Нұрсұлтан Назарбаев.

	Мемлекет басшысы екі онжылдық ішінде Қазақстанның жолы ұлттық табыстың өнегелі үлгісіне айналғанына тоқталды.

	– Бұл – бүкіл қазақстандықтардың еңбексүйгіштігі мен топтасуының нәтижесі! Бұл – ұлттың нағыз пассионарлық бұлқынысы! Бұл – тек күшті халықтарға ғана тән ұлы қабілет. Біз осындай халыққа айналдық және осы биіктікте қалуға тиіспіз! Қазақстан – біртұтас жер, біртұтас халық, біртұтас болашақ. Біздің мерейтойлық сессиямыз – бүкіл қазақстандықтардың игілігі жолындағы жаңа жұмыстар үшін жақсы бастау. Алдымызда үлкен жоспарлар тұр. Оларды жүзеге асыру жаһандық өзгерістердің күрделі жағдайында жүретін болады. Оған бүгіннен бастап дайын болып, халық бірлігін барлық күш-жігермен нығайту қажет. Өйткені, біз бір халықпыз – бір елміз – бір тағдырмыз! – деді Қазақстан Президенті.

	Қазақстанның еңбек сіңірген қайраткері, әскери ғылымдар докторы, профессор К.Серікбаев қазақстандық жастарды патриоттық рухта тәрбиелеудің маңыздылығын атап өтті.

	- Біз олардың бойына аға ұрпақта бар барлық жақсы қасиеттерді сіңіруіміз керек. Осы орайда Қазақстан ардагерлерінің «Намыс, ерлік және адамгершілік сабағы» оқыту бағдарламасын енгізу және әскери-техникалық мектеп базасында жастарды патриоттық рухта тәрбиелеу орталығын құру туралы өтініші бар, - деді К.Серікбаев.

	Семей қаласындағы Пригородный мектебінің директоры Наталья Тегай өткен жылы Қазақстан кәрістері қауымдастығы Үштөбе қаласында алғашқы қоныс аударушыларды күтіп алған қонақжай қазақ халқына арнап «Қазақ халқына мың алғыс» ескерткішін орнатқанын айтты.

	- Бұл - бізді тарих тозаңына айналып кетуден сақтап қалған халыққа алғысымыз. Бүгінде мен өз балаларымыз бен немерелеріміздің, өз оқушыларымыздың болашағы кемел екеніне сенімдімін, - деді мектеп директоры.      

	Ресей стратегиялық әзірлемелер орталығының жетекшісі Юрий Солозобов «бейбітшілік және келісім» қағидаты Қазақстанның мемлекеттік саясатының негізіне айналғанын атап өтті.

	- Этносаралық толеранттылық саласындағы интеграциялық үдерістердің бастамашысы және «ноу-хау» жеткізушісі ретіндегі Қазақстанның тәжірибесі бірегей. Ол Еуразиялық және Еуропалық одақтар үшін «алтын стандарт» болуы мүмкін және болуға тиіс. Ассамблея Қазақстанның халықаралық имиджін құрушы базаның біріне – табысты елдің көптілді «визиткалық карточкасына» айналатынына сенемін, - деді саясаттанушы.

	Жезқазған тарихи-археологиялық мұражайының директоры Зульфия Чумакова шешен-ингуш халқы қоныс аударылған Қазақстанда дүниеге келді.

	- Менің әкем бала кезімде қандай жағдай болса да ұмытылмайтын оқиғалар бар деп айтқан еді. Мысалы, біздің халқымыз үшін қиын-қыстау жылдарда қазақтар бізбен өз Отанына паналатты. Адам үшін ең қымбаты – атамекен, - деді З.Чумакова.   

	ҚХА мүшесі, «Динар-Электромаш» ЖШС іс басқарушысы Сергей Вишняк мемлекеттік тілді меңгерудің маңыздылығына назар аударды.

	- Мен осы мінберден сөзімді барша – шағын, орта, ірі кәсіпкерлерге арнаймын. Табысты бизнес жүргізгіңіз келсе – қазақ тілін үйреніңіз. Қазақ тілі – ең жақсы бизнес-стратегия, – деді бизнесмен.

	І.Жансүгіров атындағы Жетісу мемлекеттік университетінің студенті Елена Михеева туған елінің тілін білу патриотизмнің болып болып саналатынын атап өтті.

	- Мені қазақ халқының сөздің құдіретіне деген құрметі тәнті етті. Мен қазақ сөзінің адамдарды жақындастыратын рухын, қуат-күшін ұғындым, – деді ол. 

	 Қостанай облысындағы «Агрофирма «Диевская» ЖШС бас директоры Олег Даниленко бүгінде Ресейден, Германиядан және өзге де елдерден отандастарымыздың қайта оралып жатқанына тоқталды.

	- Олар өздерінің ата-бабалары, достары, ал ең бастысы – татулық-келісім бар жерге оралуда. Мен мына бір ойды санама түйдім. Біздің бірлігіміз болса – нан да болады, – деді  О.Даниленко.

	Қазақстандық альпинистер құрамасының капитаны Мақсұт Жұмаев жеңіске жету үшін берік сенім мен қолдауға сүйену қажет деп санайды.

	- Біз бір елде тұрамыз, біздің тағдырымыз ортақ. Бірлесе отырып, біз кез келген биік шыңды еңсере аламыз деп сенемін, - деді альпинист. 

	Сондай-ақ, сессияда Ассамблея Төрағасының этномәдени орталықтардың атынан өкілдік ететін екі орынбасары тағайындалды.

	Сессия барысында Мемлекет басшысы Қазақстан халқы ассамблеясының «Қазақстан халқы Ассамблеясының қоғамдық «Бірлік» алтын медалін» республикалық «Егемен Қазақстан» газетінің президенті С.Абдрахмановқа, болгар этно-мәдени бірлестігінің төрағасы О.Дымовқа, Талғар қаласындағы қайырымдылық  «Нұр» отбасылық балалар үйінің директоры Т.Есқожинға, Павлодар облысының украин этномәдени бірлестігінің төрағасы М.Парипсаға, «Әзербайжандар қауымдастығы» республикалық қоғамдық бірлестігінің жетекшісі А.Хамедовқа, ҚХА Ақмола аймақтық балалар мен жастар ұйымдары қауымдастығының төрағасы Д.Галлямовқа тапсырды.

	Сонымен қатар, сессияда Қазақстан халқы ассамблясының XX сессиясына қатысушылардың Үндеуі жарияланды.   

	Іс-шара соңында Мемлекет басшысы ҚХА сессиясы ел өміріндегі елеулі оқиға екенін тағы да атап өтті.

	- Татулық пен достық – біздің дамуымыз бен болашақты қалыптастыруымызға негіз болатын басымдығымыз. Бұдан әрі қарай да Ассамблеяның рөлін, әсіресе өңірлерде күшейте түсу қажет. ҚХА – тек жай ғана мәдени орталықтар деген түсінік болмауға тиіс. Кіші ассамблеялар өкілдері елдің өзге өңірлеріне барып, тәжірибе алмасқаны және оң жетістіктерді үйренгені жөн деп санаймын.  Бүгінде қоғамдық-саяси өмірдегі Ассамблеяның рөлі айрықша, оны ешқандай мемлекеттік орган алмастыра алмайды, - деді Нұрсұлтан Назарбаев.

	Сөз соңында Нұрсұлтан Назарбаев барша қазақстандықтарды алда келе жатқан Қазақстан халқының бірлігі күнімен құттықтап, бұл мерекенің нағыз халықтық мерекеге айналуы тиістігін атап өтті.

	Сөздің толық мәтінін  мына жерден қараңыз.

	 

	

	

	

	

///
	 

	Отырыста өкілетті мемлекеттік органдардың «Халық тарих толқынында» бағдарламасын әзірлеу, сондай-ақ ведомствоаралық жұмыс тобының бірінші отырысында белгіленген міндеттерді іске асыру жөнінде қабылданып жатқан шаралар қаралды.

	Бағдарламаның басты мақсаты – озық әдіснама мен әдістеме негізінде Қазақстанның тарих ғылымының сапалық серпілісі, қазақ халқының ұлттық тарихы көкжиегін кеңейту, ұлттың жаңа тарихи дүниетанымдық көзқарасын қалыптастыру, сондай-ақ еліміздің қазіргі заман тарихының жиырма жылдығын зерделеу үшін жағдай жасау.

	Кездесу қорытындысы бойынша ұлттық тарихты жан-жақты зерттеу жөнінде ғылыми-зерттеушілік, оқу-әдістемелік және ақпараттық-талдамалық жұмыстарды түрлі бағыттар бойынша ұйымдастыру жөнінде нақты тапсырмалар берілді. 
///
	

	Қазақстан Президенті Еуразиялық медиа-форум осымен екінші жыл Астанада өтіп отырғанын атап өтті. Мемлекет басшысы жаңа медиа-орталық жұмысының басталуы арқылы Қазақстан елордасы Еуразия ақпараттық коммуникациясы маңызды торабының біріне айналғанына тоқталды.

	Нұрсұлтан Назарбаев жалпы кейбір елдердегі оқиғалардың жәй таратушысы  болып қана қоймай, сонымен бірге көп жағдайда олардың барысын анықтайтын медиа-саланың мәні әлемде артып отырғанына назар аударды. Бұл ретте БАҚ-тың дамуы үшін іс жүзінде шектеусіз мүмкіндіктер ашатын бұқаралық онлайн-журналистика шешуші рөл атқарады.

	Мемлекет басшысы Қазақстан масс-медианы дамыту перспективаларын қоғамдағы бірлікті нығайту, елдің ілгерілеу жолына сеніммен қадам басуын қамтамасыз ету көзқарасы тұрғысынан қарастыратынына тоқталды.

	- Медиа-саланың рөлін арттыру тек экономикада ғана емес, сонымен бірге саясатта, әлеуметтік өмірде, қоғамның рухани-адамгершілік жағдайының дамуының жоғары стандарттарын қалыптастырушы, мен «бұқаралық инновация құралдары» деп атап отырған жаңа БИҚ-тың пайда болуына алып келеді. Мен бұдан ұлттық және жаһандық масс-медианың XXI ғасырдағы басты миссиясын көремін, - деді Нұрсұлтан Назарбаев.    

	Орталық Азия, жалпы әлем сияқты, өңірлік қауіпсіздіктің өзекті мәселелерінің артуына байланысты өзгерістер белдеуіне қадам басты.

	Сондай-ақ, Мемлекет басшысы осымен үшінші жыл қатарынан әлем бұрын экономикасы мен әлеуметтік дамуы қарқынды болған бірқатар мемлекеттердің тұрақтылық аймағынан «шығып қалып» жатқанын көріп отырғанына тоқталды.

	- Жаһандық көмектің «созылмалы» реципиенттерінің болуы – әлемдік экономикалық жүйеге артылатын айтарлықтай жүк. Бұл жаһандық дамуға ұзақ мерзім тежеу болуы әбден мүмкін. Сондықтан «геосаяси жеңілойлылықты» мен жаһандық салмақты экономикалық проблема деп санаймын, ол енді қазірдің өзінде адамзат үшін қымбатқа түскелі отыр, – деді Мемлекет басшысы.

	Нұрсұлтан Назарбаевтың пікірінше, мұндай жағдайда орнықты дамуды қамтамасыз етуге деген жаңашыл көзқарас қажет.

	– Қазақстан өңірлік даму мәселелеріне жауапкершілікпен қарайды. Нақ сол себептен де біз Ресей Федерациясымен және Беларусь Республикасымен бірге Еуразия экономикалық одағын құру жөніндегі дайындық жұмыстарын жүргізудеміз. Бүгінде әлемде еуразиялық интеграцияға «қырғи-қабақ соғыс» кезеңінің әбден көмескі тартып, тозған линзасы арқылы қарайтын саясаткерлер мен сарапшылар бар. Бірақ бұл ескі оптика шындықты бұрмалап көрсетеді. Үш елдің өз тауарларының, қызметтерінің және жұмыс күшінің нарығын біріктіруге ұмтылысы бүкіл жаһандық экономиканың тек ұтуына алып келеді, – деді Мемлекет басшысы.

	Қазақстан Президенті G-20 форматы аясында жаһандық экономикалық шешімдерді іздеудің, сондай-ақ ХХІ ғасырдағы әлемнің жаңа құрылымының қалыптасуына негіз ретінде өзі ұсынған G-GLOBAL идеяларының  маңыздылығын атап өтті.

	Сөз соңында Нұрсұлтан Назарбаев форумға қатысушыларға пікірталастарының жемісті болуын тілеп, оның қорытындысы бойынша пайдалы ұсынымдар жасалады деген үмітін білдірді.

	Еуразия медиа-форумын ұйымдастыру комитетінің төрайымы Дариға Назарбаева Мемлекет басшысына медиа-форум қызметіне ұдайы көңіл бөлетіні және қазіргі заманғы ең өзекті тақырыптарды талқылау бойынша қатысушылардың ортақ күш-жігер жұмсағанына жоғары баға бергені үшін ризашылығын білдірді.

	Сөздің толық мәтінін мына жерден қараңыз.

	 

	

	

	

	

///
	

	Қазақстан Президенті өз сөзінде Ассамблея кәмелет жасына жетіп, ұлтымыздың аса маңызды жалпыазаматтық институтына айналғанын атап өтті.

	- Қазақстан этностық жанжалдардан азат аумақ болып саналады. Экономикалық және әлеуметтік-саяси реформалар этносаралық тағаттылық пен үйлесімнің арқасында табысты жүргізілді. Бейбітшілік пен тыныштық әр үйдің баға жетпес байлығына айналды. Біздер мен сіздер атқарған  жұмыстың басты нәтижесі, міне, осы, – деді Нұрсұлтан Назарбаев.

	Мемлекет басшысы әлем өзгеріп жатқанын, онда көптеген оқшаулағыш сызықтар: өңірлік және конфессиялық, әлеуметтік және мәдени, тілдік және этностық сызықтар пайда болғанын айтты.

	- Жаңа жағдайларда, біз 2050 жылға дейінгі Стратегияға аяқ басқан кезде қоғамның көпқырлылығын өзіміздің пайдамызға жарата білуге тиіспіз. Ассамблея нағыз жалпыазаматтық, саясатүстілік және жалпыхалықтық институт болуы тиіс. Мен мынаны атап көрсетемін: Ассамблеяның XXI ғасырдағы миссиясы тарылып емес, кеңейіп келеді, - деді Қазақстан Президенті.  

	Нұрсұлтан Назарбаев ұлттық бірлікті нығайту жөнінде бірқатар міндеттерді атап көрсетті. Ол қазақ халқы Қазақстандағы барлық этностық, әлеуметтік топтар үшін ұлттық мемлекеттік қауымдастықтың қуатты тарихи діңі болып табылатынына тоқталды.

	- Қазіргі заманғы қазақтар ата-баба дәстүрлерін ұстана отырып, бірліктің, толеранттылық пен патриотизмнің, мемлекет пен қоғамға қалтқысыз қызмет етудің үлгісін көрсетуі тиіс, - деді Мемлекет басшысы.

	Сонымен қатар, өзінің  өткеніне, қазіргісіне және болашағына патриоттық қарым-қатынас қалыптастыруға жұмыс істеуі тиіс жалпыұлттық тарихи сананы дамыту қажет.

	Қазақстан Президенті толеранттылықты қалыптастыратын өзіне тән әлеуметтік-мәдени ережелерін, салттары мен дәстүрлерін жалпыадамзаттық мақсаттағы материалдық емес мәдени мұралардың белгі-нышаны ретінде қарастыратын қазақ қоғамының ішкі бірлігін нығайтқан жөн екенін атап өтті.

	Ұлтты біріктіруші басты фактор қазақ тілі ­– мемлекеттік тіл болып саналады.

	Сондай-ақ, Мемлекет басшысы ментальділік моделін, елдің болашақ бейнесін «Қазақстан-2050» жаңа саяси бағытының негізінде қалыптастыру қажеттігін атап өтті.

	– Бұл бейне шынайы, тартымды және рухтандырушы сипатта болуға тиіс. Жаһандық сын-қатерлер жағдайында біз өзіміздің мәдени кодымызды – тілді, салт-дәстүрді, құндылықтарды сақтай отырып қана оған балама бола алатын жауап қайтара аламыз. Ұлт бірлігін нығайтуда интеллигенция қызметі айрықша маңызға ие. Тек интеллигенция ғана қоғамды топтастырудың рухани үдерісіне басшылық жасай алады, – деді Нұрсұлтан Назарбаев.

	Бұдан бөлек, бірліктің негізі әлеуметтік-экономикалық ахуалдың жақсаруы болып саналады. Елде индустрияландыру бағдарламасы жүзеге асырылуда, әлеуметтік жаңғырту жүргізіліп жатыр. Бұл – Қазақстан халқының бірлігінің ең берік, материалдық негізі. Бүгінде баршаға мәлім шындық мынау: бейбітшілік пен келісім саясаты тікелей экономикалық тиімділікке ие. Ішкі тұрақтылық инвесторлардың сенімінің бекуіне, экономикалық ынтымақтастықты дамытуға септігін тигізеді.

	Қазақстан Президенті мемлекеттің, қоғам мен діннің өзара ықпалдастығының тиімді моделін табу қажеттігіне назар аударды. Ол біздің еліміздің тарихи таңдауы зайырлы мемлекет пен қоғам болып саналатынын атап өтті. Қазақстан дәстүрлі діндерді қолдайды, бірақ кез-келген экстремизмді үзілді-кесілді теріске шығарады.

	Толеранттылық – өзіміз нығайтып, сақтайтын және бүкіл ұрпақты тәрбиелейтін біздің қоғамымыздың парасаттылық нормасы, – деді Нұрсұлтан Назарбаев.

	Мемлекет басшысы екі онжылдық ішінде Қазақстанның жолы ұлттық табыстың өнегелі үлгісіне айналғанына тоқталды.

	– Бұл – бүкіл қазақстандықтардың еңбексүйгіштігі мен топтасуының нәтижесі! Бұл – ұлттың нағыз пассионарлық бұлқынысы! Бұл – тек күшті халықтарға ғана тән ұлы қабілет. Біз осындай халыққа айналдық және осы биіктікте қалуға тиіспіз! Қазақстан – біртұтас жер, біртұтас халық, біртұтас болашақ. Біздің мерейтойлық сессиямыз – бүкіл қазақстандықтардың игілігі жолындағы жаңа жұмыстар үшін жақсы бастау. Алдымызда үлкен жоспарлар тұр. Оларды жүзеге асыру жаһандық өзгерістердің күрделі жағдайында жүретін болады. Оған бүгіннен бастап дайын болып, халық бірлігін барлық күш-жігермен нығайту қажет. Өйткені, біз бір халықпыз – бір елміз – бір тағдырмыз! – деді Қазақстан Президенті.

	Қазақстанның еңбек сіңірген қайраткері, әскери ғылымдар докторы, профессор К.Серікбаев қазақстандық жастарды патриоттық рухта тәрбиелеудің маңыздылығын атап өтті.

	- Біз олардың бойына аға ұрпақта бар барлық жақсы қасиеттерді сіңіруіміз керек. Осы орайда Қазақстан ардагерлерінің «Намыс, ерлік және адамгершілік сабағы» оқыту бағдарламасын енгізу және әскери-техникалық мектеп базасында жастарды патриоттық рухта тәрбиелеу орталығын құру туралы өтініші бар, - деді К.Серікбаев.

	Семей қаласындағы Пригородный мектебінің директоры Наталья Тегай өткен жылы Қазақстан кәрістері қауымдастығы Үштөбе қаласында алғашқы қоныс аударушыларды күтіп алған қонақжай қазақ халқына арнап «Қазақ халқына мың алғыс» ескерткішін орнатқанын айтты.

	- Бұл - бізді тарих тозаңына айналып кетуден сақтап қалған халыққа алғысымыз. Бүгінде мен өз балаларымыз бен немерелеріміздің, өз оқушыларымыздың болашағы кемел екеніне сенімдімін, - деді мектеп директоры.      

	Ресей стратегиялық әзірлемелер орталығының жетекшісі Юрий Солозобов «бейбітшілік және келісім» қағидаты Қазақстанның мемлекеттік саясатының негізіне айналғанын атап өтті.

	- Этносаралық толеранттылық саласындағы интеграциялық үдерістердің бастамашысы және «ноу-хау» жеткізушісі ретіндегі Қазақстанның тәжірибесі бірегей. Ол Еуразиялық және Еуропалық одақтар үшін «алтын стандарт» болуы мүмкін және болуға тиіс. Ассамблея Қазақстанның халықаралық имиджін құрушы базаның біріне – табысты елдің көптілді «визиткалық карточкасына» айналатынына сенемін, - деді саясаттанушы.

	Жезқазған тарихи-археологиялық мұражайының директоры Зульфия Чумакова шешен-ингуш халқы қоныс аударылған Қазақстанда дүниеге келді.

	- Менің әкем бала кезімде қандай жағдай болса да ұмытылмайтын оқиғалар бар деп айтқан еді. Мысалы, біздің халқымыз үшін қиын-қыстау жылдарда қазақтар бізбен өз Отанына паналатты. Адам үшін ең қымбаты – атамекен, - деді З.Чумакова.   

	ҚХА мүшесі, «Динар-Электромаш» ЖШС іс басқарушысы Сергей Вишняк мемлекеттік тілді меңгерудің маңыздылығына назар аударды.

	- Мен осы мінберден сөзімді барша – шағын, орта, ірі кәсіпкерлерге арнаймын. Табысты бизнес жүргізгіңіз келсе – қазақ тілін үйреніңіз. Қазақ тілі – ең жақсы бизнес-стратегия, – деді бизнесмен.

	І.Жансүгіров атындағы Жетісу мемлекеттік университетінің студенті Елена Михеева туған елінің тілін білу патриотизмнің болып болып саналатынын атап өтті.

	- Мені қазақ халқының сөздің құдіретіне деген құрметі тәнті етті. Мен қазақ сөзінің адамдарды жақындастыратын рухын, қуат-күшін ұғындым, – деді ол. 

	 Қостанай облысындағы «Агрофирма «Диевская» ЖШС бас директоры Олег Даниленко бүгінде Ресейден, Германиядан және өзге де елдерден отандастарымыздың қайта оралып жатқанына тоқталды.

	- Олар өздерінің ата-бабалары, достары, ал ең бастысы – татулық-келісім бар жерге оралуда. Мен мына бір ойды санама түйдім. Біздің бірлігіміз болса – нан да болады, – деді  О.Даниленко.

	Қазақстандық альпинистер құрамасының капитаны Мақсұт Жұмаев жеңіске жету үшін берік сенім мен қолдауға сүйену қажет деп санайды.

	- Біз бір елде тұрамыз, біздің тағдырымыз ортақ. Бірлесе отырып, біз кез келген биік шыңды еңсере аламыз деп сенемін, - деді альпинист. 

	Сондай-ақ, сессияда Ассамблея Төрағасының этномәдени орталықтардың атынан өкілдік ететін екі орынбасары тағайындалды.

	Сессия барысында Мемлекет басшысы Қазақстан халқы ассамблеясының «Қазақстан халқы Ассамблеясының қоғамдық «Бірлік» алтын медалін» республикалық «Егемен Қазақстан» газетінің президенті С.Абдрахмановқа, болгар этно-мәдени бірлестігінің төрағасы О.Дымовқа, Талғар қаласындағы қайырымдылық  «Нұр» отбасылық балалар үйінің директоры Т.Есқожинға, Павлодар облысының украин этномәдени бірлестігінің төрағасы М.Парипсаға, «Әзербайжандар қауымдастығы» республикалық қоғамдық бірлестігінің жетекшісі А.Хамедовқа, ҚХА Ақмола аймақтық балалар мен жастар ұйымдары қауымдастығының төрағасы Д.Галлямовқа тапсырды.

	Сонымен қатар, сессияда Қазақстан халқы ассамблясының XX сессиясына қатысушылардың Үндеуі жарияланды.   

	Іс-шара соңында Мемлекет басшысы ҚХА сессиясы ел өміріндегі елеулі оқиға екенін тағы да атап өтті.

	- Татулық пен достық – біздің дамуымыз бен болашақты қалыптастыруымызға негіз болатын басымдығымыз. Бұдан әрі қарай да Ассамблеяның рөлін, әсіресе өңірлерде күшейте түсу қажет. ҚХА – тек жай ғана мәдени орталықтар деген түсінік болмауға тиіс. Кіші ассамблеялар өкілдері елдің өзге өңірлеріне барып, тәжірибе алмасқаны және оң жетістіктерді үйренгені жөн деп санаймын.  Бүгінде қоғамдық-саяси өмірдегі Ассамблеяның рөлі айрықша, оны ешқандай мемлекеттік орган алмастыра алмайды, - деді Нұрсұлтан Назарбаев.

	Сөз соңында Нұрсұлтан Назарбаев барша қазақстандықтарды алда келе жатқан Қазақстан халқының бірлігі күнімен құттықтап, бұл мерекенің нағыз халықтық мерекеге айналуы тиістігін атап өтті.

	Сөздің толық мәтінін  мына жерден қараңыз.

	 

	

	

	

	

/// 
Жиынға Президент Әкімшілігінің Басшысы Б.Сағынтаев, Президенттің көмекшісі – Қауіпсіздік кеңесінің хатшысы Қ.Қасымов, Премьер-Министрдің бірінші орынбасары – Қаржы министрі Ә.Смайылов, Ұлттық экономика министрі Р.Дәленов, сондай-ақ Қорғаныс министрлігінің басшылық құрамы қатысты.
Қазақстан Президенті – Жоғарғы Бас қолбасшы Қасым-Жомарт Тоқаев Елбасының тұрақты қолдауының арқасында Қазақстанда ықшам, мобильді және соғысқа қабілетті армия құрылды. Оның негізгі миссиясы – мемлекеттің егемендігі мен аумағының тұтастығын қорғау екенін айтты.
– Қарулы Күштердің басшылық құрамының алдында болып жатқан өзгерістерге бейімделу ғана емес, сондай-ақ алдын алу жұмыстары тұр. Бұл қауіп-қатерлерге жан-жақты талдау жасауды талап етеді. Бүгінде біз геосаяси қайшылықтардың шиеленісе түскеніне, жаңа қақтығыстардың пайда болғанына куә болып отырмыз. Әскери іс-қимылдарды жүргізудің формалары мен тәсілдері өзгерді, дәлдігі жоғары қарулар мен басқа да заманауи қару-жарақтардың үлесі артты. Сондықтан, мен «Айбалта» оқу-жаттығуы кезінде Қорғаныс министріне Қарулы Күштерді құру және дамыту тұжырымдамасына тиісті өзгерістер енгізу жөнінде тапсырма бердім, – деді Қазақстан Президенті.
Мемлекет басшысы Қорғаныс министрлігінің басшылығына шешім қабылдау уақытын барынша қысқарту үшін басқару жүйесін жаңғыртуды міндеттеді. Сондай-ақ, роботтандыру, цифрлық технология, жасанды интеллект және ұшқышсыз басқару жүйесін енгізудің маңыздылығын айтты.
– Ең алдымен, қару-жарақтарды технологиялық тұрғыдан жетілдіру және жаңғырту есебінен әскери әлеуетті одан әрі нығайтуды қамтамасыз ету қажет. Кешенді қайта қарулану аясында әскер қару мен техниканың заманауи үлгілерімен қамтамасыз етіледі. Қарулы Күштер басшылығы табандылық танытып, дәйекті әрі жүйелі тәсіл қолдануы және қаржылық тәртіпті сақтауы керек, – деді Қасым-Жомарт Тоқаев.
Қазақстан Президенті жауынгерлік дайындықтың деңгейін көтеру мен шұғыл әрекет ету, әскери білім беру жүйесін жетілдіру мәселелеріне арнайы тоқталды. Оның айтуынша, оқу-жаттығу бағдарламалары түрлі жағдайларды, ұрыс жүргізудің заманауи формалары мен әдістерін, қару-жарақ пен техниканың жаңа түрлерін үйретіп, қолдануы тиіс.
– Мамандарды даярлау және әскери-патриоттық тәрбие беру ісінде болашақ әскери инженерлерді, ІТ мамандарын, роботты техникаларды, жасанды интеллект бойынша мамандарды тәрбиелеп шығару керек. Олар «SMART» деп аталатын буын. «Жас сарбаз» қозғалысының базасында, әсіресе физика-математика бойынша тереңдете оқытылатын мектептерде «SMART-SARBAZ» үйірмелерін құруды ұсынамын, – деді Қасым-Жомарт Тоқаев. 
Мемлекет басшысы келесі аптаға жоспарланған бітімгерлік жөнінде өтетін форум, алдағы уақытта Қазақстанның белсенді бітімгер-мемлекет ретіндегі мәртебесін арттырып, бұл бағыттағы әлеуетіне тың серпін беретінін жеткізді. Оның айтуынша, Қазақстан жаяу әскерлерді ғана жібермей, БҰҰ бітімгерлік миссиясына аса қажетті инженер-сапер, барлаушы, дәрігерлер құрамы және басқа да бөлімшелерді жіберу арқылы көкжиегін кеңейтуі қажет.
Отырыс барысында Қасым-Жомарт Тоқаев әскери тәртіп пен әскерилердің рухын күшейту, оларды әлеуметтік тұрғыдан қамтамасыз ету деңгейін көтеру қажеттігін атап өтті.
– 2017-2018 жылдары әскерилердің жалақылары өсіп, сыныптық қосымшалар төлене бастады. Жуырда әскери ұшқыштардың жалақылары екі есе артты. Жаңа жүйе бойынша әскерилерді баспанамен қамтамасыз ету мәселелері шешілуде. Бұл кесте жалпы алғанда озық болғанмен, тұрғын үй төлемінде ауытқушылықтар бар. Гарнизондардың тұрғын үй қорын жаңарту қажет. Мәселені қордаландырмай шұғыл шешу керек. Сонда ғана әскери қызметтің және әскерилердің әлеуметтік мәртебесін көтереміз, – деді Қазақстан Президенті. 
Жоғарғы Бас қолбасшы іс-шарадан соң Қорғаныс министрлігінің стратегиялық басқару орталығының жұмысымен танысты.







///
	

	Франция Президенті Франсуа Олландпен бірге Мемлекет басшысы сауда-экономикалық және инвестициялық салалардағы екіжақты ынтымақтастық мәселелерін талқылады.

	Испания Премьер-Министрі Мариано Рахоймен бірлесіп екі елдің арасындағы ортақ мүддені білдіретін түрлі салалардағы серіктестікті тереңдетудің аспектілері қарастырылды.

	Нұрсұлтан Назарбаев Ұлыбритания Премьер-Министрі Дэвид Кэмеронмен бірге оның Қазақстанға сапары кезінде қол жеткізілген уағдаластықтарды іске асыру барысын, сондай-ақ халықаралық күн тәртібінің өзекті мәселелерін талқылады.

	Италия Премьер-Министрі Энрико Леттамен бірлесіп екіжақты сауда-экономикалық өзара іс-қимылдың кең ауқымды мәселелері қаралды.

	Канада Премьер-Министрі Стивен Харпермен келіссөздер түрлі салалардағы, соның ішінде агроөнеркәсіп кешенін дамыту саласындағы екіжақты серіктестік аясын кеңейтуге арналды.   

	Қазақстан Президенті мен Жапония Премьер-Министрі Синдзо Абэ екі елдің сауда-экономикалық және инвестициялық ынтымақтастығының түрлі аспектілерін талқылады.

	Бруней-Даруссалам Мемлекетінің Сұлтаны, Оңтүстік-Шығыс Азия елдері қауымдастығының төрағасы Хассанал Болкиахпен бірлесіп көптарапты өзара іс-қимыл аясының кең ауқымы, сондай-ақ өңірлік қауіпсіздік мәселелері талқыланды.            

	Мексика Құрама Штаттарының Президенті Энрике Пенье Ньетомен бірлесіп екіжақты ынтымақтастықты тереңдетудің анағұрлым перспективалық бағыттары қарастырылды.

	Нұрсұлтан Назарбаев Америка Құрама Штаттарының Президенті Барак Обамамен бірге елдеріміз арасындағы серіктестік аясын кеңейту мәселелерін талқылады, сондай-ақ ядролық қаруды таратпау және өңірлік қауіпсіздік тақырыбы сөз болды.

	Қазақстан Президенті Үндістан Премьер-Министрі Манмохан Сингхпен сауда-экономикалық, ғылыми-техникалық және инвестициялық салалардағы екі елдің өзара іс-қимылын дамыту перспективасына қатысты пікір бөлісті.

	

	 

	

///
	

	Қазақстан Президенті Еуразиялық медиа-форум осымен екінші жыл Астанада өтіп отырғанын атап өтті. Мемлекет басшысы жаңа медиа-орталық жұмысының басталуы арқылы Қазақстан елордасы Еуразия ақпараттық коммуникациясы маңызды торабының біріне айналғанына тоқталды.

	Нұрсұлтан Назарбаев жалпы кейбір елдердегі оқиғалардың жәй таратушысы  болып қана қоймай, сонымен бірге көп жағдайда олардың барысын анықтайтын медиа-саланың мәні әлемде артып отырғанына назар аударды. Бұл ретте БАҚ-тың дамуы үшін іс жүзінде шектеусіз мүмкіндіктер ашатын бұқаралық онлайн-журналистика шешуші рөл атқарады.

	Мемлекет басшысы Қазақстан масс-медианы дамыту перспективаларын қоғамдағы бірлікті нығайту, елдің ілгерілеу жолына сеніммен қадам басуын қамтамасыз ету көзқарасы тұрғысынан қарастыратынына тоқталды.

	- Медиа-саланың рөлін арттыру тек экономикада ғана емес, сонымен бірге саясатта, әлеуметтік өмірде, қоғамның рухани-адамгершілік жағдайының дамуының жоғары стандарттарын қалыптастырушы, мен «бұқаралық инновация құралдары» деп атап отырған жаңа БИҚ-тың пайда болуына алып келеді. Мен бұдан ұлттық және жаһандық масс-медианың XXI ғасырдағы басты миссиясын көремін, - деді Нұрсұлтан Назарбаев.    

	Орталық Азия, жалпы әлем сияқты, өңірлік қауіпсіздіктің өзекті мәселелерінің артуына байланысты өзгерістер белдеуіне қадам басты.

	Сондай-ақ, Мемлекет басшысы осымен үшінші жыл қатарынан әлем бұрын экономикасы мен әлеуметтік дамуы қарқынды болған бірқатар мемлекеттердің тұрақтылық аймағынан «шығып қалып» жатқанын көріп отырғанына тоқталды.

	- Жаһандық көмектің «созылмалы» реципиенттерінің болуы – әлемдік экономикалық жүйеге артылатын айтарлықтай жүк. Бұл жаһандық дамуға ұзақ мерзім тежеу болуы әбден мүмкін. Сондықтан «геосаяси жеңілойлылықты» мен жаһандық салмақты экономикалық проблема деп санаймын, ол енді қазірдің өзінде адамзат үшін қымбатқа түскелі отыр, – деді Мемлекет басшысы.

	Нұрсұлтан Назарбаевтың пікірінше, мұндай жағдайда орнықты дамуды қамтамасыз етуге деген жаңашыл көзқарас қажет.

	– Қазақстан өңірлік даму мәселелеріне жауапкершілікпен қарайды. Нақ сол себептен де біз Ресей Федерациясымен және Беларусь Республикасымен бірге Еуразия экономикалық одағын құру жөніндегі дайындық жұмыстарын жүргізудеміз. Бүгінде әлемде еуразиялық интеграцияға «қырғи-қабақ соғыс» кезеңінің әбден көмескі тартып, тозған линзасы арқылы қарайтын саясаткерлер мен сарапшылар бар. Бірақ бұл ескі оптика шындықты бұрмалап көрсетеді. Үш елдің өз тауарларының, қызметтерінің және жұмыс күшінің нарығын біріктіруге ұмтылысы бүкіл жаһандық экономиканың тек ұтуына алып келеді, – деді Мемлекет басшысы.

	Қазақстан Президенті G-20 форматы аясында жаһандық экономикалық шешімдерді іздеудің, сондай-ақ ХХІ ғасырдағы әлемнің жаңа құрылымының қалыптасуына негіз ретінде өзі ұсынған G-GLOBAL идеяларының  маңыздылығын атап өтті.

	Сөз соңында Нұрсұлтан Назарбаев форумға қатысушыларға пікірталастарының жемісті болуын тілеп, оның қорытындысы бойынша пайдалы ұсынымдар жасалады деген үмітін білдірді.

	Еуразия медиа-форумын ұйымдастыру комитетінің төрайымы Дариға Назарбаева Мемлекет басшысына медиа-форум қызметіне ұдайы көңіл бөлетіні және қазіргі заманғы ең өзекті тақырыптарды талқылау бойынша қатысушылардың ортақ күш-жігер жұмсағанына жоғары баға бергені үшін ризашылығын білдірді.

	Сөздің толық мәтінін мына жерден қараңыз.

	 

	

	

	

	

///
	

	Мемлекет басшысы өз сөзінде бүгінгі кездесуге Ауғанстанның одан арғы дамуына байланысты мәселелердің талқылауға шығарылғанын атап өтті. Бұл ел қауіпсіздікті қамтамасыз ету ісіне көмек көрсетуші халықаралық күштердің миссиясы аяқталуына орай маңызды тарихи кезеңге қадам басып отыр.

	- Ел аумағының көп бөлігі қазір Ауғанстан Үкіметінің жауапкершілігінде. Біз бұл үрдісті нығайта түсу жөніндегі ел басшылығы мен халықаралық қоғамдастықтың күш салуына қолдау білдіреміз. Алайда халықаралық коалиция күштерінің шығарылуы, менің пікірімше, Ауғанстанға әлемнің назарының бәсеңдеуінің белгісі ретінде қарастырылуға тиіс емес. Ол елдің барлық толыққанды күштері үшін жаңа, бейбіт даму кезеңіне өтудің белгісі болуға тиіс, - деді Қазақстан Президенті.

	Нұрсұлтан Назарбаев басты міндет ішкіұлттық келісімнің жетістігі мен ұзақ мерзімді бейбітшіліктің негізін қамтамасыз ету екенін атап өтті.

	- Ауғанстан проблемасын шешудің кілті, ең алдымен, оның заңды өкілдері ретінде ауған халқының және үкіметінің өз қолында. Әлемдік қоғамдастық үшін  ауғанаралық үнқатысудың дамуын толығымен ынталандыру маңызды. Ауғанстанда бейбітшілік пен тәртіп орнықтыруға дайын екенін көрсеткен күштер қолдауға ие болуға тиіс. Осы орайда 2014 жылға жоспарланған Ауғанстандағы президенттік сайлау өте маңызды болып отыр. Біз сайланған мемлекет басшысы мейлінше ауған қоғамының барлық буынының қолдауына ие болады деп үміттенеміз, - деді Мемлекет басшысы.

	Қазақстан Президенті халықаралық көмек көрсету бағдарламаларының негізін құраушы элемент Ауғанстанды экономикалық тұрғыдан оңалту екенін атап көрсетті. Ол бұл үшін өңірлік интеграцияның маңызды шарт болып табылатынына тоқталды, Қазақстан өңірлік көлік инфрақұрылымын құруға белсенді түрде инвестиция салуда, сондай-ақ әлі пысықталып жатқан өңірлік ірі жобаларға қолдау көрсетуде. 

	Мемлекет басшысы Ауғанстанды дамытуға байланысты міндеттерді шешу үшін қуатты көлік торабы ретінде Алматы қаласының мүмкіндіктерін іске қосқан жөн екені туралы пікірін білдірді.

	- Алматы – халықаралық, соның ішінде БҰҰ жүйесі агенттіктері орналасқан орын. Сондықтан Алматыда БҰҰ халықаралық орталығын құру туралы ұсыныс әлі күнге дейін өзектілігін сақтап отыр. Сондай-ақ, оның қызметі Ауғанстанды қақтығыстан кейінгі оңалтуға бағытталатын болады. Мұндай құрылым БҰҰ-ның өңірлік және субөңірлік өкілдіктері, халықаралық және өңіраралық ұйымдар арқылы бұл елде қаржылық-экономикалық көмекті үйлестіру үшін қажет. Бұл қазіргі бағдарламаларды және келешекте көпжақты ынтымақтастық міндеттерін тиімді жүзеге асыруға мүмкіндік береді, - деді Қазақстан Президенті.                        

	Нұрсұлтан Назарбаев Ауғанстанды қалпына келтіру жөнінде халықаралық қоғамдастықтың гуманитарлық күш-жігер жұмсау ісіне еліміздің белсене қатысып отырғанын атап өтті.

	– Ауғанстандағы қауіпсіздікті қамтамасыз етуге көмек көрсету жөніндегі халықаралық күштер операцияларының басынан бастап Қазақстан Альянспен бірге жүктерді транзиттеу туралы келісімді, сондай-ақ АҚШ-пен, Германиямен, Франциямен, Испаниямен және Ұлыбританиямен екіжақты уағдаластықты жүзеге асыру аясында коалиция әскерлеріне жәрдемдесуде. Қазір біз Ақтау порты есебінен НАТО-ның жүктері үшін транзиттік әлеуетті арттыруға дайындалып жатырмыз, – деді Нұрсұлтан Назарбаев. 

	Мемлекет басшысы 2007 жылдан бері еліміздің арнайы Ауғанстанға көмек жоспарын жүзеге асырып келе жатқанына тоқталды.

	– Оның аясында жас ауған азаматтары үшін 1000 бейбіт мамандық иелерін даярлау бағдарламасы жүзеге асырылуда. Жыл сайын Қазақстан Ауғанстанға қайтарымсыз техникалық және гуманитарлық көмек көрсетеді. Қазақстанның қаражатына Талукан – Құндыз – Ширхан – Бандар автожолы қайта салынды. Қазақстанның көмегі есебінен мектеп пен аурухана тұрғызылды. Қазіргі уақытта Қазақстанда «КаzAID-тың» дамуына ресми және техникалық тұрғыдан көмек көрсету жөніндегі ұлттық агенттік құрылу үстінде. Оның қызметінің басым бағытының бірі Ауғанстандағы жобаларды жүзеге асыру болатын болады, – деді Қазақстан Президенті.

	Нұрсұлтан Назарбаев бұдан әрі де Қазақстанның Ауғанстандағы бейбіт өмірді қалпына келтіруге әлеуметтік және білім беру бағдарламалары мен жобаларына, азық-түлік пен жанар-жағармай жеткізу түріндегі гуманитарлық көмекке ден қою арқылы жәрдемдесе беретінін атап өтті. 

	Сонымен қатар, ол өңірлік дамудың есірткі өндірісімен және есірткі тасымалымен күрес мәселесі сияқты сын-қатеріне назар аударды.

	– Оны кешенді түрде шешіп алмай, 2014 жылдан кейін де Ауғанстандағы тыныштық пен тұрақтылыққа қол жеткізу қиын болады. Бұл үдерістегі маңызды рөлді, біздің ойымызша, есірткілік, психотроптық  заттар мен олардың прекурстарының заңсыз айналымымен күрес жөніндегі Орталық Азия  өңірлік ақпараттық үйлестіру орталығы атқаруға тиіс. Алматыда БҰҰ қолдауымен құрылған бұл бірегей құрылым қазірдің өзінде өңірдегі трансшекаралық есірткі қылмысымен күрестің тиімді тетігі ретінде өзін көрсете білді, – деді Мемлекет басшысы.

	Қазақстан Президенті өңірлік тағы бір маңызды мәселе халықаралық терроризм мен діни экстремизмнің қатері болып қала беретінін атап өтті. Ауғанстан террорлық және экстремистік әрекеттің көзі және оны соның ішінде, көршілес елдерге де таратушы болуды жалғастырып отыр. 

	Мемлекет басшысы бұл конференция Ауғанстан үшін маңызды осы кезеңде «шешуші сәтке» айналуға тиіс екендігін атап өтті.

	- Айқын тәсілдер, сындарлы саясат, өңірдің тұрақты дамуына зиян келтіретін геосаяси стратегиядан бас тарту – «өңірлік мүдделер тұғырнамасы»  жөніндегі біздің тезисіміздің негізін құрайтын нәрселер осылар. Біз Еуразия кеңістігі елдерінің өңірдегі бейбітшілікті сақтау мақсатында Ауғанстан мәселесіне байланысты ниеттестік бірлігі бар екенін мәлімдеуге тиіспіз. Бұл бастаманы өңірден тыс елдер де қолдайды деп үміттенемін. Форумның қорытынды құжаты – Алматы декларациясында халықаралық қауымдастықтың Ауғанстанды жауапты және тең құқықты серіктес ретінде одан әрі қарай қолдау жөніндегі  бағыты мен стратегиясы өзгермейтіні туралы ауған қоғамына, елдегі және одан тысқары саяси күштерге арналған нақты белгі беруіміз көрініс табуға тиіс, – деді Қазақстан Президенті.

	Нұрсұлтан Назарбаев Конференцияға қатысушыларға форумды қуаттап-қолдағандары, саяси диалогқа қосқан үлестері үшін алғыс айтып, жұмыстарына жеміс тілейді.

	Конференция барысында Ауғанстан Ислам Республикасының сыртқы істер министрі З.Расул, Қазақстанда оқып жатқан ауғанстандық студент қыз Р.Саруари сөз сөйледі, сондай-ақ, БҰҰ Бас хатшысының арнаулы өкілі, БҰҰ-ның Ауғанстанға көмек көрсету жөніндегі миссиясының жетекшісі Ян Кубиш сөз алып, БҰҰ Бас хатшысы Пан Ги Мунның үндеуін оқып берді. Сонымен қатар, Алматы қаласының әкімі А.Есімов сөз сөйледі. 

	Ауғанстан жөніндегі Стамбул процесі 2011 жылы Стамбулда Ауғанстан жөнінде «Азия жүрегі» деп аталатын формат ауқымында елдердің сыртқы істер министрлері деңгейінде өткен халықаралық конференция қорытындылары бойынша қолға алынды. Стамбул процесі Ауғанстанды өңірдің саяси және экономикалық  өміріне тарту мақсатымен мүдделі елдер арасында саяси диалог жүргізіп, ілгерілетуге бағытталған.

	Конференция жұмысына өңірдегі мемлекеттердің, атап айтқанда, Ауғанстан, Үндістан, Қырғызстан, Пәкстан, Ресей, Тәжікстан, Түркия, Біріккен Араб Әмірліктерінің сыртқы істер министрлері, сондай-ақ, АҚШ, Франция, Ұлыбритания, Швецияны қоса алғанда, өңірден тыс бірқатар елдердің министрлері мен жоғары лауазымды өкілдері қатысты. Халықаралық ұйымдар атынан ЕЫҚҰ, АӨСШК, ИЫҰ, ШЫҰ, ЭЫҰ өкілдері, сондай-ақ, БҰҰ-ның Ауғанстандағы миссиясының және басқа халықаралық ұйымдардың басшылары қатысты.   

	Президент сөзінің толық мәтінін мына жерден қараңыз.

	

	

///
	

	Нұрсұлтан Назарбаев пен Си Цзиньпин Астанада «Сулы-желекті бульварды» аралап көрді.

	 

	
///