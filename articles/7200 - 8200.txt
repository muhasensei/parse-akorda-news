 
Іс-шараға Президент Әкімшілігінің Басшысы Н.Нығматулин, Мемлекеттік хатшы Г.Әбдіқалықова, Президенттің көмекшісі – Қауіпсіздік кеңесінің хатшысы  Н.Ермекбаев, құрылымдық бөлімшелердің басшылары қатысты.
Кездесу барысында Президент Әкімшілігінің 2015 жылғы қызметінің қысқаша қорытындылары шығарылды.
Нұрсұлтан Назарбаев Тәуелсіздіктің 25 жылдығы аясында ел алдында маңызды міндеттер тұрғанын, оларды табысты жүзеге асыру көбіне-көп мемлекеттік қызметшілердің кәсібилігіне байланысты екенін атап өтті.
Сондай-ақ Мемлекет басшысы жиналған қауымды алдағы Жаңа жылмен құттықтап, мықты денсаулық, жемісті жұмыс және бақ-береке тіледі.   

///Тәжік тарапының ұсынысы бойынша Мемлекет басшысы Қасым-Жомарт Тоқаев Тәжікстан Президенті Эмомали Рахмонмен телефон арқылы сөйлесті.
Мемлекеттер басшылары коронавирус пандемиясының таралуы мен оның теріс әсеріне байланысты өңірдегі эпидемиологиялық және экономикалық қауіпсіздікті қамтамасыз ету мәселелерін талқылады. Тараптар COVID-19 індетіне қарсы күресте екі ел үкіметтерінің қабылдап жатқан шаралары мен нақты іс-әрекеттері туралы ақпарат алмасты.
Осы орайда Тәжікстан Президенті аталған қатерлі індеттің таралуын болдырмау жөніндегі Қазақстанның қабылдаған шешімдерін жоғары бағалап, азаматтарға, отандық шағын және орта кәсіпкерлікке дер кезінде көмек көрсеткенін атап өтті.
Эмомали Рахмон Қасым-Жомарт Тоқаевқа қиын-қыстау кезеңде тәжік халқына көрсеткен қолдауы, оның ішінде, Тәжікстанның өтініші бойынша гуманитарлық көмек ретінде 5 мың тонна ұн жеткізгені үшін ризашылығын білдірді. Сондай-ақ ол Тәжікстанның азаматтарын отанына қайтаруға және Қазақстан шекарасынан жүк тасымалын тоқтаусыз өткізуге ықпал еткені үшін алғыс айтты.
Мемлекет басшысы Қазақстан мен Тәжікстан арасындағы дәстүрлі достық қатынастардың өзара қолдауға және ашықтыққа негізделгенін атап өтті.
– Сауда көлемі бойынша Қазақстан Тәжікстанның екінші серіктес елі саналады. Сондықтан біз екіжақты сауда айналымын, әсіресе, азық-түлік өнімдерін жеткізу арқылы одан әрі арттыруға мүдделіміз, – деді Қазақстан Президенті.
Халықаралық күн тәртібіндегі мәселелерді талқылау барысында Қасым-Жомарт Тоқаев еліміздің екіжақты және көпжақты форматтағы, оның ішінде, БҰҰ, Азиядағы өзара іс-қимыл және сенім шаралары жөніндегі кеңес алаңдарында табысты жұмыс жүргізіп келе жатқанын айтты. Осыған байланысты Мемлекет басшысы Тәжікстан Президентіне Қазақстанның бастамаларын жан-жақты дамытуға тұрақты қолдау көрсетіп келе жатқаны үшін ризашылығын білдірді.
Достас халықтарымыздың, сондай-ақ, жалпы Орталық Азия елдерінің игілігі мен қауіпсіздігін сақтаудың маңыздылығын ескере отырып, тараптар Тәжікстан Президентінің бірқатар нақты ұсыныстарының жүзеге асырылу мүмкіндіктерін қарастыру үшін екі елдің үкіметтеріне тапсырма беруге келісті.
Сөз соңында Тәжікстан Президенті Эмомали Рахмон Қазақстанның Тұңғыш Президенті - Елбасы Нұрсұлтан Назарбаевқа жүрекжарды сәлемін жолдады.

/// 
Елбасыға нысанда өңірдегі индустриялық даму бағдарламасының, «Оңтүстік» арнайы экономикалық аймағындағы инвестициялық бағдарламаның жүзеге асырылу барысы мен жеңіл өнеркәсіп нысандары қызметінің негізгі көрсеткіштері туралы баяндалды.
Қазақстан Президенті фабрика жұмысымен және онда шығарылатын негізгі өнім түрлерімен танысты.
Кәсіпорын еңбеккерлерімен әңгіме барысында Нұрсұлтан Назарбаев оларға жемісті  жұмыс, кәсіби жетістіктер тіледі. Мемлекет басшысы өз өндірісін дамытып, импорттық тауарлар орнын алмастыру – Қазақстанның экономикалық саясатының маңызды міндетінің бірі екеніне назар аударды.
***
 «Азала текстиль» жобасы үдемелі индустриялық-инновациялық даму бағдарламасы аясында  2012-2014 жылдары жүзеге асырылды. Фабрика дайын өнім шығарудың шикі мақта өсіруден матаға дейінгі жабық циклін жүзеге асырып, 600-ге жуық адамды жұмыспен қамтамасыз етіп отыр.  
 


/// 
Отырысқа Денсаулық сақтау және әлеуметтік даму министрі Т.Дүйсенова, Президент Әкімшілігінің құрылымдық бөлімшелерінің және орталық мемлекеттік органдардың, Қазақстанның ғылыми-зерттеу институттарының басшылары, сондай-ақ үкіметтік емес ұйымдардың сарапшылары қатысты.
Шара барысында сыртқы және ішкі көші-қон, демографиялық саясат Қазақстанның тұрақты дамуының маңызды факторлары екендігі атап өтілді.
Қатысушылар Қазақстанның көші-қон және демография саясатын қалыптастыру мен оны іске асырудың тиімділігін арттыруға ғылыми, сараптамалық қолдау көрсету мәселелерін егжей-тегжейлі талқылады.
Мемлекетіміздің экономикалық дамуын ескере отырып, сыртқы еңбек көші-қонын реттеу, ішкі көші-қонды оңтайландыру жөнінде арнайы ұсыныстар енгізілді.
Жұмыс қорытындысы бойынша Сараптамалық кеңес тарапынан Қауіпсіздік Кеңесі мен мемлекеттік органдар жұмысында пайдаланылатын нақты ұсыныстар берілді. 
/// 
Қазақстан Президенті сапар аясында қалалық мәслихаттың сессиясына қатысты. Сессия барысында Алматы қаласының жаңа әкімі Бауыржан Байбектің кандидатурасы депутаттар тарапынан бірауыздан қолдау тапты. 
Мемлекет басшысы сондай-ақ қала активімен кездесіп, жаңа басшыны таныстырды және мегаполистің бұдан әрі даму бағыттарын айқындады.
Қазақстан Президенті "Астана   ЭКСПО-2017" ұлттық компаниясының басшылығына тағайындалған Ахметжан Есімов Алматы қаласының әкімі лауазымында үлкен жұмыс атқарғанын атап өтті.
Осы уақыт аралығында қала елеулі нәтижелерге қол жеткізді, келбеті өзгерді, барынша икемді әрі жайлы бола түсті. Баспана құрылысы қарқынды жүргізіліп, жаңадан екі аудан пайда болды. Азиада табысты өткізілді, қазіргі кезде Дүниежүзілік студенттер ойынына дайындық жүріп жатыр. Алматыда шағын және орта бизнес екпінді дамуда. Оның үлесі қала экономикасында 30 пайыздан асып, бюджет түсімдерінің үштен екісін қамтамасыз етіп отыр. Бұл – маңызды көрсеткіш, – деді Нұрсұлтан Назарбаев.
Қазақстан Президенті атап өткендей, А.Есімовтің тәжірибесі қазіргі уақытта Астанада ЭКСПО көрмесін ұйымдастыру және өткізу үшін қажет.   
ЭКСПО-2017 – біздің болашағымыз. Көрме нысандарының құрылысы – бұл міндеттің тек бір қыры ғана. Оның басқа, әлдеқайда маңызды қыры – мазмұндық толығуы. ЭКСПО-2017 Қазақстанның барлық салада балама энергетиканы дамыту арқылы жаңа технологиялық құрылысқа өтуі үшін серпін беруі тиіс. Ұлттық компанияның басшылығына үкіметпен, барлық өңірлердің әкімдіктерімен іс-қимыл жасайтын, инвестиция және технология тарту үшін әлемнің ондаған елдерімен жұмыс істейтін тәжірибелі адам керек, – деді Мемлекет басшысы.
Нұрсұлтан Назарбаев Алматы елдің ірі қаласы ғана емес, экономиканың локомотиві әрі ғылыми-ағартушылық орталық болғандықтан, оны басқару тәжірибелі және креативті кадрды қажет ететініне назар аударды.
Бауыржан Байбек – осындай лауазымға тағайындалып отырған «Болашақ» бағдарламасының бірінші түлегі. Ол сыртқы істер министрлігі жүйесінде, Президент Әкімшілігінде жұмыс істеді, «Нұр Отан» партиясы төрағасының бірінші орынбасары болды. Қасымда жұмыс істей жүріп, менің қызметімді көрді, бүкіл республикамызды аралады, маңызды сайлау науқандарына қатысты, ал бізді алда парламенттік сайлау күтіп тұр, бұл оңай сынақ емес. Оның қала алдында тұрған міндеттерді елде жүзеге асырылып жатқан бағдарламалар аясында сіздермен бірлесіп шеше алатынына сенімдімін, – деді Қазақстан Президенті.
Мемлекет басшысы Алматы қаласының бұдан әрі дамуының негізгі бағыттарын атады. Бірінші кезекте, қаланың ғылыми және кадрлық әлеуетін, оның инвестициялық тартымдылығын пайдалана отырып, инвестиция тарту және жаңа өндіріс орындарын ашу жұмыстарын жандандыру керек.
Сондай-ақ шағын және орта бизнесті қолдау жұмыстарын мүлде жаңа деңгейге шығару қажет болады.
Алматы ежелден кәсіпкерліктің орталығы болып саналады, сондықтан экономика үшін күрделі кезеңде бизнестің белсенділігін төмендетпей, керісінше ұлғайту үшін мемлекеттік қолдаудың барлық шараларын қабылдау керек, – деді Нұрсұлтан Назарбаев.
Сонымен қатар Қазақстан Президенті 2017 жылғы Универсиаданы жоғары деңгейде өткізуді және салынған барлық нысандардың ол өткеннен кейін тиімді пайдаланылуын қамтамасыз етуді  тапсырды.
Нұрсұлтан Назарбаев атап өткендей, көлік инфрақұрылымы жетілдіруді қажет етеді, ал онымен экологиялық ахуал да байланысты.
Қалада кептелістер мен көлік тұрақтары мәселесі әлі күнге түбегейлі шешілген жоқ. Жол тораптары салынды, метро іске қосылды, қоғамдық көлікті газға көшіру жүріп жатыр. Мұның бәрі ахуалды айтарлықтай жақсартуға көмектеседі, бұл жұмыстарды жалғастыру керек, – деді Мемлекет басшысы.
Қазақстан Президенті тағы бір маңызды бағыт ретінде қаладағы қылмыстық ахуалды жақсарту мәселесін айтты.
Біз Алматыда туризмді дамытуға ниеттіміз, сондықтан қала қауіпсіз әрі өмір сүру үшін жайлы болуы тиіс, – деді Елбасы.
Сондай-ақ Мемлекет басшысы студенттік орталық болып саналатын мегаполисте ғылым мен білімді одан әрі дамытудың, жастарды жұмысқа орналастыру мәселесін шешудің маңыздылығын айтты.
Соңында Нұрсұлтан Назарбаев ел экономикасындағы күрделі ахуалды еңсеру және оның әрі қарай жүйелі дамуы көп жағдайда Алматының табысты дамуымен байланысты екеніне назар аударды. 

///Қасым-Жомарт Тоқаевтың төрағалығымен Төтенше жағдай жөніндегі мемлекеттік комиссияның кезекті отырысы өтті. Оған облыстар мен республикалық маңызы бар қалалардың әкімдері, сондай-ақ, мемлекеттік органдар мен құқық қорғау құрылымдарының басшылары бейнебайланыс арқылы қатысты.
Мемлекет басшысы өз сөзінде бүкіл әлем коронавирус пандемиясының жағымсыз салдарынан зардап шегіп отырғанын, ал, елімізде қабылданған карантин шараларының арқасында індеттің жаппай таралуы бәсеңдегенін, жағдайдың бақылауда екенін айтты. Дегенмен Қарағанды, Ақмола, Қызылорда, Түркістан, Жамбыл облыстарында ауру жұқтырғандардың саны күрт өсті. Бұл қосымша шаралар қабылдау қажеттігін көрсетіп отыр.
– Оңтүстік – халық тығыз орналасқан өңір. Сондықтан індеттің таралуын тоқтатпасақ, жағдайды ушықтырып аламыз. Оған қоса, көктемгі егіс науқаны басталды. «Жұмыспен қамту жол картасы» бойынша бірқатар жобалар қолға алынады. Осындай уақытта елдегі эпидемиологиялық ахуалға айрықша назар аударуымыз керек. Бұл – аса маңызды міндет. Мемлекеттік комиссия аймақтардағы карантин шараларының орындалуын қатаң бақылауға алуы тиіс, – деді Президент.
Мемлекет басшысы пандемиямен күрестің алдыңғы шебінде жүрген барлық медицина қызметкерлерінің ерлікке пара-пар еңбектерін атап өтіп, оларға төленетін барлық қосымша төлемдерді уақтылы жүргізуді тапсырды.
– Қосымша төлемдерді төлей бастағалы бері, менің атыма оның сомасына, төлем алушыларға және басқа да мәселелерге қатысты сұрақтар мен шағымдар келіп түсе бастады. Мемлекеттік комиссия қаражаттың өз иелеріне дер кезінде жеткізілуін қатаң бақылауға алып, жұмыстың ашық жүргізілуін қамтамасыз етуі керек. Біз коронавирус жұқтырған науқастармен тікелей жұмыс істейтін медицина қызметкерлеріне көмектестік. Олардың саны шамамен 30 мың. Сонымен қатар жергілікті билік басқа да санаттағы медицина қызметкерлерінің мәселелерін шешуден қашпауы керек, – деді Қасым-Жомарт Тоқаев.
Медицина қызметкерлерін жеке қорғаныс құралдарымен, жұмыс істеуге қажетті жағдайлармен және тынығу орындарымен қамтамасыз ету мәселелері ерекше бақылауда болуға тиіс. Бұл жұмыстар полиция мен әскери қызметшілерге және алдыңғы шепте жүрген мемлекеттік орган қызметкерлеріне де қатысты жүргізіледі.
Төтенше жағдай кезінде табысынан айырылып, 42 500 теңге көлемінде әлеуметтік төлем тағайындалған азаматтарды қолдау мәселесі де Мемлекет басшысының назарынан тыс қалған жоқ. Әлеуметтік жәрдемақы алуға 1,7 миллион азамат өтініш білдірген.
– Әлеуметтік көмек көрсету механизмдерінің дайындығы өз деңгейінде емес екенін мойындауымыз керек. Тиісті ведомство мен араласқаннан кейін ғана жедел шешімдер қабылдай бастады. Орталық және жергілікті мемлекеттік органдардың түсіндіру жұмыстары өз нәтижесін бермеді. Бұл халықтың мәселені әрқалай қабылдап, азаматтар арасында түсінбеушіліктерге және жергілікті жерлерде шатасуларға әкеп соқтырды. Адамдар өз бастарын тәуекелге тігіп, банктерден есеп ашу және бірыңғай әлеуметтік төлем төлеу үшін кезекте тұруға мәжбүр, – деді Қасым-Жомарт Тоқаев.
Осыған байланысты Президент Үкіметке азаматтардың үйінен шықпай-ақ мемлекеттен көмек алудың тетіктерін жедел әзірлеп, оны барлық бұқаралық ақпарат құралдарында және әлеуметтік желілерде жариялауды тапсырды. Сондай-ақ төлем карталарын қашықтан алу мәселесін 3 күн ішінде  шешуді талап етті.
– Азаматтар бұл көмектің Төтенше жағдайдың енгізілуіне байланысты қаржылық қиындықтарға тап болған адамдарға ғана берілетінін түсінуі керек. Сондықтан бұл қолдауды табыс көзі жеткілікті адамдардың негізсіз алуын тоқтату қажет. Осындай әрекеттерге барған алаяқтарды, арам пиғылды адамдарды қоғамның назарынан жасырмай, ашық айыптау керек, – деді Президент.
Қасым-Жомарт Тоқаев азаматтар карантин режиміне көшіп, мектептер мен университеттер қашықтан оқыта бастағаннан кейін интернет жүйесі сыр бергенін, яғни, стресс-тесттен өтпегенін айтты.
– Елеулі жүйелік кемшіліктер анықталды. Білім министрлігі теледидар арқылы сабақ беруге мәжбүр. Жарнамасы жер жарған E-Learning жүйесінің жұрт айтып жүргендей, үні шықпай қалды. Сонымен қатар E-Gov жүйесінде де ақаулар бар екені мәлім болды. Алдағы уақытта осы вирус кезіндегі жағдайлардан сабақ алып, талдаулар жасап, мынандай тосын жағдайларға дайын болуымыз керек. Ең бастысы, шын мәніндегі цифрлы мемлекетке айналу үшін IT саласын сапалы жаңа деңгейге шығару жоспарын дайындау қажет. Елімізде келесі жыл тиімді цифрландыру аясында өтуі тиіс, – деді Мемлекет басшысы.
Президент жаңа тәжірибелерді ескере отырып, «Цифрлық Қазақстан» мемлекеттік бағдарламасын қосымша қаржылық шығындарсыз қайта қарауды, сондай-ақ, денсаулық сақтау, білім беру мен ғылымды түбегейлі реформалауды тапсырды.
– Жоғарыда айтқанымдай, дағдарыс барлық кемшіліктерімізді көрсетіп, жаңа мүмкіндіктерге жол ашады. Біз осыны пайдалануымыз керек. Реформаларды дайындау жұмыстарын қазірден бастау қажет, – деді Қасым-Жомарт Тоқаев.
Мемлекеттік комиссияның отырысында оқшауланған қалалардың тұрғындарын азық-түлікпен қамтамасыз ету, тауарлар мен олардың бағасының қол жетімді болуы, халықтың әлеуметтік тұрғыдан қорғалмаған топтары үшін коммуналдық төлемдерді төмендету мәселелері қаралды.
Мемлекет басшысы «Жұмыспен қамтудың жол картасы» бағдарламасын сапалы түрде іске асырудың маңыздылығын атап өтіп, вирустан кейінгі кезеңде аталған бағдарлама аясында шамамен 240 мың жұмыс орны ашылатынын айтты.
– Бұл жұмыстарды жүзеге асыру үшін бұрын-соңды болмаған қаржы бөлінеді. Бөлінген қаражаттың құмға сіңген судай болмауы өте маңызды. Мұндай жағдай бұған дейін бірнеше рет болған. Сондықтан Үкімет пен әкімдер бұл жұмысқа қазақстандық кадрларды, отандық құрылыс компанияларын және құрылыс материалдарын өндірушілерді тартуға міндетті. Менің қолымдағы сараптама бойынша, мұның басым бөлігі уақытша жұмыс орындары екенін көрсетіп отыр. Бағдарлама аяқталғаннан кейін 13 мың адам ғана тұрақты жұмыспен қамтамасыз етіледі екен, – деді Қасым-Жомарт Тоқаев.
Сонымен қатар Президент көктемгі егіс науқанын уақытында және сапалы атқаруды тапсырды. Шаруашылықтарды пестицидтер мен тыңайтқыштар, сапалы тұқымдар және жанар-жағар май сатып алумен қамтамасыз ету керек. Көктемгі егіс жұмыстарын қаржыландыру көлемі 3 есеге жуық, яғни, 170 миллиард теңгеге дейін артты.
– Жаңа тыйымдарға, квоталарға байланысты ауыл шаруашылығы өнімдерін өндірушілердің сұрақтары көп. Ауыл шаруашылығы министрлігі оларға жедел жауап беруі керек. Бірыңғай колл-орталық қажет. Көктемгі егіс жұмыстарын қолдауға бөлінген қаражатты тиісті жерлерге уақытында жеткізу керек, – деді Қасым-Жомарт Тоқаев.
Ақмола, Қостанай және Солтүстік Қазақстан облыстарының әкімдеріне дауылдан зардап шеккен инженерлік инфрақұрылымды қайта қалпына келтіру, тұрғын үйлер мен әлеуметтік нысандарды дереу жөндеу жұмыстары тапсырылды. Сонымен қатар көктемгі су тасқыны да бақылауда болуы тиіс.
Президент жиын барысында азаматтардың денсаулығына баса мән берілетінін атап өтіп, жалпы жұмыс кезінде осы істі қаперде ұстау керек екенін айтты.
–15 сәуірде Төтенше жағдай режимі туралы Жарлығымның мерзімі аяқталады. Төтенше жағдай режимін, кем дегенде, сәуірдің аяғына дейін созуға тура келетіні қазірдің өзінде түсінікті болып отыр. Біз коронавируспен ауырудың шарықтау шегінен әлі өткен жоқпыз. Індетке қатысты жағдайды жеңілдетуге болмайды. Осыған байланысты карантин режимін елордада, Алматы мен Шымкентте және тиісті облыстарда сәуірдің аяғына дейін созуды тапсырамын. Мұның оңтайлы шешім емес екенін түсінемін. Өйткені халық көшеге шығып, қалыпты тұрмысын жалғастырғысы келеді. Бірақ карантин режимін сақтаудан, оқшауланудан басқа жол жоқ. Бұлай жасамасақ, жағдайды ушықтырып аламыз. Індет белең алып, барша ұлтымыздың денсаулығына, сондай-ақ, ұлттық қауіпсіздікке қауіп төнеді. Мұндай жағдайда шағын және орта бизнеске, тіпті, бүкіл экономикаға қатысты жасап жатқан әрекеттеріміздің мәні жоғалады, – деді Мемлекет басшысы.
Үкіметке әкімдермен тығыз байланыс орната отырып, шағын және орта бизнесті тоқыраудан біртіндеп өркендеу аймағына алып шығу үшін, ең алдымен, еліміздің екі ірі қаласында жүйелі жұмыс жүргізу тапсырылды. Әкімдіктер жұмыс орындарында қатаң санитарлық-эпидемиологиялық режимді және әлеуметтік қашықтандыруды қамтамасыз ете алатын мекемелердің тізімін дайындайды.
Дағдарысқа қарсы штабтар кәсіпорындардың жұмыс режимін, еңбеккерлердің жұмыс орнына жеткізілуін және басқа да техникалық-ұйымдастыру мәселелерін анықтайтын болады. Осының негізінде Мемлекеттік комиссия тиісті кәсіпорындардың жұмысын қайта қалпына келтіру жөнінде шешім қабылдай алады.
– Еліміз үшін зардабы ауыр тиіп тұрған індет кезінде алға озып кетуге, бөрікті аспанға атуға болмайды. Қазір Үкіметтің өз ішінде, сондай-ақ, Үкіметтің әкімдермен өзара іс-қимылдарында бұрын-соңды болмаған жүйелі жұмыс талап етіледі. Атқарушы биліктен шешімдер әзірлеп, қабылдау кезінде, менің тапсырмаларымды орындау барысында өте байыпты болуды талап етемін, – деді Қасым-Жомарт Тоқаев.
Президент барша қазақстандықтарға түсіністік, сабырлық пен шыдамдылық танытқаны үшін ризашылығын білдіріп, «Карантиндегі жұлдыздар» жалпыұлттық жобасын жүзеге асырып жатқан мәдениет қайраткерлеріне алғысын айтты.
Отырыс барысында Премьер-Министр Асқар Маминнің, Ұлттық банк төрағасы Ерболат Досаевтың, Денсаулық сақтау министрі Елжан Біртановтың, Еңбек және халықты әлеуметтік қорғау министрі Біржан Нұрымбетовтің, Нұр-Сұлтан қаласының әкімі Алтай Көлгіновтің, Алматы қаласының әкімі Бақытжан Сағынтаевтың, Қызылорда облысының әкімі Гүлшара Әбдіқалықова және Қарағанды облысының әкімі Жеңіс Қасымбектің есептері тыңдалды. 
Мемлекет басшысының сөйлеген сөзінің толық мәтінін мына сілтеме арқылы оқуға болады.
 





/// 
Құрметті отандастар!
Санаулы сәттерден соң біз жаңа – 2016 жылға қадам басамыз!
Жаңа жыл – бәріміз ақ пейілмен асыға күтетін айрықша мереке. «Өткен жылға өкпе жоқ, жаңа жылдан үміт көп» дейді халқымыз. Тарих қойнауына аттанғалы тұрған жыл еліміз үшін жемісті болды. Қазақстан дағдарысқа қарамастан, өзінің құтты қадамын жалғастырды.
Биыл біз тарихы тереңде жатқан тамырлы халық екенімізді баршаға әйгіледік. Ұлы Далада ұлт атауымен  мемлекет құрған бабалар рухына тағзым еттік. Жаңа Қазақстанның қалыптасуына негіз қалаған Ата Заңымызды ұлықтадық. Бақ-берекеміздің ұйытқысы – Қазақстан халқы Ассамблеясының беделін биіктеттік. Ардагерлерімізді ардақтап, Ұлы Жеңістің мән-маңызын ұрпақтың санасына сіңірдік. Қазақтың үшінші ғарышкері көк жүзіне самғап, мерейімізді өсірді. Саудамыз сапалы, тауарымыз тартымды болуы үшін Дүниежүзілік Сауда Ұйымына мүше болдық. Биылғы Президент сайлауында бірлігі бар ел екенімізді тағы да дәлелдедік.
 
Ардақты ағайын!
Жаңа жыл баршамызды қашанда жаңа жетістікке, жаңа биікке жетелейді. Еліміз келер жылы Тәуелсіздіктің 25 жылдық белесіне шығады. Ширек ғасырлық шежіреміз бізді мерейлі мемлекет ретінде  әлемге танытты. Бағытымызды белгілеген Ұлт жоспары ұлағатты жолға бастап келеді. Алдағы Мешін жылында да абыройымыз асқақ болады деп сенемін!
 
Дорогие казахстанцы!
Мы встречаем наступающий год вместе – нашей большой, единой казахстанской семьей. 2015 год стал временем новых свершений для всех нас. Мы приступили к глубоким реформам государства и экономики. Новые законы, принятые согласно Плану Нации, обновили всю правовую базу Казахстана. В уходящем году мы достойно начали вторую пятилетку индустриализации и выполнение программы «Нұрлы Жол». За год во всех регионах построено 120 новых производств и объектов. Созданы тысячи рабочих мест.
В этом году у нас в стране на свет появились почти 400 тысяч малышей. Я поздравляю все казахстанские семьи с рождением этого нового поколения Нации единого будущего! Для них и сотен тысяч подрастающих казахстанцев мы возвели новые школы и детские сады, дома и больницы, дороги и предприятия, стадионы и концертные залы. Ради счастья всех казахстанцев мы будем всегда хранить наше единство! Хочу поблагодарить всех вас за созидательный труд ради мира, согласия и процветания в нашей Родине!
 
Дорогие друзья!
Эстафету истории принимает 2016 год. Для нас – это год 25-летия Независимости Казахстана. У всех казахстанцев одна общая мечта – сделать нашу Родину одной из самых развитых стран мира. Для её воплощения у нас есть возможности и воля! Пусть наш Казахстан крепнет  счастьем и достатком каждой семьи! Пусть сбудутся все наши желания и надежды!
С Новым годом!
Жаңа жыл әрбір шаңыраққа бақыт, шаттық, табыс әкелсін! Еліміздің ырыс-несібесі молынан болып, татулығы арта берсін!
Жаңа жыл құтты болсын!

///Нұрсұлтан Назарбаев ағаш егу жұмысына қатысып, сенбілікке шыққандармен және қала жастары өкілдерімен әңгімелесті.
Қазақстан Президенті бұқаралық ақпарат құралдарына арналған брифингте таяуда бірқатар шет мемлекеттерге жасаған сапары жөнінде айтып берді.
Бір ай ішінде мен жетекші елдер басшыларының бәрімен дерлік кездесу өткіздім. Вашингтонда Ядролық қауіпсіздік жөніндегі саммит өтті, оған 50-ге жуық елдің мемлекет басшылары мен үкімет басшылары қатысты. Солардың көпшілігімен кездестім. Жақында Ыстанбұлда Ислам ынтымақтастығы ұйымының саммиті өтті, оған 57 мемлекеттің көшбасшысы қатысты. Олармен де кездесулер болды. Осы іс-шараларда Қазақстанның түрлі мәселелер бойынша ұстанымы мен елде жүргізіліп жатқан реформалар баян етілді. Бұл ретте біздің еліміз бен оның бастамалары туралы бүкіл әлем білетінін атап өткен жөн, – деді Нұрсұлтан Назарбаев.  
Сонымен қатар, Мемлекет басшысы елорданы көгалдандыру аясында қаланың айналасында 70 мың гектар ағаш отырғызылған, ал оның ішкі бөлігінде жыл сайын саябақтар мен гүлзарлар пайда болып жатқанын атап өтті.
Қазақстанмен бірге Астана да ажарланып келеді. Оны бүкіл әлем жұрты біледі. Келер жылы, «ЭКСПО-2017» халықаралық көрмесінің ашылуына  қарай қаламыздың халқы 1 миллионға жетеді деп ойлаймын. Бұл – елорда ғана емес, бүкіл республика бойынша туу көрсеткішінің жоғары болуының нәтижесі. Астанада тұрғындар саны 3-4 миллионға жетсе, ғылым мен білімнің, технологияның, медицинаның одан әрі дамуына бұдан да зор үлес қосылады, – деді Қазақстан Президенті.
Сондай-ақ Нұрсұлтан Назарбаев барша қазақстандықтарды абаттандыру ісіне белсене қатысуға шақырды.
Егер әрбір азамат, әсіресе жастар елді мекендерді тазарту және ағаш отырғызу жұмыстарына қатысатын болса, онда әр ауыл, аудан, қала және олармен бірге бүкіл еліміз де көркейе түседі. Тұрмысы төмендер мен жетімдерге көмек көрсету де аса маңызды. Қазақстан Тәуелсіздігінің 25 жылдығын біз осындай нақты іс-қимылмен қарсы алуға тиіспіз. Біздің керемет байтақ еліміз бар, оның жеріне ағашты көп егуіміз қажет, ол халықтың денсаулығына оң ықпалын тигізеді. Өз елін сүйетін адам оның игілігі үшін жұмыс істеп, болашағын ойлайды, – деді Мемлекет басшысы.
***
Сенбілік қаланың санитарлық тазалық, абаттандыру және көгалдандыру жөніндегі экологиялық айлығы аясында өткізіліп отыр. Оған 4 мыңға жуық кәсіпорын мен ұйымнан, 200-ден аса денсаулық сақтау және білім беру мекемесінен, 130 мемлекеттік мекеме мен ведомстводан және ұлттық компаниялардан 100 мыңнан астам адам қатысты.
Сенбілік барысында 16 мыңдай ағаш егілді. Сонымен қатар Есіл, Ақбұлақ және Сарыбұлақ өзендері арналарын қоқыс пен тұрмыстық қалдықтардан тазарту мақсатымен экологиялық акция өткізілді.  
Қаланы санитарлық тазарту, абаттандыру және көгалдандыру жөніндегі экологиялық айлық 18 сәуірден 18 мамырға дейін жалғасады.
 




/// 
Кеңеске Премьер-Министр К.Мәсімов, Президент Әкімшілігінің Басшысы Н.Нығматулин және Президент Әкімшілігі Басшысының орынбасары Б.Майлыбаев қатысты.
Мемлекет басшысы еліміз өткен жылды әлемдік нарықтағы күрделі жағдайға қарамастан, жақсы экономикалық көрсеткіштермен аяқтағанын атап өтті.
Біз Бес институционалдық реформаны жүзеге асыруды бастайтын ең күрделі кезеңге келдік. Ауқымды дайындық жұмыстары атқарылды, тиісті құжаттар қабылданды. Президент Әкімшілігі, Үкімет, әрбір министрлік және әкімдіктер қойылған міндеттерді нақты орындауға атсалысуы қажет. Жаңғырту жөніндегі ұлттық комиссия қызметін жалғастырып, менің алдымда есеп беретін болады және барлық бағыттар бойынша қандай да бір босаңсуға жол бермеуі тиіс, – деді Қазақстан Президенті.
Нұрсұлтан Назарбаев реформалардың уақтылы және тиімді жүзеге асырылуының маңыздылығын атап өтті.  
Мемлекеттік қызметті жетілдіру жұмысын орталықта да, жергілікті жерлерде де жүргізу керек. Заң үстемдігін қамтамасыз ету аясында сот жүйесінің өзі де өзгерістерге бастамашы болуы қажет. Сонымен қатар, Патриоттық акт қабылдау жоспарланып отыр, онда халық бірлігін, толеранттылық пен сенімді одан әрі нығайту жөніндегі қызметтің негізгі бағыттары көрсетілетін болады. Сондай-ақ есеп беруші мемлекет қалыптастыру міндетіне сәйкес, барлық деңгейдегі атқарушы билік тұрақты негізде халыққа есеп беріп отыруы тиіс. Жалпы алғанда, нәтижеге басшылар жеке жауапты болады. Бұл ретте, реформаларды көзбояушылыққа айналдыруға жол беруге болмайды. Өзгерістерді жүзеге асыруға кедергі болатындар лауазымынан босатылады, – деді Мемлекет басшысы.
Қазақстан Президенті кездесу қорытындысы бойынша бірқатар нақты тапсырма берді. 

///Қазақстан Президенті Бас прокуратураның басшылық құрамы алдында сөйлеген сөзінде А.Дауылбаевтың лауазымынан босатылатынын, өкілеттік мерзімінің аяқталуына байланысты оның басқа жұмысқа ауысатынын айтты.
– Асхат Дауылбаев Бас прокуратурада соңғы 15 жыл бойы үздіксіз жұмыс істеді. Алдына қойылған міндеттерді орындады, соған орай оған жұмысы үшін алғыс айтамын. Ол алдағы уақытта да өзінің кәсіби үлесін қосатын болады, – деді Мемлекет басшысы.
Сондай-ақ Нұрсұлтан Назарбаев прокуратура жүйесінде елеулі жұмыс тәжірибесі бар жаңа Бас прокурор Ж.Асановты таныстырды.
– Ол прокурорлық қызметтің барлық сатысынан өтті, үш өңірде, Әділет министрлігінде қызмет істеді, Парламент депутаты болды. Білімі мен тәжірибесі жеткілікті, жергілікті жердегі ахуалмен таныс. Осы ұжымда ұзақ уақыттан бері жұмыс істейді, оған ешқандай ескерту айтылған жоқ. Бұл жұмыс қолынан келетініне сенімдімін, – деді Қазақстан Президенті.
Мемлекет басшысы биыл Бес институционалдық реформаны жүзеге асыру басталғанына, оның бір бағыты құқықтық мемлекет қалыптастыру екеніне назар аударды.
– Негізгі салмақ прокуратура органдарына түседі, өйткені олар барлық өзге құқық қорғау органдарының қызметін үйлестіретіндіктен, құқықтық салада зор өкілеттіктерге ие. Соңғы жылдары қадағалаушы орган ел азаматтарын қорғау және құқық тәртібін қамтамасыз ету жөнінен елеулі жұмыс атқарды. Мемлекеттік және қоғамдық институттардың құқық қорғау әлеуетін арттыру, заңдарды тиімді қолдану және азаматтармен, шағын және орта бизнес өкілдерімен күнделікті жұмыс барысында заңның сақталуын қамтамасыз ету – басты міндет, – деді Нұрсұлтан Назарбаев. 
Қазақстан Президенті бұл ретте азаматтарға өз құқықтарын, сондай-ақ елде қабылданып жатқан заңдарды, соның ішінде Жер кодексін дұрыс түсіндірудің маңыздылығын атап өтті.
– Кодексте жердің шетелдіктерге сатылатыны туралы ештеңе айтылмаған. Біздің міндет – жердің меншік иесі болып, оның дұрыс пайдаланылуы үшін Қазақстан азаматтарына жерді жекешелендіру мүмкіндігін беру. Жер қурай басып, иесіз жатпай, түсініксіз мақсатта пайдаланылмай, халықтың игілігіне айналуы керек, – деді Мемлекет басшысы.
Осыған байланысты Нұрсұлтан Назарбаев жаңа норманы толық түсінбеу және бұрыс мазмұндау деректері бар екенін айтты.
– Бұл мәселе мемлекет қабылдап отырған заңдарды халыққа түсіндіруге міндетті Үкімет пен жергілікті атқарушы билікке, сондай-ақ құқық қорғау органдарына қатысты, – деді Қазақстан Президенті.
Бұдан бөлек, Мемлекет басшысы үлкен резонанс тудырған істер бойынша прокурорлар Президенттің тиісті тапсырмасынан кейін ғана шара қабылдаған жағдайлар болғанына назар аударды.
– Заңды сақтаушылардың өздері өкілеттіктерін орындау жөнінен мінсіз болуға тиіс. Сонда сенім арта түседі, арыз-шағым азаяды, БАҚ-тағы материалдардың мазмұны да өзгереді. Бұл – күрделі міндет, бірақ оны шешпейінше біздің барлық жоспарымыз үзіліп, стратегиялар мен қабылданып жатқан бағдарламаларға да қатер төнеді. Сондықтан мен сіздерді дұрыстап жұмыс істеуге шақырамын. Бес институционалдық реформа мен «100 қадамда» ол шаралардың бәрі нақты жазылған, – деді Нұрсұлтан Назарбаев.
Қазақстан Президенті көзделген реформалар арқасында құқық қорғау және сот жүйесі азаматтардың құқықтарын қорғау жөніндегі өз жұмысының тиімділігін арттыра түсетініне  сенім білдірді.

/// 
Жиналғандарға сөз арнаған Мемлекет басшысы алдағы жылды республикамыз  өз Тәуелсіздігінің 25 жылдығы аясында өткізетінін айтты.
Ұлы мерекені лайықты қарсы алу үшін бүкіл еліміз жұмыла еңбек ететін болады. Егемендік жылдары жаңа ел қалыптасты, оған барша қазақстандықтардың күш-жігері арқылы қол жеткізілді. Көпэтносты және көпконфессиялы халқымызға бірлескен жұмыс үшін зор алғысымды білдіргім келеді, – деді Қазақстан Президенті.
Нұрсұлтан Назарбаев баршаны алдағы Жаңа жылмен құттықтады және елімізге игілік, әр үйге татулық пен келісім тіледі.
Қайырымдылық кешінен түскен қаражат түгелімен «Мейірімділік» Ерікті қоғамы» қорына аударылады. 


/// 
Кездесу барысында Қазақстан-Испания ынтымақтастығының негізгі бағыттары талқыланды, сондай-ақ екі елдің бірлескен жұмысының перспективалы салалары қарастырылды.
Нұрсұлтан Назарбаев екі мемлекеттің өзара іс-қимылын нығайтуға оң ықпал етіп отырған Қазақстан мен Испанияның стратегиялық серіктестігіне назар аударды.
Мемлекет басшысы теміржол машиналарын жасау, мұнай-газ, коммуникация және құрылыс салаларында бірқатар бірлескен жобалар бар екенін, олар ынтымақтастық аясын кеңейте түсуге елеулі негіз болып отырғанын атап өтті. 

///Мемлекет басшысы Қасым-Жомарт Тоқаев бейнеконференция форматында «СОVID-19 пандемиясымен күресудегі ниеттестік және ынтымақтастық» тақырыбында өткен Түркі тілдес мемлекеттері ынтымақтастық кеңесінің (ТТМЫК) төтенше саммитіне қатысты.
Жиынның күн тәртібінде ұлттық деңгейде қабылданатын шаралар бойынша тәжірибе алмасу, сауда және транзит-көліктік байланыстардың үзіліп қалмауын қамтамасыз ету, денсаулық сақтау саласындағы ынтымақтастықты күшейту және ТТМЫК-ға қатысушы елдердің азаматтарына өзара көмек көрсету мәселелері талқыланды.
Қазақстан Президенті Қасым-Жомарт Тоқаевтан бөлек шараға ТТМЫК-ға мүше мемлекеттердің басшылары – Әзербайжан Президенті Ильхам Әлиев, Қырғызстан Президенті Сооронбай Жээнбеков, Түркия Президенті Режеп Тайип Ердоған, Өзбекстан Президенті Шавкат Мирзиёев, шақырылған қонақ ретінде Түрікменстан Президенті Гурбангулы Бердімұхамедов, сондай-ақ Түркі кеңесіне бақылаушы мәртебесіне ие Мажарстан Премьер-Министрі Виктор Орбан және Дүниежүзілік денсаулық сақтау ұйымының Бас директоры Тедрос Адханом Гебрейесус қатысты.
Мемлекет басшысы шараға қатысушыларға арнаған сөзінде осы төтенше саммитке бастамашы болғаны үшін Әзербайжан Президенті Ильхам Әлиевке ризашылығын білдірді. Сондай-ақ, Президент ТТМЫК көшбасшыларымен бірге байланысқа шыққан ДСҰ Бас директоры Тедрос Адханом Гебрейесуске алғыс айтып, жаһанға қатер төнген сын сағатта ол басқарып отырған Ұйымға әлем жұртшылығы құлақ асып, ерекше үміт артатынын айтты.
Қазақстан Президентінің айтуынша, бүгінгі таңда Түркі кеңесі толыққанды көпжақты алаңға айналып, ұйымның халықаралық беделі мен ықпалы артып, бауырлас елдер арасындағы ынтымақтастық нығайып келеді.
Қасым-Жомарт Тоқаев Түркі кеңесінің төтенше саммиті дүниежүзіне коронавирус індеті тараған күрделі кезеңде өтіп жатқанына назар аударды.
– Қазақта «Алтау ала болса, ауыздағы кетеді, төртеу түгел болса, төбедегі келеді» деген мақал бар. Дәл осындай қиын-қыстау сәтте барлық мемлекеттер күш-жігерін жұмылдыруы тиіс. Біз де сол көштен қалмауымыз керек, – деді Мемлекет басшысы.
Президент Қасым-Жомарт Тоқаевтың пайымдауынша, коронавирус пандемиясын ауыздықтау және оны еңсеру үшін жедел ақпарат алмасу, коронавирусқа қарсы іс-шаралар жүргізу, диагностика жасау және инновациялық емдеу тәсілдерін ойластыру, ғылыми ынтымақтастықты күшейту аса қажет.
Сонымен қатар, Мемлекет басшысы COVID-19 пандемиясы жағдайында еліміз үшін бауырлас мемлекеттердің азаматтарына барынша қолғабыс жасаудың маңыздылығын айта келе, азық-түлік қауіпсіздігін қамтамасыз ету үшін Қырғызстан мен Тәжікстанға (әр елге 5 мың тоннадан ұн беріледі) қолдау көрсетілетіні туралы айтты.
Сонымен қатар, Қазақстан Президенті саммит қатысушыларын елімізде коронавирус індетіне қарсы қабылданып жатқан шаралар, халық алдындағы әлеуметтік міндеттемелерді орындау және экономиканы ынталандыру туралы егжей-тегжейлі хабардар етті.
Қасым-Жомарт Тоқаев қазіргі таңдағы жаһандық дағдарысқа тойтарыс беру үшін ТТМЫК елдерінің басшыларын ортақ күш жұмылдыруға шақырып, бірқатар бастамаларға тоқталды.
Біріншіден, Мемлекет басшысы қоғамдық денсаулық сақтау жүйесін жетілдіріп, нақты шаралар қабылдау қажеттігін аттап өтті.
– Бүгінде әлемнің барлық дамыған елдері вакцина дайындаумен айналысып жатыр. Меніңше, біздің де осы үрдіске барынша үлес қосуға мүмкіндігіміз бар. Жақында Қазақстанның ғылыми институттары коронавирусты анықтайтын диагностикалық тест жүйесін әзірледі. Біз осы тәжірибені бөлісуге дайынбыз, – деп мәлімдеді Қазақстан Президенті.
Екіншіден, Қасым-Жомарт Тоқаев қазіргі таңда Түркі Кеңесінің Хатшылығы «Түркі келешегі – 2040» бағдарламасын әзірлеп жатқанын және оны былтыр Ұйымның жетінші саммитінде Түркі кеңесінің Құрметті төрағасы, Елбасы Нұрсұлтан Назарбаев ұсынғанын еске сала кетті.
– Осы стратегиялық құжатты әзірлеу кезінде медицина саласына баса мән беру қажеттігіне назар аударғым келеді, — деді Президент.
Сонымен қатар, Қазақстан Президенті коронавирустың теріс салдары Түркі кеңесіне мүше елдері арасындағы сауда-экономикалық байланыстарға кері әсерін тигізетінін айтып, оның алдын-алу үшін бірлескен «Іс-шаралар жоспарын» әзірлеуді ұсынды.
– Бұл құжатта өзара сауданы және инвестицияны ынталандыру шаралары көрсетілуі тиіс. Бұл тұрғыда, Түркі сауда-өнеркәсіп палатасының және Түркі инвестициялық қорының жұмысын жаңғыртсақ, бәрімізге тиімді болары анық, — деді Қасым-Жомарт Тоқаев.
Экономикалық ынтымақтастық саласын жалғастыра келе, Қасым-Жомарт Тоқаев қазіргі дағдарыстан кейін бүкіл әлем бойынша мүлдем басқа экономика қалыптасатыны туралы пікір білдірді.
– Қазірдің өзінде экономика жедел түрде цифрлық платформаға көшірілуде. Халықаралық сарапшылардың болжамына сәйкес екі мың жиырма үшінші жылы әлемде электрондық коммерция нарығы 2,8 триллион долларға дейін өседі. Соған дайын болу – болашақта тұрақты дамудың және бәсекеге қабілетті болудың кепілі, — деді Президент.

Сөз соңында Қазақстан Президенті коронавирус індетін еңсергеннен кейін ынтымақтастыққа жаңа серпін берудің жайын ойластыру, халықтарымыздың қауіпсіздігі мен елдеріміздің әлеуметтік-экономикалық дамуын баянды ету үшін Түркі кеңесі елдерімен тізе қосып жұмыс істеуге дайын екенін айтты.
Бейнесаммит қорытындысында мемлекеттер басшылары бірлескен Декларация қабылдады. Құжаттың толық нұсқасымен мына сілтемеден танысуға болады.




///Қымбатты қазақстандықтар! Енді бірер минуттан кейін біз өміріміздің келесі белесіне – жаңа екі мың алтыншы жылға қадам басамыз.
   
Екі мың бесінші жыл еліміздің тарихына алтын әріптермен жазуға тұрарлық жыл болып енді.  Қазақстан экономикада еңселі биіктерді еңсеріп, әлемнің ең бір серпінді дамыған елдерінің қатарына қосылды.
 
Біз барлық көршілерімізбен арамыздағы шекара мәселесін біржолата шештік. Еліміз үш жылға арналған «Ауыл жылдары» бағдарламасын зор табыспен аяқтады. Біз аналарға, балаларға, студенттерге, ардагерлерімізге төленетін барлық әлеуметтік төлемдерді еселеп арттырдық.
 
Тұрғын үй мәселесін шешуді түпкілікті қолға алып, мыңдаған жанұяны жайлы да, жаңа баспанамен қамтамасыз еттік. Қазақстанның серпінді дамуының қайнар көзі саналатын қоғамдағы тұрақтылық пен ұлтаралық келісімді сақтай білдік. Еліміз саяси, экономикалық және әлеуметтік жедел жаңару жолына түсті.
 
Төртінші желтоқсанда өткен Елбасы сайлауы халқымыздың береке-бірлігі мен біртұтастығын дүние жүзіне жарқырата көрсетті. Біз келесі жылы да алған бағытымыздан айнымайтын боламыз.
   
Осы табыстарымыздың бәрі сіздердің қажырлы еңбектеріңіз бен тату-тәтті тірліктеріңіздің жемісі.
 
         Дорогие казахстанцы! Вот и уходит в историю две тысячи пятый год.   Уверен, он войдет яркой главой в летопись нашей Родины. Это был 14-й год независимости нашей страны.  Год 10-летия Конституции и Ассамблеи народов Казахстана.  Год большой работы, успешно реализованных программ и дерзновенных целей на будущее. И самое главное, это был год улучшения жизни казахстанцев по всем параметрам!
 
Вы знаете, что все задачи, поставленные в моем Послании на этот год, полностью выполнены. Заработали сотни промышленных предприятий, открыты новые производства, сотни миллиардов тенге пошли на развитие села, которое прочно встало на ноги. Сегодня у нас самые высокие темпы строительства жилья, открываются новые школы и детские сады, дворцы культуры и спорта. Существенно возросли все виды выплат: пенсии и пособия, зарплаты учителей, врачей, государственных служащих, студенческие стипендии. Значительно увеличились расходы государства на социальную сферу. Наши дети учатся в лучших университетах мира по программе «Болашак». Мы уверенно смотрим в своё будущее.
 
Всё это стало возможным благодаря политической стабильности и межнациональному согласию, оплотом которой являетесь вы, уважаемые казахстанцы.
 
В уходящем году мы еще раз убедились в том, что самый верный путь к благополучию и процветанию страны – это созидательный труд, дружба, вера в себя и в своё будущее. Мы всегда знали это. И поступали именно так.
   
Мы, казахстанцы  еще раз доказали 4 декабря всему миру, что мы едины, ценим мир и процветание страны. Избрав меня Президентом, вы дали мне мандат на продолжение курса созидания и стабильности.
 
Спасибо вам за это доверие!
 

Уважаемые казахстанцы! Впереди у нас – ещё более высокие вершины. Мы должны войти в число 50-ти самых развитых  стран мира. А для этого нам предстоит смело идти вперёд и добиваться поставленных целей!
 
Сейчас, когда все вы собрались за новогодним столом, самое время поздравить своих родных и  близких, друзей и соседей.  Я  желаю всем вам добра, достатка,  спокойствия и уверенности в будущем!
   
Я поднимаю этот бокал за всех вас, дорогие казахстанцы. И за новый 2006 год! Пусть новый год будет светлым для каждого из вас!
 
Әрдайым осылай ақ дастархан басында тек жақсылықта, қуанышта жолығуға жазсын, құрметті бауырлар!
 
Бар тілектер қабыл болып, бар мақсаттар іске ассын!
   

Жаңа 2006 жыл құтты, қайырлы жыл болсын, ардақты ағайын! – деді Президент.
///Мемлекет басшысы Қасым-Жомарт Тоқаев бейнеконференция форматында «СОVID-19 пандемиясымен күресудегі ниеттестік және ынтымақтастық» тақырыбында өткен Түркі тілдес мемлекеттері ынтымақтастық кеңесінің (ТТМЫК) төтенше саммитіне қатысты.
Жиынның күн тәртібінде ұлттық деңгейде қабылданатын шаралар бойынша тәжірибе алмасу, сауда және транзит-көліктік байланыстардың үзіліп қалмауын қамтамасыз ету, денсаулық сақтау саласындағы ынтымақтастықты күшейту және ТТМЫК-ға қатысушы елдердің азаматтарына өзара көмек көрсету мәселелері талқыланды.
Қазақстан Президенті Қасым-Жомарт Тоқаевтан бөлек шараға ТТМЫК-ға мүше мемлекеттердің басшылары – Әзербайжан Президенті Ильхам Әлиев, Қырғызстан Президенті Сооронбай Жээнбеков, Түркия Президенті Режеп Тайип Ердоған, Өзбекстан Президенті Шавкат Мирзиёев, шақырылған қонақ ретінде Түрікменстан Президенті Гурбангулы Бердімұхамедов, сондай-ақ Түркі кеңесіне бақылаушы мәртебесіне ие Мажарстан Премьер-Министрі Виктор Орбан және Дүниежүзілік денсаулық сақтау ұйымының Бас директоры Тедрос Адханом Гебрейесус қатысты.
Мемлекет басшысы шараға қатысушыларға арнаған сөзінде осы төтенше саммитке бастамашы болғаны үшін Әзербайжан Президенті Ильхам Әлиевке ризашылығын білдірді. Сондай-ақ, Президент ТТМЫК көшбасшыларымен бірге байланысқа шыққан ДСҰ Бас директоры Тедрос Адханом Гебрейесуске алғыс айтып, жаһанға қатер төнген сын сағатта ол басқарып отырған Ұйымға әлем жұртшылығы құлақ асып, ерекше үміт артатынын айтты.
Қазақстан Президентінің айтуынша, бүгінгі таңда Түркі кеңесі толыққанды көпжақты алаңға айналып, ұйымның халықаралық беделі мен ықпалы артып, бауырлас елдер арасындағы ынтымақтастық нығайып келеді.
Қасым-Жомарт Тоқаев Түркі кеңесінің төтенше саммиті дүниежүзіне коронавирус індеті тараған күрделі кезеңде өтіп жатқанына назар аударды.
– Қазақта «Алтау ала болса, ауыздағы кетеді, төртеу түгел болса, төбедегі келеді» деген мақал бар. Дәл осындай қиын-қыстау сәтте барлық мемлекеттер күш-жігерін жұмылдыруы тиіс. Біз де сол көштен қалмауымыз керек, – деді Мемлекет басшысы.
Президент Қасым-Жомарт Тоқаевтың пайымдауынша, коронавирус пандемиясын ауыздықтау және оны еңсеру үшін жедел ақпарат алмасу, коронавирусқа қарсы іс-шаралар жүргізу, диагностика жасау және инновациялық емдеу тәсілдерін ойластыру, ғылыми ынтымақтастықты күшейту аса қажет.
Сонымен қатар, Мемлекет басшысы COVID-19 пандемиясы жағдайында еліміз үшін бауырлас мемлекеттердің азаматтарына барынша қолғабыс жасаудың маңыздылығын айта келе, азық-түлік қауіпсіздігін қамтамасыз ету үшін Қырғызстан мен Тәжікстанға (әр елге 5 мың тоннадан ұн беріледі) қолдау көрсетілетіні туралы айтты.
Сонымен қатар, Қазақстан Президенті саммит қатысушыларын елімізде коронавирус індетіне қарсы қабылданып жатқан шаралар, халық алдындағы әлеуметтік міндеттемелерді орындау және экономиканы ынталандыру туралы егжей-тегжейлі хабардар етті.
Қасым-Жомарт Тоқаев қазіргі таңдағы жаһандық дағдарысқа тойтарыс беру үшін ТТМЫК елдерінің басшыларын ортақ күш жұмылдыруға шақырып, бірқатар бастамаларға тоқталды.
Біріншіден, Мемлекет басшысы қоғамдық денсаулық сақтау жүйесін жетілдіріп, нақты шаралар қабылдау қажеттігін аттап өтті.
– Бүгінде әлемнің барлық дамыған елдері вакцина дайындаумен айналысып жатыр. Меніңше, біздің де осы үрдіске барынша үлес қосуға мүмкіндігіміз бар. Жақында Қазақстанның ғылыми институттары коронавирусты анықтайтын диагностикалық тест жүйесін әзірледі. Біз осы тәжірибені бөлісуге дайынбыз, – деп мәлімдеді Қазақстан Президенті.
Екіншіден, Қасым-Жомарт Тоқаев қазіргі таңда Түркі Кеңесінің Хатшылығы «Түркі келешегі – 2040» бағдарламасын әзірлеп жатқанын және оны былтыр Ұйымның жетінші саммитінде Түркі кеңесінің Құрметті төрағасы, Елбасы Нұрсұлтан Назарбаев ұсынғанын еске сала кетті.
– Осы стратегиялық құжатты әзірлеу кезінде медицина саласына баса мән беру қажеттігіне назар аударғым келеді, — деді Президент.
Сонымен қатар, Қазақстан Президенті коронавирустың теріс салдары Түркі кеңесіне мүше елдері арасындағы сауда-экономикалық байланыстарға кері әсерін тигізетінін айтып, оның алдын-алу үшін бірлескен «Іс-шаралар жоспарын» әзірлеуді ұсынды.
– Бұл құжатта өзара сауданы және инвестицияны ынталандыру шаралары көрсетілуі тиіс. Бұл тұрғыда, Түркі сауда-өнеркәсіп палатасының және Түркі инвестициялық қорының жұмысын жаңғыртсақ, бәрімізге тиімді болары анық, — деді Қасым-Жомарт Тоқаев.
Экономикалық ынтымақтастық саласын жалғастыра келе, Қасым-Жомарт Тоқаев қазіргі дағдарыстан кейін бүкіл әлем бойынша мүлдем басқа экономика қалыптасатыны туралы пікір білдірді.
– Қазірдің өзінде экономика жедел түрде цифрлық платформаға көшірілуде. Халықаралық сарапшылардың болжамына сәйкес екі мың жиырма үшінші жылы әлемде электрондық коммерция нарығы 2,8 триллион долларға дейін өседі. Соған дайын болу – болашақта тұрақты дамудың және бәсекеге қабілетті болудың кепілі, — деді Президент.

Сөз соңында Қазақстан Президенті коронавирус індетін еңсергеннен кейін ынтымақтастыққа жаңа серпін берудің жайын ойластыру, халықтарымыздың қауіпсіздігі мен елдеріміздің әлеуметтік-экономикалық дамуын баянды ету үшін Түркі кеңесі елдерімен тізе қосып жұмыс істеуге дайын екенін айтты.
Бейнесаммит қорытындысында мемлекеттер басшылары бірлескен Декларация қабылдады. Құжаттың толық нұсқасымен мына сілтемеден танысуға болады.




///Тәжік тарапының ұсынысы бойынша Мемлекет басшысы Қасым-Жомарт Тоқаев Тәжікстан Президенті Эмомали Рахмонмен телефон арқылы сөйлесті.
Мемлекеттер басшылары коронавирус пандемиясының таралуы мен оның теріс әсеріне байланысты өңірдегі эпидемиологиялық және экономикалық қауіпсіздікті қамтамасыз ету мәселелерін талқылады. Тараптар COVID-19 індетіне қарсы күресте екі ел үкіметтерінің қабылдап жатқан шаралары мен нақты іс-әрекеттері туралы ақпарат алмасты.
Осы орайда Тәжікстан Президенті аталған қатерлі індеттің таралуын болдырмау жөніндегі Қазақстанның қабылдаған шешімдерін жоғары бағалап, азаматтарға, отандық шағын және орта кәсіпкерлікке дер кезінде көмек көрсеткенін атап өтті.
Эмомали Рахмон Қасым-Жомарт Тоқаевқа қиын-қыстау кезеңде тәжік халқына көрсеткен қолдауы, оның ішінде, Тәжікстанның өтініші бойынша гуманитарлық көмек ретінде 5 мың тонна ұн жеткізгені үшін ризашылығын білдірді. Сондай-ақ ол Тәжікстанның азаматтарын отанына қайтаруға және Қазақстан шекарасынан жүк тасымалын тоқтаусыз өткізуге ықпал еткені үшін алғыс айтты.
Мемлекет басшысы Қазақстан мен Тәжікстан арасындағы дәстүрлі достық қатынастардың өзара қолдауға және ашықтыққа негізделгенін атап өтті.
– Сауда көлемі бойынша Қазақстан Тәжікстанның екінші серіктес елі саналады. Сондықтан біз екіжақты сауда айналымын, әсіресе, азық-түлік өнімдерін жеткізу арқылы одан әрі арттыруға мүдделіміз, – деді Қазақстан Президенті.
Халықаралық күн тәртібіндегі мәселелерді талқылау барысында Қасым-Жомарт Тоқаев еліміздің екіжақты және көпжақты форматтағы, оның ішінде, БҰҰ, Азиядағы өзара іс-қимыл және сенім шаралары жөніндегі кеңес алаңдарында табысты жұмыс жүргізіп келе жатқанын айтты. Осыған байланысты Мемлекет басшысы Тәжікстан Президентіне Қазақстанның бастамаларын жан-жақты дамытуға тұрақты қолдау көрсетіп келе жатқаны үшін ризашылығын білдірді.
Достас халықтарымыздың, сондай-ақ, жалпы Орталық Азия елдерінің игілігі мен қауіпсіздігін сақтаудың маңыздылығын ескере отырып, тараптар Тәжікстан Президентінің бірқатар нақты ұсыныстарының жүзеге асырылу мүмкіндіктерін қарастыру үшін екі елдің үкіметтеріне тапсырма беруге келісті.
Сөз соңында Тәжікстан Президенті Эмомали Рахмон Қазақстанның Тұңғыш Президенті - Елбасы Нұрсұлтан Назарбаевқа жүрекжарды сәлемін жолдады.

/// 
Әзербайжан Президенті Елбасы Нұрсұлтан Назарбаевты алдағы Жаңа жылмен құттықтады.
Мемлекеттер басшылары әңгіме барысында екіжақты ынтымақтастықтың қазіргі мәселелерін талқылады.
Телефон арқылы сөйлесуге Әзербайжан жағы бастамашы болды. 
///
	 

	Мемлекет басшысы іс-шара барысында жарыстың ашылуына қатысқан бірқатар шетелдік мемлекет басшыларымен кездесу өткізді.

	Формула-1 – дөңгелектері ашық автокөліктердің айналмалы жолдағы автожарысының әлемдік біріншілігі. Бұл жарыс жыл сайын өткізіледі және Гран-При мәртебесі бар бірнеше кезеңнен тұрады. 
///
	 

	Г.Марченко Қазақстан Президентіне елдің банк жүйесінің жай-күйі мен валюталық нарықтағы жағдайы туралы баяндады. Кездесу барысында экономиканы несиелендірудің орта мерзімді жүйесін дамыту келешегі және зейнетақы қорлары, сақтандыру компаниялары мен шетелдік инвесторлар есебінен оны қорландыру мүмкіндіктері талқыланды.

	Ұлттық банк төрағасы Қазақстан Президентін зейнетақы жүйесін жетілдіру жөнінде жүргізілген жұмыстар және Қазақстан Республикасының қаржы тұрақтылығы мен қаржы нарығын дамыту жөніндегі кеңесте осы мәселелердің қаралуы туралы хабардар етті.   

	Мемлекет басшысы кездесудің қорытындысы бойынша мемлекеттік-жекеменшік серіктестіктің тетіктерін одан әрі жаңғырту, сондай-ақ елдегі ірі инфрақұрылымдық жобаларды қаржыландыруда екінші деңгейдегі банктердің, зейнетақы қорлары мен өзге қаржы институттарының қаражатын пайдалану мүмкіндіктерін қарастыру жөнінде тапсырма берді.
/// 
Иранның ядролық бағдарламасы төңірегіндегі жағдайды реттеу жөніндегі Жан-жақты қамтылған бірлескен іс-қимылдар жоспарын (бұдан әрі – ЖҚБІЖ) жүзеге асыру ісіндегі ілгерілеуді және еліміздің бұл үдеріске тікелей қатысу мүмкіндігін Қазақстан құптайды.
Еуропалық Одақтың Сыртқы істер және қауіпсіздік саясаты жөніндегі жоғарғы өкілі Федерика Могерини Қазақстанға халықаралық дәнекерлердің «алтылық тобы» (АҚШ, Германия, ҚХР, Ресей, Ұлыбритания және Франция) мен Иранның бірлескен комиссиясының үйлестірушісі ретінде ЖҚБІЖ-нің орындалуына жәрдем беру жөнінде өтініш жасады.
Саяси-дипломатиялық шешім Иранның ядролық бағдарламасы төңірегіндегі жағдайды реттеудің бірден-бір дұрыс амалы болып табылатыны туралы Қазақстан Республикасының жүйелі ұстанымын ескере отырып, сондай-ақ аймақтық және халықаралық қауіпсіздікті елеулі түрде нығайтатын, Иранның халықаралық қауымдастықпен қатынастарын қалыптандыруға маңызды үлес қосатын, аймақтағы барлық мемлекеттердің экономикалық және әлеуметтік дамуына оң әсер ететін, сондай-ақ Қазақстан мен Иран арасындағы екіжақты ынтымақтастықтың одан әрі дамуына қолайлы жағдай жасайтын ЖҚБІЖ қабылдануының тарихи маңызын сезіне отырып, Қазақстан «алтылық» пен Иранның Бірлескен комиссиясының өтінішін қанағаттандыру жөнінде шешім қабылдады.
Осы шешімнің негізінде «алтылық тобын», Иранды, Атом энергиясы жөніндегі халықаралық агенттікті (АЭХА) және БҰҰ Қауіпсіздік Кеңесінің тиісті құрылымдарын үйлестіру арқылы осы елден тасып шығарылатын аз байытылған уран үшін ЖҚБІЖ-де қарастырылған өтем ретінде 2015 жылғы 27 желтоқсанда «Қазатомөнеркәсіп» Ұлттық компаниясы» АҚ коммерциялық шарттарға орай Иранға 60 метрикалық тонна табиғи уран жеткізді.
Қазақстан Иранның ядролық бағдарламасы бойынша халықаралық келіссөздерді жүргізу үдерісін ұдайы қолдап,  оған өзінің нақты үлесін қосты. Менің бастамаммен 2013 жылы Алматыда «алтылық тобы» мен Иран арасындағы келіссөздердің қайта жаңартылуына ықпал еткен Иранның ядролық бағдарламасы жөніндегі келіссөздердің екі кезеңі өтті. Алматыдағы келіссөз кезеңдерінің нәтижелері екі жылдан кейін қабылданған ЖҚБІЖ-ге негіз болғанын мақтанышпен айта аламыз.
Қазақстан таратпау тәртібін нығайтуға да ұдайы өз үлесін қосып келеді. Жаһандық ядролық цикл қауіпсіздігін нығайтуға маңызды үлес қосатын Аз байытылған уран банкін (АБУБ) біздің елімізде орналастыру туралы Қазақстан мен АЭХА арасында 2015 жылғы тамызда келісімге қол қойылуы – бұл бағыттағы кезекті қадам  болды.
2015 жылғы шілдеде «алтылық тобы» және Иран арасында қол жеткізілген уағдаластықтың мүлтіксіз орындалуы ядролық қаруды таратпау тәртібін одан әрі нығайтуды қамтамасыз ететініне, сонымен қатар бейбіт ядролық қызметті дамыту үшін ядролық қаруды таратпау туралы шартқа мүше әрбір мемлекеттің заңды әрі ажырамас құқықтары олар шарттың ережелерін сақтап, АЭХА кепілдіктері туралы келісім мен оның Қосымша хаттамасы қанағаттандырылған жағдайда іске асатынына сенімдіміз.
Бүгінде «алтылық тобына» кіретін мемлекеттер, Иран және басқа да бірқатар елдер арасындағы сындарлы ынтымақтастық арқасында бұл уағдаластықтар іске асырыла бастады. Мұндай ынтымақтастық ең күрделі мәселелердің шешімін бейбіт жолмен іздеуге деген ұмтылысты және сенімді көрсететін жаһандық деңгейдегі қатынастардың жаңа парадигмасының басы бола алады деп сенеміз.
БҰҰ Бас Ассамблеясының 70-ші сессиясында 2015 жылғы қыркүйекте сөйлеген сөзімде мен халықаралық қауымдастықты ядролық қарусыз әлем құру ісін адамзат үшін XXI ғасырдағы басты мақсатқа айналдыруға шақырдым. Қазақстан ядролық қарусыз әлемді құруға тек жер бетіндегі барлық елдердің бекем саяси жігері болған жағдайда ғана қол жеткізілетініне сенімді.
/// 
Мемлекет басшысы сапар аясында облыстық мәслихаттың сессиясына қатысты, оның барысында депутаттар облыстың жаңа әкімі – Бейбіт Атамқұловтың кандидатурасын бір ауыздан мақұлдады.
Қазақстан Президенті бұрынғы әкім А.Мырзахметов үлкен жұмыс атқарғанын, нәтижесінде өңір экономикасы табысты дамып, әлеуметтік нысандар құрылысы белсенді жүргізіліп, қызмет көрсету саласы жүйелі түрде жақсарып келе жатқанын атап өтті. Нұрсұлтан Назарбаев А.Мырзахметовтің тәжірибесі мен беделі қазіргі уақытта елдің жетекші саяси күші болып саналатын «Нұр Отан» партиясының басшылығында қажет екенін айтты.
Мемлекет басшысы облыстың дамуына дәстүрлі түрде зор көңіл бөлінетініне, оның басшысына айрықша жауапкершілік жүктелетініне назар аударды. 
Сонымен қатар, Қазақстан Президенті өңір активімен кездесу өткізіп, оның барысында облыстың жаңа әкімін таныстырды.  Мемлекет басшысы Б.Атамқұловтың түрлі басқару салаларындағы жұмыс тәжірибесін, білім деңгейінің жоғарылығын атап өтті және өңірдің алдына қойған міндеттерді оның игере алатынына сенім білдірді.
Нұрсұлтан Назарбаев экономикадағы ахуалдың күрделенуіне байланысты қолда бар қаражатты пайдалану тиімділігін арттыруға басымдық берілетінін, бұл барлық деңгейдегі әкімдердің міндеті екенін атап көрсетті. 
Мемлекет басшысы атап өткендей, республикада дағдарыстық құбылыстарды еңсеру үшін жүйелі шаралар қабылдануда. Елде жүргізіліп жатқан индустрияландыру экономиканың орнықтылығын күшейтуге, шикізаттың әлемдік бағасына тәуелділікті азайтуға, шағын және орта бизнестің үлесін арттыруға бағытталғанын айтты. «Нұрлы жол» бағдарламасы да дағдарысқа қарсы саясаттың ілкімді құралы болып саналады.
Қазақстан Президенті облыстың әлеуетін жүзеге асыру керектігін атай отырып,  бірқатар негізгі міндеттер қойды. Олардың қатарында табиғи ресурстарды пайдалануды қоса алғанда, өнерекәсіпті дамыту, уран кластерін қалыптастыру, шағын және орта кәсіпкерліктің өркендеуі үшін жағдайды одан әрі жақсарту, агроөнеркәсіп кешенінің тиімділігін арттыру және пайдаланылмайтын жер алқаптарын азайту мәселелері бар.
 
Сондай-ақ Мемлекет басшысы әлеуметтік өзекті, соның ішінде үш ауысымдық мектептерді жою, балаларды мектепке дейінгі мекемелермен қамту  аясын  ұлғайту мәселелерін шешу ісін жалғастыруды тапсырды, бірақ бұл ретте шығыстардың орнымен жұмсалу қағидатын ұстану кажеттігін айтты. 

///Түстен кейін Президент 2006 жылы пайдалануға берілген № 10 орта мектепті аралап көрді. Бұл мектеп жаратылыстану-математика бағытын ұстанады. Мектепте 507 оқушыға арналған сабақтар бір ауысымда жүргізіледі.
Мемлекет басшысы қала мектептері үшін ақпараттық технологияларды пайдалану жөніндегі база болып табылатын мектептің оқу кабинеттерін аралап көрді. Мұнда екі компьютерлік сынып жабдықталған, компьютерлер Интернет желісіне қосылған, екі интерактивті тақта орнатылған.
 
Сол күні Президент «Қазақмыс» корпорациясы» ЖШС-нің «Казкат» зауытының жұмысымен танысты.
 
«Казкат» зауытының өнімі ішкі және әлемдік нарықта үлкен сұранысқа ие. Бұл жаңа технологияларды енгізудің, әлемдік қатаң бәсекелестік жағдайында өнім сапасын арттырудың заңды нәтижесі болып табылады.
 
- Бизнестің әлеуметтік жауапкершілігі халықтың әл-ауқатын көтерудің міндеті шарты болып табылатынын мен әрдайым айтып келемін. «Қазақмыс» корпорациясы спорт кешендерін, заманауи медициналық мекемелер, шипажайлар, демалыс үйлерін салып, осы жауапкершіліктің жарқын үлгісін көрсетіп отыр, - деп атап өтті Мемлекет басшысы.
 
///
	 

	

	 

	Құрметті отандастар!

	Енді санаулы ғана минуттардан кейін біз жаңа – 2013 жылға қадам басамыз.

	Өтіп бара жатқан жыл Қазақстан үшін жарқын оқиғаларға, жетістіктерге және жеңістерге толы болды.

	Еліміз жоғары экономикалық өсімге қол жеткізді.

	Қазақстан әлемдегі бәсекеге қабілетті елдер арасында 51-ші орынға табан тіреді.

	Бұл – біздің сөзіміз бен ісіміздің бір арнада тоғысқанының, ең бастысы, ел болып бір жеңнен қол, бір жағадан бас шығара алатынымыздың дәлелі. 

	Біздің мақсаткерлігіміз Лондондағы жазғы Олимпиялық ойындар барысында айқын көрінді.

	Қазақстан құрамасы үздік 12 елдің қатарына кірді.

	Бұл жеңіс қазақстандықтарды біріктірудің маңызды факторына айналды.

	 

	Ардақты ағайын!

	Қазіргі сәтте барлығыңыз көтеріңкі көңіл-күймен мерекелік дастарханда бас қосып отырсыздар.

	Келе жатқан жыл біздің берекелі бірлігімізді, жарасымды татулығымызды, үйлесімді тұрақтылығымызды нықтай түсетін жыл болатынына сенемін.

	«Отан – қуат, отбасы – шуақ» дейді қазақ халқы.

	Осы бір шуақ шашқан отбасылық мереке баршаңызға бақыт, табыс, шаттық әкелсін!

	Ел іргесі аман болсын!

	Дорогие соотечественники!

	 

	Смена одного года другим – символическое время. 

	Надежды, с которыми мы входили в 2012-й год, оказались не напрасны.

	Яркие достижения укрепили наше единство и чувство патриотизма.

	Под занавес уходящего года Казахстан добился блестящей победы.

	Астана выбрана хозяйкой  всемирной выставки «ЭКСПО» в 2017 году.

	Это решение стало признанием успехов всего нашего народа.

	 

	Уважаемые казахстанцы!

	Подводя итоги года, каждый из нас может найти предмет для гордости.  

	Один успешно закончил вуз.

	Другой нашел новую работу или продвинулся в карьере.

	У кого-то случилось прибавление в семействе.

	Кто-то получил ключи от новой квартиры.

	Есть среди нас те, кто добился  признания в творчестве, науке,  улучшил свое производство.

	Число больших и малых побед не сосчитать.

	Были и трудности. Но их не нужно бояться. Они преподносят нам уроки и закаляют.

	Переплетение невзгод и побед – это и есть наша общая жизнь.

	И светлого в ней становится все больше. 

	Каждый сейчас строит свои планы на будущее.

	Поскольку мы единый народ, у нас есть и общие цели. Это стратегия «Казахстан-2050».

	Начало ее исполнения сделает этот год особенным для всех нас.

	Большие цели не означают, что мы будем откладывать лучшую жизнь на потом.

	Уже в наступающем году мы увидим результаты конкретных действий.

	 

	Дорогие друзья!

	Безопасность на улицах, достаток в семьях, здоровье детей, стабильность на работе – все это не грезы, а  реальные приоритеты страны.

	Мечта нас окрыляет. Цель указывает нам дорогу.

	Хочу пожелать, чтобы все ваши мечты воплотились в цели и привели к успеху.

	И пусть на этом пути вас согревает тепло близких людей!

	С Новым годом вас!

	Жаңа жыл құтты болсын, ағайын!

	 

	 
///Қазақстан Президенті Қасым-Жомарт Тоқаев бейнеконференция форматында өткен Жоғары еуразиялық экономикалық кеңестің жұмыс мәжілісіне қатысты.
Жиынның күн тәртібінде коронавирус індетінің таралуын болдырмау және Еуразиялық экономикалық одаққа мүше елдердің экономикалық тұрақтылығын қамтамасыз ету мәселелері қарастырылды.
Сонымен қатар онлайн-саммитке Еуразиялық экономикалық одаққа мүше мемлекеттердің басшылары: Армения Республикасының Премьер-Министрі Никол Пашинян, Беларусь Республикасының Президенті Александр Лукашенко, Қырғыз Республикасының Президенті Сооронбай Жээнбеков, Ресей Федерациясының Президенті Владимир Путин және Еуразиялық экономикалық комиссия алқасының төрағасы Михаил Мясникович қатысты.
Қазақстан Президенті өз сөзінде көптеген елдердің қоғамдық және экономикалық өміріне кері әсерін тигізген COVID-19 пандемиясына байланысты әлемде күрделі жағдай қалыптасып отырғанын айтты. Сонымен қатар бүкіл дүниежүзінде экономикалық белсенділіктің бірден төмендегенін, шикізат өнімдері бағасының рекордтық құлдырауы аталған өнімді экспорттайтын елдерге ауыр зардабын тигізіп отырғанын атап өтті.
Қасым-Жомарт Тоқаев ОПЕК+ аясында мұнай өндіруді үйлесімді қысқарту және нарықтағы энергия ресурстарының теңгерімін қалпына келтіру туралы келісімді қолдайтынын мәлімдеді.
– Аталған келісім аясында табысқа жету үшін Ресей Федерациясының үлкен күш-жігер жұмсағанын жоғары бағалаймын. Қазақстан келіссөздерге бақылаушы ретінде қатысып, өнімді айтарлықтай қысқартуға келісім беру арқылы өз үлесін қосты, – деді Президент.
Мемлекет басшысы әлемдік экономиканың одан әрі дамуы туралы айта келе, «2020 жылы әлемдегі жалпы ішкі өнім 2% аса төмендеуі мүмкін. Сонымен бірге АҚШ пен Еуроаймақтың жалпы ішкі өнімі сәйкесінше 3,3% және 4,2% төмендейді. Қытай экономикасының өсімі 2% төмен болады деп болжануда, яғни, құлдырау шамамен 4% құрайды», – деген сарапшылардың болжамдарын мысалға келтірді.
Өз сөзінде Қасым-Жомарт Тоқаев еліміздегі пандемиямен күреске, ел экономикасын қолдауға және мемлекеттің халық алдындағы әлеуметтік міндеттемелерін орындауға бағытталған дағдарысқа қарсы шаралардың жүзеге асырылуы туралы айтты.
Президент қабылданған шаралардың арқасында мемлекет індеттің таралуына барынша тосқауыл қойғанын, қоғамдағы тұрақтылықты және іскерлік белсенділікті сақтауға қол жеткенін атап өтті.
Мемлекет басшысы пандемияның Еуразиялық экономикалық одақ елдерінің экономикасына тигізген теріс әсерімен күресуге бағытталған дағдарысқа қарсы бірлескен шаралардың жүзеге асырылу барысына да тоқталды.

– Азық-түлік және медициналық бұйымдардың жекелеген түрлерін шетелге шығаруға тыйым салынды. Әлеуметтік маңызы бар тауарларды, жеке қорғаныс құралдары мен дезинфекциялық заттарды, диагностикалық реагенттерді, медициналық жабдықтар мен материалдардың жекелеген түрлерін әкелуге салық салынбайтын болды. Үкіметаралық кеңес Үкімет басшылары деңгейінде «үкіметтер мен ұлттық банктердің бірлескен шараларының тізімі» түрінде нақты ұсыныстарды қабылдады, – деді Қасым-Жомарт Тоқаев.
Сонымен бірге Қазақстан Президенті ЕАЭО бойынша әріптестерін қазіргі дағдарыстан сабақ ала отырып, орта және ұзақ мерзімді перспективаға бағытталған шараларды орындау қажеттігіне назар аударды. Осы орайда сауда-экономикалық, қаржылық, цифрлық өзара іс-қимылдарды одан әрі нығайтуға, сондай-ақ, денсаулық сақтау және медицина ғылымы саласында ынтымақтастық орнатуға бағытталған бірқатар ұсынысын ортаға салды.
Біріншіден, Қасым-Жомарт Тоқаев ауыл шаруашылық және азық-түлік өнімдерін өндірудің зор мүмкіндіктері жайында айта келе, өзімізді өзіміз азық-түлікпен қамтамасыз етудің деңгейі өсіп, дайын өнім өндірісін мейілінше ұлғайту, сыртқы нарыққа шығу және ауыл шаруашылығы ғылымында тәжірибе алмасу үшін ынтымақтастықты нығайту тетіктерін ойластыруды ұсынды.
Екіншіден, Президент өңірлік өндірістік-технологиялық кооперацияларды нығайтудың маңыздылығына тоқталды. Оның пікірінше, қазіргі дағдарыс ғаламдық құндылықтар тізбегінің көрінісін айтарлықтай өзгертіп, жаһандық өндіріс, сауда және логистика құрылымдарын ұлттандыру мен аймақтандыру деңгейін анықтайды.

– Аталған өзгерістерді ескеріп, экономикамыздың бәсекелестік басымдығына негізіндей отырып, қосымша құнның аймақтық тізбегін жасауға болады. Елдеріміздің үкіметтері бірлескен жұмыстар бойынша аталған бағытты пысықтап, нақтылай алар еді, – деді Мемлекет басшысы.
Үшіншіден, Қасым-Жомарт Тоқаев Еуразиялық экономикалық одақ аясындағы сауда процестерінің орнықтылығы маңызды екенін айтты.
– Одақ аясында өндірілетін тауарлардың ешқандай кедергісіз тасымалын ескере отырып, өзара сауда-саттықтың жолдарын қайта қарау керек. Біз бұған дейін ішкі нарықтағы кедергілерді реттеу мәселесін бірнеше рет талқыладық. Өкінішке қарай, дағдарыс кезінде жаңа кедергілер бой көрсетуде. Мұның тұрақты сипат алуына жол бермей, оның нормативтік және құқықтық тәжірибесін қалыптастыру маңызды, – деді Қазақстан Президенті.
Сонымен қатар Мемлекет басшысы пандемиядан зардап шеккен бизнеске қаржылай көмек көрсету арқылы Еуразиялық экономикалық одақ кеңістігіндегі іскерлік белсенділікті қолдауға шақырды.
– Еуразиялық даму банкі дағдарыстан кейінгі кезеңде бірлескен жобаларды қаржыландырудың тиімді құралы болуға тиіс. Елдеріміздің үкіметтері осы бағытта келісілген маңызды жобаларды әзірлей алар еді, – деді Қасым-Жомарт Тоқаев.
Қазақстан Президенті өз сөзінде денсаулық сақтау және медицина ғылымы саласында ынтымақтастық орнатуға ерекше мән берді. Мемлекет басшысы ақпарат алмасу, COVID-19 індетін анықтаудың және онымен ауырғандарды емдеудің инновациялық әдістерін әзірлеу, сондай-ақ, Еуразиялық экономикалық одаққа мүше елдер арасында ғылыми ынтымақтастықты күшейту мәселелері бойынша өзара ықпалдастықты нығайтуды ұсынды.
Қасым-Жомарт Тоқаев пандемия кезінде қоғамның дамуы үшін өзінің маңыздылығын дәлелдеген цифрлық инфрақұрылымның сапасы мен сенімділігін қамтамасыз етудің қажеттігін айтты. Президенттің пікірінше, озық технологиялардың енгізілуі интеграциялық жұмыстардың: кеден қызметін цифрландырудан Fintech бірлескен әзірлемелеріне дейінгі барлық бағыттың тиімділігін айтарлықтай деңгейде айқындайды.
Қасым-Жомарт Тоқаев сөзінің соңында Еуразиялық экономикалық одаққа мүше елдер мен Одақтың өзі бұрын-соңды болмаған осы дағдарысты еңсеретініне, одан сабақ алатынына, аталған кезеңде пысықталған тәжірибеге талдау жасайтынына және жаңа сын-қатерлерге дайын болатынына сенім білдірді.
 








///
	Мәтіннің орыс тіліндегі нұсқасын мына жерден қараңыз.





/// 
Мемлекет басшысы Қазақстан мен Еуропалық одақ арасындағы өзара қарым-қатынасты нығайтуға қосқан елеулі үлесі үшін Ж.Баррозуға алғыс айтты.
– Еуропалық комиссияға Сіз төрағалық еткен кезде Қазақстан мен Еуроодақ арасындағы тауар айналымы он есе артты. Сіздің пәрменді ықпалыңыз, достық көмегіңіз арқылы біз ҚР мен ЕО-ның кеңейтілген серіктестігі және ынтымақтастығы туралы келісім жобасына қатысты келіссөздер аяқталғаны жөніндегі құжатқа қол қойдық. Еуропалық одақ біздің негізгі сауда серіктесіміз болып қала бермек, – деді Қазақстан Президенті.
Ж.Баррозу өз қызметіне жоғары баға бергені үшін Нұрсұлтан Назарбаевқа  ризашылық білдіріп, Қазақстан мен Еуроодақ арасындағы серіктестік бұдан әрі  өрістеп, оның аясы кеңейе береді деп үміттенетінін жеткізді.
– Еуропалық комиссияның төрағасы ретінде мен Қазақстан мен Еуроодақ арасындағы тығыз серіктестікті қолдау үшін қажет болған бар күш-жігерімді салдым және өзімнің оған қосқан үлесімді зор мақтаныш тұтам. Сондай қарым-қатынас орнату үшін Сіздің тікелей атсалысуыңыз да өте маңызды болды, – деді Еуропалық комиссияның бұрынғы төрағасы.
Кездесу барысында Мемлекет басшысы халықтар арасындағы достық пен ынтымақтастықты нығайтуға қосқан үлесі үшін Ж.Баррозуды I дәрежелі «Достық» орденімен марапаттады.  


///
	 

	Қазақстанның Католиктік епископтары конференциясының өкілдері Т.Пэт, Я.Калет, Х.Сиерр, А.Шнайдер, В.Говер Мемлекет басшысының Жоғары мәртебелі Папа XVI Бенедикттің өкілі кардинал Анджело Соданомен кездесуін алғыс сезімімен еске алатындарын айтады.

	«Қазақстанның барша католиктері атынан Сізге өзіміздің құрметіміз бен ризашылығымызды жеткізіп, сонымен қатар Сіз үшін және өзіміздің бүкіл сүйікті Қазақстанымыз үшін күн сайын дұға ететінімізге Сізді сендіргіміз келеді», - деп жазады хат авторлары.

	Сондай-ақ католиктік епископтар елдің католиктік діни бірлестіктері қайта тіркеу рәсімінен табысты өткенін атап өтеді.

	Қазақстанның Евангелиялық христиан-хаптистер Шіркеулері Одағының Төрағасы Ф.Тиссен өз хатында Мемлекет басшысына елімізде барлық діндердің заң алдындағы теңдігіне бастаған бейбітшіліксүйгіш саясаты үшін ризашылығын білдіреді.

	Автор Одақтың шіркеулерінің қайта тіркеуден өткенін, мұның Қазақстанда Евангелиялық христиан-баптистердің ресми мойындалғанын дәлелдейтінін атап өткен.

	«Дін ұстанудағы еркіндік саясатын және бүкіл елді басқаруды жүзеге асыра беру үшін Сізге Жаратушы Иеден даналық пен денсаулық беруін сұрап мінәжет етеміз» делінген хатта.

	«Община Вечное Евангелие» евангелие сеніміндегі христиандар» жергілікті діни бірлестігінің Пасторы С.Серовтың хатында «Діни қызмет және діни бірлестіктер туралы» жаңа заңның мемлекеттегі діни қызметті азаматтардың бостандығын шектемей реттеп отырғаны атап өтілген.

	Осыған байланысты автор болашақта өз қызметін қоғамның бейбіт дамуына үлесін қоса отырып, заң жүзінде жалғастыруға берілген мүмкіндік үшін алғыс айтады.  

	 
/// 
Отырыста партияның парламент сайлауына қатысу қорытындылары талқыланды, сондай-ақ кандидаттардың партиялық тізімі бойынша  Парламент Мәжілісіне депутаттық мандаттарды бөлу кезегі анықталды.
Мемлекет басшысы сайлауда «Нұр Отан» партиясына теңдессіз қолдау көрсетілгенін, сондықтан осындай жоғары сенімді ақтау қажеттігін атап өтті.
Қазақстан Президенті сайлау үдерісін 1000-ға жуық байқаушылар мен әлемнің 51 елінен 150-ге тарта бұқаралық ақпарат құралдарының өкілдері бақылағанын айтты. Сайлау ашық, жария түрде өтіп, жоғары деңгейде ұйымдастырылды деп танылды. Жалпы алғанда, қазақстандықтар бірлігі мен тұтастығын, сондай-ақ ел дамуына үлес қосуға ұмтылысын паш етті. Мемлекет басшысы жаңа шақырылым депутаттары сенімді ақтауы тиіс екендігін, өйткені оларға Ұлт жоспарын тиімді жүзеге асырудың айрықша жауапкершілігі жүктелетінін айтты.
Нұрсұлтан Назарбаев кандидаттардың бекітілген тізімі барлық талаптар мен өлшемдерге сай екеніне, өңірлік, әлеуметтік, кәсіби тұрғыдан екшелгеніне назар аударды.
Қазақстан Президенті депутаттардың Парламентте жетекші саяси күш – «Нұр Отан» партиясы атынан өкілдік ететінін атап айтты.
Сондай-ақ Мемлекет басшысы партияның алдына бірқатар міндеттер қойды.
Атап айтқанда, Үкіметпен бірлесіп Ұлт жоспарын және Бес институционалдық реформаны жүзеге асыру үдерісін заңнамалық тұрғыдан қамтамасыз ету қажет. Сонымен қатар, қазақстандықтар дауыс берген сайлауалды бағдарламаның уақтылы жүзеге асырылуына атсалысу керек.
Қазақстан Президенті «Нұрлы жол» бағдарламасының жүзеге асырылу барысына және бюджет қаражатының тиімді жұмсалуына партиялық бақылау жасау жұмысын күшейтуді тапсырды.
Мемлекет басшысы халықтың мұң-мұқтажын анықтауға және шешуге жақты атсалысу, сондай-ақ Қазақстан халқы Ассамблеясымен өзара тығыз іс-қимылды жолға қою қажеттігін атап өтті.
Отырыс барысында Саяси кеңестің Бюро мүшелері – Парламент Сенатының төрағасы Қ.Тоқаев, Қазақстан халқы Ассамблеясының мүшесі А.Башмаков сөз сөйледі.
Саяси кеңес Бюросының жұмыс қорытындысы бойынша Қазақстан Республикасы Парламенті Мәжілісінің депутаттық мандаттарын бөлу кезегін анықтау туралы қаулы қабылданды.
ҚР Парламенті Мәжілісінің VІ шақырылымы депутаттарының тізіміне «Нұр Отан» партиясынан мыналар кірді:
1.     Айсина Майра
2.     Аманжолова Зәуреш
3.     Аронова Ирина
4.     Ахметов Сапар
5.     Әбдірайым Бақытжан
6.     Әбдіров Нұрлан
7.     Әшімбаев Мәулен
8.     Базарбаев Асқар
9.     Балиева Зағипа
10.   Бектұрғанов Ерсұлтан
11.   Бектұрғанов Әбдіманап
12.    Бижанова Гүлнәр
13.    Бопазов Марат
14.    Бычкова Светлана
15.    Дәуренбаев Амангелді
16.  Дулатбеков Нұрлан
17.  Дүйсебаев Жексенбай
18.  Дьяченко Сергей
19.   Ералиев Абзал
20.   Ержан Құдайберген
21. Ерман Мұхтар
22.  Ертаев Бақытжан
23.  Жабағиев Қожахан
24.   Жайылғанова Анар
25. Жақыпов Қабиболла
26. Жамалов Аманжан
27.  Жарасов Жанат
28. Жылқышиев Байділдә
29.  Звольский Сергей
30.  Иксанова Гүлнар
31.  Имашева Снежанна
32.  Исимбаева Гүлмира
33.  Казанцев Павел
34.  Каратаев Фахриддин
35. Кесебаева Балайым
36. Клименко Иван
37. Козлов Евгений
38. Қайназаров Уәлихан
39.  Қаныбеков Сәкен
40.  Қаракен Құралай
41. Қарақұсова Гүлжан
42. Қожахметов Арман
43. Құрманова Айзада
44.  Құсайынов Серік
45.  Мамыраев Бейбіт
46. Махамбетов Мансұрхан
47.  Мәкен Бақтияр
48.  Мусин Қанат
49. Мұсырман Кәрібай
50. Нұркина Айгүл
51. Нұрманбетова  Жәмила
52. Олейник Василий
53. Омарбекова Жанат
54.  Омаров Сапархан
55.  Оспанов Берік
56.  Өксікбаев Омархан
57. Өтебаев Сәкен
58.  Өтемісов Шавхат
59. Платонов Артур
60. Пішембаев Мейрам
61.  Сабильянов Нұртай
62.  Сапарова Әлия
63. Сейдуманов Серік
64. Симонов Сергей
65. Скляр Роман
66. Смағұл Бақытбек
67.  Смағұлов Асылбек
68. Суслов Александр
69. Сұлтанов Қуаныш
70. Тасболатов Абай
71. Теміржанов Мұрат
72. Тілеухан Бекболат
73. Тінікеев Мұхтар
74. Унжакова Ирина
75. Үмбетов Серік
76.  Хаменова Бақтыгүл
77.  Хитуов Тарас
78.  Чирков Михаил
79.  Шарапаев Петр
80. Шиповских Геннадий
81.  Шишигина Ольга
82. Щегельский Глеб
83. Ізмұхамбетов Бақтықожа
84.  Яковлева Татьяна 

/// 
Қазақстан Президенті кәсіпорынның жаңа цехының жұмысымен және өндіретін өнімдерімен танысты.
Сондай-ақ Мемлекет басшысы еңбек ұжымы өкілдерімен әңгімелесіп, цехтың ашылуымен құттықтады және оның табысты дамуына, бәсекеге қабілеттілігінің жоғары болуына тілектестігін білдірді. Нұрсұлтан Назарбаев бүгінде дәрілік препараттар нарығы перспективалы бағыттардың бірі болып отырғанын, сондықтан отандық фармацевтика саласының көшбасшысы ретінде кәсіпорын мен қала үшін зор мүмкіндіктерге жол ашылатынын айтты.
Цех еңбеккерлері Қазақстан Президентіне осы салаға көңіл бөліп отырғаны үшін алғыс айтты.
***
«Химфарм» АҚ жобасы жалпы құны 14 миллиард теңге болатын 4 кезеңнен тұрады. Бүгінде құны 5,8 миллиард теңге болатын бірінші кезеңі жүзеге асырылған. Жоба 350 миллион ампула инъекциялық ерітінді, 4 миллион пакет инфузионды ерітінді, 40 миллион флакон антибиотик және 1 миллиард таблетка шығаруға мүмкіндік береді.  
Кәсіпорын елдің жалпы дәрі-дәрмек нарығының 5 пайыздан астамын қамтиды және дәрілік заттардың ішкі өндірісінің 50 пайыздан астамын қамтамасыз етеді. 


///Президентке Ішкі істер министрлігінің 2020 жылы атқарған жұмыстарының нәтижелері мен криминогендік ахуалдың жай-күйі туралы ақпарат берілді. Министрдің айтуынша, еліміздегі қылмыс көрсеткіші 37 пайызға төмендеген, сондай-ақ, ұрлық, қарақшылық, тонау, бұзақылық және зорлау түріндегі қылмыстардың да саны азайған. Көшелерде және басқа да қоғамдық орындарда қауіпсіздік деңгейі артқан. Жол-көлік оқиғаларының және соның салдарынан жарақаттанған, қаза болған адамдардың саны қысқарған.
Қасым-Жомарт Тоқаев бұл бағыттағы жұмыстарды тұрақты бақылауда ұстау қажеттігін атап өтті.
Сонымен қатар Президентке бұрын берілген тапсырмалардың орындалу нәтижелері туралы есеп берілді.
Ерлан Тұрғымбаев Ішкі істер министрлігі жүйесінде 2021 жылдың «Құқық бұзушылықтың алдын алу жылы» деп жарияланғанын айтып, ішкі істер органдарын реформалау жөніндегі жобалардың жүзеге асырылуына егжей-тегжейлі тоқталды. Атап айтқанда жұмыстың сервистік моделін енгізу, «жұртқа жақын полиция» қағидатын қамтамасыз ету, учаскелік инспекторлар қызметін реформалау жөнінде сөз болды.
Мемлекет басшысына ішкі істер органдарының қызметін цифрландыруға қатысты жобалар, азаматтарға полициямен жедел байланыс орнатуға мүмкіндік беретін «Police 102» мобильдік қосымшасын іске қосудың алғашқы нәтижелері туралы баяндалды.
Президент азаматтардың полицияға деген сенімін арттыруда айтарлықтай жетістікке қол жеткізуге мүмкіндік беретін сапалы реформа жүргізу қажеттігіне баса мән берді.
Осы ретте Ішкі істер министрі кадрларды іріктеу жүйесінің жетілдіріліп жатқаны, жаңа біліктілік талаптарының бекітілгені, сыбайлас жемқорлыққа қарсы иммунитеттің қалыптасуы, идеологиялық және имидждік жұмыстардың күшейтілгені жайында мәлімет берді.
Бұдан бөлек Президентке қылмыстық-атқару жүйесін жаңғырту, жазасын өтеушілердің жағдайын жақсарту және оларды жұмыспен қамту, сондай-ақ, колонияларда жаппай бейнебақылау құрылғыларын орнату бойынша қабылданып жатқан шаралар туралы баяндалды.
Министр еңбекақыны көбейтуге және әлеуметтік жағдайды жақсартуға қатысты мемлекеттік қолдау шаралары үшін Президентке қызметкерлердің алғысын жеткізді.
Кездесу қорытындысы бойынша Мемлекет басшысы еліміздегі құқықтық тәртіп деңгейін одан әрі арттыруға, азаматтардың полицияға деген сенімін нығайтуға және қазіргі заманғы сын-қатерлер мен қауіптерге қарсы тұрудың тиімділігін қамтамасыз етуге бағытталған бірқатар тапсырма берді. Сондай-ақ Қасым-Жомарт Тоқаев мемлекеттік қызмет көрсету ісін цифрландыру жұмыстарын жалғастыру маңызды деп санайтынын айтты.

/// 
Мемлекет басшысы Қазақстан мен Еуропалық одақ арасындағы өзара қарым-қатынасты нығайтуға қосқан елеулі үлесі үшін Ж.Баррозуға алғыс айтты.
– Еуропалық комиссияға Сіз төрағалық еткен кезде Қазақстан мен Еуроодақ арасындағы тауар айналымы он есе артты. Сіздің пәрменді ықпалыңыз, достық көмегіңіз арқылы біз ҚР мен ЕО-ның кеңейтілген серіктестігі және ынтымақтастығы туралы келісім жобасына қатысты келіссөздер аяқталғаны жөніндегі құжатқа қол қойдық. Еуропалық одақ біздің негізгі сауда серіктесіміз болып қала бермек, – деді Қазақстан Президенті.
Ж.Баррозу өз қызметіне жоғары баға бергені үшін Нұрсұлтан Назарбаевқа  ризашылық білдіріп, Қазақстан мен Еуроодақ арасындағы серіктестік бұдан әрі  өрістеп, оның аясы кеңейе береді деп үміттенетінін жеткізді.
– Еуропалық комиссияның төрағасы ретінде мен Қазақстан мен Еуроодақ арасындағы тығыз серіктестікті қолдау үшін қажет болған бар күш-жігерімді салдым және өзімнің оған қосқан үлесімді зор мақтаныш тұтам. Сондай қарым-қатынас орнату үшін Сіздің тікелей атсалысуыңыз да өте маңызды болды, – деді Еуропалық комиссияның бұрынғы төрағасы.
Кездесу барысында Мемлекет басшысы халықтар арасындағы достық пен ынтымақтастықты нығайтуға қосқан үлесі үшін Ж.Баррозуды I дәрежелі «Достық» орденімен марапаттады.  


///
	 

	Автор хатында немересі В.Досқалиеваға 2011 жылы республикалық квота бойынша Астанадағы «Ана мен бала ұлттық ғылыми орталығы» АҚ-да жасалған күрделі операция сәтті өтіп, денсаулығы жақсарып кеткені туралы хабарлайды.

	Есқалиевтер отбасы Мемлекет басшысына еліміздегі денсаулық сақтау жүйесін дамыту саласында және өмір сүру сапасын арттыруда жүргізіп келе жатқан саясаты үшін алғыс айтады. 
///Қазақстан Президенті – Қарулы Күштердің Жоғарғы Бас қолбасшысы Қасым-Жомарт Тоқаев елордада әскери жиынға шақырылған аумақтық қорғаныс бригадасының әскери қызметшілерімен кездесті. Сондай-ақ Қарулы Күштердің техникалық дайындығын және қала әкімдігінің Төтенше жағдайды қамтамасыз ету жөніндегі жұмысын тексерді.
Қорғаныс министрі Нұрлан Ермекбаев Қарулы Күштердің Жоғарғы Бас қолбасшысына еліміздегі әскери қызметін өтеуге міндетті азаматтарды арнайы жиынға шақыру барысы, коронавирус пандемиясына қарсы күресте әскери қызметшілердің техникалық және жауынгерлік жабдықталуы туралы баяндады.
Нұр-Сұлтан қаласының әкімі Алтай Көлгінов елорданың қазіргі ахуалы, оның ішінде, азық-түлікпен, медициналық қорғаныс құралдарымен қамтамасыз ету, қалада дезинфекция жұмыстарын жүргізу, қосымша жұқпалы аурулар ауруханасын салу жайында егжей-тегжейлі есеп берді.
Қасым-Жомарт Тоқаев министр мен әкімнің есептерін тыңдағаннан кейін дезинфекциялау жұмыстарына ерекше мән беруді тапсырды. Мұндай жұмыстар, әсіресе, ірі қалаларда кең көлемде жүргізілуі керек.
 – Нысандарды күзету, көшедегі тәртіпті сақтау аса маңызды міндет екені түсінікті. Дегенмен, қазіргі жағдайда басты міндет – дезинфекция жасау. Бұл – өте қауіпті вирус. Сондықтан дезинфекция жасамаса, ешқандай оң нәтиже болмайды, – деді Президент.
Мемлекет басшысы Төтенше жағдай режимінің барлық талаптарын бұлжытпай орындау қажет екенін айтты.
– Шағын бизнесті шығарамыз деп жатырмыз. Жалпы қаланың тұрғындары карантин режимін міндетті түрде сақтауы керек. Онсыз болмайды, – деді Қасым-Жомарт Тоқаев.
Мемлекет басшысы әлеуметтік міндеттемелерді орындаудың және медицина қызметкерлеріне сыйақы төлеудің маңызды екенін атап өтті. Сонымен қатар жаңа жұқпалы аурулар емханасын салу мәселесіне арнайы тоқталды.
– Келесі аптада аталған емхананы барып көреміз. Бұл емхана өте қысқа мерзімде салынып жатыр. Оның құрылысы бар-жоғы екі аптаның ішінде бітуі керек. Ең алдымен, оның сапасына ерекше мән беру қажет, – деді Президент.
Қасым-Жомарт Тоқаев жиынға шақырылған әскери қызметшілердің алдында сөйлеген сөзінде олардың ел үшін қызмет етуге келгендеріне ризашылығын білдірді.
– Баршаңызға шынайы алғысымды білдіремін. Сіздер өте маңызды жұмыс атқарып жатсыздар. Бұл – нағыз патриотизмнің көрінісі. Қазір адамдардың көбі патриотизм, Отанға деген сүйіспеншілік туралы көп әңгіме айтады. Бірақ нақты іске келгенде бұғып қалады. Ал сіздер еліміз, Отанымыз үшін өз еріктеріңізбен осында қызмет етуге келіп отырсыздар. Сондықтан баршаңызға шын жүректен алғыс айтамын, – деді Жоғарғы Бас қолбасшы.
Президент халқымыздың осы уақытша қиындықты еңсеретініне сенім білдірді.
– Қазіргі ахуал күрделі. Бірақ бәріміз бір ұлт, бір халық болып осы қиындықтарды жеңіп шығатынымызға ешқандай күмәнім жоқ. Бәрі жақсы болады. Біз, ең алдымен, қарапайым халыққа көмек көрсетіп жатырмыз. Бюджеттен, Ұлттық қордан қыруар қаржы бөлінді. Ең алдымен біздің алдымызда тұрған мақсат – қарапайым халыққа колдау көрсету. Халықсыз ешқандай экономика болмайды. Сондықтан патриотизм деген бұл қасиетті ұғымды нақты іспен дәлелдеу керек, – деді Қасым-Жомарт Тоқаев.
 






///
	 

	Е.Тұрғымбаев Қазақстан Республикасы Ішкі істер министрінің орынбасары қызметіне тағайындалды.

	 

	Қ.Тыныбеков басқа жұмысқа ауысуына байланысты Қазақстан Республикасы Ішкі істер министрінің орынбасары қызметінен босатылды.
///
	 

	Кездесу барысында Б.Байбек партияның «Қазақстан – 2050» Стратегиясын түсіндіру және іске асыру жөніндегі жұмысы, «Нұр Отан» ХДП XV съезіне дайындық барысы және саяси Доктрина жобасын әзірлеудің аяқталғаны туралы баяндады.

	Партия Төрағасының бірінші орынбасары «Нұр Отан» ХДП-ның бастамасы бойынша Демократиялық күштердің жалпыұлттық коалициясының отырысы өткеніне тоқталды. Оның қорытындысында жетекші саяси партиялар мен қоғамдық бірлестіктер елімізде жүргізілген жергілікті өзін-өзі басқару және әкімшілендіру жүйесі реформаларына қолдау білдірді.

	– Жалпыұлттық коалицияның отырысы барысында біз барлық партиялармен сайлаудың ашықтығы және заңдылығы туралы мониторинг жасау, оларға жергілікті  маңызы себебінен партиялық тұрғыдан басымдық берілмейтіні жөніндегі уағдаластыққа қол жеткіздік. Жалпы айтарлықтай тәртіп бұзушылықтар тіркелген жоқ, халық сайлауды жақсы қабылдады, – деді Б.Байбек.  

	«Нұр Отан» ХДП Төрағасының бірінші орынбасары партия жұмысының негізгі пішімі жаңартылғаны туралы да хабардар етті.

	– Сіздің тапсырмаңыз бойынша, «Нұр Отан» ХДП қоғамдық қабылдауында, министрлер, депутаттар орталықта және жергілікті жерлерде азаматтарға жеке қабылдаулар жүргізді. Бірінші жартыжылдық қорытындысы нәтижесінде қоғамдық қабылдаудағы өтініштер саны өткен жылдың осы кезеңімен салыстырғанда 75 %-ға артты, бұл азаматтар тарапынан сенім арта түскенінің дәлелі, – деді Б.Байбек.

	Партия Төрағасының бірінші орынбасары партиялық құрылым «жүктемесі» бойынша халық алдында олардың тиімділігін, шынайылығын және жауапкершілігін арттыруға бағытталған тапсырмалардың орындалуы туралы да баяндап берді. Атап айтқанда, «Нұр Отан» ХДП Жоғары партия мектебі Саяси менеджмент мектебі болып қайта құрылды. Оның базасында 200 мыңнан астам партия мүшесін біріктіретін бастауыш партия ұйымдарының басшылары оқытылды.

	Кездесу қорытындысында Мемлекет басшысы партия алдына қойылған міндеттерді одан әрі іске асыру жөнінде бірқатар нақты тапсырмалар берді.
///
	 

	Астана және Қазақстан Митрополиті Александр өз хатында «Діни қызмет және діни бірлестіктер туралы» ҚР жаңа Заңына сәйкес, мемлекеттік деңгейде Орыс Православие Шіркеуінің каноникалық құрылымын заңдық ресімдеу жөніндегі жұмыстар аяқталғанын атап өткен.

	Митрополит Александр Қазақстан Президентінің көреген саясатының арқасында республикада конфессияаралық әлем мен діниаралық келісім ахуалы қалыптасқанына тоқталады. Соның бір дәлелі ­- Мемлекет басшысының бастамасымен түрлі өркениеттер мен мәдениеттер арасындағы бірегей үнқатысу алаңына айналған Әлемдік және дәстүрлі діндер көшбасшылары съезінің Астанада өткізілуі.

	«Еліміз азаматтарының рухани өміріне, атап айтқанда, Православие Шіркеуінің Қазақстандағы қызметіне көңіл бөліп отырғаныңызға алғысымды білдіре отырып, біздің республикамыздың түрлі қоғамдық өміріндегі дәстүрлі діни конфессиялармен мемлекеттің ынтымақтастығы дами түсетініне және нығая беретініне сенемін» делінген хатта.

	Өз хатында «Ново-Нахичеван және Ресей Епархиясы Армян Апостолі Православие Шіркеуі Алматы қаласы «Сурб Хач» жергілікті діни бірлестігінің» настоятелі М.Саргсян Әлемдік және дәстүрлі діндер көшбасшылары съезінің мемлекет пен түрлі әлемдік конфессиялар арасындағы өзара сенім мен сындарлы үнқатысуды нығайта түсетінін атап өтеді.

	«Бұл үнқатысуда рухани-адамгершілік құндылықтар мен конфессияралық келісімді нығайту үшін жағдай жасап келе жатқан Сіздің рөліңіз айрықша екенін атап өтуге рұқсат етіңіз» деп жазады хат авторы.

	Сонымен қатар, М.Саргсян діни бірлестіктерді қайта тіркеуде жақсы ұйымдастырылған процесс мемлекет пен діни сектор арасындағы қарым-қатынасты тағы да жоғары деңгейге көтергенін және Мемлекет басшысы жүргізіп отырған реформаның нәтижелігі мен тиімділігін айқын көрсетіп бергенін атап өтеді.

	«Вон Буддистов» Алматы шіркеуі» діни бірлестігінің жетекшісі Л.Палагина өз хатында діни бірлестіктерді қайта тіркеу процесі мемлекет пен діннің арасындағы  мықты сындарлы үнқатысуды қалыптастыруда маңызды қадамдардың бірі болғанына тоқталады.

	Л.Палагина Қазақстан осы арқылы этникалық және діни сеніміне қарамастан әр азаматтың дін тұту еркіншілігі құқығы сақталатынын көрсете отырып, мемлекет өз мәртебесін тағы да қуаттай түскенін жазады.

	«Біз шын мәнінде Қазақстан Сіздің басшылығыңызбен мемлекет пен түрлі діндер өкілдері арасында үйлесімді, тату және жемісті ынтымақтастықтың әлемдік үлгісі саналатынын мақтаныш ете аламыз және оған толық сенімдіміз» делінген хатта.     
///
	 

	Әңгімелесу барысында мемлекет басшылары екі елдің 2013-2015 жылдарға арналған бірлесе әрекет ету жоспарлары аясындағы өзара іс-қимыл мәселелерін талқылады.

	Сонымен қатар, түрлі қызмет салаларындағы екіжақты ынтымақтастықтың өзекті мәселелері жөнінде пікір алмасылды.

	Әңгімелесудің қорытындысы бойынша мемлекет басшылары биылғы 8 ақпанда Мәскеуде жұмыс бабындағы кездесу өткізу туралы уағдаластыққа қол жеткізді, онда Бірыңғай экономикалық кеңістік пен Еуразиялық экономикалық одақ аясындағы бірлескен жұмыстың өзекті мәселелері қаралатын болады. 
/// 
Н.Моди Нұрсұлтан Назарбаевты президенттік сайлаудағы жеңісімен құттықтады.
«Қайта сайлануыңыз Қазақстан халқының Сіздің көреген көшбасшылығыңызға деген сенімінің жарқын айғағы болып табылады. Сізге қарқынды дамып және өркендеп келе жатқан ұлт қалыптастыру жолындағы күш-жігеріңіздің табысты болуын тілегім келеді. Қазақстан Сіздің басшылығыңызбен ілгерілеу мен дамудың жаңа сатысына аяқ басатынына сенімдімін», – делінген жеделхатта.
Үндістан Премьер-Министрі екі мемлекет халқының да әл-ауқатына ықпал еткен және бүкіл өңірдегі бейбітшілік пен тұрақтылыққа айтарлықтай үлес қосқан Қазақстанмен стратегиялық серіктестікті одан әрі нығайтуға өз елінің әрдайым бейілді екенін атап өтті.  
«Мен екіжақты байланыстарды күшейту және әртараптандыру жөніндегі бірлескен мүмкіндіктерді талқылау үшін Сіздің ұлы еліңізге алдағы сапарымды тағатсыздана күтудемін. Сіздің қолдауыңызбен түрлі саладағы ынтымақтастығымызды болашақта бұдан да жоғары деңгейге көтере алатынымызға сенімдімін», – делінген жеделхатта. 
/// 
Брифингте Қазақстан Президенті келіссөздер барысында екіжақты ынтымақтастықтың кең ауқымдағы мәселелері қозғалғанын және өңірдің ахуалы, соның ішінде Ауғанстан мен Таяу Шығыстағы жағдайдың  талқыланғанын атап өтті.
Мемлекет басшысы көлік-транзит саласындағы ықпалдастықты дамытуға айрықша көңіл бөлінгенін, екі елдің тауар айналымы деңгейін арттырудың осыған байланысты екенін айтты.
Қазақстанның «Нұрлы жол» бағдарламасы мен Қытайдың «Жібек жолының экономикалық белдеуі» және Қарақорым жолы мемлекеттер арасындағы ынтымақтастықты жандандыруға септігін тигізеді деп санаймын. Сонымен бірге Қазақстан-Түрікменстан-Иран теміржолы Пәкістанның теңіз порттарына шығуға жол ашады. Осы көлік байланыстары бізге сауда және экономикалық қарым-қатынастарды жақсартуға мүмкіндік береді, – деді Қазақстан Президенті.
Нұрсұлтан Назарбаев өнеркәсіпке, фармацевтикаға, энергетикаға, әскери-техникалық салаға, ғылымға және басқа да маңызды бағыттарға қатысты Қазақстан мен Пәкістанның нақты қадамдары туралы уағдаластыққа қол жеткізілгенін айтты.  
Қазақстан Президенті ауыл шаруашылығы өнімдерін өңдеу, химия және жеңіл өнеркәсіп, банк секторы сияқты салаларда ынтымақтастықты жолға қою мақсатында Іскерлік кеңес құрылғанына да тоқталып өтті. Сонымен қатар, Пәкістан Премьер-министрі делегациясының құрамында іскер топ өкілдері де келді.
Мемлекет басшысы Пәкістан Н.Шарифтің басшылығымен экономикалық өсім қарқынын үдетіп, әлемдік саясаттағы салмақты орны бар елге айналып келе жатқанын атап өтті.  
Нұрсұлтан Назарбаев Азиядағы өзара іс-қимыл және сенім шаралары кеңесін өткізу,  «ЭКСПО-2017» көрмесін өткізу құқығы үшін дауыс беру, Қазақстанның ДСҰ-ға кіруі мәселелеріне қатысты біздің елімізді Пәкістанның қолдағанына және бүгінгі таңда Қазақстанның БҰҰ Қауіпсіздік кеңесінің тұрақты емес мүшелігіне кандидатурасын да қолдап отырғанына назар аударды. Осыған орай Мемлекет басшысы Пәкістан тарапына зор алғыс білдірді.
Пәкістан Премьер-министрі жылы қабылдау мен қонақжайлық үшін алғыс айтып, жаңа елорда – Астана қаласы Қазақстанның ілгерілеуі мен өркендеуінің символы болып саналатынын атап өтті.
Мені Нұрсұлтан Назарбаевтың кемел басшылығының арқасында Қазақстанның қол жеткізген әлеуметтік-экономикалық прогресінің ауқымы тәнті етті. Біз елдеріңізге алдағы уақытта да табыс пен бақ-береке тілейміз. Біздің мемлекеттерімізде қарым-қатынас пен өзара ынтымақтастықты жақсартуға қажетті зор әлеует бар, – деді Н.Шариф.
Ол сапар барысында тараптар екіжақты қарым-қатынастар мен халықаралық күн тәртібіндегі кең ауқымды мәселелерді талқылағанын да айтты.
Біз білім және ғылым, экономика, көлік, кеме құрылысы, сондай-ақ әуе қатынасы салаларындағы өзара ықпалдастықты нығайтуға келістік. Қазақстан мұнайы мен газының импортына, жеңіл өнеркәсіпте, ауыл шаруашылығында, фармацевтика және басқа салаларда бірлескен кәсіпорындар ашуға қатысты уағдаластықтарға қол жеткізілді, – деді Пәкістан Ислам Республикасының Премьер-министрі.  
Н.Шариф екіжақты қатынастардағы институционалдық тетіктерді нығайту интеграциялық үдерістерге, бүкіл өңірдегі бейбітшілік пен тұрақтылықты сақтауға оң ықпал ететінін айтты.
Қазақстан мен Пәкістан ШЫҰ және БҰҰ сияқты халықаралық ұйымдар аясында бұдан әрі де ынтымақтасуға ықылас танытып отыр, – деп атап өтті Н.Шариф.
Пәкістан Ислам Республикасының Премьер-Министрі Н.Шарифтің Қазақстанға ресми сапарының аясында қол қойылған екіжақты құжаттардың тізімі:


/// 
Қазақстан Президенті кәсіпорынның жаңа цехының жұмысымен және өндіретін өнімдерімен танысты.
Сондай-ақ Мемлекет басшысы еңбек ұжымы өкілдерімен әңгімелесіп, цехтың ашылуымен құттықтады және оның табысты дамуына, бәсекеге қабілеттілігінің жоғары болуына тілектестігін білдірді. Нұрсұлтан Назарбаев бүгінде дәрілік препараттар нарығы перспективалы бағыттардың бірі болып отырғанын, сондықтан отандық фармацевтика саласының көшбасшысы ретінде кәсіпорын мен қала үшін зор мүмкіндіктерге жол ашылатынын айтты.
Цех еңбеккерлері Қазақстан Президентіне осы салаға көңіл бөліп отырғаны үшін алғыс айтты.
***
«Химфарм» АҚ жобасы жалпы құны 14 миллиард теңге болатын 4 кезеңнен тұрады. Бүгінде құны 5,8 миллиард теңге болатын бірінші кезеңі жүзеге асырылған. Жоба 350 миллион ампула инъекциялық ерітінді, 4 миллион пакет инфузионды ерітінді, 40 миллион флакон антибиотик және 1 миллиард таблетка шығаруға мүмкіндік береді.  
Кәсіпорын елдің жалпы дәрі-дәрмек нарығының 5 пайыздан астамын қамтиды және дәрілік заттардың ішкі өндірісінің 50 пайыздан астамын қамтамасыз етеді. 


///Құрметті отандастар!
 
Баршаңызды қасиетті Рамазан айының басталуымен шын жүректен құттықтаймын!
Бұл – бүкіл әлемдегі мұсылман қауымы үшін рухани жаңару мен жаңғыру кезеңі.
Рамазан айында әрдайым ырыс пен ынтымақ, ізгілік пен мейірім салтанат құрады. Отыз күн Оразада мұқтаж жандарды қолдап, қайырымдылық көрсету игі дәстүрге айналды.
Өкінішке қарай, биылғы Рамазан айы төтенше жағдай кезеңіне тұспа-тұс келіп отыр. Сондықтан жамағатты Қазақстан мұсылмандары діни басқармасының ұсынымдарын орындауға, індетке қарсы күресте бірлік пен жауапкершілік танытуға шақырамын. 
Біз, Қазақстан халқы, қанымызға сіңген қадір-қасиеттің арқасында кез-келген сынақтан абыроймен өтеміз деп сенемін.
Сіздерге зор денсаулық, бақ-береке және толағай табыс тілеймін!
/// 
9 маусымда Қазақстан Президенті Астанада өтетін Әлемдік және дәстүрлі діндер көшбасшыларының V съезі аясында Финляндия Президенті Саули Ниинистёмен кездеседі деп жоспарланып отыр.
10-11 маусымда Мемлекет басшысы «Діни көшбасшылар мен саяси қайраткерлердің бейбітшілік және даму жолындағы диалогы» деген тақырыппен өтетін Съездің жұмысына қатысады
Сондай-ақ съезд аясында Нұрсұлтан Назарбаевтың БҰҰ Бас хатшысы Пан Ги Мунмен және Иордания Королі ІІ Абдалламен кездесуі жоспарланған. 
///Елбасы мемлекет-жекеменшік серіктестік аясында Словакия инвесторларының қатысуымен салынған қаладағы жаңа Мұз сарайына барды.
Қазақстан Президенті жас хоккейшілерді және барша ақтөбеліктерді Мұз сарайының ашылуымен құттықтап, шайбаға естелік қолтаңба қалдырды.
***
Жалпы аумағы 8 500 шаршы метр болатын спорт кешені жыл бойы хоккейден, шорт-тректен, мәнерлеп сырғанаудан, баскетболдан, шағын футболдан, бокстан, үлкен теннистен, гимнастикадан кәсіби жарыстар өткізуге, сондай-ақ конькимен жаппай сырғанауға мүмкіндік береді. Арена 2 500-ден астам көрерменге арналған.





/// 
Н.Тимофти Нурсұлтан Назарбаевтың президент сайлауындағы айқын жеңісіне байланысты  шын жүректен құттықтайтынын жеткізді.
Молдова Президенті Қазақстан азаматтарының ерік-қалауы мен сайлауда қол жеткізілген нәтиже Қазақстан қоғамын реформалауды жалғастыру және республиканы әлемдік қоғамдастықпен ықпалдастыру жолымен ілгерілету  бағытында жүргізіліп келе жатқан елдегі саясатты қолдаудың дәлелі екенін атап өткен.  
«Жоғары мемлекеттік лауазымдағы Сіздің қызметіңіз Қазақстанның одан әрі өсіп-өркендеуіне және екі елдің де халқының игілігі үшін өзара тиімді Молдова-Қазақстан ынтымақтастығының өрістеуіне септігін тигізеді деп нық сенім білдіремін», – делінген жеделхатта.
 Сондай-ақ Н.Тимофти Қазақстан Президентін ресми сапармен Молдоваға келуге шақырып, сапар екі ел арасындағы дәстүрлі достық қарым-қатынастар аясын кеңейтуге және оны тереңдете түсуге елеулі серпін береріне сенім білдірді.
Нұрсұлтан Назарбаевқа Молдова Президенті мықты денсаулық, жоғары мемлекеттік қызметте табыс, ал Қазақстан халқына татулық пен бақ-береке тіледі.
/// 
Б.Нетаньяху еліміздің экономикалық өсіп-өркендеу жолымен бұдан әрі де ілгерілей түсуіне ниеттестік білдірді.
«Алдағы жылдары Израиль мен Қазақстан арасындағы қарым-қатынасты нығайту жұмысын Сізбен бірлесе отырып жалғастырамыз деген үміттемін», – делінген жеделхатта.
///
	Екі ел көшбасшыларының кездесуі барысында екіжақты ынтымақтастықтың, атап айтқанда, инвестициялық және сауда-экономикалық салалардың негізгі бағыттары талқыланды.

	Нұрсұлтан Назарбаев пен Тамим бин Хамад әл-Тани екі мемлекеттің өзара ықпалдастығын бірлескен жобаларды іске асыру арқылы жандандыру үшін ауқымды перспективалар барын атап өтті.

	Кездесу барысында Қазақстан Президенті Катар Әмірінің елімізге жасаған сапары оның Катар тағына отырған кезден бергі шет елге алғашқы сапарының бірі болып саналатынына тоқталды. 

	– Сізді Катар Әмірі жауапты лауазымын иеленуіңізбен құттықтаймын, денсаулық және қызметте табыстар тілеймін. Сіздің әкеңіз Хамад бин Халиф әл-Танимен бірнеше рет кездескенбіз. Ол бірнеше рет Қазақстанға келді, сондай-ақ мен де Катарда сапармен болдым. Біз әсіресе экономикалық өзара іс-қимыл саласында тиімді қарым-қатынастар орнатуға мүдделіміз. Қазақстан мен Катардың экономикалық құрылымында бірқатар ұқсастықтар бар. Мұнай мен газ көлемі жөнінде Катар бүгінде өңірдегі және әлемдегі жетекші мемлекеттердің біріне айналды. Қазақстанның да жер қойнауы мол байлыққа ие. Сондықтан бірлесіп жұмыс істеуге мүмкіндік жеткілікті. Екі ел ведомстволары көп жұмыс жасады, қол қою үшін бірқатар құжаттар дайындалды. Атап айтқанда, Қосарланған салық салуды болдырмау туралы конвенция және екі елдің қорлары арасында өзара түсіністік туралы меморандум, – деді Мемлекет басшысы.

	Катар Әмірі кездесу мен қонақжайлық үшін алғысын айтты және өзінің әкесі Хамад бин Халиф әл-Танидің сәлемін жеткізді.

	Кеңейтілген құрамдағы келіссөздер барысында Нұрсұлтан Назарбаев Тамим бин Хамад әл-Танидің Қазақстанға алғашқы сапары екіжақты қарым-қатынастарды сапалы жаңа деңгейге көтеретініне сенімін білдірді.

	– Қазақстан тәуелсіздігін алғалы бері небәрі 22 жыл өтті. Осы уақыт ішінде біз көлемі 2,3 млрд. долларға жетпейтін экономиканы дамытып, оны 230 млрд. деңгейіне дейін жеткіздік. Тіпті қазірдің өзінде, дағдарысқа қарамастан, жалпы ішкі өнім 6% болып, еліміздің экономикасы қарқынды дамып келеді, – деді Қазақстан Президенті.    

	Өз кезегінде Катар Әмірі бұл кездесу екі елдің өзара ықпалдастығын одан әрі дамытуға септігін тигізетінін атап өтті. Тамим бин Хамад әл-Тани келіссөздер барысында тараптар екіжақты қарым-қатынастар мәселелерін, сондай-ақ өңірдегі ахуалды қарастыратынын айтты.

	Жалпы, жоғары деңгейдегі кездесу қол жеткізілген табыстарды бекітуге мүмкіндік беріп, екіжақты ынтымақтастықтың жаңа перспективалық бағыттарын айқындауды көздейді.     

	Сапар қорытындысында екі ел арасындағы мынадай құжаттарға қол қойылды:

	1) Қазақстан Республикасының Үкіметі мен Катар Мемлекетінің Үкіметі арасындағы Қосарланған салық салуды болдырмау және табысқа салынатын салықтан жалтаруға жол бермеу туралы конвенция мен оған хаттама;

	2)  «Тау-Кен Самұрық» ҰК» АҚ мен «Qatar Mining Company QSC» арасындағы ынтымақтастық туралы келісім;

	3) «Самұрық-Қазына ұлттық әл-ауқат қоры» АҚ мен Катар инвестициялық қоры арасындағы өзара түсіністік туралы меморандум.





///
	 

	Қазақстан Президенті Бүкіләлемдік тхэквондо федерациясы басшысының сапары еліміздегі бұл спорт түрінің дамуына одан әрі серпін беретінін айтып,  ризашылығын білдірді.

	– Қазақстанның тхэквондо федерациясы Бүкіләлемдік тхэквондо федерациясы құрамына 1993 жылы кірді. Осы кезден бастап спорттық жекпе-жектің осы түрі біздің елде қарқынды дами бастады, 11 мың адам белсене айналысуда, 250-ге жуық жаттықтырушы жұмыс істейді. Қазақстандық спортшылар әлемдік жарыстарда 9 қола медаль иеленді, ал азиялық деңгейде алтын медаль да бар. Біз бұл тамаша спорт түрі одан әрі дами береді деген үмітіміз зор. Себебі, ол жастарды тәрбиелеуге және саламатты өмір салтын насихаттауға бағытталған. Мен сіздің сапарыңыз жастардың назарын осы спорт түріне одан әрі аудара түседі деп сенемін, – деді Нұрсұлтан Назарбаев.

	Бұған қоса, Мемлекет басшысы біздің ұлттың жауынгерлік өнерге бейім екенін, Қазақстан жекпе-жектің өзге түрлері және спорттың күш-қуатқа негізделген түрлері бойынша жақсы көрсеткіштерге қол жеткізгенін атап өтті.

	Чунгвон Чо қабылдау үшін алғысын айтып, Қазақстанға тхэквондоның одан әрі таныла түсуіне бағытталған сапарының маңызды екеніне тоқталды.

	– Мен Сіздің Қазақстанда және өзге де елдерде тхэквондоны дамытудағы білімділігіңізге  тәнті болдым. Бүгінде Қазақстан – тхэквондо бойынша жарыстарда Олимпиялық ойындардың тұрақты қатысушысы және сіздің елдеріңіздің әлеуеті зор. Тхэквондо Қазақстанда жедел дамуда, ал спортшыларыңыз спорттың барлық түрі бойынша зор табысқа жетуде. Мен жуық арада Мемлекет басшысының қолдауымен сіздердің спортшыларыңыз олимпиаданың алтын медалін иеленеді және әлем біріншіліктерінде жеңіске жетеді деп сенемін. Қазіргі уақытта тхэквондо спорттық жекпе-жектің қарқынды дамып келе жатқан түрі болып саналады. Мысалы, әлемде шамамен 80 млн. адам шұғылданады, ал Бүкіләлемдік тхэквондо федерациясына 205 ел мүшелікке өткен, – деді Чунгвон Чо.

	Сонымен қатар, кездесуде жалпы және спорттық медицина саласындағы Қазақстан мен Корея Республикасы арасындағы өзара ықпалдастық, сондай-ақ денсаулық сақтау саласының әлемдік стандарттарын енгізу жөніндегі жобаларды іске асыру мәселелері қаралды.

	Соңында Чунгвон Чо Нұрсұлтан Назарбаевқа тхэквондо (WTF) бойынша құрметті тоғызыншы дан дәрежесі белгісін, сондай-ақ тиісті белбеу мен кимононы тапсырды.      

	Мемлекет басшысы бұл кимоно алдағы уақытта тхэквондо бойынша жоғары дан иеленген қазақстандық спортшыға тапсырылатынын айтты.   



/// 
Ассамблея Кеңесінің жұмысына ҚР Парламенті депутаттары, мемлекеттік орталық және жергілікті атқарушы органдардың жетекшілері, республикалық және аймақтық этномәдени бірлестіктердің, аймақтық Ассамблеялар хатшылықтарының, ҚХА Ғылыми-сарапшылық кеңесінің мүшелері, ғылыми-шығармашылық зиялы қауым және БАҚ өкілдері қатысты.
Отырыс барысында Ұлт жоспарының «Бірлік пен бірегейлік» бағытын, соның ішінде Қазақстан халқы Ассамблеясы қызметінің жаңа салаларын ҚХА аясында жүзеге асыру және ҚХА депутаттық корпусы алқасының қызметінің негізгі бағыттары мен бірқатар ұйымдастыру мәселелері қарастырылды.
Г.Әбдіқалықова ел тәуелсіздігінің 25 жылдығы белесінде өтетін ҚХА XXIV сессиясының «Тәуелсіздік. Келісім. Болашағы Біртұтас Ұлт» атты күн тәртібі Қазақстанды жаһандық трансформация мен экономикалық турбуленттік кезеңінде табысты дамытудың шарты ретінде бейбітшілік пен келісімді нығайтудың маңыздылығын көрсететінін айтты.    
Мемлекеттік хатшы бүгінде Қазақстанның бүкіл әлемде құрмет пен беделге ие егемен мемлекет ретінде қалыптасқанын атап көрсетті. Бұған Елбасының Вашингтонда өткен Ядролық қауіпсіздік жөніндегі IV саммитте жария еткен жаңа сыртқы саяси бастамасы – «Әлем. ХХІ-ғасыр» манифесі дәлел болмақ. Маңызды құжат халықаралық тұрғыдан кең серпіліс туғызып, БҰҰ-ның ресми құжаттарының тізбесіне  енді. 
Г.Әбдіқалықова Ұлт жоспары аясында Мемлекет басшысының тапсырмасын орындау бағытындағы этномәдени бірлестіктердің және Ассамблея Кеңесі мүшелері атқаратын жұмыстардың маңыздылығын атап өтті.
Мемлекеттік хатшы бірегейлік пен бірлікті нығайту және дамыту жөніндегі барлық жұмыс қоғамдық келісім мен жалпыұлттық бірліктің қазақстандық үлгісі болып отырған Қазақстан халқы Ассамблеясының үйлестіруі арқылы жүргізіліп жатқанына тоқталды.   
«Реформа аясында «Бірегейлік пен бірлік» бағыты бойынша Ассамблея қызметінің жаңа бағыттары – қайырымдылық шаралары, медиация, қоғамдық мониторинг қалыптастырылды. Олар мемлекет пен қоғамның бірқатар әлеуметтік мәселелерді шешу ісіне азаматтық тұрғыдан қатысуды тиімді қамтамасыз етеді» – деп атап көрсетті Мемлекеттік хатшы.
Ұлттық музейде өткен отырыс аясында Қазақстан халқы Ассамблеясының ХХІІ сессиясында Мемлекет басшысы берген тапсырмаға орай құрылған «Қазақстан халқы Ассамблеясының және Қазақстанның полиэтникалық тарихы» атты залдың салтанатты ашылу рәсімі өтті.
Қазақстан халқы Ассамблеясының бет-бейнесі болып табылатын бұл залда Қазақстан халқының тарихи жадынамасы мен рухани-мәдени мұрасы сақталады.
Сондай-ақ кеңейтілген кеңеске қатысушылар «Тәуелсіздік тарихы: қазақстандық даму жолының қарқыны» деген тақырыптағы көрмемен, ҚХА депозитариясымен танысты.
ҚХА кеңесінің қорытындысы бойынша Мемлекеттік  хатшы Қазақстан халқының бірлігі мен қоғамдық келісімді одан әрі нығайту және дамыту жөнінде бірқатар тапсырма берді.
///
	 

	

	 

	Құрметті отандастар!

	Енді санаулы ғана минуттардан кейін біз жаңа – 2013 жылға қадам басамыз.

	Өтіп бара жатқан жыл Қазақстан үшін жарқын оқиғаларға, жетістіктерге және жеңістерге толы болды.

	Еліміз жоғары экономикалық өсімге қол жеткізді.

	Қазақстан әлемдегі бәсекеге қабілетті елдер арасында 51-ші орынға табан тіреді.

	Бұл – біздің сөзіміз бен ісіміздің бір арнада тоғысқанының, ең бастысы, ел болып бір жеңнен қол, бір жағадан бас шығара алатынымыздың дәлелі. 

	Біздің мақсаткерлігіміз Лондондағы жазғы Олимпиялық ойындар барысында айқын көрінді.

	Қазақстан құрамасы үздік 12 елдің қатарына кірді.

	Бұл жеңіс қазақстандықтарды біріктірудің маңызды факторына айналды.

	 

	Ардақты ағайын!

	Қазіргі сәтте барлығыңыз көтеріңкі көңіл-күймен мерекелік дастарханда бас қосып отырсыздар.

	Келе жатқан жыл біздің берекелі бірлігімізді, жарасымды татулығымызды, үйлесімді тұрақтылығымызды нықтай түсетін жыл болатынына сенемін.

	«Отан – қуат, отбасы – шуақ» дейді қазақ халқы.

	Осы бір шуақ шашқан отбасылық мереке баршаңызға бақыт, табыс, шаттық әкелсін!

	Ел іргесі аман болсын!

	Дорогие соотечественники!

	 

	Смена одного года другим – символическое время. 

	Надежды, с которыми мы входили в 2012-й год, оказались не напрасны.

	Яркие достижения укрепили наше единство и чувство патриотизма.

	Под занавес уходящего года Казахстан добился блестящей победы.

	Астана выбрана хозяйкой  всемирной выставки «ЭКСПО» в 2017 году.

	Это решение стало признанием успехов всего нашего народа.

	 

	Уважаемые казахстанцы!

	Подводя итоги года, каждый из нас может найти предмет для гордости.  

	Один успешно закончил вуз.

	Другой нашел новую работу или продвинулся в карьере.

	У кого-то случилось прибавление в семействе.

	Кто-то получил ключи от новой квартиры.

	Есть среди нас те, кто добился  признания в творчестве, науке,  улучшил свое производство.

	Число больших и малых побед не сосчитать.

	Были и трудности. Но их не нужно бояться. Они преподносят нам уроки и закаляют.

	Переплетение невзгод и побед – это и есть наша общая жизнь.

	И светлого в ней становится все больше. 

	Каждый сейчас строит свои планы на будущее.

	Поскольку мы единый народ, у нас есть и общие цели. Это стратегия «Казахстан-2050».

	Начало ее исполнения сделает этот год особенным для всех нас.

	Большие цели не означают, что мы будем откладывать лучшую жизнь на потом.

	Уже в наступающем году мы увидим результаты конкретных действий.

	 

	Дорогие друзья!

	Безопасность на улицах, достаток в семьях, здоровье детей, стабильность на работе – все это не грезы, а  реальные приоритеты страны.

	Мечта нас окрыляет. Цель указывает нам дорогу.

	Хочу пожелать, чтобы все ваши мечты воплотились в цели и привели к успеху.

	И пусть на этом пути вас согревает тепло близких людей!

	С Новым годом вас!

	Жаңа жыл құтты болсын, ағайын!

	 

	 
///Жиында «Нұрлы жол» инфрақұрылымдық даму бағдарламасын іске асыруға бөлінген қаражатты пайдаланудың жариялылығы мен тиімділігін қамтамасыз ету бағытындағы шаралар талқыланды.
Инвестициялар және даму министрлігінің, Бас прокуратураның, Республикалық бюджеттің орындалуына бақылау жөніндегі есеп комитетінің баяндамалары тыңдалды.
Отырысты ашқан Гүлшара Әбдіқалықова Мемлекет басшысының «Егер сыбайлас жемқорлық қылмысын жасаса, ешкімге де жеңілдік жасалмайды және ешкім жазадан құтылмайды» деген сөзіне тоқталды.
«Нұрлы жол» бағдарламасы ел экономикасындағы құрылымдық реформаларды жалғастыруға, транзиттік әлеуетті дамытуға және көлік инфрақұрылымын халықаралық жүйеге интеграциялауға бағытталған.
Орталықта да, сондай-ақ жергілікті жерлерде де оның уақтылы және тиімді орындалуын қамтамасыз ету маңызды. Алайда, бүгінгі таңда бұл бағытта қабылданып жатқан шаралар жеткіліксіз болып отыр.
Мәселен, бағдарламаның орындалуы барысында мемлекеттік аудит органдары бюджет қаржысын игерудің заңдылығына қаржылық бақылау кезінде 34.3 миллиард теңге мөлшеріндегі заң бұзу фактілерін анықтады.
Агроөнеркәсіп саласындағы прокурорлық тексерістер арқылы жалпы құны 15 миллиард теңге болатын 3,5 мың заң бұзу жайттары анықталды. Заңсыз 2,6 миллиард теңге субсидия төлеудің жолы кесілді.
Сыбайлас жемқорлыққа қарсы қызмет 2015 жылдан бастап ақшалай қаражатты талан-таражға салу және мақсатсыз пайдалану фактілері  бойынша миллиардтаған залал келтірген 27 қылмыстық істі қозғауға бастамашы болды.
Комиссиядағы талқылау қорытындысы бойынша өкілетті органдар мен квазимемлекеттік сектор субъектілеріне анықталған заң бұзушылықтарды талдау және алдағы уақытта ондайға жол бермеу үшін әрекет ету тетіктерін әзірлей отырып, тиісті шаралар қабылдауды тапсырды.
/// 
Қазақстан Президенті өз сөзінде Н.Шарифтің сапары екіжақты қарым-қатынасты жандандыруға тың серпін беретініне сенім білдірді.
Қазақстандықтар еліміздің тәуелсіздігін алғашқылардың бірі болып Пәкістанның танығанын ешқашан ұмытпайды. Халықаралық күн тәртібіне қатысты ұстанымдарымыздың ұқсастығы, сан ғасырлық достық және мәдени  байланыстар бізді жақын әрі бауырлас елдерге айналдырады. Бүгінгі ахуал жағдайында қарым-қатынастарымыздың жаңа кезеңін бастау үшін барлық мүмкіндікті пайдаланатын уақыт жетті. Сіздің сапарыңыз дәл осы мақсатқа сай келетініне сенімдімін, – деді Мемлекет басшысы.
Пәкістан Премьер-министрі біздің елге деген айрықша көңілі мен Нұрсұлтан Назарбаевпен арадағы жылы қарым-қатынасы туралы айтты.
Мен Қазақстанды өзімнің екінші мекенім санаймын, сондықтан Сіздің елге көп жылдан кейінгі сапарым айрықша әсерге бөледі. Осы мүмкіндікті пайдалана отырып, Сізді өзіңізге қолайлы уақытта Пәкістанға келуге шақырамын. Бұл – менің Астанаға бірінші келуім. Бұл қала Сіздің көрегендігіңіздің символы деп санаймын. Сіздің басшылығыңызбен Қазақстан зор әлеуметтік-экономикалық жетістіктерге жетті, – деді Н.Шариф.
Ол сондай-ақ Пәкістанның Қазақстанмен және Орталық Азия елдерімен ынтымақтастық аясын кеңейткісі келетінін атап көрсетті.
Біз энергетика, сауда және экономика, көлік салаларын қоса қамтитын көптеген салаларда қарым-қатынасты дамытқымыз келеді. Осыған байланысты Қазақстанды Қытай-Пәкістан көлік жүйесінің жұмысына атсалысуға шақырамыз. Бұл Сіздің ел және осы өңірдегі басқа да мемлекеттер үшін Парсы шығанағына шығуға жол ашады, – деді Пәкістан Премьер-министрі.
Сонымен қатар Н.Шариф  Нұрсұлтан Назарбаевты, сондай-ақ бүкіл Қазақстан халқын Қазақ хандығының 550 жылдығымен және ел Конституциясының 20 жылдығымен құттықтады. 

///Мемлекет басшысына елімізде заңдылықтың сақталу жағдайы және қадағалау қызметінің маңызды бағыттарына қатысты жұмыстардың негізгі қорытындысы жөнінде есеп берілді.
Берік Асыловтың айтуынша, жыл басынан бері прокуратура қабылдаған шаралардың нәтижесінде 7 мыңнан астам заң бұзушылық жойылған. Оның көбі мемлекеттік сатып алулар, денсаулық сақтау, экология және балалардың құқықтарын қорғау салаларында анықталған. 10 мыңнан астам мемлекеттік қызметші мен квазимемлекеттік сектордың қызметкері әкімшілік және тәртіптік жауапқа тартылған. Прокуратураның араласуынан кейін мемлекетке 8,4 миллиард теңге қайтарылған, 177 мыңнан астам еңбек құқығы қалпына келтірілген, сондай-ақ 1 миллиард теңгеден астам жалақы қарызы өтелген.
Президентке криминогендік жағдайлар және азаматтардың конституциялық құқықтарын қамтамасыз ету үшін қылмыстық-құқықтық салада қабылданып жатқан шаралар жөнінде ақпарат берілді. Прокурорлар заңсыз ұсталған 596 азаматты босатты. 542 азаматқа қатысты шешімді қайта қарау ұсынылды, соның ішінде сотталған 90 адамның жағдайы жақсартылып, 9 адам ақталды.  
Қасым-Жомарт Тоқаевқа қылмыстық процестің жаңа үш буынды моделінің енгізілу барысы жөнінде арнайы баяндалды. Биыл прокурорлар 152 мың процессуалдық шешімді қайта електен өткізді. Соның ішінде 11,5 мыңнан астам қаулы заңсыз деп танылды. 1 мыңға жуық азаматтың қылмыстық процеске негізсіз тартылуына жол берілмеді. 
Берік Асылов Мемлекет басшысына бизнесті қорғау, әсіресе заңсыз қылмыстық қудалауға жол бермеу үшін қабылданып жатқан шаралар жөнінде жан-жақты баяндады. Президенттің тапсырмасы бойынша прокурорлар кәсіпкерлерге қатысты қозғалған барлық қылмыстық істің заңдылығын тексеріп жатыр. Жүргізілген тексерістер нәтижесінде өндірістегі 378 істің 36-сы тоқтатылды. Бизнеске кедергі жасау, құқық қорғау және басқа да мемлекеттік орган өкілдері тарапынан қызметін асыра пайдалану фактілері бойынша 12 сотқа дейінгі тергеу амалдары жүргізілуде. Материалдарды тексеру әлі де жалғасып жатыр.
Кәсіпкерлердің қылмыстық процеске негізсіз тартылуын болдырмау мақсатында ұйымдастырушылық және заңнамалық шаралар кешені әзірленуде.
Мемлекет басшысына қаңтар оқиғасына байланысты тергеу амалдарының барысы туралы арнайы баяндалды. Бүгінде 489 азаматқа қатысты іс сотқа жолданған. 331 адам, негізінен ұрлық, тонаушылық, қару сақтау және ұрлау деректері бойынша сотталған. Тек 23 адамға қатысты бас бостандығынан айыру туралы нақты шешім шыққан, қалғандарына жеңіл жаза кесілген. Рұқсат етілмеген тергеу амалдары мен жаппай тәртіпсіздік кезінде қаза болғандарға қатысты істер ерекше бақылауға алынған.
Қасым-Жомарт Тоқаев қаңтар оқиғасының себебін жан-жақты тексеріп, оған кінәлілерді объективті түрде анықтау, сондай-ақ тергеу қорытындысы жөнінде жұртшылыққа тұрақты ақпарат беру қажет екенін атап өтті. Бұдан бөлек Президент еліміздің әлеуметтік және экономикалық өмірінің барлық саласында заңдылықты қамтамасыз етудің аса маңызды екенін айтты.
/// 
Елбасы жұмыс сапарымен Қырғыз Республикасына келді. Сапар аясында Мемлекет басшысының Президент А.Атамбаевпен кездесуі, сондай-ақ мемлекеттік шекараның Қазақстан-Қырғыз учаскесінде кедендік бақылауды доғару рәсіміне қатысуы жоспарланған. 

///Президентке Қарулы Күштердің қазіргі жағдайы мен әскери дайындығын арттыру шаралары туралы баяндалды.
Қасым-Жомарт Тоқаевқа Қазақстан армиясының заманауи қару-жарақтармен және техникамен жабдықталуы, инфрақұрылымдық  дамуы, цифрландырылуы, ақпараттық қауіпсіздіктің  қамтамасыз етілуі және бітімгершілік бөлімдердің дайындығы жөнінде мәлімет берілді.
Нұрлан Ермекбаев дамыған мемлекеттер армиясының құрылымына жасалған талдау жұмыстарын ескере отырып, Қорғаныс министрлігі «Армияны жаңғырту» жобасын ұсынатынын хабарлады. Ұлттық жобаның жүзеге асырылуы армияның әскери әлеуетін арттыруға, белгілі бір дәрежеде әлеуметтік-экономикалық тиімділігін қамтамасыз етуге зор мүмкіндік береді.
Министр Жоғарғы Бас қолбасшының Әскери мақсатқа арналған ақпараттық-коммуникациялық инфрақұрылымның бірыңғай операторын құру жайында берген тапсырмаларының орындалу барысы туралы есеп берді. Бірыңғай оператор әскерді, ресурстарды басқарудың автоматтандырылған жүйесінің үздіксіз әрі орнықты жұмыс істеуін, сондай-ақ, ақпараттық қауіпсіздік талаптарына сай келетін ақпараттық жүйе мен әскери мақсатқа арналған бірыңғай транспорттық ортаны қамтамасыз етеді.
Мемлекет басшысына бейбітшілікті қолдау операцияларына қатысатын әскери қызметшілердің дайындығы туралы ақпарат берілді. Нұрлан Ермекбаевтың айтуынша, Президент Қасым-Жомарт Тоқаевтың тапсырмаларын іске асыру аясында БҰҰ миссиясы бағытындағы қызметте мейлінше сұранысқа ие әскери-медициналық, инженерлік, барлау және әскери полиция сияқты бөлімдердің дайындығы пысықталуда.
Кездесу қорытындысы бойынша Жоғарғы Бас қолбасшы Қарулы Күштердің әскери әлеуетін арттыруға және қазіргі сын-қатерлер мен қауіптерді ескере отырып, оларды сапалы дамытуға, армияны жабдықтауға, Қазақстанда қару-жарақтың бірнеше түрін шығаратын қорғаныс-өнеркәсіптік кешенімен ықпалдастық орнатуға, сондай-ақ, Қарулы Күштерді цифрландыруға қатысты бірқатар тапсырма берді.
Қасым-Жомарт Тоқаев бірлескен оқу-жаттығу жиындарын өткізу және полигондарды пайдалану үшін өзге елдердің әскери ведомстволарымен бітімгершілік қызмет пен халықаралық ынтымақтастықты кеңейтудің маңыздылығын атап өтті.
 

///Мемлекет басшысы коронавирус пандемиясына байланысты жарияланған Төтенше жағдай кезінде екі аптаның ішінде салынған елордадағы модульді жұқпалы аурулар ауруханасына барды.
Медициналық мекеменің жалпы аумағы 7 мың шаршы метрді құрайды. Оның құрылысына республикалық бюджеттен 5,5 миллиард теңге бөлінді. Медициналық нысанды «BI Group» компаниялар тобы салды.
Аурухана ғимараты тез құрастырылатын құрылыс технологиясын пайдалана отырып, модульдік блоктардан тұрғызылды. 200 орынға есептелген аурухана медицина қызметкерлері мен ем алушылардың қауіпсіздігін қамтамасыз ететін заманауи құралдармен жабдықталған.
Денсаулық сақтау министрі Елжан Біртанов Президентке індетке қарсы күрестегі медициналық көмектің проблемалары мен оны жетілдіру жолдары туралы баяндады. Мемлекет басшысы науқастарды емдеуге қажетті барлық құралдармен жабдықталған емдеу бөлімшелері мен палаталарды аралап көрді.
«BI Group» құрылыс холдингі Директорлар кеңесінің төрағасы Айдын Рахымбаев Қасым-Жомарт Тоқаевқа құрылыс жұмыстарының барысы мен аурухананың ерекшеліктері туралы айтты.
Мемлекет басшысы аталған аурухананың мұндай типтегі еліміздегі алғашқы медициналық мекеме екенін атап өтіп, ғимаратты салған құрылысшыларға ризашылығын білдірді.
Қазақстан Президенті дәрігерлермен әңгімелесу барысында отандастарымыздың денсаулығын сақтау үшін қажырлы еңбек етіп жатқан медицина қызметкерлеріне алғыс айтты.
– Сіздер пандемиямен күресте алдыңғы шепте жұмыс істеп жүрсіздер. Сіздерге ризашылығымыз шексіз. Күндіз-түні тынбай еңбек етіп жатырсыздар. Өкінішке қарай, Алматыда дәрігерлерімізді індеттен қорғай алмадық. Қазір қалыптасқан Төтенше жағдайды жою үшін күресудеміз. Сондықтан абай болғандарыңыз жөн, ең алдымен, өз денсаулықтарыңызды сақтаңыздар, – деді Мемлекет басшысы.
Қазақстан Президенті азаматтарымыздың денсаулығын сақтау мемлекеттің алдындағы басты міндет екеніне тоқталды. Оның айтуынша, бүгінгі дағдарыстан денсаулығы мықты ұлт қана аман-есен шығады.
– Кешенді шаралар қабылдау керек. Біз посткеңестік кеңістікте қажетті шараларды ең алғашқылардың бірі болып қабылдадық. Азаматтарымызға карантин режимін сақтаудың оңай емес екенін түсінемін. Бірақ бұдан басқа жол жоқ. Қалай болғанда да осы айдың аяғына дейін карантин режимін сақтаймыз. Арғы жағын тағы да қарастырамыз. Мүмкін, мәселені реттеудің жаңа әдістері табылар. Өйткені халық біртіндеп үйлерінен шығуы керек, – деді Қасым-Жомарт Тоқаев.
Мемлекет басшысы экономиканы қолдаудың маңыздылығы жайында да айтты.
– Экономикалық даму, шағын және орта бизнес туралы да ойлану керек. Күнделікті еңбек етіп, тіршілігін жасап жатқан халық өз мүмкіндіктерінен айырылып қалмауы қажет. Бұл жөнінде келесі аптадағы телевизиялық үндеуімде егжей-тегжейлі айтамын, – деді Президент.
Қасым-Жомарт Тоқаев дәрігерлермен әңгімелесу кезінде санитарлық-эпидемиологиялық қызмет жүйесін реформалау мәселесіне тоқталды.
– Әрбір дағдарыстың өз сабағы болады. Оны ескеру керек. Біз қазіргі дағдарыс пен пандемиядан сабақ алып жатырмыз. Шын мәнінде, соңғы жылдары санитарлық-эпидемиологиялық қызмет жүйесін дамытуға және оны қолдауға тиісті дәрежеде көңіл бөлінбеді. Әрине, оның белгілі бір себептері бар. Оны сіздер жақсы білесіздер. Біз қазір Денсаулық сақтау министрлігінің жұмысын қайта қалыптастырып жатырмыз. Қажетті реформалар жүргізілетін болады. Атап айтқанда, Бас санитарлық дәрігердің өкілеттігі күшейтіледі, – деді Мемлекет басшысы.
Медицина қызметкерлері қолдау көрсеткені үшін мемлекет пен Президентке алғыс айтты. Сондай-ақ олар дәрігер-инфекционистердің еңбек ақыларын арттыру мәселесін көтерді.
– Біз қазір бюджеттің барлық қаражатын шоғырландырып жатырмыз. Сіздер Қазақстанның осыған дейін қалыптасқан дәстүрлі нарығының құлдырағанын түсінуге тиіссіздер. Бюджетке түсуге тиісті қаржының негізгі бөлігін толық ала алмай отырмыз. Дегенмен осындай күрделі қаржылық қиындықтарға қарамастан, сіздердің өтініштеріңізді қараусыз қалдырмаймыз, – деді Қасым-Жомарт Тоқаев.
 



















/// 
Египет Президенті Әбдел Фаттах ас-Сиси Мемлекет басшысын президент сайлауындағы тарихи жеңісімен және қызметіне кірісуімен құттықтады.
Әңгімелесу барысында екі мемлекет көшбасшылары Қазақстан-Египет ынтымақтастығының басымдығы бар бағыттарын талқылап, сауда-экономика саласындағы өзара іс-қимылды жандандыру жолдарын пысықтады. 
Әбдел Фаттах ас-Сиси елдеріміз арасындағы сан ғасырлық достық пен өзара тиімді ынтымақтастыққа негізделген қарым-қатынастың алдағы уақытта да Қазақстан мен Египеттің достас халықтары мүддесіне тиімді қызмет ете беретініне сенім білдірді.
///
	 

	Аида Дәденқызы Құрманғалиева Қазақстан Республикасы Еңбек және халықты әлеуметтік қорғау министрлігінің жауапты хатшысы қызметіне тағайындалды.

	***

	Тамара Босымбекқызы Дүйсенова басқа жұмысқа ауысуына байланысты Қазақстан Республикасы Еңбек және халықты әлеуметтік қорғау министрлігінің жауапты хатшысы қызметінен босатылды.
///Құрметті отандастар!
 
Еліміздің православ қауымын қасиетті Пасха мерекесімен шын жүректен құттықтаймын!
Мейірімділік пен жанашырлыққа үндейтін бұл мейрам қастерлі құндылықтарды дәріптейді. 
Христиан дінінің игіліктері адамға ізгілік пен қайырымдылық дарытады. Пасха мейрамы рухани бірлікті, шынайы бауырластықты нығайтуға жол ашады.
Бүкіл әлем қауіпті індетпен күресіп жатқан қазіргідей кезеңде барлық дін өкілдері үшін рухтың беріктігі мен өзара ынтымақтастықтың маңызы зор.
Халқымыз береке-бірліктің, парасат пен төзімнің арқасында кез-келген қиындықты абыроймен еңсереді деп сенемін.
Барша православ христиандарына және отандастарымызға мықты денсаулық, мол бақыт, толағай табыс тілеймін!
 
///Құрметті отандастар!
 
Баршаңызды қасиетті Рамазан айының басталуымен шын жүректен құттықтаймын!
Бұл – бүкіл әлемдегі мұсылман қауымы үшін рухани жаңару мен жаңғыру кезеңі.
Рамазан айында әрдайым ырыс пен ынтымақ, ізгілік пен мейірім салтанат құрады. Отыз күн Оразада мұқтаж жандарды қолдап, қайырымдылық көрсету игі дәстүрге айналды.
Өкінішке қарай, биылғы Рамазан айы төтенше жағдай кезеңіне тұспа-тұс келіп отыр. Сондықтан жамағатты Қазақстан мұсылмандары діни басқармасының ұсынымдарын орындауға, індетке қарсы күресте бірлік пен жауапкершілік танытуға шақырамын. 
Біз, Қазақстан халқы, қанымызға сіңген қадір-қасиеттің арқасында кез-келген сынақтан абыроймен өтеміз деп сенемін.
Сіздерге зор денсаулық, бақ-береке және толағай табыс тілеймін!
/// 
Нұрсұлтан Назарбаев Парламент Мәжілісі мен мәслихат сайлауында дауыс берді.
Мемлекет басшысы сайлауға қатысу арқылы миллиондаған қазақстандықтар сияқты өзінің конституциялық құқығы мен азаматтық борышын жүзеге асырғанын атап өтті.
– Мәжіліс және жергілікті өкілді билік органдарының бүгінгі сайлауы –Қазақстанның қазіргі заман тарихындағы өте маңызды кезең. Қазақстанда және әлем бойынша елдің 9 миллионнан астам азаматы 9900-дей сайлау учаскесінде дауыс береді. Кезектен тыс сайлау қазір өміріміздің барлық саласында жаңару жүріп жатқанын сезінген ел Парламентінің бастамасымен өткізіліп отыр. Біз дағдарыс үрдістерін еңсереміз, бұл үшін дайындығы бар және істі білетін жаңа депутаттар қажет, – деді Қазақстан Президенті.
Нұрсұлтан Назарбаев ел азаматтарының сайлаудағы белсенділігін де атап өтті.
– Бүгін ертемен қазақстандықтар отбасыларымен, балаларымен учаскелерге келіп, дауыс беруге белсене қатысуда. Бұл азаматтарымыздың билікке, соның ішінде заң шығарушы билікке деген сенімін білдіреді. Біз бүгін елімізге қажетті Парламентті сайлайтынымызға сенімдімін, – деді Мемлекет басшысы.
Қазақстан Президенті отандық және шетелдік БАҚ-қа арналған брифингте бірқатар сауалдарға жауап берді. Мәселен, Мемлекет басшысы атқарушы органдардың өкілді билік алдындағы есептілігін жүзеге асыру тетіктері туралы айтып берді.
– Заңнамаға сәйкес, үкіметтің жұмысын, соның ішінде бюджет қаражатының шығыстарын бақылау үшін Парламенттің барлық өкілеттігі бар. Сондай-ақ заң қабылданғаннан кейін Парламент сол нормалардың іске асырылуын қадағалауы тиіс, – деді Нұрсұлтан Назарбаев.
Қазақстан Президенті саяси жүйенің ықтимал өзгерісі ел Конституциясымен тікелей байланысты болатынын айтты.
– Негізгі заңды референдумда халық қабылдады, қажет жағдайда өзгерісті де халық қабылдайды. Әңгіме билікті Президент, Парламент және Үкімет арасында бөлуге байланысты болуы мүмкін. Бұл өзгерістер әлемдегі және елдегі ахуалға байланысты болады. Халық қаласа, біз мұны жақсылап ойланатын боламыз, – деді Нұрсұлтан Назарбаев.
Мемлекет басшысы атқарушы билікте болуы мүмкін өзгеріс туралы да ойын білдірді.
– Үкіметтің былтыр Президент сайлауынан кейін өзгергенін еске салғым келеді. Оның қазіргі құрамы  дағдарысқа қарсы бағдарламаларды және бес институционалдық реформаны жүзеге асыру жөніндегі заңдарды әзірледі, қазір сол бойынша жұмыстар жүріп жатыр. Үкіметтің құрамы сауатты іріктелген деп санаймын. Онда білімді, жас, шетел тілдерін меңгерген, өз ісінің білгірлері жұмыс істейді. Бастаған жұмысын оларға соңына дейін жеткізуге мүмкіндік беру керек деп ойлаймын, – деді Қазақстан Президенті. 







///Президентке жаңадан құрылған Стратегиялық жоспарлау және реформалар агенттігін құрудың тәсілдері, оның ішінде Агенттік Ережесінің жобасы, штаттық саны мен оның жылдың соңына дейінгі қысқа мерзімде атқаратын қызметі туралы ақпарат берілді.
Қасым-Жомарт Тоқаев қоғамды толғандырған мәселелер мен ұсыныстарды сараптап, пысықтауды, сондай-ақ, Қазақстан халқына арнаған Жолдауында аталған міндеттерді іске асыруды тапсырды.


///Мемлекет басшысы Бейжің қаласына келді. Сапар барысында Қытай Халық Республикасының Төрағасы Си Цзиньпинмен, Қытай Халық Республикасы Мемлекеттік кеңесінің Премьері Ли Кэцянмен, Қытай Халық Республикасы Бүкілқытайлық халық өкілдерінің жиналысының Тұрақты комитетінің Төрағасы Ли Чжаньшумен жоғары деңгейдегі кездесулер өткізу, сондай-ақ Қазақстан мен Қытайдың іскер топтар өкілдерімен жүздесу және бірқатар екі жақты құжаттарға бірлесе қол қою жоспарланып отыр. 

/// 
Мәдени іс-шарада «Ұлы Дала» композициясы тұңғыш рет орындалды. Бұл шығарма Елбасы Н.Ә.Назарбаевтың мемлекетімізді ресми атауымен қатар «Ұлы Дала Елі» деп  атау жөніндегі бастамасынан кейін дүниеге келген болатын.
Сондай-ақ Президенттік оркестрдің жас дарындары концертте «Ахау, арман», «Жыр-шашу» сияқты қазақтың халық әндерін, классикалық және қазіргі заманғы музыкалық шығармалар мен билерді  орындады.
Президенттік оркестр 1992 жылы Қазақстан Республикасының протоколдық, дипломатиялық, мемлекеттік және басқа да іс-шараларын музыкалық жағынан қамтамасыз ету үшін құрылды. Ұжым фольклорлық музыкадан бастап, қазіргі авторлардың композицияларына дейінгі әлемдік музыкалық өнердің барлық жанрларын қамтитын шығармаларды орындайды.
Президенттік оркестр еліміздің мәдени өміріне белсене атсалысып, Қазақстанды жаһандық музыкалық аренада лайықты танытып келеді. Оркестр әртістері ТМД, АҚШ, Ұлыбритания, Түркия, Үндістан елдерінде және басқа да әлемге әйгілі сахналарда табысты өнер көрсетті.
Президенттік оркестрді 2006 жылдан бері «Елім менің» алғашқы республикалық патриоттық әндер конкурсының лауреаты, Қазақстанның еңбек сіңірген қайраткері, полковник Талғат Бердіғұлов басқарып келеді.
 
/// 
Елбасы сайлауда дауыс берді және байқаушылармен әңгімелесті.
Нұрсұлтан Назарбаев Қазақстан халқы Ассамблеясының мүшелерімен кездесті. Әңгіме барысында Мемлекет басшысы бұл институттың бірегейлігін, соның арқасында Қазақстан 20 жыл бойы тыныштық пен татулықта өмір сүріп, өсіп-өркендеп келе жатқанын атап өтті.
Ассамблея 100-ден аса этнос атынан өздерінің мүддесін қорғайтын 9 депутатын сайлайды. Республикамыздың барлық облыстарында достық үйлері жұмыс істейді, 960-қа жуық этно-мәдени бірлестік бар. Жастарға, балаларға өз тілін, мәдениеті мен тарихын оқып-үйрену мүмкіндігі берілген. Сол арқылы біз бүкіл Қазақстан халқын байыта түсеміз. Мұндай тәжірибе еш жерде жоқ. Әлемнің әр түпкірінен келген байқаушылар Ассамблеяның бірегей тәжірибесін өзге елдерге тарату керектігін айтуда. Біз мемлекетімізді сіздермен бірге құрып жатырмыз, біздің ортақ міндетіміз – Қазақстанды бәріміз үшін жайлы мекенге айналдыру, – деді Нұрсұлтан Назарбаев.



///Нұрсұлтан Назарбаев ағаш егу жұмысына қатысып, сенбілікке шыққандармен және қала жастары өкілдерімен әңгімелесті.
Қазақстан Президенті бұқаралық ақпарат құралдарына арналған брифингте таяуда бірқатар шет мемлекеттерге жасаған сапары жөнінде айтып берді.
Бір ай ішінде мен жетекші елдер басшыларының бәрімен дерлік кездесу өткіздім. Вашингтонда Ядролық қауіпсіздік жөніндегі саммит өтті, оған 50-ге жуық елдің мемлекет басшылары мен үкімет басшылары қатысты. Солардың көпшілігімен кездестім. Жақында Ыстанбұлда Ислам ынтымақтастығы ұйымының саммиті өтті, оған 57 мемлекеттің көшбасшысы қатысты. Олармен де кездесулер болды. Осы іс-шараларда Қазақстанның түрлі мәселелер бойынша ұстанымы мен елде жүргізіліп жатқан реформалар баян етілді. Бұл ретте біздің еліміз бен оның бастамалары туралы бүкіл әлем білетінін атап өткен жөн, – деді Нұрсұлтан Назарбаев.  
Сонымен қатар, Мемлекет басшысы елорданы көгалдандыру аясында қаланың айналасында 70 мың гектар ағаш отырғызылған, ал оның ішкі бөлігінде жыл сайын саябақтар мен гүлзарлар пайда болып жатқанын атап өтті.
Қазақстанмен бірге Астана да ажарланып келеді. Оны бүкіл әлем жұрты біледі. Келер жылы, «ЭКСПО-2017» халықаралық көрмесінің ашылуына  қарай қаламыздың халқы 1 миллионға жетеді деп ойлаймын. Бұл – елорда ғана емес, бүкіл республика бойынша туу көрсеткішінің жоғары болуының нәтижесі. Астанада тұрғындар саны 3-4 миллионға жетсе, ғылым мен білімнің, технологияның, медицинаның одан әрі дамуына бұдан да зор үлес қосылады, – деді Қазақстан Президенті.
Сондай-ақ Нұрсұлтан Назарбаев барша қазақстандықтарды абаттандыру ісіне белсене қатысуға шақырды.
Егер әрбір азамат, әсіресе жастар елді мекендерді тазарту және ағаш отырғызу жұмыстарына қатысатын болса, онда әр ауыл, аудан, қала және олармен бірге бүкіл еліміз де көркейе түседі. Тұрмысы төмендер мен жетімдерге көмек көрсету де аса маңызды. Қазақстан Тәуелсіздігінің 25 жылдығын біз осындай нақты іс-қимылмен қарсы алуға тиіспіз. Біздің керемет байтақ еліміз бар, оның жеріне ағашты көп егуіміз қажет, ол халықтың денсаулығына оң ықпалын тигізеді. Өз елін сүйетін адам оның игілігі үшін жұмыс істеп, болашағын ойлайды, – деді Мемлекет басшысы.
***
Сенбілік қаланың санитарлық тазалық, абаттандыру және көгалдандыру жөніндегі экологиялық айлығы аясында өткізіліп отыр. Оған 4 мыңға жуық кәсіпорын мен ұйымнан, 200-ден аса денсаулық сақтау және білім беру мекемесінен, 130 мемлекеттік мекеме мен ведомстводан және ұлттық компаниялардан 100 мыңнан астам адам қатысты.
Сенбілік барысында 16 мыңдай ағаш егілді. Сонымен қатар Есіл, Ақбұлақ және Сарыбұлақ өзендері арналарын қоқыс пен тұрмыстық қалдықтардан тазарту мақсатымен экологиялық акция өткізілді.  
Қаланы санитарлық тазарту, абаттандыру және көгалдандыру жөніндегі экологиялық айлық 18 сәуірден 18 мамырға дейін жалғасады.
 




/// 
М.Земан Нұрсұлтан Назарбаевты президент сайлауындағы айқын жеңісімен құттықтап, Қазақстан кірісіп жатқан ауқымды реформаларды жүзеге асыру ісінде табыс тіледі.  
Екі мемлекеттің көшбасшылары Чехия Президентінің елімізге 2014 жылғы қарашада жасаған сапарының қорытындысын ескере отырып, екіжақты қарым-қатынасты дамытудың перспективаларын талқылады.
Әңгімелесуге чехиялық тарап бастамашылық етті.
/// 
Мәдени іс-шарада «Ұлы Дала» композициясы тұңғыш рет орындалды. Бұл шығарма Елбасы Н.Ә.Назарбаевтың мемлекетімізді ресми атауымен қатар «Ұлы Дала Елі» деп  атау жөніндегі бастамасынан кейін дүниеге келген болатын.
Сондай-ақ Президенттік оркестрдің жас дарындары концертте «Ахау, арман», «Жыр-шашу» сияқты қазақтың халық әндерін, классикалық және қазіргі заманғы музыкалық шығармалар мен билерді  орындады.
Президенттік оркестр 1992 жылы Қазақстан Республикасының протоколдық, дипломатиялық, мемлекеттік және басқа да іс-шараларын музыкалық жағынан қамтамасыз ету үшін құрылды. Ұжым фольклорлық музыкадан бастап, қазіргі авторлардың композицияларына дейінгі әлемдік музыкалық өнердің барлық жанрларын қамтитын шығармаларды орындайды.
Президенттік оркестр еліміздің мәдени өміріне белсене атсалысып, Қазақстанды жаһандық музыкалық аренада лайықты танытып келеді. Оркестр әртістері ТМД, АҚШ, Ұлыбритания, Түркия, Үндістан елдерінде және басқа да әлемге әйгілі сахналарда табысты өнер көрсетті.
Президенттік оркестрді 2006 жылдан бері «Елім менің» алғашқы республикалық патриоттық әндер конкурсының лауреаты, Қазақстанның еңбек сіңірген қайраткері, полковник Талғат Бердіғұлов басқарып келеді.
 
///
	 

	Кездесу барысында түрлі салалардағы екіжақты ынтымақтастықты нығайту мәселелері қаралды. Атап айтқанда, сауда-экономикалық және инвестициялық салалардағы өзара ықпалдастық аясын кеңейтуге ерекше назар аударылды. Халықаралық күн тәртібіндегі өзекті мәселелер де талқыланды.

	Мемлекет басшысы Сыртқы істер министрінің Қазақстанға ресми сапарына ризашылығын білдірді.

	– Нидерланд – Қазақстан экономикасына ірі инвестиция салушы әрі Еуропа елдері арасындағы сауда-экономикалық серіктесіміз. Біз екіжақты қарым-қатынастарды дамытуға мүдделіміз. Бұл сапар мемлекеттеріміз үшін маңызды болып саналады, – деді Нұрсұлтан Назарбаев.

	Сыртқы істер министрі кездесудің өтуіне жасалғаны мүмкіндік үшін алғысын айтты.

	– Алғашқы ресми сапардағы міндетім – Гаагада өтетін Ядролық қауіпсіздік жөніндегі саммитке қатысу үшін Нидерланд Королінің біздің елге келу жөніндегі шақыруын жеткізу. Сондай-ақ, Премьер-Министрмен екіжақты кездесулер жоспарланған. Біз теңізге шығатын және порттық инфрақұрылымдары дамыған ел, ал Қазақстан орасан әлеуеті бар ел ретінде күш-жігер біріктіріп, зор нәтижеге жетеміз деп санаймыз, – деді Ф.Тиммерманс.

	Сыртқы саясат ведомствосының басшысы Қазақстанның әлемдегі ең дамыған 30 елдің қатарына кіру туралы жоспарын іске асыруға Нидерландтың атсалысу ниеті барын атап өтті.

	Гаагада өтетін алдағы Ядролық қауіпсіздік жөніндегі саммитке қатысты Ф.Тиммерманс ядролық қару салдарынан болатын қасіреттер туралы Қазақстан өзге елдердің бәрінен де жақсы білетініне тоқталды.   

	– Семей полигоны аумағында ядролық сынақтар жүргізіліп, оның зардаптарымен ұзақ жылдар бойы күресуге тура келді. Қазақстан бұл шараның қаншалықты шығын әкелетінін біледі. Сондықтан бізге қауіпсіздіктің барлық мәселесін сақтауға мүмкіндік беретін тиімді халықаралық жүйе құру керек. Оны сақтау үшін Қазақстан ұстанып отырған бағытты барлық ел қолдайды, – деді министр.    


///Мемлекет басшысына биылғы қаңтар айындағы ақша-кредит саясатын іске асырудың алдын ала қорытындысы, Ұлттық қордың алтын-валюта резервтері мен активтерінің жай-күйі туралы баяндалды.
Қасым-Жомарт Тоқаевқа әлемдік экономиканың қалпына қайта келу үрдістері, 2020 жылғы төлем балансын алдын ала бағалау, инфляция мен валюта айырбастау бағамының қазіргі жағдайы жайында ақпарат берілді.
Сондай-ақ Ерболат Досаев Мемлекет басшысының Қазақстан азаматтарының зейнетақы жинақтарын мерзімінен бұрын пайдалану жөніндегі тапсырмасының орындалу барысы туралы айтты.
Президент кездесу қорытындысы бойынша Ұлттық банк басшысына бірқатар тапсырма берді.

///Қазақстан Президенті – Қарулы Күштердің Жоғарғы Бас қолбасшысы Қасым-Жомарт Тоқаев елордада әскери жиынға шақырылған аумақтық қорғаныс бригадасының әскери қызметшілерімен кездесті. Сондай-ақ Қарулы Күштердің техникалық дайындығын және қала әкімдігінің Төтенше жағдайды қамтамасыз ету жөніндегі жұмысын тексерді.
Қорғаныс министрі Нұрлан Ермекбаев Қарулы Күштердің Жоғарғы Бас қолбасшысына еліміздегі әскери қызметін өтеуге міндетті азаматтарды арнайы жиынға шақыру барысы, коронавирус пандемиясына қарсы күресте әскери қызметшілердің техникалық және жауынгерлік жабдықталуы туралы баяндады.
Нұр-Сұлтан қаласының әкімі Алтай Көлгінов елорданың қазіргі ахуалы, оның ішінде, азық-түлікпен, медициналық қорғаныс құралдарымен қамтамасыз ету, қалада дезинфекция жұмыстарын жүргізу, қосымша жұқпалы аурулар ауруханасын салу жайында егжей-тегжейлі есеп берді.
Қасым-Жомарт Тоқаев министр мен әкімнің есептерін тыңдағаннан кейін дезинфекциялау жұмыстарына ерекше мән беруді тапсырды. Мұндай жұмыстар, әсіресе, ірі қалаларда кең көлемде жүргізілуі керек.
 – Нысандарды күзету, көшедегі тәртіпті сақтау аса маңызды міндет екені түсінікті. Дегенмен, қазіргі жағдайда басты міндет – дезинфекция жасау. Бұл – өте қауіпті вирус. Сондықтан дезинфекция жасамаса, ешқандай оң нәтиже болмайды, – деді Президент.
Мемлекет басшысы Төтенше жағдай режимінің барлық талаптарын бұлжытпай орындау қажет екенін айтты.
– Шағын бизнесті шығарамыз деп жатырмыз. Жалпы қаланың тұрғындары карантин режимін міндетті түрде сақтауы керек. Онсыз болмайды, – деді Қасым-Жомарт Тоқаев.
Мемлекет басшысы әлеуметтік міндеттемелерді орындаудың және медицина қызметкерлеріне сыйақы төлеудің маңызды екенін атап өтті. Сонымен қатар жаңа жұқпалы аурулар емханасын салу мәселесіне арнайы тоқталды.
– Келесі аптада аталған емхананы барып көреміз. Бұл емхана өте қысқа мерзімде салынып жатыр. Оның құрылысы бар-жоғы екі аптаның ішінде бітуі керек. Ең алдымен, оның сапасына ерекше мән беру қажет, – деді Президент.
Қасым-Жомарт Тоқаев жиынға шақырылған әскери қызметшілердің алдында сөйлеген сөзінде олардың ел үшін қызмет етуге келгендеріне ризашылығын білдірді.
– Баршаңызға шынайы алғысымды білдіремін. Сіздер өте маңызды жұмыс атқарып жатсыздар. Бұл – нағыз патриотизмнің көрінісі. Қазір адамдардың көбі патриотизм, Отанға деген сүйіспеншілік туралы көп әңгіме айтады. Бірақ нақты іске келгенде бұғып қалады. Ал сіздер еліміз, Отанымыз үшін өз еріктеріңізбен осында қызмет етуге келіп отырсыздар. Сондықтан баршаңызға шын жүректен алғыс айтамын, – деді Жоғарғы Бас қолбасшы.
Президент халқымыздың осы уақытша қиындықты еңсеретініне сенім білдірді.
– Қазіргі ахуал күрделі. Бірақ бәріміз бір ұлт, бір халық болып осы қиындықтарды жеңіп шығатынымызға ешқандай күмәнім жоқ. Бәрі жақсы болады. Біз, ең алдымен, қарапайым халыққа көмек көрсетіп жатырмыз. Бюджеттен, Ұлттық қордан қыруар қаржы бөлінді. Ең алдымен біздің алдымызда тұрған мақсат – қарапайым халыққа колдау көрсету. Халықсыз ешқандай экономика болмайды. Сондықтан патриотизм деген бұл қасиетті ұғымды нақты іспен дәлелдеу керек, – деді Қасым-Жомарт Тоқаев.
 






///
	 

	Мадридтің «Барахас» әуежайында Мемлекет басшысын Испания Корольдігінің Сыртқы істер және ынтымақтастық министрлігінің Мемлекеттік хатшысы Гонсало де Бенито қарсы алды.

	Сапар барысында Испания Королі Хуан Карлос I-мен, Испания Корольдігі Үкіметінің төрағасы М.Рахоймен және испандық бірқатар компаниялардың басшыларымен екіжақты кездесу өткізу жоспарланған.     

	 
///Қазақстан Президенті Қасым-Жомарт Тоқаев бейнеконференция форматында өткен Жоғары еуразиялық экономикалық кеңестің жұмыс мәжілісіне қатысты.
Жиынның күн тәртібінде коронавирус індетінің таралуын болдырмау және Еуразиялық экономикалық одаққа мүше елдердің экономикалық тұрақтылығын қамтамасыз ету мәселелері қарастырылды.
Сонымен қатар онлайн-саммитке Еуразиялық экономикалық одаққа мүше мемлекеттердің басшылары: Армения Республикасының Премьер-Министрі Никол Пашинян, Беларусь Республикасының Президенті Александр Лукашенко, Қырғыз Республикасының Президенті Сооронбай Жээнбеков, Ресей Федерациясының Президенті Владимир Путин және Еуразиялық экономикалық комиссия алқасының төрағасы Михаил Мясникович қатысты.
Қазақстан Президенті өз сөзінде көптеген елдердің қоғамдық және экономикалық өміріне кері әсерін тигізген COVID-19 пандемиясына байланысты әлемде күрделі жағдай қалыптасып отырғанын айтты. Сонымен қатар бүкіл дүниежүзінде экономикалық белсенділіктің бірден төмендегенін, шикізат өнімдері бағасының рекордтық құлдырауы аталған өнімді экспорттайтын елдерге ауыр зардабын тигізіп отырғанын атап өтті.
Қасым-Жомарт Тоқаев ОПЕК+ аясында мұнай өндіруді үйлесімді қысқарту және нарықтағы энергия ресурстарының теңгерімін қалпына келтіру туралы келісімді қолдайтынын мәлімдеді.
– Аталған келісім аясында табысқа жету үшін Ресей Федерациясының үлкен күш-жігер жұмсағанын жоғары бағалаймын. Қазақстан келіссөздерге бақылаушы ретінде қатысып, өнімді айтарлықтай қысқартуға келісім беру арқылы өз үлесін қосты, – деді Президент.
Мемлекет басшысы әлемдік экономиканың одан әрі дамуы туралы айта келе, «2020 жылы әлемдегі жалпы ішкі өнім 2% аса төмендеуі мүмкін. Сонымен бірге АҚШ пен Еуроаймақтың жалпы ішкі өнімі сәйкесінше 3,3% және 4,2% төмендейді. Қытай экономикасының өсімі 2% төмен болады деп болжануда, яғни, құлдырау шамамен 4% құрайды», – деген сарапшылардың болжамдарын мысалға келтірді.
Өз сөзінде Қасым-Жомарт Тоқаев еліміздегі пандемиямен күреске, ел экономикасын қолдауға және мемлекеттің халық алдындағы әлеуметтік міндеттемелерін орындауға бағытталған дағдарысқа қарсы шаралардың жүзеге асырылуы туралы айтты.
Президент қабылданған шаралардың арқасында мемлекет індеттің таралуына барынша тосқауыл қойғанын, қоғамдағы тұрақтылықты және іскерлік белсенділікті сақтауға қол жеткенін атап өтті.
Мемлекет басшысы пандемияның Еуразиялық экономикалық одақ елдерінің экономикасына тигізген теріс әсерімен күресуге бағытталған дағдарысқа қарсы бірлескен шаралардың жүзеге асырылу барысына да тоқталды.

– Азық-түлік және медициналық бұйымдардың жекелеген түрлерін шетелге шығаруға тыйым салынды. Әлеуметтік маңызы бар тауарларды, жеке қорғаныс құралдары мен дезинфекциялық заттарды, диагностикалық реагенттерді, медициналық жабдықтар мен материалдардың жекелеген түрлерін әкелуге салық салынбайтын болды. Үкіметаралық кеңес Үкімет басшылары деңгейінде «үкіметтер мен ұлттық банктердің бірлескен шараларының тізімі» түрінде нақты ұсыныстарды қабылдады, – деді Қасым-Жомарт Тоқаев.
Сонымен бірге Қазақстан Президенті ЕАЭО бойынша әріптестерін қазіргі дағдарыстан сабақ ала отырып, орта және ұзақ мерзімді перспективаға бағытталған шараларды орындау қажеттігіне назар аударды. Осы орайда сауда-экономикалық, қаржылық, цифрлық өзара іс-қимылдарды одан әрі нығайтуға, сондай-ақ, денсаулық сақтау және медицина ғылымы саласында ынтымақтастық орнатуға бағытталған бірқатар ұсынысын ортаға салды.
Біріншіден, Қасым-Жомарт Тоқаев ауыл шаруашылық және азық-түлік өнімдерін өндірудің зор мүмкіндіктері жайында айта келе, өзімізді өзіміз азық-түлікпен қамтамасыз етудің деңгейі өсіп, дайын өнім өндірісін мейілінше ұлғайту, сыртқы нарыққа шығу және ауыл шаруашылығы ғылымында тәжірибе алмасу үшін ынтымақтастықты нығайту тетіктерін ойластыруды ұсынды.
Екіншіден, Президент өңірлік өндірістік-технологиялық кооперацияларды нығайтудың маңыздылығына тоқталды. Оның пікірінше, қазіргі дағдарыс ғаламдық құндылықтар тізбегінің көрінісін айтарлықтай өзгертіп, жаһандық өндіріс, сауда және логистика құрылымдарын ұлттандыру мен аймақтандыру деңгейін анықтайды.

– Аталған өзгерістерді ескеріп, экономикамыздың бәсекелестік басымдығына негізіндей отырып, қосымша құнның аймақтық тізбегін жасауға болады. Елдеріміздің үкіметтері бірлескен жұмыстар бойынша аталған бағытты пысықтап, нақтылай алар еді, – деді Мемлекет басшысы.
Үшіншіден, Қасым-Жомарт Тоқаев Еуразиялық экономикалық одақ аясындағы сауда процестерінің орнықтылығы маңызды екенін айтты.
– Одақ аясында өндірілетін тауарлардың ешқандай кедергісіз тасымалын ескере отырып, өзара сауда-саттықтың жолдарын қайта қарау керек. Біз бұған дейін ішкі нарықтағы кедергілерді реттеу мәселесін бірнеше рет талқыладық. Өкінішке қарай, дағдарыс кезінде жаңа кедергілер бой көрсетуде. Мұның тұрақты сипат алуына жол бермей, оның нормативтік және құқықтық тәжірибесін қалыптастыру маңызды, – деді Қазақстан Президенті.
Сонымен қатар Мемлекет басшысы пандемиядан зардап шеккен бизнеске қаржылай көмек көрсету арқылы Еуразиялық экономикалық одақ кеңістігіндегі іскерлік белсенділікті қолдауға шақырды.
– Еуразиялық даму банкі дағдарыстан кейінгі кезеңде бірлескен жобаларды қаржыландырудың тиімді құралы болуға тиіс. Елдеріміздің үкіметтері осы бағытта келісілген маңызды жобаларды әзірлей алар еді, – деді Қасым-Жомарт Тоқаев.
Қазақстан Президенті өз сөзінде денсаулық сақтау және медицина ғылымы саласында ынтымақтастық орнатуға ерекше мән берді. Мемлекет басшысы ақпарат алмасу, COVID-19 індетін анықтаудың және онымен ауырғандарды емдеудің инновациялық әдістерін әзірлеу, сондай-ақ, Еуразиялық экономикалық одаққа мүше елдер арасында ғылыми ынтымақтастықты күшейту мәселелері бойынша өзара ықпалдастықты нығайтуды ұсынды.
Қасым-Жомарт Тоқаев пандемия кезінде қоғамның дамуы үшін өзінің маңыздылығын дәлелдеген цифрлық инфрақұрылымның сапасы мен сенімділігін қамтамасыз етудің қажеттігін айтты. Президенттің пікірінше, озық технологиялардың енгізілуі интеграциялық жұмыстардың: кеден қызметін цифрландырудан Fintech бірлескен әзірлемелеріне дейінгі барлық бағыттың тиімділігін айтарлықтай деңгейде айқындайды.
Қасым-Жомарт Тоқаев сөзінің соңында Еуразиялық экономикалық одаққа мүше елдер мен Одақтың өзі бұрын-соңды болмаған осы дағдарысты еңсеретініне, одан сабақ алатынына, аталған кезеңде пысықталған тәжірибеге талдау жасайтынына және жаңа сын-қатерлерге дайын болатынына сенім білдірді.
 








///Қасым-Жомарт Тоқаев БҰҰ Бас Ассамблеясының мерейтойлық сессиясы аясында Біріккен Ұлттар Ұйымының 75 жылдығына арналған Жоғары деңгейдегі іс-шарада бейне үндеу жасады. Аталған шара коронавирус індетіне байланысты онлайн форматта өтті.
Мемлекет басшысы өз сөзін БҰҰ бұрынғы Бас Хатшысы Даг Хаммаршельдтің: «Біріккен Ұлттар Ұйымы бізді жұмаққа жеткізу үшін емес, тозақтан құтқару үшін құрылған» деген қанатты сөзімен бастады.
Президенттің айтуынша, бастапқыда бұл ұйым ұжымдық қауіпсіздікті қамтамасыз ету жүйесі ретінде құрылғанымен, іс жүзінде әлем халықтарын ортақ мақсаттар мен қағидаттар төңірегіне біріктірді. Қалыптасқан белсенді әрі кең ауқымды халықаралық ынтымақтастық дәуірі – соның айқын дәлелі.
Мемлекет басшысы бүгінгі күннің жаһандық сын-қатерлеріне алаңдаушылық білдірді. Атап айтқанда, мультилатерализм қағидаттарына төнген қатерлерге, коронавирус пандемиясын ауыздықтаудың қиындығына, жаппай қаруланудың жаңа бәсекесіне қатысты қатерге, дамудың стратегиялық  мақсаттарына қол жеткізудегі құбылмалы жетістіктеріне назар аударды. Сондай-ақ Президент БҰҰ Жарғысында бекітілген мұрат-мақсаттар тиімсіз деген пікірлерге қатысты өз көзқарасын білдірді.  
– Мен өз елімнің Президенті және БҰҰ-ның бұрынғы жоғары лауазымды тұлғасы ретінде бұл көзқараспен мүлде келіспеймін. Бұған қарамастан, біз үміт отын өшірмей, қайта оны лаулатуымыз керек; ортақ мұрат-мақсаттан бас тартпай, оған қол жеткізу үшін күш-жігерімізге тың серпін беруіміз қажет; анархияға жол бермей, халықаралық құқыққа негізделген қоғамдастық құруды жалғастыруға тиіспіз, – деді Қазақстан Президенті.
Қасым-Жомарт Тоқаев алдағы онжылдықта 2030 жылға дейінгі мерзімге арналған орнықты дамудың Күн тәртібін жүзеге асыру үшін бірге жұмылудың өте маңызды екенін атап өтті. Президенттің айтуынша, осы ауқымды мақсаттарға қол жеткізу үшін күш-жігерді біріктіріп, ортақ жауапкершілікті арттыру қажет.
Мемлекет басшысы БҰҰ Бас хатшысы Антониу Гутерриштің сенімді көшбасшылық қызметіне ризашылық білдіріп, оның бүкіләлемдік Ұйымның тиімділігін, ашықтығын және айқындығын арттыруға бағытталған іс-қимылдарын қолдады.
– Қазақстан БҰҰ-ның миссиясы мен Жарғысын берік ұстанады. Сонымен қатар, еліміз тұрақты, әділетті және өркендеген әлем құру жолындағы ортақ міндетті жүзеге асыруға атсалысады, – деді Президент.
Сөз соңында Қасым-Жомарт Тоқаев БҰҰ-ның, шын мәнінде, бірден-бір, әмбебап әрі баламасы жоқ халықаралық өкілетті ұйым деп есептейтінін білдірді.  
Президенттің сөйлеген сөзінің толық мәтінімен мына сілтеме арқылы танысуға болады.
 






///Онлайн форматта өткен кездесуде Қасым-Жомарт Тоқаев Одиль Рено-Бассоны Еуропалық қайта құру және даму банкіне президент болып сайлануымен құттықтады.
Президент Еуропалық қайта құру және даму банкі Қазақстанның маңызды стратегиялық серіктесі деп бағалап, екіжақты ынтымақтастық жылдарында аталған институт ел экономикасына 9 миллиард доллардан астам инвестиция салғанын атап өтті. Банк Еуропа мен Азияның нарық реформаларын және кәсіпкерлік бастамаларын қолдауда маңызды рөл атқарды.
Мемлекет басшысы Еуропалық қайта құру және даму банкі ел экономикасының басым бағыттарын айтарлықтай дамытуға септігін тигізеді деп санайтынын жеткізді. Әңгімелесу барысында ірі инфрақұрылымдық жобаларды қаржыландыру, атап айтқанда, автомобиль жолдарын салу, жаңартылған энергия көздерін дамыту, Қазақстандағы гидроэнергетика мәселелері талқыланды.
Одиль Рено-Бассо COVID‑19 пандемиясының ғаламдық нарыққа және Қазақстан экономикасына тигізетін әсері жайындағы Еуропалық қайта құру және даму банкінің болжамымен және бағдарымен бөлісті. Оның айтуынша, банк Қазақстан Үкіметімен тығыз ынтымақтастық орнатуға және энергетика, инфрақұрылым, инвестиция салалары бойынша жобаларды белсенді дамытуға дайын.





/// 
Сапар барысында Г.Әбдіқалықова ЮНЕСКО-ның штаб-пәтерінде болып, ұйымның бас директоры И.Боковамен кездесті. Тараптар әңгімелесу барысында ЮНЕСКО мен Қазақстан арасындағы ынтымақтастықтың деңгейі жоғары екенін, сондай-ақ ЮНЕСКО-ның мәртебелі мақсаттары мен қағидаттарына деген Қазақстанның ұстанымы өзгермейтінін атап өтті.
Мемлекеттік хатшы ЮНЕСКО жетекшісі И.Бокованы Мемлекет басшысының «Нұрлы жол – болашаққа бастар жол» атты жолдауының негізгі ережелерімен, Қазақстан халқы ассамблеясының қызметімен, Қазақстанда білімді, ғылым мен мәдениетті, гендерлік теңдікті дамыту жөніндегі шаралармен таныстырды.
И.Бокова Қазақстан басшылығының Ұйым әлеуетін кеңейтуге, оның ішінде бірқатар бағдарламаларды қаржыландыруға көрсетіп жатқан қолдауын, еліміздің ЮНЕСКО қызметіне белсене қатысуын жоғары бағалады.
Сонымен қатар, ЮНЕСКО бас директоры Қазақстан бастамашылық еткен Мәдениеттерді жақындастырудың халықаралық онжылдығы идеясының рөлін ерекше атай отырып,  алдағы отырысына өзі қатысуды жоспарлап отырған Әлемдік және дәстүрлі діндер көшбасшылары съезінің жаһандық күн тәртібіндегі маңызына тоқталды.  
Г.Әбдіқалықова сапар аясында сондай-ақ франциялық «Кампус Франс» білім беру агенттігінің бас директоры А.Грассэнмен, «Париж Сорбонна Сите» университеттер қауымдастығының президенті Ж.И.Мэрэндолмен және қоғам қайраткері, «Сорбонна-Қазақстан» университетін құруға бастамашы  болған М.Хальтермен кездесулер өткізді. Тараптар Қазақ-Француз стратегиялық серіктестігі басымдықтарының бірі болып табылатын университетаралық ынтымақтастықтың ағымдағы жай-күйі мен келешегін егжей-тегжейлі талқылады.
Сонымен қатар Мемлекеттік хатшы Қорқыт Ата кітабының алғашқы шығарылымының 200 жылдығына, сондай-ақ ЮНЕСКО-ның 70 жылдығына орай Халықаралық Түркі академиясы Қазақстан, Әзербайжан, Түркия және Түркіменстанның ЮНЕСКО жанындағы тұрақты өкілдіктерімен бірлесіп ұйымдастырған салтанатты іс-шараға қатысты. Аталған іс-шара барысында Қазақ ұлттық өнер университетінің симфониялық оркестрі Қорқыттың белгілі туындыларын ұсынды.
Іс-шараның ашылуында сөйлеген Г.Н.Әбдіқалықова Қорқыт бейнесі Еуразияның бүкіл кеңістігіндегі түркі халықтарының мәдени және рухани дәстүрлері үшін алтын көпір болып табылатынын, сондай-ақ «Қорқыт ата кітабы» барша адамзаттың игілігі екенін айтты.
Соңында Мемлекеттік хатшы іс-шараның осындай жоғары деңгейде өткізілуіне жәрдемдескені үшін ЮНЕСКО-ға алғысын білдіріп, бұл ұйым бүкіл әлемнің мәдениеттері арасында дәнекерлік қызмет атқаратынын атап өтті.
/// 
Кездесу барысында Елбасы МАГАТЭ бас директорын Қазақстанда аз байытылған уран банкін құру туралы келісімге қол қойылуымен құттықтады. Нұрсұлтан Назарбаев бұл оқиға жемісті өзара іс-қимылдың қорытындысы болғанын атап өтті.
Қазақстан Семей полигонын жапты, біз ірі ядролық қарудан бас тарттық. Еліміз ядролық қару таратпау саясатын жүргізіп келеді. Бұл орайда біздің көзқарастарымыз ұқсайды деп ойлаймын, – деп атап өтті Қазақстан Президенті.
Мемлекет басшысы Иранның ядролық бағдарламасына қатысты Қазақстанда өткен келіссөздердің бірінші раунды кезінде осындай Банктің қорынан ядролық отын алу мүмкіндігін Қазақстан тарапы бірнеше рет айтқанын атап өтті.
Ю.Амано шартқа қол қою шын мәнінде тарихи оқиға болғанына тоқталды.  
Бүгінде атом электр стансасын салуға ниетті немесе сондай жолды қарастырып отырған елдер уран нарығындағы кез келген ауытқуларға қарамастан, аз байытылған уран сатып алу мүмкіндігі бар екеніне сенімді бола алады. Осы маңызды бастаманы жүзеге асыру барысында Сіздің көшбасшылығыңыз негізгі рөл атқарды. МАГАТЭ атынан және бүкіл халықаралық қоғамдастық атынан Сізге өз ризашылығымызды білдіргіміз келеді, – деді Амано.
МАГАТЭ бас директоры сондай-ақ ядролық қаруды таратпау режімін нығайту тұрғысынан бай тарихы, сондай барлық қажетті инфрақұрылымы бар Қазақстан мұндай банкті орналастыруға ең лайықты үміткер екенін айтты.  
Кездесу соңында Мемлекет басшысы қазақстандықтарға осы тарихи қадамды түсіндірудің маңыздылығын атап өтті.
Қандайда бір елдің ядролық бағдарламасын уранды байытудан бастауы баршаны алаңдатады. Бұл оның заңсыз таралу қаупін тудырады. Ал біз өзіміздің ядролық циклды құрмай-ақ бейбіт атомды пайдалануға жағдай жасаймыз, – деді Нұрсұлтан Назарбаев.

///Президент Қасым-Жомарт Тоқаев Грузияның Шатили таулы мекені маңайында орын алған жол-көлік апаты салдарынан көптеген адамдардың қаза болып, зардап шеккені туралы суыт хабарды терең күйзеліспен қабылдап, көңіл айту жеделхатын жолдады.
«Осындай ауыр сәтте орны толмас қайғыға ортақтасып, барша қазақстандықтардың және жеке өз атымнан достас Грузия халқына, жақындарынан айырылған отбасыларға көңіл айтамын. Қасіретті оқиғада зардап шеккендердің тез арада сауығуына тілектеспін», – делінген жеделхатта.
///
	 

	Құрметті қазақстандықтар!

	Қымбатты отандастар!

	Мен сіздердің бәріңізді ел өміріндегі маңызды қоғамдық-саяси оқиғамен құттықтаймын!

	2013 жылғы тамыздың 5-інен 9-на дейін тәуелсіз Қазақстан тарихында алғаш рет жергілікті билік органдары басшыларының сайлауы табысты өтті. Баламалы негізде мәслихаттар аудандық маңыздағы қалалардың, селолық округтердің, селолық округ құрамына кірмейтін поселкелер мен селолардың әкімдерін сайлады. Бұл елдегі бүкіл әкімдердің 91 %-дан астамы. Барлығы 7 миллион 632 мың қазақстандық тұратын аудандық маңыздағы қалалардың, селолық округтердің, поселкелер мен селолардың 2454 әкімі сайланды.

	Өздеріңіз білетіндей, осы сайлауды өткізу туралы бастаманы мен «Қазақстан-2050» Стратегиясы туралы халыққа Жолдауымда көтердім. Сайлау жас қазақстандық демократияның маңызды жетістігіне айналды.  Оларға шамамен 7 мыңдай кандидат қатысты. Егер бұрын әкімдер тағайындалса, бүгінде олар алғаш рет сайланды. Және оны қазақстандық сайлаушылар өздерінің аттарынан іс-қимыл жасауға жоғары сенім көрсеткен халық өкілдері – мәслихаттар депутаттары заңды негізде саналы және жауапкершілікпен жүзеге асырды.

	Өткен сайлау барысына беделді жұртшылық өкілдері бақылау жасады. Қоғам  қайраткерлерінің бастамасы бойынша Сайлауды қадағалау жөніндегі республикалық қоғамдық комиссия құрылып, табысты жұмыс жүргізді. Бақылаушылар электоралдық науқан мен сайлау барысында айтарлықтай бұрмалаушылықтардың тіркелмегенін атап көрсетті. Сайлау ашық, мөлдір болды және қолданыстағы заңнамалар нормалары мен қазіргі заманғы демократиялық тәжірибеге толықтай сәйкесті.

	Жергілікті әкімдерді сайлаудың «Қазақстан-2050» Стратегиясын жүзеге асыруды бастаудың дәл бірінші жылында өтуінің де нышандық мәні бар. Бұл біздің XXI ғасырға арналған басты стратегиялық жоспарларымызда белгіленген Қазақстан үшін тағдыршешті мақсаттар мен міндеттерді сатылап жүзеге асыруға біздің терең берілгендігімізді бейнелейді.

	 

	Құрметті қазақстандықтар!

	Жергілікті өзін-өзі басқару – Қазақстан Республикасы конституциялық құрылымының базалық негіздерінің бірі. Оның одан әрі тиімді қалыптасуындағы таяудағы және ұзақ мерзімді міндеттер мен бекіткен Қазақстан Республикасында Жергілікті өзін-өзі басқаруды дамыту тұжырымдамасында белгіленген. Оларды бірізділікпен шешу төменгі деңгейдегі басқару жүйесінің сапасын айтарлықтай арттыруға жағдай жасайды. Осы тұжырымдаманы жүзеге асыру үшін де сайлауды табысты өткізу қамтамасыз етілді.

	Менің бұдан былай азаматтармен бетпе-бет жұмыс  істейтін және проблемаларды жергілікті жерлерде тікелей шешетін барлық әкімдердің сайланбалылықпен қамтылғанын айрықша атап өткім келеді. Бұл жергілікті әкімдер қызметіне азаматтық бақылауды күшейту үшін мүмкіндіктерді ұлғайтады, сондай-ақ әрбір жекелеген аумақтық қоғамдастықтағы ахуалға мәслихаттар мен барлық азаматтардың тікелей ықпалының артуына жағдай жасайды. Осылайша, саяси жүйені жаңғырту жолында, қазақстандықтардың жергілікті өзін-өзі басқаруға белсенді қатысу тәжірибесі мен дәстүрлерін кеңейтуде тағы бір маңызды қадам жасалды.

	Жаңа әкімдердің менің тапсырмам бойынша тиімді жұмыс істеуі үшін биылғы жылы жергілікті билік органдарының мүмкіндіктері айтарлықтай күшейтілді. Бүгінде олар тиімді жұмыс жүргізу үшін қажетті барлық материалдық-қаржылық және кадрлық ресурстарға ие. Атап айтқанда, жергілікті әкімдерге әлеуметтік салада қосымша өкілеттіктер берілді. Биылғы жылы күшіне енген жаңартылған заңнама бойынша оларға заң жүзінде 67 функция бекітіліп берілді, оның өзі іс жүзінде жергілікті маңыздағы барлық көкейкесті мәселелерді дербес және жауапкершілікпен шешуге мүмкіндік береді. Бірақ бұл сонымен бір мезгілде әкімдердің отандастары мен мемлекет алдындағы аса зор жауапкершілігі де!

	Әр әкім оны толық сезініп, өз міндеттерін абыроймен және лайықты атқарып, адал да шынайы берілген еңбегімен өзін сайлаған халықтың заңды өкілдерінің жоғары сенімін ақтауы тиіс.

	Мен барлық әкімдерді лауазымға сайлануымен құттықтаймын!

	Сіздер – біздің тарихымызда тұңғыш сайланған әкімдерсіздер. Алда сіздерді барлық қалалардың, ауылдардың, селолар мен селолық округтердің игілігі үшін, біздің бүкіл халқымыздың игілігі үшін жауапты жұмыстардың 4 жылы күтіп тұр. Сіздердің еңбектеріңізге тек сіздердің жерлестеріңіздің  ғана әл-ауқаты байланысты емес. Бұдан кейін сайланатын барлық әкімдер жұмысының жаңа сапасына жоғары өлшемдер белгілеу де сіздердің күш-жігерлеріңізге байланысты. Мемлекет басшысы ретінде мен сіздерден дәл осыны күтемін! Сіздерден біздің бүкіл халқымыз осыны күтеді!

	Сіздерге осы жоғары үміттерге сәйкес болуды тілеймін! Заңды берік ұстаныңыздар, отандастарыңыздың сұраныстарына мұқият болыңыздар! Халық мүддесін бәрінен жоғары қойыңыздар! Бүкіл халықтың бірлігі мен топтасқандығын, біздің жеріміздегі бейбітшілік пен келісімді мұқият сақтаңыздар! Осының бәрі – әр әкімнің табысты жұмысының басты құрамдастары.

	Сіздердің барлығыңызға жұмыста табыстар тілеймін!
///Кешеннің инфрақұрылымымен танысқан Мемлекет басшысы оның елордада спорт кластерін дамыту және қысқы спорт түрлерін ілгерілету үшін маңызды екенін атап өтті.
Бүгін біз тағы бір маңызды әлеуметтік нысанның іске қосылуының куәсі болдық. Оны шынымен де Мұз сарайы деуге болады, өйткені онда 12 мың көрерменге есептелген әлемдік деңгейдегі арена, Хоккей академиясы, Олимпиадалық бассейн бар.  Бұл стадион біздің спортшыларымызды жаңа жеңістерге жігерлендіретініне, осы бір ғажайып спорт түрінің жанкүйерлерін қуантып, бірегей жарыстар өткізетінімізге сенімдімін, – деді Нұрсұлтан Назарбаев нысанды аралап көргеннен кейінгі брифинг барысында.
 
Қазақстан Президенті өңірлік және халықаралық турнирлер, концерттер мен өзге де шаралар өткізу қызметі есебінен кешеннің өзін өзі ақтауына қол жеткізу қажеттігін, бұл әлемдік тәжірибеге сай екенін атап өтті. Жалпы алаңы 86 мың шаршы метр Мұз сарайы – хоккей корты, жүзу бассейні және Хоккей академиясының ғимараты бар көпфункционалды кешен.  
///Кездесуде Мемлекет басшысына Қауіпсіздік кеңесінің биылғы 7 қарашадағы отырысында берілген тапсырмалардың орындалу барысы туралы баяндалды.
– Министрлік осы жылды барлық бағыттар, соның ішінде мұнай өндіру, электр энергиясы, баламалы энергия көздері, геологиялық барлау салалары және ірі инвесторлармен жұмыс жүргізу мәселесі бойынша жақсы көрсеткіштермен аяқтағалы отыр, – деді Қазақстан Президенті.
Нұрсұлтан Назарбаев тарифтерге бақылау жүргізу жауапкершілігі тек Энергетика министрлігіне емес, сондай-ақ Ұлттық экономика министрлігіне де жүктелгенін атап өтті.
– Тарифтерге қатысты сын айтылды. Оған Энергетика министрлігі ғана жауапты емес. Электр энергиясы көзі мен оны тасымалдауға Энергетика министрлігі жауап береді, ал оны қайта бөлу мен тұтынушыларға жеткізу ісін бақылауды Монополияға қарсы комитет жүзеге асырады, – деді Мемлекет басшысы.
Қазақстан Президенті энергетикалық қызмет көрсету нарығындағы тарифтерді қалыптастыру және бақылау үдерісінде Үкіметтің басты рөл атқаратынын атап өтті.
– Жыл сайын Энергетика министрлігі Үкімет отырысында тарифтерді төмендету қажеттігі жөнінде баяндап келді. Бұл мәселелер бойынша Премьер-Министр мен Үкімет шаралар қабылдамады. Осы салада тәртіп орнатуды бәріне тапсырамын. Жауапты ведомстволардың бәрі министрліктің қарамағында болуға тиіс немесе Үкімет бұл үдерісті өзі үйлестіргені жөн, – деді Нұрсұлтан Назарбаев.
Қ.Бозымбаев Мемлекет басшысына станцияларда электр энергиясын өндірудің шекті тарифтерін бекіту үшін атқарылған жұмыстардың нәтижелері жөнінде мәлімдеді.
– Желтоқсан айының бірінші онкүндігінде сауда бәсекесі өткізіледі. Соның нәтижесінде қуаттылық тарифі анықталады. Сол уақытта осының негізінде электр энергиясының шекті тарифтерін бекітеміз. Олар станциялардың типтеріне қарай әртүрлі болады. Бірақ, станцияның түрлеріне байланысты, орташа есеппен алғанда, 5 пайыздан 20 пайызға дейін төмендейтін болады, – деді Энергетика министрі. 
Кездесу барысында Ұлттық экономика министрлігі Табиғи монополияларды реттеу, бәсекелестікті және тұтынушылардың құқығын қорғау комитеті тарапынан өңірлік станциялар мен электр қуатымен қамтамасыз ететін ұйымдардың тарифтерін төмендету үшін жұмыс жүргізу қажеттігі туралы айтылды.
Кездесу соңында Мемлекет басшысы министрліктің электр энергиясы нарығындағы тарифтерді реттеу жөніндегі тәсілдерін мақұлдап, бірқатар нақты тапсыра берді. 

///
	 

	Сенат спикері Палатаның заң шығару қызметінің барысы туралы, атап айтқанда, «2013 – 2015 жылдарға арналған республикалық бюджет туралы» Заңның Парламентте қабылдануы жайлы баяндады.

	Қ.Мәми Сенат пен Мәжіліс депутаттары бұл құжаттың елімізді әлеуметтік жаңғырту жөніндегі міндетті орындау бөлігіне ұсыныстар енгізгенін атап өтті.

	Сонымен қатар, Сенат Төрағасы мемлекеттік қызмет, салық салу, терроризмге қарсы іс-қимыл және күрес саласындағы заңнаманы жетілдіру жөніндегі жұмыстар туралы айтты.

	Бұдан бөлек, Қ.Мәми Мемлекет басшысын қазіргі уақытта өзі төрағасы болып саналатын ЕурАзЭҚ Парламентаралық Ассамблеясы Бюросының Санкт-Петербургте биылғы 22 қарашаға жоспарланған кезекті отырысына дайындық барысы туралы хабардар етті. Сенат спикері ЕурАзЭҚ ПАБ-ның Бірыңғай экономикалық кеңістік аясындағы интеграциялық үдерістерді дамытудағы үлкен әлеуетін атап өтті.        
/// 
Елбасыға нысанда өңірдегі индустриялық даму бағдарламасының, «Оңтүстік» арнайы экономикалық аймағындағы инвестициялық бағдарламаның жүзеге асырылу барысы мен жеңіл өнеркәсіп нысандары қызметінің негізгі көрсеткіштері туралы баяндалды.
Қазақстан Президенті фабрика жұмысымен және онда шығарылатын негізгі өнім түрлерімен танысты.
Кәсіпорын еңбеккерлерімен әңгіме барысында Нұрсұлтан Назарбаев оларға жемісті  жұмыс, кәсіби жетістіктер тіледі. Мемлекет басшысы өз өндірісін дамытып, импорттық тауарлар орнын алмастыру – Қазақстанның экономикалық саясатының маңызды міндетінің бірі екеніне назар аударды.
***
 «Азала текстиль» жобасы үдемелі индустриялық-инновациялық даму бағдарламасы аясында  2012-2014 жылдары жүзеге асырылды. Фабрика дайын өнім шығарудың шикі мақта өсіруден матаға дейінгі жабық циклін жүзеге асырып, 600-ге жуық адамды жұмыспен қамтамасыз етіп отыр.  
 


/// 
Биылғы сессияның негізгі тақырыбы – «Тәуелсіздік. Келісім. Болашағы біртұтас ұлт».
Іс-шараға 1500-ден астам адам қатысты. Олардың қатарында Ассамблеяның елдің барлық өңірінен келген ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы   органдардың, саяси партиялардың, діни бірлестіктердің, үкіметтік емес ұйымдардың басшылары, жоғары оқу орындарының ректорлары, шет мемлекеттер дипломатиялық миссиялары, ғылыми-шығармашыл зиялы қауым және БАҚ өкілдері бар.
Жиналғандар алдында сөйлеген Мемлекет басшысы Қазақстан халқы Ассамблеясы біздің Тәуелсіздігіміздің ұлы құндылықтарының бірі екенін атап өтті.
Біз достықты қазақстандықтардың барлық буынының басты игілігі ретінде сақтай білдік. Біздің бірегей жолымыз – тең құқықтылық, бір шаңырақ астында өмір сүретін барлық этностың бірлігі мен келісімі халықтың тілек-қалауымен таңдалды. Қазақстан халқы Ассамблеясы – Тәуелсіздік жемісі. Ассамблея кез келген сын-қатер төнген кезде және Тәуелсіздіктің барлық кезеңінде әрдайым биіктен табылды. Оның тарихында біздің ұлттың өрлеу дәуірінің кезеңдері мен нақты нәтижелері көрініс тапқан, – деді Нұрсұлтан Назарбаев.
Сондай-ақ Қазақстан Президенті Ұлт жоспарын жүзеге асырудың алғашқы қорытындылары туралы айтты.
Бірнеше айда 59 заң әзірленіп, қабылданды және күшіне енді. 400 нормативтік құқықтық акт бекітілді. Біздегі өзгерістерге қатысты тағы бір тәуелсіз баға жөнінде айта кетейін. Бүкіл әлем мемлекеттеріндегі реформаларға мониторинг жүргізетін Дүниежүзілік банк Қазақстанды 2015 жылы өзге елдермен салыстырғанда мейлінше көп реформа жасады деп есептейді. Олардың әдістемесіне сәйкес, бұл – 7 бағыт бойынша 19 реформа. Басқаша айтқанда, біз бес емес, жиырмаға жуық маңызды өзгеріс жасадық, – деді Мемлекет басшысы.
Нұрсұлтан Назарбаев бүгінде мемлекеттік қызметшілер корпусында Қазақстанның 45 этносының өкілдері  бар екенін айтты.
Біз мемлекеттік аппаратта әрдайым этникалық әралуандық болуы үшін бұл жұмысты жалғастыра беретін боламыз, – деді Қазақстан Президенті.
Мемлекет басшысы заң үстемдігін қамтамасыз ету үшін тілдер туралы заңның толық сақталуы маңызды екенін атап өтті.
Мемлекеттік органдарға арызданушының хат жолдаған тілінде ақпарат алу мәселесіне қатысты бұған дейін ескерту жасаған болатынмын. Менің тапсырмам бойынша Бас прокуратура барлық орталық және жергілікті органдарға тексеру жүргізді. «Ақпаратқа қолжетімділік туралы» жаңа заң күшіне енген алғашқы үш айда мемлекеттік органдардың азаматтар сауалына олар таңдаған тілді ескере отырып жауап беру тұрғысында 79 рет заң бұзылған. Соның ішінде 29 факт түрлі деңгейдегі әкімдіктерде, 50-і министрліктер мен ведомстволардың аумақтық бөлімшелерінде болған. Бас прокуратура барлық анықталған деректер бойынша заң бұзуды әшкерелеу және кінәлі мемлекеттік қызметшілерді тәртіптік жауапкершілікке тарту жөнінде ұсыным енгізді. Бұл мәселені барлық мемлекеттік орган басшылары ұдайы жеке бақылауында ұстауға тиіс, – деді Нұрсұлтан Назарбаев.  
Қазақстан Президенті «ЭКСПО-2017» халықаралық көрмесін өткізу мәселесін ескере отырып, елорданың, Алматы мен облыстардың әкімдеріне көрнекті ақпараттың жариялануын үш тілде – мемлекеттік, орыс және ағылшын тілдерінде қамтамасыз етуді тапсырды.  
Азаматтардың теңдігі мен этносаралық қатынастар тұрақтылығы мәселесіне қатысты ұсақ-түйек деген болмайды, болуы да мүмкін емес. Бұл жерде науқаншылдыққа орын жоқ, күнделікті қажырлы жұмыс қажет, – деді Мемлекет басшысы.
Нұрсұлтан Назарбаев индустрияландыру жұмысын жүргізу және экономикалық өсімді қамтамасыз ету тіпті әлемдік дағдарыстың күшті ықпалына қарамастан бизнестің дамуына кеңінен жол ашатынына назар аударды.
Мұны әлемнің мейлінше перспективалы 60 елінде жүргізілетін Жаһандық бизнес мониторингі мәліметтері көрсетіп отыр. Оған сәйкес, Қазақстан азаматтардың кәсіпкерлік белсенділік деңгейі жөнінен 29-орынды иеленді. Жұмыс орындарын ашу перспективасы бойынша – 6-орында. Жалпы, еңбек нарығының тиімділігі рейтингінде біздің республика 140 елдің ішінде 18-орынға жайғасқан. Бизнес үшін барынша қолайлы жағдай жасаудың жаһандық рейтингінде біз 189 елдің ішінде 41-орынды иелендік. 2016 жылға арналған экономикалық еркіндік индексінде Қазақстан 178 мемлекеттің ішінде 68-орында тұр. Біз «Нұрлы жол» мемлекеттік бағдарламасын, бизнесті дамыту және жұмыспен қамту жол картасын жүзеге асырып, фермерлерге көмектесіп келеміз. Бұның бәрі азаматтарымыздың болашағына, лайықты жұмыс және жоғары өмір сапасы тұрғысынан сенімді болуы үшін жасалуда, – деді Қазақстан Президенті.
Мемлекет басшысы Бес институционалдық реформаның тағы бір бағыты – есеп беруші мемлекет пен ашық үкімет қалыптастыру аясында қазақстандықтар үшін мемлекеттік органдардың шешімдерін талқылау, қабылдау және орындау барысына қатысу мүмкіндіктері кеңейе түсетінін айтты.
Олардың жанында үкіметтік емес ұйымдармен қатар Қазақстан халқы Ассамблеясының өкілдері белсене қатысатын қоғамдық кеңестер құрылып, жұмыс істеп жатыр. Сыбайлас жемқорлық пен шенеуніктердің ысырапшылдығына қарсы ең сенімді тосқауыл – азаматтық бақылау. Біз бұл бағыттан таймаймыз. Бірақ бұл да азаматтық қоғам үшін маңызды сәт. Оның қоғамдық кеңестер жұмысына қатысуы бастамашылдық, кемелдік және азаматтар алдындағы жауапкершілік қағидаттарына негізделуі тиіс, – деді Нұрсұлтан Назарбаев.
Қазақстан Президенті халыққа мемлекет жүргізіп жатқан түсіндіру жұмыстарының жеткіліксіздігін айтты.  
Мектептегі білім беру  саласында, соның ішінде бескүндікке, үштілділікке өту бастамалары үлкен талқылауларға түрткі болды. Егер біз балаларымыз бен бүкіл еліміздің болашағын ойлайтын болсақ, мұндай өзгерістер білім беру сапасын арттыру үшін қажет. Бірақ бәрі де тиянақты қарастырылғаннан кейін қабылдануға тиіс. Мектеп мәселесі әр отбасыға қатысты, сондықтан барлық пікір ескерілуі тиіс, мұнда жөнсіз сынақ жасауға болмайды. Жалпы, бұл ақпараттық жұмыстағы олқылықты көрсетеді. Халыққа реформаның мәні жете түсіндірілмеген, – деді Мемлекет басшысы.
Нұрсұлтан Назарбаев соңғы кездері Қазақстанның жерін шетелдіктерге сату туралы жалған ақпараттың ұдайы таратылуы салдарынан жер мәселесіне қатысты алаңдаушылық көбейгенін айтты.
Мұның шындыққа жанаспайтыны бірнеше рет түсіндірілді. Тағы да айтқым келеді – ауыл шаруашылығы жерлерін шетел азаматтарына және компанияларына сату туралы мәселе жоқ, талқыланбайды да. Бұл тақырыптың төңірегіндегі алып-қашты әңгіменің бәрі негізсіз. Біздің мақсат – ауыл шаруашылығымен айналысатындарға жеке меншігіне жер алу мүмкіндігін беру. Егер олар жерге иелік ететін болса, оны күтіп-баптап, қадірлейтін болады. Жер – ата бабамыздан мұраға қалған біздің басты байлығымыз. Қазақстанның 14 мың шақырымнан астам мемлекеттік шекарасын рәсімдеу үшін мен көрші елдердің басшыларымен 8 жыл бойы келіссөз жүргіздім. Осының бәрі жеріміздің тұтастығын қамтамасыз ету үшін жасалды. Мен азаматтарымыздың осы мәселені көтергеніне қуаныштымын. Егер жерге дәл осылай көңіл бөлінетін болса, бұл біздің халқымыз өз жерін қасық қаны қалғанша қорғайтынын көрсетеді, – деді Қазақстан Президенті.
Сонымен қатар, Мемлекет басшысы Қазақстан халқы Ассамблеясы жаңа функционалдық бағыттарды өз мойнына алғанына тоқталды.
Қайырымдылық қызмет туралы жаңа заңда ҚХА-ға меценаттар қоғамдастығының басты үйлестірушісі қызметін атқару бекітіліп берілді. Тарихта бірінші рет қайырымдылық ұйымдарының, меценаттар мен донорлардың республикалық съезі өткізілді. «Үлкен ел – Үлкен отбасы» жобасы мен Ассамблея жылы аясында 400 мыңнан астам қазақстандыққа қайтарымсыз көмек көрсетілді. Балалар үйлерінің 7800 тәрбиеленушісі мен жетім балалар үшін жалпы құны 5 миллиард теңге болатын білім беруге арналған есепшоттар ашылды, – деді Нұрсұлтан Назарбаев.
Қазақстан Президенті бүкіл ел бойынша 1993 қоғамдық келісім кеңесі және 820 аналар кеңесі құрылғанын атап өтті. Олар халықтың нақты мәселелерін шешумен, жергілікті деңгейде және ұжымдарда қақтығыстардың алдын алумен айналысады.
Ассамблея қызметінің тағы бір бағыты – даулы мәселелерді сотқа дейінгі тәртіппен шешетін медиаторлар желісін дамыту.
Медиация туралы заң қабылдаған 2011 жылға дейін оған қалай кірісу керектігін ешкім білген жоқ. Ассамблея бастамашылық танытқан соң сең қозғалды. Медиаторлар желісін дамыту соттардың жүктемесін азайтты, құқықтық мәдениет пен қоғамдағы құқықтық сананы күшейтті, – деді Мемлекет басшысы.
Нұрсұлтан Назарбаев Ассамблея жұмысындағы қоғамның барлық әлеуметтік қырын қамтитын өзге де негізгі бағыттарға тоқталды.
Мемлекеттік рәміздер туралы заң күшейтілді, бұл олардың қазақстандық патриотизм атрибуттары ретінде азаматтардың қолдануы аясын кеңейтті. Отбасылық қарым-қатынастарды, моральдық-этикалық және рухани құндылықтарды нығайту жөніндегі жалпы ұлттық жоспар жаңғыртылды. Жалпыға Ортаға Еңбек Қоғамы идеясын ілгерілету жөніндегі жалпыұлттық жоспар жүзеге асырылып жатыр. Кәсіпқойлар лигасы жобасының мәні зор. Оның аясында Дүниежүзілік банктің атсалысуымен өңірлерде жұмысшы мамандықтары бойынша мамандарды алдын ала даярлаудың 15 ресурстық орталығы құрылды. Білім мен ғылымды дамытудың 2019 жылға дейінші жаңа мемлекеттік бағдарламасы қабылданды, үш тілде білім берудің Жол картасы жүзеге асырылуда. «Ұрпақ плюс» жобасын, жастар саясаты тұжырымдамасының екінші кезеңін іске асыру жалғасуда. Туризм мен спортты дамыту тұжырымдамасы бекітілді. БАҚ-ты жаңғырту үдерісі басталды, – деді Қазақстан Президенті.  
Мемлекет басшысы қомақты қаражат жұмсауды талап етпейтін ауқымды жұмыс атқарылғанын атап өтті.
Оның инновациялылығы, энтузиазмы, жүйелілігі және нақты нәтижеге бағытталғандығы – бұл, сөз жоқ, еліктеуге тұрарлық үлгі. Мен біртектілік пен бірлік жөніндегі жұмыстың алғашқы қорытындыларын бекітемін. Сонымен бірге босаңсуға және біз қоғамда бірлік пен келісімнің биік деңгейіне жеттік деп санауға да болмайды, ал бұл үдеріс енді өз-өзінен жалғасатын болады, – деді Нұрсұлтан Назарбаев.
Қазақстан Президенті сессия қорытындысы бойынша қабылдануы жоспарланып отырған Мәңгілік Ел Патриоттық актісінің жалпыұлттық идеяның құжаттамалық  формасы екеніне назар аударды.
Бұл – қазақстандықтардың біртектілігі мен бірлігінің ауқымды да бірегей генетикалық бағдарламасы. Акт біздің рухани құндылықтарымыз бен ұмтылыстарымыздың негізгі форматын ұрпақтан ұрпаққа жеткізуге тиіс. Онда экономика мен саясаттың, мораль мен діннің мәселелері, Қазақстанның жаһандық әлемдегі орны жөніндегі көзқарастарымыз бір арнаға тоғыстырылған. Бұл құжатқа қатысты екі жыл бойы қызу қоғамдық жұмыс жүргізілді. Ол халық Ассамблеясының барлық буынында, ғылыми ортада, саясаткерлер, кәсіпкерлер, мәдениет қайраткерлері арасында жан-жақты талқыланды. Былтыр Республикалық патриоттар форумында оны жобасы мақұлданды, –  деді Мемлекет басшысы.
Нұрсұлтан Назарбаев Мәңгілік Ел Патриоттық актісінде халқымыз қалыптастырған және өз жан-жүйесінен өткерген басты жалпыұлттық құндылықтар, мемлекеттің, қоғамның және азаматтардың Қазақстанның тағдыры мен оны дамыту, өркендету жолындағы өзара жауапкершілігі  нақтыланғанын айтты.
Патриоттық акт қабылдай отырып, біз бүгінгі өмірімізде орны бар және бәріміз үшін қастерлі нәрселер мен болашақ Қазақстанның барлық дәуірінде өмірлік маңызы зор және бағалы болатын дүниелер арасында  берік көпір саламыз. Біз жаңа белестерге қарай ілгері басқан қадамымыздың дұрыстығын компаспен тексергендей, Патриоттық акт арқылы анықтайтын боламыз, – деді Қазақстан Президенті.
Мемлекет басшысы Патриоттық актінің жасампаз идеяларын қоғамда орнықтыру жөніндегі бірқатар шараларды іске асыру қажеттігін атап өтті.
Үкімет Ассамблеямен бірлесіп, әрбір қазақстандықтың жүрегіне жол табатын кең ауқымды түсіндіру жұмысын жолға қойғаны жөн. ҚХА хатшылығы Мәдениет және спорт министрлігімен, Білім және ғылым министрлігімен бірлесіп, Патриоттық акт жөніндегі әдістемелік құралдар дайындауы қажет. Олардың негізінде ұлттық компаниялар, кәсіпорындар, мекемелер мен оқу орындары ұжымдарындағы жұмысты жолға қою керек. Ассамблеяға мониторинг жүргізіп, Қазақстандық біртектілік пен бірлікті нығайту тұжырымдамасын жүзеге асыру туралы баяндамалар дайындау міндеті жүктеледі, – деді Нұрсұлтан Назарбаев.
Қазақстан Президенті тәуелсіздік, келісім, Болашағы біртұтас ұлт ұғымдарының қазақстандық арманды жүзеге асыратын бір-бірімен өзара байланысты ұғымдар екеніне назар аударды.
Өмірден арман туындатып, арманнан шынайы болмысты сомдау керек. Жалпыұлттық арманымызды біз осылай жүзеге асырамыз. Қуатты, лайықты және мәңгілік мемлекет туралы арманымызды. Кең-байтақ, сүйікті және киелі жерімізді көркейту туралы арманымызды. Ұлы Дала Елі кеңістігіндегі зәулім аспанмен астасқан шаңырақ астында тату-тәтті өмір сүретін бақытты және бейбіт халқымыз туралы арманымызды. Мен бүгін Ассамблея сапына оны бұдан жиырма жыл бұрын менімен бірге құрысқан және бастапқы тарихи сессиялары мен шешімдерін әзірлескендердің есейген балалары қосылып жатқанын көріп тұрмын. Бұл – қазақстандықтардың ұрпақ сабақтастығының айқын айғағы, – деді Мемлекет басшысы.
Соңында Нұрсұлтан Назарбаев баршаны алда келе жатқан Қазақстан халқының бірлігі күнімен құттықтап, бақыт пен игілік және табыс тіледі.
Сондай-ақ сессияда қазақстандық ғарышкер, шетелдік қонақтар, өңірлерден келген делегаттар, спортшылар, жұмысшы мамандықтарының, сондай-ақ бюджеттік және жастар ұйымдарының, азаматтық қоғамның өкілдері сөз сөйледі.
Сессия барысында Мемлекет басшысы ҚХА мүшесі, «Беларусь мәдени орталығы» қоғамдық бірлестігінің төрағасы Л.Питаленконы және ҚХА мүшесі, Қазақстан өзбектері қоғамдық бірлестіктерінің «Дустлиқ» қауымдастығының құрметті төрағасы Р.Халмурадовты Ассамблея Төрағасының этномәдени бірлестіктер атынан өкілдік ететін орынбасарлары етіп тағайындау туралы өкімге қол қойды.
Ассамблеяның XXIV сессиясы қорытындылары бойынша «Мәңгілік Ел»  жалпыұлттық патриоттық актісі жарияланды.





/// 
Мемлекет басшысы елордалық команданы құттықтай отырып, осынау шын мәніндегі тарихи жетістік жанкешті ойынның, ынтымақтың, шебер бапкерлік жұмыс пен жанкүйерлердің қызу қолдауының нәтижесі екенін атап өтті.
«Команданың табысы бүкіл Қазақстан халқын тұтастыра түсті. Бұл оқиға спортты елімізде одан әрі танымал ете түсу үшін тың серпін беретініне сенімдімін. «Астананы» енді футболдағы әлемдік алып командалармен бәсекелер күтіп тұр. Бұл біздің жанкүйерлерімізге жаңа сапалық деңгейдегі ойындарды көзбен көруге мүмкіндік береді», – делінген жеделхатта. 
Соңында Нұрсұлтан Назарбаев барша қазақстандықтардың атынан командаға жарқын жеңістер тіледі.  
///Құрметті ауыл еңбеккерлері!
Астық жинау – диқандар үшін ғана емес, бүкіл еліміз үшін айтулы науқанның бірі. Егін ору нәтижелері мемлекеттегі азық-түлік қауіпсіздігі деңгейін және қоғамдағы әлеуметтік-экономикалық тұрақтылықты айқындайды. Сіздердің маңдай терлеріңіздің арқасында Қазақстан өзінің жетекші астық державасы екенін тағы да дәлелдеді.
21 миллион тоннадан аса астық жиналды. Соның үштен екісінен астамы әлемдік стандарттарға сай келетін жоғары сапалы өнімге жатады. Майлы дақылдар егілетін егістік алқабы айтарлықтай көбейді. Жалпы, астық жинау науқанының қорытындысы еліміздің агроөнеркәсіп кешенінің әлеуеті зор екенін көрсетіп отыр.
Бүгінде мемлекет ауыл шаруашылығы саласын жүйелі түрде жетілдіруге және әртараптандыруға бағытталған саясат жүргізуде. Оны әрі қарай ілгерілетудің маңызды шарты – қайта өңделген өнім шығаруға көшу. Қазақстан әлемдегі экспорттық ауыл шаруашылығы өнімдерін шығаратын ірі елдің бірі болуға тиіс.  
Біз халқымыздың әл-ауқатын жақсарту жолындағы ауыл еңбеккерлерінің еңбегін жоғары бағалаймыз. Сіздерді егін ору науқанының табысты аяқталуымен құттықтаймын! Баршаңызға зор денсаулық және Отанымызды одан әрі өркендету жолында толағай табыс тілеймін!
///Қасым-Жомарт Тоқаевтың төрағалығымен ел Тәуелсіздігінің 30 жылдығын мерекелеу жөніндегі Мемлекеттік комиссияның алғашқы отырысы өтті. Президент Қазақстан Тәуелсіздік жылдарында Елбасының көшбасшылығымен барлық қиындықтан өткенін, қуатты мемлекеттің іргесін қалағанын, енді егемендіктің төртінші онжылдығына қадам басқанын, бұл еліміз үшін аса маңызды кезең екенін атап өтті.
Мемлекет басшысы ел тарихындағы елеулі мереке кезінде құр даңғаза мен ысырапшылдыққа жол беруге болмайтынын, әрбір шараны елге пайдасы тиетін нақты істерге ұластыру қажет екенін баса айтты. Экономика, әлеуметтік сала, білім, ғылым және басқа да бағыттар бойынша тың жобалар қолға алынатынына тоқталды.
– Тұтас мемлекетті қамтитын ауқымды іс-шараларды өткізген кезде айқын көзқарас, нақты ұстаным  болуы шарт. Себебі өңірлердің бәрі орталыққа бейімделіп жұмыс істейді. Сіздерден бағдар алады. Тәуелсіздіктің 30 жылдығын тек мерейтой деп санауға болмайды. Ең алдымен, бұл тарихи оқиғаға идеологиялық тұрғыдан қарауымыз керек, – деді Президент.
Мемлекет басшысы қазір заман басқа, адамдардың санасы айтарлықтай өзгергенін, оған қоса, бүгінде барша әлем жұртшылығы күрделі кезеңді бастан өткеріп жатқанын айтты. Қаржыны оңды-солды жұмсап, ұлан-асыр той жасайтын уақыт емес екенін, тиімсіз форумдар мен конференциялар өткізудің қажеті жоқтығын қадап тұрып жеткізген Қасым-Жомарт Тоқаев халықтың әлеуметтік жағдайына баса мән беру керегін, елдің тұрмысы түзелмесе, жетістіктерді мақтан етудің қажеті жоғын атап өтті. Сонымен қатар мемлекеттік аппарат осы сенім мен үмітті ақтауға тиіс деді.       
– Үкімет менің тапсырмам бойынша Әлеуметтік кодекстің жобасын дайындап жатыр. Кодекс азаматтардың, әсіресе, көмекке мұқтаж адамдардың сұранысына толық сай келуі керек. Бұл біздің әділетті мемлекет пен ашық қоғам құру туралы идеямызбен үндеседі. Министрлер мен әкімдер «Халық үніне құлақ асатын мемлекет» қағидасын берік ұстануға тиіс. Азаматтардың арыз-тілектеріне жедел жауап беру қажет. Ең бастысы, Тәуелсіздіктің игіліктерін әрбір отандасымыз күнделікті тіршілігінде сезіне алатын болса – мақсатымыздың орындалғаны, – деді Мемлекет басшысы.
Президент Тәуелсіздіктің 30 жылдығын осыған дейін қолға алған реформалар аясында ұйымдастырған абзал екеніне тоқталды. Бұл ретте саяси реформаның үшінші кезеңін жүзеге асыру жалғасады. Соның аясында қоғамды демократияландыруға бағытталған бірқатар заң қабылданады. Алдағы он жылда елдің жаңа келбеті және ұлттың жаңа болмысы қалыптасуы керек. Қасым-Жомарт Тоқаев экономикалық, саяси және әлеуметтік жаңғыруды табысты жүзеге асыра алсақ елге жасаған ең үлкен сыйымыз осы болатынын баса  айтты.
– Бүгінде біз іске асырып жатқан елімізді жүйелі түрде жаңғырту жұмысы адамдардың қоғамдағы, экономикадағы, мәдениеттегі мүмкіндіктерін ашуға бағытталған. Мемлекеттік жоспарлау мен басқару салаларындағы соңғы өзгерістер де осы мақсатты көздейді. Біз өңірлік деңгейдегі теңсіздіктер мен кедергілерді біртіндеп жоямыз. Өйткені бізге қуатты Тәуелсіз Қазақстанды құру үшін аймақтардың бәсекеге қабілетті болып, әр ауыл мен қаланың тұрақты дамығаны керек, – деді Мемлекет басшысы.
Президент 2025 жылға дейін бес триллион теңгеге бағаланатын мемлекеттік активтерді жекешелендіру арқылы кәсіпкерлік саласының әлеуетін айтарлықтай арттыра алатынымызды атап өтті. «Халықтық  IPO» бағдарламасын жаңғырта отырып әрбір қазақстандықтың ұлттық байлығымыздың бір бөлігіне ие болуына және отандық экономиканың көшбасшыларын дамытуға өз үлесін қосуына мүмкіндік жасаймыз. Мемлекет басшысы адам капиталының сапасын арттыру біз жүргізіп отырған саясаттың негізгі бөлігі екенін жеткізді.
Айтулы мереке кезінде атқарылатын шаралардың дені жастарға арналуы – Президент қойған басты талаптың бірі. Себебі елде не жасалса да, бәрін болашақ ұрпақ үшін жасалуы тиіс. Қасым-Жомарт Тоқаев ізімізді басып келе жатқан буынның азаматтық белсенділігі өте жоғары, жастардың құлшынысы зор екенін айта келе, осы белсенділікті бәсеңдетпей, оларды жаңа мақсаттарға жұмылдыру қажеттігіне тоқталды.
– Жастарға қатысты келесі мәселе – жұмыспен қамту. Бұл, әсіресе, өңірлерде аса өзекті. Біз жұмыссыз жастарға жол сілтеп, бағыт-бағдар беруіміз керек. Олардың тұрақты кәсіп табуына көмектесуіміз қажет. Қазір жұмыспен қамтуға бағытталған бірнеше бағдарлама бар. Бірақ жастардың көбі сол шаралар туралы білмейді. Мемлекет ұсынып отырған түрлі қолдау жұмыстарынан хабарсыз. Бұл мәселе тек жалаң үгіт-насихатпен шешілмейді. Үкімет пен әкімдер жастарды жұмыспен қамту мәселесімен арнайы айналысып, күнделікті назарда ұстауы қажет, – деді Мемлекет басшысы.    
Қазір жастар саясатына қатысты заңдарға қажетті түзетулер енгізілуде. Енді жергілікті мемлекеттік органдарды бағалау көрсеткішіне «Жастардың даму индексі» қосылады. Бұл осы бағыттағы шаралардың тиімділігін арттырады. Президент жастар саясатына арналған «Тәуелсіздік ұрпақтары» атты біртұтас ұлттық жоба әзірлеген жөн екенін атап өтті. Жүргізіліп жатқан жұмыстарды жүйелеу үшін әр бағыт бойынша бытыраңқы жүзеге асырылып жатқан жобаларды бір арнаға тоғыстыруды тапсырды. Ал оны дайындауға, одан соң талқылауға бүкіл жастар және студенттер ұйымдарын, азаматтық белсенділер мен тәуелсіз сарапшыларды тарту керек.
– Қазақстан – дарынды жастар мекені. Ертең еліміздің абыройын асыратын да – осы талантты ұл-қыздар. Біз олардың өрісін ашып, қарым-қабілетін шыңдау үшін бар мүмкіндікті жасауға тиіспіз, – деді Қасым-Жомарт Тоқаев.
Президент талантты жастарымыздың креативті экономика құрудағы рөлінің маңыздылығына назар аударды. Өйткені креативті индустрия әлемдік экономикада ең жылдам дамып жатқан сегмент. Дамыған мемлекеттерде аталған сала ішкі жалпы өнімнің 10 пайызын құрайды. Осы ретте Мемлекет басшысы Үкіметке стратегиялық тұрғыдан маңызды саланы кешенді түрде дамыту жоспарын ойластыруды тапсырды. Президенттің пікірінше, оның негізін қалаушы бөліктің бірі ғылым, мәдениет және заманауи шығармашылық салалары бойынша Ұлттық білім хабы болуы қажет. «Таланттар фабрикасы» іспетті бұл орталық еліміздің барлық өңірлеріндегі дарынды жастардың кәсіби мамандардан білім алып, олардың шеберлік сағаттарына қатысуға жол ашады.
– Біз ел дамуына жас таланттарымыздың белсене араласуына баса назар аударуымыз керек. Олардың әрқайсысы Отанымыз жеткен жетістіктерге қатысы бар екенін сезініп, табыстарын мақтан тұтуы керек, – деді Қасым-Жомарт Тоқаев.
Ол үшін біздің қоғамда да меценаттық пен қайырымдылықтың дәстүрін біртіндеп дамыту қажет.
Мемлекет басшысы бүкіл әлемде ұжымдық ынтымақтастықтың бір түрі ретінде краудфандинг бағытының танылып келе жатқанын тілге тиек етті. Оны азаматтардың қоғамдағы өзекті проблемаларды шешуге қатыстырудың негізгі бағытының бірі ретінде бағалады. Сонымен қатар Astana Hub технопаркінің базасында бірыңғай краудфандинг тұғырнамасын жасаудың мүмкіндігін қарастыруды ұсынды.
Мемлекет басшысы қолға алынатын шаралардың барлығы өзара көмек мәдениетін қалыптастырып, елімізді дамытуға жастардың тікелей атсалысуына бағытталатынын айтты. Сонымен қатар тәуелсіздік ұрпақтары Қазақстанды әлемдегі бәсекеге қабілетті елдердің біріне айналдыратынына сенетінін жеткізді.
Президент 30 жылдыққа байланысты шаралар халыққа рухани серпіліс әкелуі қажеттігіне тоқталды. Бұл ретте руханият саласындағы жұмыс бірнеше бағыттан тұрады. Ұлт тарихында өшпес із қалдырған көрнекті тұлғалардың еңбегін насихаттау аса маңызды жұмыстың бірі.
– Биылғы мерейлі жылға бірнеше атаулы дата тұспа-тұс келіп отыр. Жыр алыбы Жамбылдың – 175, Алаш арысы Әлихан Бөкейхановтың – 155, күш атасы Қажымұқанның – 150 жылдығы, тағы басқа бірнеше тарихи тұлғаның мерейтойы. Біз былтыр Абай мен Әл-Фарабидың мерейтойларын өте  мағыналы өткіздік. Олардың тұлғалық келбеті мен өмір жолы, еңбектері халыққа үлкен ой салды. Бұл тәжірибені алдағы уақытта да ұстанған жөн, – деді Қасым-Жомарт Тоқаев.
Сондай-ақ биыл Семей полигонының жабылғанына 30 жыл толып отыр. Мемлекет басшысы ядролық сынаққа тыйым салу арқылы өз тағдырымызға өзіміз жауап бере алатынымызды көрсетіп,  еліміздің әлемдік антиядролық қозғалыстың көшбасшысына айналғанын айтты.
Сондай-ақ мемлекеттік нышандарға құрмет отаншылдықтың көрінісі екенін, осы орайда, ел рәміздерін қолдану ережесін қайта қарауды тапсырғанын, қасиетті көк байрақты үй сыртына және басқа да көрнекті жерлерге ілуге тыйым салуға болмайтынын атап өтті.
Қасым-Жомарт Тоқаев қазақ тілін меңгеру  біртұтас ұлт болу жолындағы айрықша маңызды қадам деп бағалады. Сондықтан тіл үйренуге талпынған отандастарымызды бәріміз қолдауға шақырды. 
– Мемлекеттік тілді білетін әрбір азамат қазақша үйренгісі келген досымен, әріптесімен немесе танысымен өз білімін бөліссін. Мұндай игі іс бір-бірімізге қамқорлықты арттырып, бірлігімізді нығайта түсері сөзсіз, – деді Мемлекет басшысы.
Президент ана тілімізді дамыту жайындағы ойын латын графикасындағы қазақ әліпбиімен түйіндеп, латын қарпіне көшіп жатқанымыз Тәуелсіздіктің жемісі деп бағалады.  
Мемлекет басшысы елдегі көрікті жерлердің жыл өткен сайын жұтаңданып бара жатқанына алаңдап, «Таза табиғат» жобасын жүзеге асыруды ұсынды. Экологиялық бастамалар жыл сайынғы тұрақты жұмысқа ұласып, өмір салтына айналуы шарт екенін жеткізді. Осы ретте Ұлыстың ұлы күнін жаңаша атап өту туралы ойымен бөлісті.
– Бабаларымыз Әз Наурыз келгенде бұлақтың көзін ашып, ағаш отырғызған. Осы тамаша дәстүрді жаңа қарқынмен жалғастырайық. Табиғатты тазалап, қоршаған ортаны көгалдандыруды қолға алайық. Мұндай шараларды барлық аймақта ұйымдастыруымыз қажет. Бұл – ата салтымыз әрі ұрпаққа экологиялық тәрбие берудің ең тиімді жолы, – деді Президент.    
30 жылдық белестің мәнін халыққа түсіндіру, ақпараттық жұмысты дұрыс жүргізу де маңызды бағыттың бірі. Тәуелсіздік мерекесінің тұжырымдамасы «Жасампаздыққа толы жылдар» деп аталады. Сондықтан жасампаздық идеясы кеңінен дәріптелуі қажет. Қасым-Жомарт Тоқаев мерекелеу барысында Тәуелсіз Қазақстанның негізін қалаушы Тұңғыш Президентіміздің тарихи рөлі ерекше аталып, Елбасы саясатының сабақтастығы барлық іс-шаралардың идеологиялық өзегі болуы шарт екенін атап көрсетті.         
– Тәуелсіздікті атап өткенде тәлімдік, тәрбиелік мәні бар ақпаратты ұсынып, жұртты тартатын жаңа стильді, жаңа форматты көбірек енгізу қажет. Әр жерде өткізілген іс-шаралар туралы құрғақ есептің қажеті жоқ. Елге өзгеріс әкелмесе, мыңдаған мадаққа толы мақалалардан еш қайыр болмайды, – деді Мемлекет басшысы.
Сөзін қорытындылай келе Президент Үкіметке республикалық штабпен бірлесіп, аталған ұсыныстарды Мерекелік жоспарға және Идеологиялық картаға енгізуді тапсырды. Сонымен бірге, мемлекетті нығайтуға, елімізді дамытуға үлес қосқан азаматтарға лайықты құрмет көрсетілетінін, мереке қарсаңында «Қазақстан Республикасының 30 жылдығы» мерейтойлық медалі шығарылатынын айтты.
– Тәуелсіздік – ең басты құндылығымыз және ол бәрінен қымбат! Біздің міндетіміз – кейінгі ұрпаққа кемел және қуатты Қазақстанды аманаттау, – деді Қасым-Жомарт Тоқаев.
Комиссия отырысында Мемлекеттік хатшы Қырымбек Көшербаев, Президент Әкімшілігі Басшысының бірінші орынбасары Дәурен Абаев, Премьер-Министрдің орынбасары Ералы Тоғжанов, Премьер-Министрдің орынбасары – Сыртқы істер министрі Мұхтар Тілеуберді, Ақпарат және қоғамдық даму министрі Аида Балаева сөз сөйледі.
Мемлекет басшысының сөйлеген сөзінің толық мәтінімен мына сілтеме арқылы таныса аласыздар.






///
	 

	Мемлекет басшысы зауыттың қазіргі жұмысымен және алдағы кезеңге арналған жоспарларымен танысты.

	Облыс кәсіпкерлерімен кездесу кезінде Нұрсұлтан Назарбаев Үдемелі индустриялық-инновациялық бағдарламаның аясында бүгінде 800 кәсіпорын іске қосылғанын, 700 миллиард теңге көлемінде қаржы бөлініп, 150 мың адам жұмыспен қамтылғанын айтты.

	Қазақстан Президенті биылғы Жолдауда шағын және орта бизнесті дамыту мәселесіне айрықша назар аударғанын еске салды.

	- Бұл біз үшін негізгі мәселе, ол елді жұмыспен қамтуға мүмкіндік береді. Дамыған елдер бюджеттерінің 80 пайызы шағын және орта бизнестің есебінен толығады. Ал Қазақстанда 300 ірі кәсіпорын бюджет түсімдерінің 80-90 пайызын береді. Бұл дегеніміз шағын және орта кәсіпкерлік тиісінше дамымай жатқанын білдіреді. Мұның неліктен бұлай болып отырғанының себептерін сіздермен бірге талқылағым келді, - деді Мемлекет басшысы.

	Кездесу барысында сондай-ақ Атырау облысының әкімі Б.Ізмұхамбетов өңірдің әлеуметтік-экономикалық дамуы туралы баяндап берді.

	Атырау мұнай өңдеу зауыты – Қазақстанның ірі өнеркәсіптік кәсіпорнының бірі. Мұнда жұмыспен қамтылғандардың саны 2,5 мыңнан асады. Кәсіпорында мұнай өнімдерінің 21 түрі шығарылады, былтырғы жылдың қорытындысы бойынша 4,17 миллион тонна көлемінде мұнай өңделген. 

	 



//////Президентке бүкіләлемдік пандемияға қарамастан ұлы Абайдың 175 жылдығы, Әл-Фарабидің 1150 жылдығы, Алтын орданың (Ұлық Ұлыс) 750 жылдығы және ТМД елдерінің биылғы мәдени астанасы Шымкент қаласының 2200 жылдығына арналған іс-шаралардың мазмұнды түрде жүзеге асуы туралы ақпарат берілді. 
Кездесуде Мемлекет басшысы келесі жылы өтетін Тәуелсіздіктің 30 жылдығына дайындық мәселесіне ерекше көңіл бөлу қажет екенін атап өтті.
Қасым-Жомарт Тоқаев Саяси қуғын-сүргін құрбандарын толық ақтау жөніндегі арнайы мемлекеттік комиссияға кезінде қазақ халқының басынан өткен ашаршылық қасіреті туралы іс-шаралар қабылдауды міндеттеді.
Сонымен қатар Мемлекеттік хатшы қазақ тілін латын әліпбиіне көшіру және мемлекеттік тілдің функционалдық мәртебесін көтеру жөніндегі ұсыныс-пікірлерді баяндады. «Рухани жаңғыру» бағдарламасын ұлтты жаңғырту бағдарламасы ретінде жалғастыру қажеттігі атап өтілді.  
Президент Мемлекеттік хатшыға 1 қыркүйектегі Қазақстан халқына арнаған Жолдауында айтылған әлеуметтік мәселелерді шешуде орталық және жергілікті атқарушы органдардың жұмысын үйлестіруді бақылауда ұстауды тапсырды.

///
	 

	Әңгімелесу барысында екі мемлекеттің басшылары Қазақстан-Британия қарым-қатынастарының қазіргі жағдайы мен келешегін, сондай-ақ Қазақстандағы жоғары технологиялы өндірісті дамыту мәселесін қоса алғанда, екі ел арасындағы сауда-экономикалық ынтымақтастықты нығайтудың алдағы қадамдарын талқылады.
///
	 

	Кездесуге Президенттің көмекшісі – Қауіпсіздік Кеңесінің Хатшысы Қайрат Қожамжаров пен Қорғаныс министрінің бірінші орынбасары – Қазақстан Республикасы Қарулы Күштері Бас штабының бастығы Сәкен Жасұзақов қатысты.

	Қорғаныс министрі Мемлекет басшысын Қазақстан армиясының әскери дайындығын арттыру, техникалық жарақтандырылуын жақсарту жөнінде қабылданған шаралар туралы хабардар етті. 

	Сонымен қатар Қарулы Күштерді одан ары реформалау жолдары қарастырылды. Мобилизациялық резервтерді жасақтау және қысқа мерзімді әскери қызметтің сапасын арттыру мәселелеріне ерекше назар аударылды.

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.  


///Нұрсұлтан Назарбаев Мексикадағы ірі жер сілкінісі салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан Сізге, қаза болғандардың отбасылары мен жақындарына, сондай-ақ барша Мексика халқына көңіл айтамын. Зардап шеккендердің тезірек сауығып кетуіне, елді-мекендер инфрақұрылымының қайта қалпына келуіне тілектестік білдіремін», – делінген жеделхатта.
///
	 

	Қазақстан Республикасының Израиль Мемлекетіндегі Төтенше және Өкілетті Елшісі Б.Нұрғалиев Қазақстан Республикасының Кипр Республикасындағы Төтенше және Өкілетті Елшісі қызметін қоса атқарушы болып тағайындалды;

	Қазақстан Республикасының Италия Республикасындағы Төтенше және Өкілетті Елшісі А.Елемесов Қазақстан Республикасының Мальта Республикасындағы, Сан-Марино Республикасындағы Төтенше және Өкілетті Елшісі қызметін қоса атқарушы болып тағайындалды.
///Серік Жұманғарин Президент Қасым-Жомарт Тоқаевты жаңадан құрылған Бәсекелестікті қорғау және дамыту агенттігінің алдағы жұмыс жоспарымен таныстырды.  
Президентке еліміздегі бәсекелестікті дамыту, оған қолайлы жағдай жасау және ұлттық идея ретінде қабылдау мақсатында атқарылатын іс-шаралар туралы баяндалды. Осы мақсатта барлық салалар мен аймақтарды қамтитын бәсекелестікті дамыту жөнінде Ұлттық жоба әзірленеді. Салалық және аймақтық бәсекелестік талаптары жасалады.
Агенттік төрағасы Мемлекет басшысына жаңа құрылымның қызметін ұйымдастыру жоспары туралы айтты. Әсіресе, тұтынушылардың талабын қанағаттандыру, экономиканың тұрақты өсімі мен дамуын қамтамасыз ету, нарық субъектілерінің экономикалық тиімділігі мен бәсекеге қабілеттілігін арттыруға басымдық берілмек.
Президент халықаралық нарықтағы озық тәжірибелерді басшылыққа ала отырып, Қазақстанда дұрыс бәсекелестік қалыптастыру маңызды екенін атап өтті.
Кездесу соңында Қасым-Жомарт Тоқаев Агенттік басшысына Қазақстан халқына арнаған Жолдауындағы бәсекелестікті қорғау және экономиканың тиімділігін арттыруға бағытталған тапсырмаларды орындаудың маңыздылығына тоқталды. Жолдау жүктеген міндеттерді орындау бойынша бірқатар нақты тапсырма берді.


///
	

	

	- Бүгін бүкіл әлемнің назары Қазақстанға ауған тағы бір тарихи сәт. Біз тарихи таңдау жасаймыз, өйткені бұл жыл – Қазақстанның Тәуелсіздігінің 20 жылдығы жылы. Біз көпті көрдік, көп жұмыстар атқардық, көптеген қиындықты бастан өткердік. Бірақ алдымызда өте орасан міндет - мемлекет пен қоғамды жаңғырту міндеті тұр, сондықтан біздің азаматтарымыздың бүгінгі күні дауыс беруі біздің бірлігімізді, белгілеп берген барлық міндеттерді іске асыруға біздің ұмтылысымызды анықтап береді. Біз индустриалдық-инновациялық бағдарламаға бет бұрдық, біз әлеуметтік жаңғыруға бет бұрдық. Бұл бетбұрыстың бәрі де қарапайым адамдардың игілігін көздейді. Президенттікке кандидаттардың барлығы өңірлерде болулары үшін оларға теңдей мүмкіндіктер жасалды, бұқаралық ақпарат құралдарына теңдей қолжетімділікке ие болды. Олар Қазақстан халқына өз идеяларын, өз ойларын жеткізді. Оның ішінде біз қаперге алатындай құнды пікірлер бар. Біз қоғамға ашықпыз. Қазақстанның Орталық сайлау комиссиясы 1059 бақылаушыны, екі жүзден астам шетел журналистерін тіркеді. Міне, біздің елімізде осындай ашық, заңды тұрғыда әділ сайлау өтуде. Бүгін барлық қазақстандықтар отбасыларымен, топ болып, ұжымдарымен дауыс беруге келіп жатыр. Мен бұл белсенділіктері үшін өте ризамын, - деді Нұрсұлтан Назарбаев журналистерге арналған брифинг барысында.
///Данияр Талғатұлы Ақышев Қазақстан Республикасының Тұңғыш Президенті – Елбасының көмекшісі болып тағайындалсын.
 
Қазақстан Республикасының
Тұңғыш Президенті – Елбасы                                               Н.Назарбаев
 
Нұр-Сұлтан, 2019 жылғы 9 сәуір
             №5
/// 
Қымбатты отандастар!
Еліміздің православие христиандарын және барша қазақстандықтарды Рождество мейрамымен құттықтаймын!
Бұл мереке адамдардың бойына сенімнің, үміттің және сүйіспеншіліктің сәулесін дарытып, дәстүрлі рухани-адамгершілік құндылықтардың айналасына біріктіруде.
Рождество діндарлардың жүректерін ерекше қуанышқа, бақытқа және таза пейілге кенелтеді. Бұл өзара түсіністік пен мейірімділіктің, жақын жандарға қамқорлықтың және көмекке зәру адамдарға шынайы көңіл бөлудің уақыты.
Барлық конфессиялар өкілдерімен бірге православие христиандары қазақстандық қоғамдағы конфессияаралық келісімді, тұрақтылық пен бірлікті нығайтуға елеулі үлес қосуда. 
Жарқын Рождество мерекесінде шын жүрегімнен баршаңызға зор денсаулық, бақыт, молшылық және игілік тілеймін!
/// 
Отырыс барысында Елбасы үлкен жұмыс атқарғаны үшін Бауыржан Байбекке алғыс айтты және партия Төрағасының жаңа бірінші орынбасары Асқар Мырзахметовті таныстырды.
Қазақстан Президенті «Нұр Отан» партиясы мүшелерінің ынтымақты жұмысы арқасында оның сайлауалды тұғырнамасының 70 пайызы орындалғанын, басқа бағыттар бойынша белсенді жұмыс жүргізіліп жатқанын айтты.
Парламенттегі фракция біз жүзеге асырып жатқан барлық бағдарламаларды заңнамалық тұрғыдан нығайтуды қамтамасыз етіп отыр. Партия азаматтық қоғаммен кең ауқымды диалогты жолға қойды. Оның бастамасымен құрылған «Қазақстан-2050»  жалпыұлттық демократиялық күштер коалициясы біздің қоғамды ұйыстыратын алаңға айналды, бұл жұмысты жалғастыру қажет. Партияның қоғамдық қабылдаулары  халықпен  кері байланысты тиімді қамтамасыз етуде. Интернеттегі, соның ішінде алғаш рет енгізілген «электронды партия» арқылы жұмыс күшейді. Сондай-ақ «Жас Отан» жастар қанатының жаңа бағдарламасының қабылдануымен бірге жастармен жұмыс жаңа сапалы деңгейге шықты, – деді Нұрсұлтан Назарбаев.
Нұрсұлтан Назарбаев біртіндеп орталықсыздандыру және өкілеттіктерді жергілікті жерлерге беру жағдайында партияның өңірлерді басқару тәжірибесі бар кадрларға зәрулігі арта түсетінін айтты.
Сонымен қатар, Қазақстан  Президенті қазіргі уақытта жетекші әрі бүкіл халық алдындағы жауапты саяси күш ретінде «Нұр Отан» партиясының алдында  аса маңызды міндеттер тұрғанын атап көрсетті. Соның біріншісі қазақстандықтарды Бес институционалдық реформаны және «100 нақты қадам» Ұлт жоспарын жүзеге асыруға жұмылдыру болып табылады. 
Жаңғырту жұмыстары күрделі жағдайда өтіп жатыр. Біздің экспорттық тауарларымыздың бағасы айтарлықтай төмендеп, бюджет ақшасы азаюда. Сондықтен мен Үкіметке және барлық әкімдерге халық алдындағы барлық әлеуметтік міндеттемелерді орындауға бюджетте қажетті қаражат болуын қамтамасыз ету үшін қаржыны қатаң үнемдеуді тапсырдым. Ел арасында да тиісті түсіндіру жұмыстарын жүргізген жөн, – деп атап өтті Нұрсұлтан Назарбаев.
Сондай-ақ Қазақстан Президенті «Нұрлы жол» бағдарламасының жүзеге асырылу барысын тиімді бақылауды қамтамасыз етуді тапсырды.
Біз қабылдаған осы және басқа бағдарламалар дер кезінде жасалған, оны түсіндіру қажет.  «Нұрлы жол» бағдарламасын жүзеге асыруға кейбір ірі кәсіпорындардан босауға мәжбүр болған адамдарды тарту керек. Бұл барша әкімдердің міндеті, бұған қажетті ақша бөлінген, барлық жерде автомобиль жолдарын, аурухана, мектеп, баспана, ТКШ нысандарын жөндеу және салуды қамтитын жұмыстар баршылық, – деп атап өтті Мемлекет басшысы.
Нұрсұлтан Назарбаев партияның қоғамдағы бірлік пен келісімді сақтауға ықпал етіп, барлық туындайтын мәселелер бойынша халықпен белсенді жұмыс істеуі тиістігіне назар аударды.
Сонымен қатар, Қазақстан Президенті партияға келесі жылы болатын және күрделі экономикалық жағдайда өтетін Парламент сайлауы жөніндегі науқанға дайындықты қазірден бастау керектігін атап айтты.
Соңында Мемлекет басшысы Президент Әкімшілігі, Үкімет, «Нұр Отан» және оның Парламенттегі фракциясының үйлесімді жұмыс жүргізуі қажеттігін атай отырып, А.Мырзахметовке белсене жұмыс істеу керектігін айтты. 

/// 
Жеделхатта Дондағы Ростов әуежайында Boeing жолаушылар ұшағының апатқа ұшырауы салдарынан адамдардың қайғылы қазаға ұшырағаны туралы хабарды Қазақстан Президенті зор күйзеліспен қабылдағаны атап өтілген.
Нұрсұлтан Назарбаев қаза болғандардың отбасылары мен туған-туыстарына Қазақстан халқының және жеке өзінің атынан қайғырып көңіл айтты. 
///Нұрсұлтан Назарбаев әскери тікұшақтың апатқа ұшыруы салдарынан Қазақстан Республикасының Қарулы Күштері әскери қызметшілерінің қаза болғаны туралы хабарды зор күйзеліспен қабылдады.
«Қазақстанның әскери қызметшілері әрқашан антына адал, сондай-ақ Отанына шексіз беріле қызмет етуде. Жастарымыздың мезгілсіз қаза болуы қабырғамызды қайыстырды.
Орны толмас қайғыға ортақтасып, қаза болғандардың туыстары мен жақындарына көңіл айтамын», – делінген жеделхатта.
///Кездесуде еліміздің агроөнеркәсіптік кешенін дамыту бағдарламасы арқылы атқарылған жұмыстардың аралық нәтижелері және оны одан әрі іске асыру жөніндегі жоспарлар талқыланды.
Нұрсұлтан Назарбаев еліміздің барлық диқандарын астық жинау науқанының табысты аяқталуымен құттықтады.
– Жаз айларының басындағы күрделі жағдайға қарамастан, ауыл еңбеккерлері айтарлықтай көлемде астық жинады. Ішкі қажеттілікті қанағаттандыруға және өнімімізді экспортқа шығаруға мүмкіндік бар. Жалпы, барлық мәліметтер оң қарқынды көрсетіп отыр, – деді Қазақстан Президенті.
Мемлекет басшысы ауыл шаруашылығының ел экономикасындағы маңызды рөліне тоқталып, осы салаға бөлінген қаржыны пайдаланудың тиімділігі төмен екенін атап өтті.
– Аграрлық сектор экономикамыздың қозғаушы күші болып саналады. Оған мемлекет көп қаржы құйып жатыр. Оның тиісті қайтарымы болуға тиіс еді, бірақ, өкінішке қарай, олай болмай отыр, – деді Нұрсұлтан Назарбаев.
Сонымен бірге, Қазақстан Президенті биылғы астық жинау науқаны жоғары қарқынмен жүргізілгенін айтты.
– Биыл 21,7 миллион тонна астық жиналып, орташа өнімділік гектарына 14,2 центнерден болды. Бұл былтырғы жылмен салыстырғанда көбірек. Белгіленген жоспарға сәйкес, біз тұтынушылық кооперацияны дамытумен, тұқымдық қорды жақсартумен және мал шаруашылығының өнімділігін арттырумен айналыстық, – деді Елбасы.
Нұрсұлтан Назарбаев ауыл шаруашылығы өнімділігінің көлемін еліміздің ғылыми әлеуетін пайдалана отырып арттыру қажеттігіне назар аударды.
Асқар Мырзахметов Қазақстан Президентіне агроөнеркәсіптік кешеннің мемлекеттік бағдарламасы аясында ауыл шаруашылығының 12 басым бағытын одан әрі дамытудың арнайы карталарын әзірлеу барысы жөнінде баяндады.
Соңында Мемлекет басшысы бірқатар нақты тапсырма берді.


/// 
Эмомали Рахмон Нұрсұлтан Назарбаевты президенттік сайлаудағы жеңісімен шын жүректен құттықтайтынын жеткізген.
– Өзінің ерік-қалауы арқылы Қазақстан халқы елді өркендетуге, оның халықаралық аренадағы беделін үздіксіз арттыруға және халқының бақуаттылығына бағытталған Сіздің жасампаз саясатыңызды кеңінен және шүбәсіз түрде қолдайтынын бүкіл әлемге паш етті. Бұл жолда жеткен жетістіктер Сіздің есіміңізбен тікелей байланысты, – делінген жеделхатта.  
Тәжікстан Президенті сондай-ақ өзара тиімді екіжақты қарым-қатынастың дамуын атап өткен.
– Сіз алда да елдеріміз бен халықтарымыз арасындағы өзара ықпалдастықтың аясы кеңейе, тереңдей түсуіне септігіңізді тигізе беретініңізге сенімдімін. Өз тарапымыздан біз екі мемлекет арасындағы достық қарым-қатынастың нығаюы үшін қажетті нәрсенің барлығын жасайтын боламыз, – делінген жеделхатта.
Соңында Эмомали Рахмон Мемлекет басшысына мықты денсаулық, ұзақ өмір, Қазақстанның дамуы жолында тың табыстар мен жаңа жетістіктер тіледі. 
///Келіссөздер барысында Мемлекет басшысы Қазақстан мен Германия арасында сауда-экономикалық серіктестік орныққанын атап өтті.
– Тәуелсіздік жылдарында Германия Қазақстанға 5 миллиард долларға жуық инвестиция құйды. Бұл ретте, оның 90 пайызы шикізаттық емес секторға салынғанын атап өткен жөн. Биылғы 8 айда елдеріміз арасындағы тауар айналымы 1,5 миллиард долларға өсті. Соңғы 5 жыл ішінде Қазақстанда 19 ірі инвестициялық жоба іске асырылды, – деді Қазақстан Президенті.
Нұрсұлтан Назарбаев Қазақстанның этносаралық келісімді сақтау саласында жүргізіп отырған саясатына тоқталып, елімізде тұрып жатқан неміс диаспорасына қолдау көрсету жөніндегі өзара ынтымақтастыққа назар аударды.
Қазақстан Президенті біздің елімізде неміс капиталының қатысуымен іске асырылып жатқан жобаларға тоқталды.
– Қазақстанда бүгінде неміс капиталының қатысуымен түрлі салада, соның ішінде құрылыс, көлік, ауыл шаруашылығы, өңдеу өнеркәсібі салаларында 900-ден астам кәсіпорын табысты жұмыс істеуде, – деді Мемлекет басшысы.
Сонымен қатар, Нұрсұлтан Назарбаев Қазақстан басты рөл атқаратын Еуразиялық көлік дәлізінің әлеуетін атап өтті.
– Бүгінде Қазақстан арқылы халықаралық 5 темір жол және 6 автомобиль жолы өтеді. Осылайша, сіздер пайдалана алатын стратегиялық көлік дәліздері қалыптасып отыр, – деді Мемлекет басшысы.
Қазақстан Президенті елімізде қолайлы инвестициялық және іскерлік ахуалды қалыптастыру үшін қабылданып жатқан негізгі шараларға тоқталды.
– Бизнеспен айналысатындардың құқықтарын қорғау қамтамасыз етіліп, кәсіпкерлік саласындағы заңнама жетілдірілуде. Былтыр біз Дүниежүзілік банктің рейтингінде 35-орынға ие болдық. Осы жылдың басында Қазақстан Экономикалық ынтымақтастық және даму ұйымының инвестициялар жөніндегі комитетінің қауымдастырылған мүшесі болып, Халықаралық инвестициялар декларациясына қосылды, – деді Нұрсұлтан Назарбаев.
Мемлекет басшысы Қазақстан Республикасының Президенті жанындағы Шетелдік инвесторлар кеңесінің жұмысына тоқталып, елімізде бизнесмендер үшін жасалған жағдайларды, соның ішінде олардың инвестициялық жобалар бойынша корпоративтік салықтан босатылатынын және бірқатар елдермен визасыз режім орнатылғанын атап өтті.
Қазақстан Президенті Германия инвесторларын еліміздегі жекешелендіру үдерісінің үшінші кезеңіне атсалысуға, сондай-ақ «Астана» халықаралық қаржы орталығымен ынтымақтастықты белсенді дамытуға шақырды.
– Кәіспкерлер бизнесін дамытып, өзара тиімді серіктестікті ілгерілету үшін барлық мүмкіндікті пайдалануы қажет. Біздің бүгінгі кездесуіміз әріптестігімізді нығайта түсетініне сенімдімін, – деді Мемлекет басшысы.


///Кездесуде Қасым-Жомарт Тоқаевқа еліміздің валюта-қаржы нарығындағы ахуалы мен алтын-валюта қорының жағдайы туралы мәлімделді.
Сонымен қатар, Мемлекет басшысына инфляцияның төмен деңгейін ұстап тұруға және валюта айырбастау орындарындағы алып-сатарлық операциялардың алдын алуға бағытталған ақша-несие саясатын жүзеге асыру жөніндегі жұмыстардың нәтижелері мен алдағы уақытта атқарылатын шаралар туралы баяндалды.
Кездесу қорытындысы бойынша Қазақстан Президенті Ұлттық банк төрағасына валюта нарығының, банк секторының және қаржы нарығының басқа да сегменттеріндегі ахуалдың тұрақтылығын қамтамасыз етуді тапсырды.

///Нұрсұлтан Назарбаев Махатхир Мохамадты Парламент сайлауында «Үміт альянсы» коалициясының жеңіске жетуімен және Малайзия Премьер-Министрі лауазымына тағайындалуымен құттықтады.
«Сайлау нәтижелері Сіздің парасатты басшылығыңызбен Малайзияның келешекте жаңа белестерді бағындыратынына халықтың сенім артып отырғанын көрсетті. Бұған Сіздің 1981-2003 жылдарда Малайзияның қарқынды дамуына қосқан өлшеусіз үлесіңіз дәлел бола алады.
Қазақстан мен Малайзия арасындағы достық қарым-қатынас жылдан жылға нығайып, жан-жақты өркендеп келеді», – делінген жеделхатта.
Сондай-ақ, Мемлекет басшысы екі ел арасындағы жемісті ынтымақтастықтың одан әрі дами беретініне сенім білдірді.
Соңында Нұрсұлтан Назарбаев Махатхир Мохамадқа жауапты лауазымда табыс, ал Малайзия халқына бейбіт өмір мен бақ-береке тіледі.
///Қытай Халық Республикасының Төрағасы Си Цзиньпин Нұрсұлтан Назарбаевты туған күнімен құттықтап, Қазақстан мен Қытай арасындағы ынтымақтастықтың даму қарқыны жоғары екенін атап өтті.
«Қазақстан мен Қытай – тату көршілер әрі көп жақты стратегиялық серіктестер. Мен Қазақстан-Қытай қарым-қатынастарының даму барысын жоғары бағалаймын және Сізбен бірлесе отырып, өзара қолдауды әрі қарай нығайтуға, «Нұрлы жол» жаңа экономикалық саясаты мен «Бір белдеу, бір жол» бастамасын ұштастыруға бағытталған ынтымақтастықты тереңдетуге, екі ел халықтарының игілігі үшін жұмыс істеуге дайынмын», – делінген жеделхатта.
***
Өзбекстан Республикасының Президенті Шавкат Мирзиёев қазіргі Қазақстанның жоғары жетістіктерінің, табыстары мен жеңістерінің бәрі Нұрсұлтан Назарбаевтың атымен тікелей байланысты екенін айтты.
«Өзіңізді халыққа адал қызмет етуге арнаған, еліңіздің болашағы мен әр азаматтың тағдырына алаңдайтын басшы ретінде таныттыңыз. Сіз шын мәніндегі адами және іскерлік қасиеттеріңіздің, әділ де талап қойғыш басшыға тән талантыңыздың арқасында тек Қазақстан мен біздің өңірде ғана емес, сондай-ақ одан да шалғай жерлерде зор құрмет пен жоғары беделге ие болдыңыз», – делінген жеделхатта.
Ш.Мирзиёев екі ел арасындағы стратегиялық әріптестіктің әрі қарай да дәйекті түрде дамып, жан-жақты нығая беретініне сенім білдірді.
***
Тәжікстан Республикасының Президенті Эмомали Рахмон Нұрсұлтан Назарбаевты туған күнімен құттықтап, Қазақстанды одан әрі өркендету және дамыту жолындағы қызметіне толайым табыс тіледі.
«Тәжікстанда халықтарымыздың арасындағы тарихи қарым-қатынастардың, достық пен құрметтің тұрақты дамуына қосқан Сіздің жеке үлесіңіз жоғары бағаланады. Біз Астанадағы жуырда өткен келіссөздер мен кездесулер барысында Тәжікстан мен Қазақстан арасындағы көп жақты ынтымақтастықты жаңа маңызды уағдаластықтармен нығайттық. Олардың жүйелі түрде жүзеге асырылуы елдеріміздің стратегиялық серіктестігін жан-жақты бекемдеудің факторы болатынына сенімдімін», – делінген жеделхатта.
***
Моңғолия Президенті Халтмаагийн Баттулга өзінің құттықтау жеделхатында Нұрсұлтан Назарбаевтың Қазақстан мен Моңғолия қарым-қатынастарын дамытуға қосқан жеке үлесін атап өтіп, Циндао қаласындағы Шанхай ынтымақтастық ұйымына мүше мемлекеттер басшыларының саммиті барысында өткен екі жақты кездесудің нәтижелеріне оң баға берді.
«Мен Сіздің сауда-экономикалық ынтымақтастықты әрі қарай ілгерілету үшін бізде зор мүмкіндіктер бар деген пікіріңізбен келісемін. Біз алдағы уақытта ауыл шаруашылығы және өңдеу өнеркәсібі салаларында өзара белсенді ықпалдастықты дамытуға дайынбыз.
Сізге зор денсаулық, ал достас Қазақстан халқына бақ-береке тілеймін!», – делінген жеделхатта.
***
Әзербайжан Республикасының Президенті Ильхам Әлиев Нұрсұлтан Назарбаевты туған күнімен құттықтап, Елбасының басшылығымен Қазақстанның қол жеткізген жетістіктерін атап көрсетті.
«Сіздің көшбасшылығыңыздың, дана әрі көреген саясатыңыздың нәтижесінде Қазақстанның мемлекеттілігі нығайып, әлеуметтік-экономикалық тұрғыдан дамып, беделі күннен-күнге артып келеді.
Елдеріміз арасындағы қарым-қатынастарды дамытып, нығайтуға өлшеусіз үлес қостыңыз. Әзербайжан мен Қазақстанның достығы мен ынтымақтастығының әріптестікке негізделген стратегиялық сипаты алдағы уақытта да халықтарымыздың мүддесіне қызмет ете беретініне сенімдімін», – делінген жеделхатта.
***
Украина Президенті Петр Порошенко Нұрсұлтан Назарбаевқа зор денсаулық, күш-жігер және жаңа жетістіктер, ал Қазақстан халқына бақ-береке тіледі.
«Украина мен Қазақстан арасындағы достық және әріптестік қарым-қатынастар, сондай-ақ халықтарымыз арасындағы ізгі байланыстар екі елдің одан әрі өсіп-өркендеуіне және өзара тиімді ынтымақтастығына негіз болады», – делінген жеделхатта.
***
Армения Республикасының Премьер-Министрі Никол Пашинян өзінің құттықтауында екі ел арасындағы достық қарым-қатынастар мен өзара құрметке негізделген күш-жігер Армения мен Қазақстанның байланыстарын одан әрі өркендетуге септігін тигізетініне сенім білдірді.
«Сіздің Мемлекет басшысы ретіндегі ел экономикасын дамытып, Қазақстанның халықаралық аренадағы беделін нығайтуға бағытталған қызметіңіз, өзіңіз жүргізіп отырған орнықты бағдардың арқасында, мемлекетті қалыптастыру тұрғысынан өзіндік қолтаңбаңызды айшықтайды», – делінген жеделхатта.
***
Мәскеу және Бүкіл Русь Патриархы Кирилл өзінің құттықтау хатында еліміздің өсіп-өркендеуі үшін Қазақстан Президентінің басшылығымен жүзеге асырылып жатқан бірқатар маңызды әлеуметтік және экономикалық жобаларды атап өтеді.
«Қазақстанның ұлт көшбасшысы бола отырып, Сіз өзіңізді салмақты әрі дәйекті шешім қабылдай білетін талантты басшы ретінде көрсеттіңіз. Атап айтқанда, республиканың игілігіне айналған берік дінаралық келісім мен ұлтаралық түсіністік Сіздің бастамаларыңыздың айқын жемісінің көрінісі болып саналады», – делінген жеделхатта.
///
	 

	Кездесу барысында Қазақстан Президенті кездесуге қатысқан дипломаттар өкілі болып саналатын барлық мемлекеттермен біздің ел достық және тиімді ынтымақтастықты нығайтып отырғанын атап өтті.

	– Былтыр Қазақстанда тіркелген дипломатиялық корпус құрамының үштен бірі жаңарды. Жаңа елшілерді біздің еліміздегі қызметтерінің басталуымен құттықтаймын. Астанада көптен бері жұмыс істеп келе жатқан әріптестеріңізбен бірге сіздер мемлекеттеріміздің ынтымақтастығын дамытуға өз үлестеріңізді қосатындарыңызға сенемін. Біз өз тарапымыздан сіздердің алаңсыз қызмет етулеріңізге барлық жағдайды жасауға дайынбыз. Баршаларыңызға Қазақстандағы лайықты және игілікті қызметтеріңіз үшін алғысымды білдіремін, – деді Мемлекет басшысы.

	Нұрсұлтан Назарбаев «Қазақстан – 2050» Стратегиясының ұзақ мерзімді міндеттері ескеріле отырып, Қазақстанның сыртқы саясатының 2020 жылға дейінгі жаңа тұжырымдамасы бекітілгенін, ол ашық сипатқа ие екенін айтты.

	– Онда жалпыәлемдік трендтер ескеріліп, бүкіл әлем бойынша серіктестерімізбен тиімді өзара ықпалдастыққа бағытталынған. Бүгінде жаһандық экономикада біраз ілгерілеулер байқалуда. Болжамдар Еуропада, АҚШ және өзге де елдерде экономикалық өсім үрдістерінің күшейіп келе жатқандығын көрсетіп отыр, – деді Қазақстан Президенті.

	Осыған байланысты Мемлекет басшысы бірқатар халықаралық аспектілерді назарда ұстау қажет деп есептейді.

	– Жаһандық экономиканың циклдік сипатын да ұмытпау керек. Өсуден соң құлдырау бар. Тарихта мұндай жағдай бірнеше рет болған. Сондықтан әлем және Қазақстан жаһандық экономикадағы кез келген бетбұрыс пен халықаралық саясатқа дайын болуға тиіс. Сондай-ақ, өсу кезеңінде қауіпсіздікті қамтамасыз ету мәселелерінің маңызы артады. Қарт құрлық пен Жаңа әлемнің бірқатар елдерінде әлеуметтік проблемалардың әлі де шешілмеуінен ішкі қақтығыстардың жоғары деңгейдегі қауіп-қатері сақталып отыр, – деді Нұрсұлтан Назарбаев.

	Қазақстан Президенті республикамыз Сириядағы ахуалды реттеу жөніндегі Женева келіссөздерінің басталуын құптайтынын және оның табысты өтуіне үміт артатынын жеткізді. Мемлекет басшысы Қазақстанның тағы бір маңызды халықаралық проблеманы – Иран ядролық бағдарламасы түйткілін шешуге қатысқанын атап өтті. Мысалы, Алматыда осы мәселені реттеу проблемалары жөнінде көптарапты келіссөздердің екі раунды өтті.

	Нұрсұлтан Назарбаев Қазақстанның басқа мемлекеттермен де ынтымақтастық аясын кеңейтетінін мәлім етті.

	– Өткен жылдың өзінде ғана елімізге Ресей, ҚХР, Еуропалық комиссия, Ұлыбритания, Индонезия, Испания, Беларусь, Қырғызстан, Түрікменстан, Финляндия, Латвия көшбасшылары келді. Каспий маңы елдерімен бірлескен жұмысымыздың басым бағыттарының бірі – Каспий теңізінің құқықтық мәртебесін анықтау. Қазақстан Дағдарысқа қарсы дүниежүзілік конференция ұйымдастырды. Ол БҰҰ-дан қолдау тауып, Астана экономикалық форумы аясында өтті. Ресей Федерациясымен, Қытай Халық Республикасымен, көршілес Орталық Азия мемлекеттерімен, АҚШ және Еуропа Одағы елдерімен достық пен ынтымақтастықты дамыту – маңызды міндет. Қазақстан Батыс жартышардағы мемлекеттермен, Оңтүстік-Шығыс Азия және Африкамен ынтымақтастық аясын кеңейтті. Въетнам мен Оңтүстік-Африка Республикасында Қазақстан елшіліктері ашылды. Биыл Эфиопияда, Мексика мен Кувейтте елшіліктеріміз ашылатын болады, – деді Қазақстан Президенті.

	Мемлекет басшысы республикамыз БҰҰ Қауіпсіздік Кеңесінің 2017-2018 жылдар аралығындағы тұрақты емес мүшелігіне сайлау науқанын ресми түрде бастағанын еске салды. Осыған орай, Нұрсұлтан Назарбаев өкілдері қатысып отырған елдердің үкіметтеріне Қазақстанның кандидатурасын қолдауға шақырған үндеу тастады.

	Қазақстан Президенті Еуразияның орталығындағы мемлекет ретінде біздің еліміз үшін интеграциялық үдерістерге қатысудың өмірлік маңызы бар екенін айтты. Ол сондай-ақ бүкіл Орталық Азияның табысты дамуының кепілі де ішкі өңірлік интеграцияны белсенді ілгерілету болатынын атап өтті. 

	Бұған қоса, Мемлекет басшысы Қазақстан сыртқы саясаттың мәдени-гуманитарлық өлшемдерінің барлық аспектісіне, соның ішінде дамуға ресми көмек көрсету жөніндегі халықаралық ынтымақтастыққа да зор мән беретінін айтты.

	Соңында Қазақстан Президенті дипломатияның әрдайым патриоттық өнегенің жоғары сатысы болғанына және солай болып қала беретініне тоқталды.

	– Барлық елшілерге, дипломатиялық миссиялар мен халықаралық ұйымдар өкілдіктерінің басшыларына Қазақстан Республикасындағы лайықты және мәртебелі миссияларыңыз үшін зор ризашылығымды білдіремін. Өз тарапымыздан біз сіздердің толыққанды тұрмыстарыңыз бен қызметтеріңіз,  тиімді демалыстарыңыз үшін барлық қажетті және қолайлы жағдайды жасайтын боламыз. Біз экономиканы, саясатты және қоғам өмірін одан әрі дамыту үшін өзге елдердің тәжірибесін алатын боламыз. Сіздерге жұмыста табыс, отбасыларыңызға бақыт пен амандық тілеймін, – деді Нұрсұлтан Назарбаев.

	Өз кезегінде дипломатиялық корпус дуайені, Ресей Федерациясының Қазақстан Республикасындағы Төтенше және өкілетті елшісі М.Бочарников Қазақстан Президентінің дипломатиялық миссиялар мен халықаралық ұйымдар өкілдіктерінің басшыларымен қалыптасқан дәстүрлі кездесуін дипломаттар жоғары бағалайтынын атап өтті. 

	– Дипломаттар үшін өзіміз келіп отырған елде болып жатқан үдерістердің бағасын, оның болашақ даму бағыттарын мемлекет басшысының өз аузынан есту мүмкіндігіне ие болу өте маңызды. 2013 жыл Қазақстанды әлемдегі ең дамыған 30 елдің қатарына қосуды мақсат еткен «Қазақстан – 2050» Стратегиясын іске асырудың алғашқы жылы болды. Бұл жылы айтарлықтай экономикалық қиыншылықтар кездесті. Қазақстанның дамуының ұзақ жылдар бойы сақталып келе жатқан оң қарқынын атап өту біз үшін сүйінерлік жайт, – деді М.Бочарников.

	Дипломатиялық корпус дуайені экономикалық және қаржылық тұрақтылық Қазақстанның халықаралық беделін нығайтатынына тоқталды.

	Сондай-ақ, М.Бочарников қазіргі уақытта Қазақстан әлемнің 158 елімен дипломатиялық қарым-қатынас орнатқанын, оның 67-сінде республикамыздың дипломатиялық өкілдіктері бар екенін айтты. Ол дипломатиялық корпусқа көрсетілген ықылас пен олардың қызмет етуіне жасалған қолайлы жағдай үшін ризашылығын білдіріп, Ресей Федерациясының елшісі ретінде Сочидегі қысқы Олимпиаданы табысты өткізуге қатысты игі тілектер үшін алғысын айтты.             







///Отырыста жұмыс тобының бастапқы қорытындылары, атап айтқанда Үкіметті, Орталық сайлау комиссиясын, Есеп комитетін, Конституциялық Кеңесті, Жоғары сот кеңесін жасақтау мәселелерінде Парламенттің рөлін күшейтуге бағытталған ұсыныстар талқыланды.
 
Брифингте жұмыс тобының мүшесі, Конституциялық Кеңестің төрағасы Игорь Рогов хабарлағанындай, «жұмыс тобы мүшелерінің ұсыныстары бойынша жобаға Конституцияның құқық қорғау функциясын күшейтуге, қоғамдық бірлестіктер мен саяси партиялар қызметіне қатысты өзгерістер енгізілетін болады. Президент Конституциядағы жергілікті өзін-өзі басқару органдарын қалыптастыру мәселелеріндегі олқылықтың орнын толтырудағы жұмыс тобының рөлін атап өтті».
 
 
Бұл өзгерістер мен толықтырулар «Қазақстан Республикасының Конституциясына өзгерістер мен толықтырулар енгізу туралы» заң жобасының түпкілікті мәтінінде көрініс табатын болады.
 
 
Анықтама үшін:
 
 
Жұмыс тобы Демократиялық реформалар бағдарламасын әзірлеу және нақтылау жөніндегі мемлекеттік комиссияның шешімімен құрылған болатын. Оның мақсаты – Мемкомиссия қабылдаған құжатта – «Қазақстан Республикасында 2007-2008 жылдарға арналған саяси реформалаудың негізгі бағыттарында» баяндалған ұсыныстарға заңдық құжат формасын беру.
 
 
Жұмыс тобының құрамына Конституциялық Кеңестің төрағасы Игорь Рогов, Президент Әкімшілігі Басшысының орынбасары Оңалсын Жұмабеков, Парламент Сенатының мемлекеттік құрылыс және құқықтық саясат жөніндегі комитетінің төрағасы Ермек Жұмабаев, Парламент Мәжілісінің заңнама және сот-құқықтық реформа жөніндегі комитетінің төрағасы Сергей Жалыбин, Президент Әкімшілігінің Заңнама және құқықтық сараптама бөлімінің меңгерушісі Талған Донақов, Д.Қонаев атындағы университеттің ректоры Өмірәлі Қопабаев, Қазақ гуманитарлық-заң университетінің Мемлекет және құқық ғылыми-зерттеу институтының директоры Ғайрат Сапарғалиев, Абай атындағы Қазақ ұлттық педагогика университетінің конституциялық құқық кафедрасының меңгерушісі Виктор Малиновский, Әл-Фараби атындағы Қазақ ұлттық университетінің сот билігі және қылмыстық үдеріс кафедрасының меңгерушісі Қалимолла Халықов кіреді.
 


///Нұрсұлтан Назарбаев Ли Кэцянді Қытай Мемлекеттік кеңесінің Премьері лауазымына тағайындалуымен және Қытай Халық Республикасы Компартиясының ХІХ съезінің табысты өтуімен құттықтады.
Қазақстан Президенті екі ел арасындағы саяси және экономикалық әріптестіктің жаңа деңгейге көтерілгеніне тоқталып, оның өзара тиімді ынтымақтастықтың үлгісі болуға тиіс екенін айтты. 
– Мен Сіздің 2014 жылғы желтоқсан айында Қазақстанға келген сапарыңызды ойыма алып отырмын. Сол кезде Сіз елдеріміз арасындағы бірлескен индустриалды-инвестициялық бағдарламаны жүзеге асыру үшін өте қызықты әрі батыл  идеялар ұсындыңыз. Осы бастаманың арқасында Сізбен бірге жалпы көлемі 28 миллиард долларды құрайтын 51 жобаға қол қойдық. Солардың 11-і жүзеге асырылып жатыр, – деді Нұрсұлтан Назарбаев.
Соңында тараптар энергетика, көлік және ауыл шаруашылығы салаларына қатысты өзара ынтымақтастық мәселелерін талқылады.


///
	 

	«Грейс Келли - Монако Ханшайымының дәуірі» атты көрме Монако князі III Реньенің зайыбы және танымал голливуд актрисасы Грейс Келлидің жеке өміріне арналған.

	Бұл бірегей жоба 2008 жылы шілдеде Монакодағы Гримальди Форумының көрме залына оның баласы, Монако Князі II Альбердің бастамасы бойынша қойылған.

	Әлемдік турне аясындағы көрме Париж, Мәскеу, Амстердам, Токио, Рим, Сан-Паулу, Нью-Йорк тәрізді әлемнің ірі қалаларында зор табыспен өтті.

	Көрмеде княгиня өмірінің кейбір сәттері - Филадельфияда өткен балалық шағы, Голливудтағы салтанатты сәттер, Князьбен кездесуі, ана атанған және Монако символы болған жылдар көрініс тапқан.

	Экспозиция арасында жеке заттары, фотосуреттері, княгиняның әшекейлері, балалар ойыншықтары, оның Князь Реньемен, түрлі король отбасы мүшелерімен, А.Хичкокпен, Б.Кросбимен, К.Грантпен, Ж.Кеннедимен, М.Ростроповичпен, Р.Нуриевпен және М.Шагаломен жазбаларынан құжаттар, сондай-ақ Грейс Келлидің кейбір үй киножазбалары да бар.       
/// 
Брифингте Қазақстан Президенті келіссөздер барысында екіжақты ынтымақтастықтың кең ауқымдағы мәселелері қозғалғанын және өңірдің ахуалы, соның ішінде Ауғанстан мен Таяу Шығыстағы жағдайдың  талқыланғанын атап өтті.
Мемлекет басшысы көлік-транзит саласындағы ықпалдастықты дамытуға айрықша көңіл бөлінгенін, екі елдің тауар айналымы деңгейін арттырудың осыған байланысты екенін айтты.
Қазақстанның «Нұрлы жол» бағдарламасы мен Қытайдың «Жібек жолының экономикалық белдеуі» және Қарақорым жолы мемлекеттер арасындағы ынтымақтастықты жандандыруға септігін тигізеді деп санаймын. Сонымен бірге Қазақстан-Түрікменстан-Иран теміржолы Пәкістанның теңіз порттарына шығуға жол ашады. Осы көлік байланыстары бізге сауда және экономикалық қарым-қатынастарды жақсартуға мүмкіндік береді, – деді Қазақстан Президенті.
Нұрсұлтан Назарбаев өнеркәсіпке, фармацевтикаға, энергетикаға, әскери-техникалық салаға, ғылымға және басқа да маңызды бағыттарға қатысты Қазақстан мен Пәкістанның нақты қадамдары туралы уағдаластыққа қол жеткізілгенін айтты.  
Қазақстан Президенті ауыл шаруашылығы өнімдерін өңдеу, химия және жеңіл өнеркәсіп, банк секторы сияқты салаларда ынтымақтастықты жолға қою мақсатында Іскерлік кеңес құрылғанына да тоқталып өтті. Сонымен қатар, Пәкістан Премьер-министрі делегациясының құрамында іскер топ өкілдері де келді.
Мемлекет басшысы Пәкістан Н.Шарифтің басшылығымен экономикалық өсім қарқынын үдетіп, әлемдік саясаттағы салмақты орны бар елге айналып келе жатқанын атап өтті.  
Нұрсұлтан Назарбаев Азиядағы өзара іс-қимыл және сенім шаралары кеңесін өткізу,  «ЭКСПО-2017» көрмесін өткізу құқығы үшін дауыс беру, Қазақстанның ДСҰ-ға кіруі мәселелеріне қатысты біздің елімізді Пәкістанның қолдағанына және бүгінгі таңда Қазақстанның БҰҰ Қауіпсіздік кеңесінің тұрақты емес мүшелігіне кандидатурасын да қолдап отырғанына назар аударды. Осыған орай Мемлекет басшысы Пәкістан тарапына зор алғыс білдірді.
Пәкістан Премьер-министрі жылы қабылдау мен қонақжайлық үшін алғыс айтып, жаңа елорда – Астана қаласы Қазақстанның ілгерілеуі мен өркендеуінің символы болып саналатынын атап өтті.
Мені Нұрсұлтан Назарбаевтың кемел басшылығының арқасында Қазақстанның қол жеткізген әлеуметтік-экономикалық прогресінің ауқымы тәнті етті. Біз елдеріңізге алдағы уақытта да табыс пен бақ-береке тілейміз. Біздің мемлекеттерімізде қарым-қатынас пен өзара ынтымақтастықты жақсартуға қажетті зор әлеует бар, – деді Н.Шариф.
Ол сапар барысында тараптар екіжақты қарым-қатынастар мен халықаралық күн тәртібіндегі кең ауқымды мәселелерді талқылағанын да айтты.
Біз білім және ғылым, экономика, көлік, кеме құрылысы, сондай-ақ әуе қатынасы салаларындағы өзара ықпалдастықты нығайтуға келістік. Қазақстан мұнайы мен газының импортына, жеңіл өнеркәсіпте, ауыл шаруашылығында, фармацевтика және басқа салаларда бірлескен кәсіпорындар ашуға қатысты уағдаластықтарға қол жеткізілді, – деді Пәкістан Ислам Республикасының Премьер-министрі.  
Н.Шариф екіжақты қатынастардағы институционалдық тетіктерді нығайту интеграциялық үдерістерге, бүкіл өңірдегі бейбітшілік пен тұрақтылықты сақтауға оң ықпал ететінін айтты.
Қазақстан мен Пәкістан ШЫҰ және БҰҰ сияқты халықаралық ұйымдар аясында бұдан әрі де ынтымақтасуға ықылас танытып отыр, – деп атап өтті Н.Шариф.
Пәкістан Ислам Республикасының Премьер-Министрі Н.Шарифтің Қазақстанға ресми сапарының аясында қол қойылған екіжақты құжаттардың тізімі:


/// 
Қайрат Пернешұлы Қожамжаров Қазақстан Республикасының Мемлекеттік қызмет істері және сыбайлас жемқорлыққа қарсы
іс-қимыл агенттігінің төрағасы болып тағайындалсын.
 
 
Қазақстан Республикасының
                Президенті                                                       Н.Назарбаев
 
 
Астана, Ақорда, 2015 жылғы 4 мамыр
                   №  14
///Кездесу барысында Қашаған және Қарашығанақ ірі мұнай-газ жобаларының жүзеге асырылуы жөніндегі жоспар қарастырылды. Президент Қасым-Жомарт Тоқаевқа жалғасып жатқан пандемия жағдайына қарамастан, Қашағандағы қазіргі жобалардың іске асырылу қарқыны сақталып отырғаны туралы баяндалды. 
Клаудио Дескальцидің айтуынша, мұнай өндіру ісін арттыру жөнінде бірқатар маңызды инвестициялық шешім қабылданған. Консорциум Қашаған кен орнын толыққанды игерудің тұжырымдамасын әзірлеп жатыр. Сондай-ақ газ өңдеу қуатын күшейту жұмыстары жалғасуда.
Мемлекет басшысы энергетикалық бағыттағы инвестициялық жобаларды одан әрі жүзеге асыруға Қазақстанның баса мән беретінін айтты. Осы ретте, Президент отандық өнім үлесінің жоғары болуын қамтамасыз ету қажеттігіне назар аударды.
Бұдан бөлек әңгімелесу барысында жер қойнауын игеру, геологиялық барлау жұмыстарын жүргізу және жасыл энергетика саласындағы жобаларды іске асыру мәселелері талқыланды.  
/// 
Ассамблея Кеңесінің жұмысына ҚР Парламенті депутаттары, мемлекеттік орталық және жергілікті атқарушы органдардың жетекшілері, республикалық және аймақтық этномәдени бірлестіктердің, аймақтық Ассамблеялар хатшылықтарының, ҚХА Ғылыми-сарапшылық кеңесінің мүшелері, ғылыми-шығармашылық зиялы қауым және БАҚ өкілдері қатысты.
Отырыс барысында Ұлт жоспарының «Бірлік пен бірегейлік» бағытын, соның ішінде Қазақстан халқы Ассамблеясы қызметінің жаңа салаларын ҚХА аясында жүзеге асыру және ҚХА депутаттық корпусы алқасының қызметінің негізгі бағыттары мен бірқатар ұйымдастыру мәселелері қарастырылды.
Г.Әбдіқалықова ел тәуелсіздігінің 25 жылдығы белесінде өтетін ҚХА XXIV сессиясының «Тәуелсіздік. Келісім. Болашағы Біртұтас Ұлт» атты күн тәртібі Қазақстанды жаһандық трансформация мен экономикалық турбуленттік кезеңінде табысты дамытудың шарты ретінде бейбітшілік пен келісімді нығайтудың маңыздылығын көрсететінін айтты.    
Мемлекеттік хатшы бүгінде Қазақстанның бүкіл әлемде құрмет пен беделге ие егемен мемлекет ретінде қалыптасқанын атап көрсетті. Бұған Елбасының Вашингтонда өткен Ядролық қауіпсіздік жөніндегі IV саммитте жария еткен жаңа сыртқы саяси бастамасы – «Әлем. ХХІ-ғасыр» манифесі дәлел болмақ. Маңызды құжат халықаралық тұрғыдан кең серпіліс туғызып, БҰҰ-ның ресми құжаттарының тізбесіне  енді. 
Г.Әбдіқалықова Ұлт жоспары аясында Мемлекет басшысының тапсырмасын орындау бағытындағы этномәдени бірлестіктердің және Ассамблея Кеңесі мүшелері атқаратын жұмыстардың маңыздылығын атап өтті.
Мемлекеттік хатшы бірегейлік пен бірлікті нығайту және дамыту жөніндегі барлық жұмыс қоғамдық келісім мен жалпыұлттық бірліктің қазақстандық үлгісі болып отырған Қазақстан халқы Ассамблеясының үйлестіруі арқылы жүргізіліп жатқанына тоқталды.   
«Реформа аясында «Бірегейлік пен бірлік» бағыты бойынша Ассамблея қызметінің жаңа бағыттары – қайырымдылық шаралары, медиация, қоғамдық мониторинг қалыптастырылды. Олар мемлекет пен қоғамның бірқатар әлеуметтік мәселелерді шешу ісіне азаматтық тұрғыдан қатысуды тиімді қамтамасыз етеді» – деп атап көрсетті Мемлекеттік хатшы.
Ұлттық музейде өткен отырыс аясында Қазақстан халқы Ассамблеясының ХХІІ сессиясында Мемлекет басшысы берген тапсырмаға орай құрылған «Қазақстан халқы Ассамблеясының және Қазақстанның полиэтникалық тарихы» атты залдың салтанатты ашылу рәсімі өтті.
Қазақстан халқы Ассамблеясының бет-бейнесі болып табылатын бұл залда Қазақстан халқының тарихи жадынамасы мен рухани-мәдени мұрасы сақталады.
Сондай-ақ кеңейтілген кеңеске қатысушылар «Тәуелсіздік тарихы: қазақстандық даму жолының қарқыны» деген тақырыптағы көрмемен, ҚХА депозитариясымен танысты.
ҚХА кеңесінің қорытындысы бойынша Мемлекеттік  хатшы Қазақстан халқының бірлігі мен қоғамдық келісімді одан әрі нығайту және дамыту жөнінде бірқатар тапсырма берді.
/// 
Биылғы сессияның негізгі тақырыбы – «Тәуелсіздік. Келісім. Болашағы біртұтас ұлт».
Іс-шараға 1500-ден астам адам қатысты. Олардың қатарында Ассамблеяның елдің барлық өңірінен келген ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы   органдардың, саяси партиялардың, діни бірлестіктердің, үкіметтік емес ұйымдардың басшылары, жоғары оқу орындарының ректорлары, шет мемлекеттер дипломатиялық миссиялары, ғылыми-шығармашыл зиялы қауым және БАҚ өкілдері бар.
Жиналғандар алдында сөйлеген Мемлекет басшысы Қазақстан халқы Ассамблеясы біздің Тәуелсіздігіміздің ұлы құндылықтарының бірі екенін атап өтті.
Біз достықты қазақстандықтардың барлық буынының басты игілігі ретінде сақтай білдік. Біздің бірегей жолымыз – тең құқықтылық, бір шаңырақ астында өмір сүретін барлық этностың бірлігі мен келісімі халықтың тілек-қалауымен таңдалды. Қазақстан халқы Ассамблеясы – Тәуелсіздік жемісі. Ассамблея кез келген сын-қатер төнген кезде және Тәуелсіздіктің барлық кезеңінде әрдайым биіктен табылды. Оның тарихында біздің ұлттың өрлеу дәуірінің кезеңдері мен нақты нәтижелері көрініс тапқан, – деді Нұрсұлтан Назарбаев.
Сондай-ақ Қазақстан Президенті Ұлт жоспарын жүзеге асырудың алғашқы қорытындылары туралы айтты.
Бірнеше айда 59 заң әзірленіп, қабылданды және күшіне енді. 400 нормативтік құқықтық акт бекітілді. Біздегі өзгерістерге қатысты тағы бір тәуелсіз баға жөнінде айта кетейін. Бүкіл әлем мемлекеттеріндегі реформаларға мониторинг жүргізетін Дүниежүзілік банк Қазақстанды 2015 жылы өзге елдермен салыстырғанда мейлінше көп реформа жасады деп есептейді. Олардың әдістемесіне сәйкес, бұл – 7 бағыт бойынша 19 реформа. Басқаша айтқанда, біз бес емес, жиырмаға жуық маңызды өзгеріс жасадық, – деді Мемлекет басшысы.
Нұрсұлтан Назарбаев бүгінде мемлекеттік қызметшілер корпусында Қазақстанның 45 этносының өкілдері  бар екенін айтты.
Біз мемлекеттік аппаратта әрдайым этникалық әралуандық болуы үшін бұл жұмысты жалғастыра беретін боламыз, – деді Қазақстан Президенті.
Мемлекет басшысы заң үстемдігін қамтамасыз ету үшін тілдер туралы заңның толық сақталуы маңызды екенін атап өтті.
Мемлекеттік органдарға арызданушының хат жолдаған тілінде ақпарат алу мәселесіне қатысты бұған дейін ескерту жасаған болатынмын. Менің тапсырмам бойынша Бас прокуратура барлық орталық және жергілікті органдарға тексеру жүргізді. «Ақпаратқа қолжетімділік туралы» жаңа заң күшіне енген алғашқы үш айда мемлекеттік органдардың азаматтар сауалына олар таңдаған тілді ескере отырып жауап беру тұрғысында 79 рет заң бұзылған. Соның ішінде 29 факт түрлі деңгейдегі әкімдіктерде, 50-і министрліктер мен ведомстволардың аумақтық бөлімшелерінде болған. Бас прокуратура барлық анықталған деректер бойынша заң бұзуды әшкерелеу және кінәлі мемлекеттік қызметшілерді тәртіптік жауапкершілікке тарту жөнінде ұсыным енгізді. Бұл мәселені барлық мемлекеттік орган басшылары ұдайы жеке бақылауында ұстауға тиіс, – деді Нұрсұлтан Назарбаев.  
Қазақстан Президенті «ЭКСПО-2017» халықаралық көрмесін өткізу мәселесін ескере отырып, елорданың, Алматы мен облыстардың әкімдеріне көрнекті ақпараттың жариялануын үш тілде – мемлекеттік, орыс және ағылшын тілдерінде қамтамасыз етуді тапсырды.  
Азаматтардың теңдігі мен этносаралық қатынастар тұрақтылығы мәселесіне қатысты ұсақ-түйек деген болмайды, болуы да мүмкін емес. Бұл жерде науқаншылдыққа орын жоқ, күнделікті қажырлы жұмыс қажет, – деді Мемлекет басшысы.
Нұрсұлтан Назарбаев индустрияландыру жұмысын жүргізу және экономикалық өсімді қамтамасыз ету тіпті әлемдік дағдарыстың күшті ықпалына қарамастан бизнестің дамуына кеңінен жол ашатынына назар аударды.
Мұны әлемнің мейлінше перспективалы 60 елінде жүргізілетін Жаһандық бизнес мониторингі мәліметтері көрсетіп отыр. Оған сәйкес, Қазақстан азаматтардың кәсіпкерлік белсенділік деңгейі жөнінен 29-орынды иеленді. Жұмыс орындарын ашу перспективасы бойынша – 6-орында. Жалпы, еңбек нарығының тиімділігі рейтингінде біздің республика 140 елдің ішінде 18-орынға жайғасқан. Бизнес үшін барынша қолайлы жағдай жасаудың жаһандық рейтингінде біз 189 елдің ішінде 41-орынды иелендік. 2016 жылға арналған экономикалық еркіндік индексінде Қазақстан 178 мемлекеттің ішінде 68-орында тұр. Біз «Нұрлы жол» мемлекеттік бағдарламасын, бизнесті дамыту және жұмыспен қамту жол картасын жүзеге асырып, фермерлерге көмектесіп келеміз. Бұның бәрі азаматтарымыздың болашағына, лайықты жұмыс және жоғары өмір сапасы тұрғысынан сенімді болуы үшін жасалуда, – деді Қазақстан Президенті.
Мемлекет басшысы Бес институционалдық реформаның тағы бір бағыты – есеп беруші мемлекет пен ашық үкімет қалыптастыру аясында қазақстандықтар үшін мемлекеттік органдардың шешімдерін талқылау, қабылдау және орындау барысына қатысу мүмкіндіктері кеңейе түсетінін айтты.
Олардың жанында үкіметтік емес ұйымдармен қатар Қазақстан халқы Ассамблеясының өкілдері белсене қатысатын қоғамдық кеңестер құрылып, жұмыс істеп жатыр. Сыбайлас жемқорлық пен шенеуніктердің ысырапшылдығына қарсы ең сенімді тосқауыл – азаматтық бақылау. Біз бұл бағыттан таймаймыз. Бірақ бұл да азаматтық қоғам үшін маңызды сәт. Оның қоғамдық кеңестер жұмысына қатысуы бастамашылдық, кемелдік және азаматтар алдындағы жауапкершілік қағидаттарына негізделуі тиіс, – деді Нұрсұлтан Назарбаев.
Қазақстан Президенті халыққа мемлекет жүргізіп жатқан түсіндіру жұмыстарының жеткіліксіздігін айтты.  
Мектептегі білім беру  саласында, соның ішінде бескүндікке, үштілділікке өту бастамалары үлкен талқылауларға түрткі болды. Егер біз балаларымыз бен бүкіл еліміздің болашағын ойлайтын болсақ, мұндай өзгерістер білім беру сапасын арттыру үшін қажет. Бірақ бәрі де тиянақты қарастырылғаннан кейін қабылдануға тиіс. Мектеп мәселесі әр отбасыға қатысты, сондықтан барлық пікір ескерілуі тиіс, мұнда жөнсіз сынақ жасауға болмайды. Жалпы, бұл ақпараттық жұмыстағы олқылықты көрсетеді. Халыққа реформаның мәні жете түсіндірілмеген, – деді Мемлекет басшысы.
Нұрсұлтан Назарбаев соңғы кездері Қазақстанның жерін шетелдіктерге сату туралы жалған ақпараттың ұдайы таратылуы салдарынан жер мәселесіне қатысты алаңдаушылық көбейгенін айтты.
Мұның шындыққа жанаспайтыны бірнеше рет түсіндірілді. Тағы да айтқым келеді – ауыл шаруашылығы жерлерін шетел азаматтарына және компанияларына сату туралы мәселе жоқ, талқыланбайды да. Бұл тақырыптың төңірегіндегі алып-қашты әңгіменің бәрі негізсіз. Біздің мақсат – ауыл шаруашылығымен айналысатындарға жеке меншігіне жер алу мүмкіндігін беру. Егер олар жерге иелік ететін болса, оны күтіп-баптап, қадірлейтін болады. Жер – ата бабамыздан мұраға қалған біздің басты байлығымыз. Қазақстанның 14 мың шақырымнан астам мемлекеттік шекарасын рәсімдеу үшін мен көрші елдердің басшыларымен 8 жыл бойы келіссөз жүргіздім. Осының бәрі жеріміздің тұтастығын қамтамасыз ету үшін жасалды. Мен азаматтарымыздың осы мәселені көтергеніне қуаныштымын. Егер жерге дәл осылай көңіл бөлінетін болса, бұл біздің халқымыз өз жерін қасық қаны қалғанша қорғайтынын көрсетеді, – деді Қазақстан Президенті.
Сонымен қатар, Мемлекет басшысы Қазақстан халқы Ассамблеясы жаңа функционалдық бағыттарды өз мойнына алғанына тоқталды.
Қайырымдылық қызмет туралы жаңа заңда ҚХА-ға меценаттар қоғамдастығының басты үйлестірушісі қызметін атқару бекітіліп берілді. Тарихта бірінші рет қайырымдылық ұйымдарының, меценаттар мен донорлардың республикалық съезі өткізілді. «Үлкен ел – Үлкен отбасы» жобасы мен Ассамблея жылы аясында 400 мыңнан астам қазақстандыққа қайтарымсыз көмек көрсетілді. Балалар үйлерінің 7800 тәрбиеленушісі мен жетім балалар үшін жалпы құны 5 миллиард теңге болатын білім беруге арналған есепшоттар ашылды, – деді Нұрсұлтан Назарбаев.
Қазақстан Президенті бүкіл ел бойынша 1993 қоғамдық келісім кеңесі және 820 аналар кеңесі құрылғанын атап өтті. Олар халықтың нақты мәселелерін шешумен, жергілікті деңгейде және ұжымдарда қақтығыстардың алдын алумен айналысады.
Ассамблея қызметінің тағы бір бағыты – даулы мәселелерді сотқа дейінгі тәртіппен шешетін медиаторлар желісін дамыту.
Медиация туралы заң қабылдаған 2011 жылға дейін оған қалай кірісу керектігін ешкім білген жоқ. Ассамблея бастамашылық танытқан соң сең қозғалды. Медиаторлар желісін дамыту соттардың жүктемесін азайтты, құқықтық мәдениет пен қоғамдағы құқықтық сананы күшейтті, – деді Мемлекет басшысы.
Нұрсұлтан Назарбаев Ассамблея жұмысындағы қоғамның барлық әлеуметтік қырын қамтитын өзге де негізгі бағыттарға тоқталды.
Мемлекеттік рәміздер туралы заң күшейтілді, бұл олардың қазақстандық патриотизм атрибуттары ретінде азаматтардың қолдануы аясын кеңейтті. Отбасылық қарым-қатынастарды, моральдық-этикалық және рухани құндылықтарды нығайту жөніндегі жалпы ұлттық жоспар жаңғыртылды. Жалпыға Ортаға Еңбек Қоғамы идеясын ілгерілету жөніндегі жалпыұлттық жоспар жүзеге асырылып жатыр. Кәсіпқойлар лигасы жобасының мәні зор. Оның аясында Дүниежүзілік банктің атсалысуымен өңірлерде жұмысшы мамандықтары бойынша мамандарды алдын ала даярлаудың 15 ресурстық орталығы құрылды. Білім мен ғылымды дамытудың 2019 жылға дейінші жаңа мемлекеттік бағдарламасы қабылданды, үш тілде білім берудің Жол картасы жүзеге асырылуда. «Ұрпақ плюс» жобасын, жастар саясаты тұжырымдамасының екінші кезеңін іске асыру жалғасуда. Туризм мен спортты дамыту тұжырымдамасы бекітілді. БАҚ-ты жаңғырту үдерісі басталды, – деді Қазақстан Президенті.  
Мемлекет басшысы қомақты қаражат жұмсауды талап етпейтін ауқымды жұмыс атқарылғанын атап өтті.
Оның инновациялылығы, энтузиазмы, жүйелілігі және нақты нәтижеге бағытталғандығы – бұл, сөз жоқ, еліктеуге тұрарлық үлгі. Мен біртектілік пен бірлік жөніндегі жұмыстың алғашқы қорытындыларын бекітемін. Сонымен бірге босаңсуға және біз қоғамда бірлік пен келісімнің биік деңгейіне жеттік деп санауға да болмайды, ал бұл үдеріс енді өз-өзінен жалғасатын болады, – деді Нұрсұлтан Назарбаев.
Қазақстан Президенті сессия қорытындысы бойынша қабылдануы жоспарланып отырған Мәңгілік Ел Патриоттық актісінің жалпыұлттық идеяның құжаттамалық  формасы екеніне назар аударды.
Бұл – қазақстандықтардың біртектілігі мен бірлігінің ауқымды да бірегей генетикалық бағдарламасы. Акт біздің рухани құндылықтарымыз бен ұмтылыстарымыздың негізгі форматын ұрпақтан ұрпаққа жеткізуге тиіс. Онда экономика мен саясаттың, мораль мен діннің мәселелері, Қазақстанның жаһандық әлемдегі орны жөніндегі көзқарастарымыз бір арнаға тоғыстырылған. Бұл құжатқа қатысты екі жыл бойы қызу қоғамдық жұмыс жүргізілді. Ол халық Ассамблеясының барлық буынында, ғылыми ортада, саясаткерлер, кәсіпкерлер, мәдениет қайраткерлері арасында жан-жақты талқыланды. Былтыр Республикалық патриоттар форумында оны жобасы мақұлданды, –  деді Мемлекет басшысы.
Нұрсұлтан Назарбаев Мәңгілік Ел Патриоттық актісінде халқымыз қалыптастырған және өз жан-жүйесінен өткерген басты жалпыұлттық құндылықтар, мемлекеттің, қоғамның және азаматтардың Қазақстанның тағдыры мен оны дамыту, өркендету жолындағы өзара жауапкершілігі  нақтыланғанын айтты.
Патриоттық акт қабылдай отырып, біз бүгінгі өмірімізде орны бар және бәріміз үшін қастерлі нәрселер мен болашақ Қазақстанның барлық дәуірінде өмірлік маңызы зор және бағалы болатын дүниелер арасында  берік көпір саламыз. Біз жаңа белестерге қарай ілгері басқан қадамымыздың дұрыстығын компаспен тексергендей, Патриоттық акт арқылы анықтайтын боламыз, – деді Қазақстан Президенті.
Мемлекет басшысы Патриоттық актінің жасампаз идеяларын қоғамда орнықтыру жөніндегі бірқатар шараларды іске асыру қажеттігін атап өтті.
Үкімет Ассамблеямен бірлесіп, әрбір қазақстандықтың жүрегіне жол табатын кең ауқымды түсіндіру жұмысын жолға қойғаны жөн. ҚХА хатшылығы Мәдениет және спорт министрлігімен, Білім және ғылым министрлігімен бірлесіп, Патриоттық акт жөніндегі әдістемелік құралдар дайындауы қажет. Олардың негізінде ұлттық компаниялар, кәсіпорындар, мекемелер мен оқу орындары ұжымдарындағы жұмысты жолға қою керек. Ассамблеяға мониторинг жүргізіп, Қазақстандық біртектілік пен бірлікті нығайту тұжырымдамасын жүзеге асыру туралы баяндамалар дайындау міндеті жүктеледі, – деді Нұрсұлтан Назарбаев.
Қазақстан Президенті тәуелсіздік, келісім, Болашағы біртұтас ұлт ұғымдарының қазақстандық арманды жүзеге асыратын бір-бірімен өзара байланысты ұғымдар екеніне назар аударды.
Өмірден арман туындатып, арманнан шынайы болмысты сомдау керек. Жалпыұлттық арманымызды біз осылай жүзеге асырамыз. Қуатты, лайықты және мәңгілік мемлекет туралы арманымызды. Кең-байтақ, сүйікті және киелі жерімізді көркейту туралы арманымызды. Ұлы Дала Елі кеңістігіндегі зәулім аспанмен астасқан шаңырақ астында тату-тәтті өмір сүретін бақытты және бейбіт халқымыз туралы арманымызды. Мен бүгін Ассамблея сапына оны бұдан жиырма жыл бұрын менімен бірге құрысқан және бастапқы тарихи сессиялары мен шешімдерін әзірлескендердің есейген балалары қосылып жатқанын көріп тұрмын. Бұл – қазақстандықтардың ұрпақ сабақтастығының айқын айғағы, – деді Мемлекет басшысы.
Соңында Нұрсұлтан Назарбаев баршаны алда келе жатқан Қазақстан халқының бірлігі күнімен құттықтап, бақыт пен игілік және табыс тіледі.
Сондай-ақ сессияда қазақстандық ғарышкер, шетелдік қонақтар, өңірлерден келген делегаттар, спортшылар, жұмысшы мамандықтарының, сондай-ақ бюджеттік және жастар ұйымдарының, азаматтық қоғамның өкілдері сөз сөйледі.
Сессия барысында Мемлекет басшысы ҚХА мүшесі, «Беларусь мәдени орталығы» қоғамдық бірлестігінің төрағасы Л.Питаленконы және ҚХА мүшесі, Қазақстан өзбектері қоғамдық бірлестіктерінің «Дустлиқ» қауымдастығының құрметті төрағасы Р.Халмурадовты Ассамблея Төрағасының этномәдени бірлестіктер атынан өкілдік ететін орынбасарлары етіп тағайындау туралы өкімге қол қойды.
Ассамблеяның XXIV сессиясы қорытындылары бойынша «Мәңгілік Ел»  жалпыұлттық патриоттық актісі жарияланды.





///Қазақстан Президенті Қасым-Жомарт Тоқаев Парламент Палаталарының бірлескен отырысында «Жаңа жағдайдағы Қазақстан: іс-қимыл кезеңі» атты Жолдауын жариялап, елімізді одан әрі дамыту стратегиясымен таныстырды.
Қасым-Жомарт Тоқаев Жолдауда мемлекеттік басқарудың тиімділігін арттыру, жаңа заман талаптарына сәйкес экономикалық даму, өнеркәсіп әлеуетін күшейту, ауылшаруашылығы саласын, көлік-логистика кешенін, шағын және орта бизнесті, қаржы секторын, өңірлік даму және қазақстандықтардың әлеуметтік жағдайын арттыру секілді бірқатар бастама көтерді.
– Сондықтан еліміздің жаңа экономикалық бағдары басты жеті қағидатқа негізделуі керек. Олар: игіліктер мен міндеттердің әділ бөлінісі; жеке кәсіпкерліктің жетекші рөлі; әділ бәсекелестік, кәсіпкерлердің жаңа буыны үшін нарық ашу; өнімділікті көбейту, экономиканың ауқымдылығын және технологиялық сипатын арттыру; адами капиталды дамыту, жаңа үлгідегі білім саласына инвестиция тарту; «Жасыл» экономиканы дамыту, қоршаған ортаны қорғау; мемлекет тарапынан дәйекті шешімдер қабылдау және сол үшін қоғам алдында жауапты болу, – деді Мемлекет басшысы.
Президент білімнің қолжетімді әрі сапалы болуын қамтамасыз етудің маңыздылығы мен денсаулық сақтау саласын дамыту жайында айта келіп, отбасылық-демографиялық жағдайына және балалардың құқығы мен қауіпсіздігіне алаңдаушылық білдірді.
Мемлекет басшысының пікірінше, заң үстемдігі мен азаматтардың қауіпсіздігін қамтамасыз етпейінше әлеуметтік-экономикалық дамудың бірде-бір аспектісін табысты жүзеге асыру мүмкін емес. Алдымызда мемлекеттің азаматтарға қызмет етуінің жаңа стандарттарын әзірлеу бойынша ауқымды жұмыс бар. Бұл істе маңызды рөл атқаратын құқық қорғау органдары мен сот жүйесін үлкен реформалар күтіп тұр.
– Экономикалық ынтымақтастық және даму ұйымы елдерінің тәжірибесі бойынша қылмыспен күрес саласын жаңғыртқан жөн. Бізге азаматтардың құқығын заманауи тұрғыдан қорғауды қамтамасыз ететін және жоғары халықаралық талаптарға жауап беретін үлгі керек. Қазақстанда өкілеттіктердің ара жігі нақты ажыратылған үш буынды модель құру керек деп санаймын. Тағы да қайталап айтамын, заңдылық пен әділеттілік сөзсіз қамтамасыз етілуге тиіс. Қылмыстық істегі қателік адам тағдырын өзгертетінін естен шығармау керек, – деп мәлімдеді Қасым-Жомарт Тоқаев.
Жолдауда ұлттық бәсекелестікке қол жеткізуде цифрландыру ісі барлық реформалардың негізгі тетігі мен басты құралына айналатыны айтылған. Бұл тұрғыда саяси реформалар мемлекетті басқаруға азаматтарды көптеп тартуға бағытталуы керек. Жаңғыртудың негізгі мақсаты – тұтас мемлекеттің тиімділігін арттыру.
– Бүгін мен бүкіл қоғам алдында дағдарыс жағдайында атқарылатын іс-шаралардың жоспарын баяндадым. Оның жемісті жүзеге асуы әрқайсымызға байланысты. Баршамыз өз-өзімізді дамытуға күш салуымыз керек. Замана сынағы бізден үздіксіз қозғалысты, мықты күш-жігерді және табанды еңбекті талап етіп отыр. Сондықтан, еліміздің бақытты әрі жарқын келешегі әр азаматтың қажырлы қызметіне байланысты болмақ. Әр буынның маңдайына түрлі сынақ жазылған. Біз төл тарихымызда тағдырдың түрлі сынынан әрдайым сүрінбей өттік. Еліміз ең күрделі деген міндеттерді шеше алады. Біз бұған дайынбыз, – деді Мемлекет басшысы.
«Жаңа жағдайдағы Қазақстан: іс-қимыл кезеңі» атты Жолдаудың толық мәтінімен мына сілтеме арқылы таныса аласыздар.





///Президент биылғы 1 қыркүйектегі Қазақстан халқына Жолдауында экономика, өнеркәсіп, қаржы, әлеуметтік және басқа да салаларда түбегейлі реформалар жүргізу туралы міндеттер қойды.
Бұл мәселеде Мемлекет басшысының биылғы 8 қыркүйектегі Жарлығымен жаңадан құрылған Стратегиялық жоспарлау және реформалар агенттігінің маңызы зор.
Агенттік ағымдағы жағдайды, қалыптасып отырған тенденцияларды, әлемдік тәжірибені талдау және осы негізде реформаларды іске асыру тәсілдерін әзірлеудің, сондай-ақ, олардың орындалу барысына мониторинг жүргізудің жауапты мемлекеттік органы болады.
Агенттікпен және өзге де мемлекеттік органдардың бастамасымен реформалар жөніндегі аса маңызды ұсыныстарды қарау және бекіту үшін Мемлекет басшысының 2020 жылғы 14 қыркүйектегі Жарлығымен Президент жанындағы Реформалар жөніндегі жоғары кеңес құрылды.
Президент жанындағы жоғары кеңес жұмысының тиімділігін арттыру мақсатында кеңес құрамына Еуропалық қайта құру және даму банкінің экс-президенті (2012-2020 ж.ж.) Сума Чакрабарти енгізілді.
Сонымен қатар Мемлекет басшысының 14 қыркүйектегі Өкімімен С. Чакрабарти Қазақстан Республикасы Президентінің экономикалық даму жөніндегі штаттан тыс кеңесшісі болып тағайындалды.
С. Чакрабарти дамушы нарықтар мәселелері бойынша маман, Ұлыбритания мемлекеттік қызметі жүйесіндегі ірі реформаларды әзірлеуде тәжірибесі мол. Орталық және Шығыс Еуропа елдеріне техникалық көмек бағдарламасы – британдық «ноу-хау» қорының дамуында негізгі рөл атқарды.
Еуропалық қайта құру және даму банкінің басшысы ретінде С.Чакрабарти аталмыш қаржы институтын ауқымды жаңғырудан өткізді. Өзі басшылық еткен жылдары бұл мекеме Қазақстанға 9 млрд доллар көлемінде инвестиция салды. ЕҚҚДБ мемлекеттік-жеке меншік әріптестікті, «жасыл экономика» мен шағын және орта бизнесті реттеу мен дамытудың жаңа тәсілдерін әзірлеуде маңызды консультативтік көмек атқарды.
С. Чакрабарти Еуропалық қайта құру және даму банкінің басшысы болған кезде Қазақстан Республикасы Президенті жанындағы Шетел инвесторлары кеңесінің теңтөрағасы болды.
 
 
///Президентке қайта құрылған министрліктің құрылымы, басқа мемлекеттік органдардан өнеркәсіп қауіпсіздігі саласындағы кейбір функцияларды, мемлекеттік материалдық қорды беру үдерісі, сондай-ақ, Ішкі істер министрлігінің құрамына кірген әскери бөлімшелерді ауыстыру жұмыстары туралы баяндалды.
Юрий Ильин Президент Қасым-Жомарт Тоқаевқа биылғы Қазақстан Республикасындағы төтенше жағдайлардың алдын алу және жою мемлекеттік қызметінің 25 жылдығы қарсаңында, аталған құрылымды қайта қалпына келтіргені үшін мекеме қызметкерлерінің атынан алғыс білдірді.
Мемлекет басшысына осы жылдың 8 айындағы төтенше жағдайлардың, табиғи және техногендік апаттардың, сондай-ақ, осындай жағдайларда қаза болғандар санының азайғаны туралы да ақпарат берілді.
Кездесу қорытындысы бойынша Мемлекет басшысы Қасым-Жомарт Тоқаев жылыту маусымымен және қысқа дайындық жұмыстарын жүргізу, түрлі төтенше жағдайларды азайту, қар бұрқасындарына әзірлік, сондай-ақ, көктемгі тасқындар мен елді мекендерді су басу қаупінің алдын алу мәселелері бойынша бірқатар нақты тапсырма берді.


///Мемлекет басшысы Қазақстан халқының және жеке өзінің атынан Саломе Зурабишвилиді Грузия Президенті лауазымына сайлануымен құттықтады.
«Өткен сайлаудағы жеңісіңіз – ел азаматтарының Сізге деген сенімі мен қолдауының, сондай-ақ Грузияның жаңа жетістіктері мен елдеріңіздің одан әрі өркендеуіне деген үмітін Сізбен байланыстыруының айқын дәлелі.
Елдеріміз арасындағы дәстүрлі достық пен түсінушілікке негізделген өзара тиімді ынтымақтастық халықтарымыздың игілігі үшін алдағы уақытта да нығая түсетініне кәміл сенемін» – делінген жеделхатта.
Нұрсұлтан Назарбаев Саломе Зурабишвилиге зор денсаулық, амандық, жауапты қызметіне – табыс, ал достас Грузия халқына – бақ-береке тіледі.
///
	 

	«Грейс Келли - Монако Ханшайымының дәуірі» атты көрме Монако князі III Реньенің зайыбы және танымал голливуд актрисасы Грейс Келлидің жеке өміріне арналған.

	Бұл бірегей жоба 2008 жылы шілдеде Монакодағы Гримальди Форумының көрме залына оның баласы, Монако Князі II Альбердің бастамасы бойынша қойылған.

	Әлемдік турне аясындағы көрме Париж, Мәскеу, Амстердам, Токио, Рим, Сан-Паулу, Нью-Йорк тәрізді әлемнің ірі қалаларында зор табыспен өтті.

	Көрмеде княгиня өмірінің кейбір сәттері - Филадельфияда өткен балалық шағы, Голливудтағы салтанатты сәттер, Князьбен кездесуі, ана атанған және Монако символы болған жылдар көрініс тапқан.

	Экспозиция арасында жеке заттары, фотосуреттері, княгиняның әшекейлері, балалар ойыншықтары, оның Князь Реньемен, түрлі король отбасы мүшелерімен, А.Хичкокпен, Б.Кросбимен, К.Грантпен, Ж.Кеннедимен, М.Ростроповичпен, Р.Нуриевпен және М.Шагаломен жазбаларынан құжаттар, сондай-ақ Грейс Келлидің кейбір үй киножазбалары да бар.       
///Қасым-Жомарт Тоқаевқа еліміздегі сот корпусының жалпы ахуалы, Жоғары Сот Кеңесінің былтырғы жұмысының қорытындылары мен биылғы жылға жоспары жайында баяндалды.
Мемлекет басшысына Қазақстан халқына Жолдауында және республикалық соттар съезінде берген тапсырмаларының орындалу барысы туралы ақпарат берілді.
Сонымен қатар Президентке Жоғары Сот Кеңесі судьяларды іріктеудің сапасын арттыру үшін қолданатын заманауи HR және цифрлық технологияны енгізу жөнінде айтылды.
Кездесу соңында Қасым-Жомарт Тоқаев Талғат Донақовқа Кеңес жұмысына жаңа технологияларды енгізу, сондай-ақ, елдегі жаңа құрылған әкімшілік соттарға сапалы мамандар іріктеу туралы тапсырма берді.

///Кездесуде Мемлекет басшысына Қауіпсіздік кеңесінің биылғы 7 қарашадағы отырысында берілген тапсырмалардың орындалу барысы туралы баяндалды.
– Министрлік осы жылды барлық бағыттар, соның ішінде мұнай өндіру, электр энергиясы, баламалы энергия көздері, геологиялық барлау салалары және ірі инвесторлармен жұмыс жүргізу мәселесі бойынша жақсы көрсеткіштермен аяқтағалы отыр, – деді Қазақстан Президенті.
Нұрсұлтан Назарбаев тарифтерге бақылау жүргізу жауапкершілігі тек Энергетика министрлігіне емес, сондай-ақ Ұлттық экономика министрлігіне де жүктелгенін атап өтті.
– Тарифтерге қатысты сын айтылды. Оған Энергетика министрлігі ғана жауапты емес. Электр энергиясы көзі мен оны тасымалдауға Энергетика министрлігі жауап береді, ал оны қайта бөлу мен тұтынушыларға жеткізу ісін бақылауды Монополияға қарсы комитет жүзеге асырады, – деді Мемлекет басшысы.
Қазақстан Президенті энергетикалық қызмет көрсету нарығындағы тарифтерді қалыптастыру және бақылау үдерісінде Үкіметтің басты рөл атқаратынын атап өтті.
– Жыл сайын Энергетика министрлігі Үкімет отырысында тарифтерді төмендету қажеттігі жөнінде баяндап келді. Бұл мәселелер бойынша Премьер-Министр мен Үкімет шаралар қабылдамады. Осы салада тәртіп орнатуды бәріне тапсырамын. Жауапты ведомстволардың бәрі министрліктің қарамағында болуға тиіс немесе Үкімет бұл үдерісті өзі үйлестіргені жөн, – деді Нұрсұлтан Назарбаев.
Қ.Бозымбаев Мемлекет басшысына станцияларда электр энергиясын өндірудің шекті тарифтерін бекіту үшін атқарылған жұмыстардың нәтижелері жөнінде мәлімдеді.
– Желтоқсан айының бірінші онкүндігінде сауда бәсекесі өткізіледі. Соның нәтижесінде қуаттылық тарифі анықталады. Сол уақытта осының негізінде электр энергиясының шекті тарифтерін бекітеміз. Олар станциялардың типтеріне қарай әртүрлі болады. Бірақ, станцияның түрлеріне байланысты, орташа есеппен алғанда, 5 пайыздан 20 пайызға дейін төмендейтін болады, – деді Энергетика министрі. 
Кездесу барысында Ұлттық экономика министрлігі Табиғи монополияларды реттеу, бәсекелестікті және тұтынушылардың құқығын қорғау комитеті тарапынан өңірлік станциялар мен электр қуатымен қамтамасыз ететін ұйымдардың тарифтерін төмендету үшін жұмыс жүргізу қажеттігі туралы айтылды.
Кездесу соңында Мемлекет басшысы министрліктің электр энергиясы нарығындағы тарифтерді реттеу жөніндегі тәсілдерін мақұлдап, бірқатар нақты тапсыра берді. 

/// 
Нұрсұлтан Назарбаев пен Реджеп Ердоған Қожа Ахмет Яссауи кесенесін аралап көрді, сондай-ақ Қазақ хандығының тарихынан сыр шертетін жәдігерлермен танысты.
***
Қожа Ахмет Яссауи кесенесі ортағасырлық бірегей сәулеткерлік ескерткіш болып саналады.
Кешеннің 465 гектар аумағында 6 музей бар, соның 1-еуі ашық аспан астында орналасқан. Музей қорында 13 800 жәдігерлік, ал ғылыми кітапханада 5 мыңнан аса кітап жинақталған.  

/// 
Прокуратура басшылары Астанаға Шанхай ынтымақтастығы ұйымына мүше мемлекеттер бас прокурорларының 13-отырысына және Тәуелсіз мемлекеттер достастығына мүше мемлекеттер бас прокурорлары үйлестіру кеңесінің 25-отырысына қатысу үшін келді.
Кездесуде ШЫҰ және ТМД аясында заңдылықты, қауіпсіздікті және өңірдегі тұрақтылықты сақтаудың маңызды мәселелері талқыланды.
Мемлекет басшысы ТМД елдері прокуратураларының өзара іс-қимылын күшейтудің қажеттігін атап айтты.
Сіздер осы форматта 20 жылға жуық уақыт бойы кездесулер өткізіп келесіздер, ал 15 жыл бұрын ТМД-ның халықаралық органы мәртебесіне ие болдыңыздар.  Әрбір отырыс арқылы қарым-қатынасты нығайта түстіңіздер. Сонымен қатар, 2001 жылдан бері Шанхай ынтымақтастығы ұйымы жұмыс істейді, ол халықаралық аренада елеулі күшке айналды. Соңғы отырыста ұйымға жаңа мүшелер қабылдау жөнінде шешім қабылданды, – деді Нұрсұлтан Назарбаев.
Бұл орайда Қазақстан Президенті терроризммен және экстремизммен, сондай-ақ трансұлттық қылмыстың өзге де түрлерімен күрес мәселелері бойынша бірлескен тиімді қадамдар жасаудың маңыздылығына тоқталып,  бұл сұхбат прокурорлардың өзара іс-қимылын жаңа деңгейге көтеруге мүмкіндік беретінін айтты.
Мемлекет басшысы осындай кездесулер заң үстемдігін және ШЫҰ, ТМД елдері аумағында қылмысқа қарсы бірлескен күресті күшейтуге септігін тигізеді деп үміттенетінін жеткізді.
Кездесу барысында Бас прокурор А.Дауылбаев Қазақстан Президентіне ұйымға бақылаушы елдер – Үндістан, Ауғанстан және Беларусь ведомстволары басшыларының қатысуымен өткен Шанхай ынтымақтастығы ұйымына мүше мемлекеттер бас прокурорлары отырысының нәтижелері туралы баяндады. 

///
	 

	Сапар аясында Қазақстан басшысының Франция Президенті Франсуа Олландпен келіссөздері жоспарланған. Онда екіжақты сауда-экономикалық және мәдени-гуманитарлық ынтымақтастық мәселелері талқыланатын болады.

	Сонымен қатар, екі елдің басшылары халықаралық күн тәртібіндегі өзекті мәселелерді қарастырады, бірлескен құжаттарға қол қояды.

	Сапар барысында Нұрсұлтан Назарбаевтың Франция Республикасының саяси және іскер топтары өкілдерімен кездесуі күтілуде.      

	 
///Мемлекет басшысы қырғыз тарапының өтініші бойынша Сооронбай Жээнбековпен кездесу өткізді. Әңгіме барысында Қазақстан Президенті Қырғызстан Президентін сайлаудағы жеңісімен құттықтады.
– Екі ел арасындағы туысқандық әрі бауырластық қарым-қатынасты орнына келтіру қажет. Бұл жерде екі халықтың мүддесі тұр, – деді Нұрсұлтан Назарбаев.
Қазақстан Президенті жуық арада екі ел үкіметтерінің жұмыс топтары Жол картасы бойынша жұмыс жүргізіп, оған қол қоятынын айтты. Содан соң, қырғыз тарапының өтініші бойынша Қазақстан мен Қырғызстан шекарасындағы қазіргі мәселелер шешілетін болады.
– Шекараға Қазақстан және Қырғызстан тараптары, сондай-ақ Еуразиялық экономикалық одақ өкілдері бірлесе бақылау орнататын болады. Мұндай тәртіпті Қырғызстан-Қытай шекарасында да белгілеген жөн, – деді Мемлекет басшысы.
Сонымен қатар, Нұрсұлтан Назарбаев Қырғызстан Президентін Қазақстанға ресми сапармен келуге шақырды.
Сооранбай Жээнбеков Нұрсұлтан Назарбаевқа құттықтағаны және Қазақстанға ресми сапармен келуге шақырғаны үшін алғыс айтты.
– Біз елдеріміздің өзара іс-қимыл мәселелерін талқылап, бірқатар ұстаным бойынша ортақ пікірге келдік. Қазіргі проблемаларға қарамастан, мен жеке жауапкершілігіме ала отырып, шекарамыздағы ахуалды реттеуді сұрадым, – деді Қырғызстан Президенті.
Кездесу соңында Мемлекет басшысы елдеріміздің қарым-қатынасы тату көршілік сипатта екенін атап өтіп, туындаған барлық мәселені сындарлы жолмен шешуге ниетті екенін білдірді.


///Алматы қаласы

Кездесуде Ауғанстандағы дағдарысты тұрақтандыру, гуманитарлық көмек көрсету және әлеуметтік-экономикалық жағдайды қалпына келтіру жөніндегі халықаралық күш-жігер аясында Қазақстан мен БҰҰ арасындағы ынтымақтастықты дамытудың перспективалары талқыланды.   
Мемлекет басшысы Қазақстанның терроризм мен экстремизмге қарсы күрес, Ауғанстанға гуманитарлық көмек көрсету, ауған студенттері үшін білім беру бағдарламаларын жалғастыру салалары бойынша халықаралық қоғамдастықпен жан-жақты ынтымақтастықты жалғастыруға бейілді екенін растады.

Дебора Лайонс Мемлекет басшысына Еуропалық Одақ пен Орталық Азияның Ауғанстан жөніндегі арнаулы өкілдерінің кеше Алматыда өткен екінші кездесуінің қорытындысы, сондай-ақ UNAMA кеңсесінің Ауғанстанды қалпына келтіру үшін қабылдаған шаралары жөнінде мәлімет берді.
БҰҰ жоғары лауазымды өкілі осы Ұйымның Ауғанстандағы миссиясының қызметіне қолдау көрсеткені үшін Қазақстан Президентіне алғыс айтты.
Қол жеткізілген келісімдерге сәйкес UNAMA-ның уақытша қашықтағы кеңсесі Алматыда орналасатын болды. Жуық арада Қазақстандағы аталған миссияның мәртебесі туралы келісімге қол қойылады.
 
///Құрметті отандастар!
Баршаңызды Қазақстан Республикасының Конституциясы күнімен құттықтаймын!
Осыдан 25 жыл бұрын Тұңғыш Президентіміз – Елбасы Нұрсұлтан Әбішұлы Назарбаевтың бастамасымен қазіргі Ата заңымыз қабылданды. Бұл қадам тереңнен тамыр тартатын мемлекеттігімізді тың өріске бастап, Қазақстан Республикасының күрделі геосаяси жағдайдағы дамуының даңғыл жолын айқындады.
Конституциямызда белгіленген адам құқығы мен бостандығы, саяси және әлеуметтік-экономикалық құрылым қағидаттары әділетті қоғам мен қуатты мемлекеттің айнымас тұғырына айналды.
Халық билігі, теңдік, бірлік, заң үстемдігі сияқты қастерлі ұстанымдар мызғымас ұстын ретінде қалыптасып, Қазақстанның келешектегі жан-жақты даму бағдарының мазмұнын айшықтай түсті.
Ата заңымыз уақыт рухына және азаматтарымыздың талап-тілегіне сай келеді. Сондай-ақ, оның жасампаздық әлеуеті саяси жүйе мен әлеуметтік-экономикалық қатынастарды одан әрі жетілдіруге бағытталған.
Біз мемлекеттің берік конституциялық негізіне сүйене отырып, елдегі келісім мен саяси тұрақтылықты сақтаймыз және азаматтық қоғаммен сындарлы байланысты жалғастыра береміз. Қазіргі қиындықтарды бірге еңсеріп, көздеген мақсатымызға жететінімізге сенімім мол.
Елімізге амандық, жұртымызға ынтымақ пен бақ-береке тілеймін! 
///Президент биылғы 1 қыркүйектегі Қазақстан халқына Жолдауында экономика, өнеркәсіп, қаржы, әлеуметтік және басқа да салаларда түбегейлі реформалар жүргізу туралы міндеттер қойды.
Бұл мәселеде Мемлекет басшысының биылғы 8 қыркүйектегі Жарлығымен жаңадан құрылған Стратегиялық жоспарлау және реформалар агенттігінің маңызы зор.
Агенттік ағымдағы жағдайды, қалыптасып отырған тенденцияларды, әлемдік тәжірибені талдау және осы негізде реформаларды іске асыру тәсілдерін әзірлеудің, сондай-ақ, олардың орындалу барысына мониторинг жүргізудің жауапты мемлекеттік органы болады.
Агенттікпен және өзге де мемлекеттік органдардың бастамасымен реформалар жөніндегі аса маңызды ұсыныстарды қарау және бекіту үшін Мемлекет басшысының 2020 жылғы 14 қыркүйектегі Жарлығымен Президент жанындағы Реформалар жөніндегі жоғары кеңес құрылды.
Президент жанындағы жоғары кеңес жұмысының тиімділігін арттыру мақсатында кеңес құрамына Еуропалық қайта құру және даму банкінің экс-президенті (2012-2020 ж.ж.) Сума Чакрабарти енгізілді.
Сонымен қатар Мемлекет басшысының 14 қыркүйектегі Өкімімен С. Чакрабарти Қазақстан Республикасы Президентінің экономикалық даму жөніндегі штаттан тыс кеңесшісі болып тағайындалды.
С. Чакрабарти дамушы нарықтар мәселелері бойынша маман, Ұлыбритания мемлекеттік қызметі жүйесіндегі ірі реформаларды әзірлеуде тәжірибесі мол. Орталық және Шығыс Еуропа елдеріне техникалық көмек бағдарламасы – британдық «ноу-хау» қорының дамуында негізгі рөл атқарды.
Еуропалық қайта құру және даму банкінің басшысы ретінде С.Чакрабарти аталмыш қаржы институтын ауқымды жаңғырудан өткізді. Өзі басшылық еткен жылдары бұл мекеме Қазақстанға 9 млрд доллар көлемінде инвестиция салды. ЕҚҚДБ мемлекеттік-жеке меншік әріптестікті, «жасыл экономика» мен шағын және орта бизнесті реттеу мен дамытудың жаңа тәсілдерін әзірлеуде маңызды консультативтік көмек атқарды.
С. Чакрабарти Еуропалық қайта құру және даму банкінің басшысы болған кезде Қазақстан Республикасы Президенті жанындағы Шетел инвесторлары кеңесінің теңтөрағасы болды.
 
 
///
	 

	Қозыкөрпеш Есімұлы Жаңбыршин Республикалық бюджеттің атқарылуын бақылау жөніндегі есеп комитетінің төрағасы болып тағайындалсын.

	 

	 Қазақстан Республикасының

	              Президенті                                                                                                                                          Н.Назарбаев

	 

	 

	Астана, Ақорда, 2014 жылғы 15 қаңтар

	 

	№ 730

	 

	 

	 

	 

	 

	 

	 
///Түркітілдес мемлекеттердің ынтымақтастық кеңесі мемлекет басшыларының Төтенше саммиті (бұдан әрі – Түркі кеңесі) 2020 жылғы 10 сәуірде «COVID-19 пандемиясына қарсы күресте ынтымақтастық пен тілектестік» тақырыбында бейнеконференция арқылы өтті.
Әзербайжан Республикасының Президенті Ильхам Әлиевтің бастамасы және төрағалығымен өткен осы отырысқа Қазақстан Республикасының Президенті Қасым-Жомарт Тоқаев, Қырғыз Республикасының Президенті Сооронбай Жээнбеков, Түркия Республикасының Президенті Реджеп Эрдоған, Өзбекстан Республикасының Президенті Шавкат Мирзиёев, Түрікменстан Президенті Гурбангулы Бердімұхамедов, Мажарстанның Премьер-Министрі Виктор Орбан және Түркі кеңесінің Бас хатшысы Бағдад Әміреев қатысты.
Сонымен қатар, бейнеконференцияға Дүниежүзілік денсаулық сақтау ұйымының Бас директоры доктор Тедрос Адханом Гебрейесус қосылды.
Түркі кеңесіне мүше-мемлекеттердің басшылары, 
«COVID-19» (бұдан әрі – пандемия) індетіне байланысты төніп тұрған ауыр жаһандық қауіпке алаңдаушылық білдіре отырып,
пандемияның мүше-мемлекеттер мен олардың халықтарына түрлі жолдар арқылы өсіп келе жатқан әсерін және оның келеңсіз салдарымен, соның ішінде БҰҰ-ның Тұрақты даму мақсаттарын іске асыру аясында күресу қажеттілігін мойындай отырып,
пандемиямен күресте кемсітушіліксіз негізінде екіжақты және көпжақты ынтымақтастықтың қажеттілігін атай отырып,
Біріккен Ұлттар Ұйымының пандемияға қарсы күрестегі маңызды рөлін атап, БҰҰ-ның басым мүше-мемлекеттері, оның ішінде Түркі кеңесі мемлекеттерінің тең-авторлығымен әзірленген және Біріккен Ұлттар Ұйымы Бас Ассамблеясы 2020 жылғы 2 сәуірде қабылдаған «COVID-19» вирусымен күрестегі жаһандық тілектестік» атты қарарды құптай отырып,
Дүниежүзілік денсаулық сақтау ұйымы мен басқа да халықаралық ұйымдардың пандемияға қарсы күрес жөніндегі талаптары мен ұсынымдарын орындауға өздерінің адалдығын білдіре отырып,
Дүниежүзілік денсаулық сақтау ұйымына мүше кейбір мемлекеттердің халықаралық қоғамдастықтың пандемияға қарсы бағытталған күш-жігеріне жәрдемдесу мақсатында көрсеткен ерікті қаржылық көмектерін қолдай отырып,
ерік-жігерге сүйене Түркі кеңесі шеңберінде пандемияға және оның келеңсіз салдарына қарсы күресте ынтымақтастықты жүзеге асыруға және  кеңейтуге өз дайындығын көрсетіп, түркітілдес халықтар арасындағы ниеттестікті одан әрі нығайтатынын назарға ала отырып,
халықаралық қатынастардағы егемендік, аумақтық тұтастық және халықаралық деңгейде танылған мемлекеттер шекараларының мызғымастығы, сондай-ақ халықаралық құқықтың нормалары мен қағидаттарын басшылыққа алу міндеттемесін қайта растай отырып,
келесіні мәлімдейді:
пандемияға қарсы күресте Түркі кеңесі шеңберінде ынтымақтастықты кеңейтуге дайындығын білдіреді,
халықаралық қоғамдастықпен ынтымақтастыққа дайын болуға және пандемияның таралуын қысқарту мен оны жою бойынша бірлескен шұғыл шараларды қабылдау мақсатында барлық мемлекеттерді жаһандық тілектестік пен кеңейтілген ынтымақтастыққа шақырады,
барлық мемлекеттер ортақ игілік үшін тілектестікті танытуға, тәжірибе алмасуды көтермелеуге және осы жаһандық апатпен күресте өзінің ғылыми, инновациялық, технологиялық және медициналық әлеуеттерін толық жұмылдыра отырып, өз күш-жігерлерін біріктіруге тиіс екеніне кәміл сенеді,
миллиондаған адамның өмірін құтқару, сондай-ақ болашақ ұрпақтардың әлеуметтік, экономикалық, моральдық және психологиялық жағдайларын сақтау барлық мемлекеттерден шынайы және ашық түрде жаһандық тілектестік пен қажетті іс-қимылдарды бірлесіп орындауын талап ететінін атап өтеді,
пандемияның жаһандық ауыр салдарын жеңуге бағытталған Біріккен Ұлттар Ұйымының шеңберіндегі барлық іс-әрекеттер мен тетіктерді қолдайды,
2019 жылы Бакуде өткен 7-ші Саммит барысында Қазақстан Республикасының Тұңғыш Президенті – Елбасы Н.Назарбаев жария еткен «Түркі келешегі - 2040» бастамасының шеңберінде медицина саласына, оның ішінде санитарлық-эпидемиологиялық қызметтеріне және медицина ғылымына қатысты мәселелерді дамытуға аса мән беру керектігін атап өтеді,
пандемияға қатысты маңызды тақырыптар бойынша озық тәжірибе алмасу, бір-біріне көмек көрсету мақсатында мүше мемлекеттердің денсаулық сақтау министрліктерінің өзара тығыз іс-қимылдарын қамтитын тиісті ұлттық дағдарыс орталықтары арасында консультациялар мен ынтымақтастық тетігін құруға келіседі,
пандемияға қарсы күресте алдыңғы қатарда жұмыстарын атқарып жатқан дәрігерлер мен басқа да медицина қызметкерлерінің жанкешті еңбектерін жоғары бағалайды,
тәжірибе, эпидемиологиялық және клиникалық деректермен алмасудың және емдеу әдістері мен вакциналарды әзірлеу бойынша күш-жігерді біріктірудің маңыздылығын атап көрсетеді,
пандемияға қарсы күрестің тиімділігін арттырудағы және осы бағыттағы халықаралық күш-жігерді жандандырудағы Дүниежүзілік денсаулық сақтау ұйымының рөлін қолдайды,
мүше-мемлекеттердің ұлттық деңгейде қабылдаған дәйекті және шешуші шараларын, оның ішінде әлеуметтік-экономикалық саладағы қадамдарын жоғары бағалайды және осы салада тәжірибе алмасу қажеттігін атап көрсетеді,
пандемия кезінде мүше-мемлекеттер арасындағы сауда, экономикалық және көлік қатынастарының тұрақтылығын, оның ішінде жүк көліктерінің шекарадан өтуін жеңілдету және осы салада туындайтын мәселелер туралы ақпарат алмасу үшін қажетті шараларды қабылдаудың маңыздылығын қайта растайды,
пандемияның мүше-мемлекеттердің экономикасына келтіретін теріс салдарын азайту үшін келісілген және үйлестірілген іс-әрекеттердің қажеттілігін атап өтеді,
қоғамдық және әлеуметтік өмірді қамтамасыз етудегі өсіп келе жатқан цифрлық технологиялардың маңызды рөлін, сондай-ақ осы саладағы кең ынтымақтастықтың қажеттілігін мойындайды,
пандемияға байланысты сапарларға шек қою салдарынан мүше-мемлекеттердің аумағында қалып қойған азаматтарға қандай да бір санкциясыз визалық режимді жеңілдетуді қоса алғанда қолдау мен көмек көрсетудің маңыздылығын атап өтеді,
пандемияға қарсы күрес туралы халықтың хабардарлығын арттырудағы, сондай-ақ жалған ақпарат таратуға қарсы іс-қимылдағы бұқаралық ақпарат құралдарының маңызды рөлі мен жауапкершілігін атап айтады,
пандемия және оның салдарына қарсы күресте үкімет пен халық болып белсенді атсалысуы мен ынтымақтастығының маңыздылығын атап өтеді,
пандемиядан туындаған бұрын-соңды болмаған дағдарыстан тұрақты жаһандық тілектестік пен ынтымақтастық арқасында өту мүмкін екеніне сенім білдіреді.
Мемлекет басшылары Әзербайжан Республикасының Президенті И.Әлиевке Түркі кеңесінің Төтенше саммитінің табысты қорытындылары үшін зор алғысын білдіреді.
Түркі кеңесінің Бас Хатшысына осы Декларацияда көзделген өзара
іс-қимылдар мен бірлескен күш-жігерді үйлестіру тапсырылды.
2020 жылғы 10 сәуірде видеоконференция арқылы әзербайжан, қазақ, қырғыз, түрік және өзбек тілдерінде қабылданды.
 
________________________
 
///
	 

	А.Мамытбеков саланың қазіргі ахуалы, сондай-ақ агроөнеркәсіптік кешенді дамыту жөніндегі «Агробизнес-2020» бағдарламасын іске асыру барысы туралы баяндады.

	Мемлекет басшысы жиын-терін жұмыстарын тиімді жүргізу қажеттігін атап өтті. 

	– Оңтүстік өңірлерде астық жинау науқаны аяқталып қалды, қазірдің өзінде 1 миллион тоннадан астам астық жиналды. Солтүстік өңірлердегі жағдай алғашында күрделі болған еді, бірақ жауын-шашын көбірек болып, пайдасын да, зиянын да тигізді. Астықтың түрлі мерзімде пісіп-жетілуі ескерілетін жиын-терін технологиясын бақылауда ұстау қажет, – деді Нұрсұлтан Назарбаев. 

	А.Мамытбеков ауыл шаруашылығы саласының даму қарқыны жақсы екенін атап өтті.

	– Бүгінгі күнгі негізгі міндет – жиын-терін жұмыстарын жүргізу. Шын мәнінде, оңтүстік облыстарда астық жинау науқаны қазірдің өзінде басталып кетті, ал ол кейбір өңірлерде аяқталуға жақын. Мысалы, Жамбыл облысында астық жинау 94 %-ға аяқталды, астық түсімінің көрсеткіші екі есе дерлік жоғары. Бидай егетін негізгі үш облыс жиын-терін жұмыстарын жүргізуге дайындалуда. Жауын-шашынның жиі болуына байланысты жиын-терін оңайға түспейді. Сондықтан біз егістік жерлер мен техникаларды тисті дайындықтан өткізу үшін ауыл шаруашылық саласы кәсіпорындарымен бірлесе жұмыс жүргізіп отырмыз, – деді ауыл шаруашылық министрі.

	Кездесу қорытындысында Мемлекет басшысы 2013 жылдың астығын уақтылы және сапалы жинап алу, сондай-ақ агроөнеркәсіп кешені кәсіпорындарының бәсекеге қабілеттілігін арттыру жөнінде нақты тапсырмалар берді.       
/// 
Н.Тимофти Нурсұлтан Назарбаевтың президент сайлауындағы айқын жеңісіне байланысты  шын жүректен құттықтайтынын жеткізді.
Молдова Президенті Қазақстан азаматтарының ерік-қалауы мен сайлауда қол жеткізілген нәтиже Қазақстан қоғамын реформалауды жалғастыру және республиканы әлемдік қоғамдастықпен ықпалдастыру жолымен ілгерілету  бағытында жүргізіліп келе жатқан елдегі саясатты қолдаудың дәлелі екенін атап өткен.  
«Жоғары мемлекеттік лауазымдағы Сіздің қызметіңіз Қазақстанның одан әрі өсіп-өркендеуіне және екі елдің де халқының игілігі үшін өзара тиімді Молдова-Қазақстан ынтымақтастығының өрістеуіне септігін тигізеді деп нық сенім білдіремін», – делінген жеделхатта.
 Сондай-ақ Н.Тимофти Қазақстан Президентін ресми сапармен Молдоваға келуге шақырып, сапар екі ел арасындағы дәстүрлі достық қарым-қатынастар аясын кеңейтуге және оны тереңдете түсуге елеулі серпін береріне сенім білдірді.
Нұрсұлтан Назарбаевқа Молдова Президенті мықты денсаулық, жоғары мемлекеттік қызметте табыс, ал Қазақстан халқына татулық пен бақ-береке тіледі.
///Қазақстан Президенті Қасым-Жомарт Тоқаев Жапонияның Премьер-министрі Ёсихидэ Сугаға аса жауапты лауазымға сайлануымен құттықтап жеделхат жолдады.
Жеделхатта жаңа Үкімет басшысының ел дамуына және жапон халқының берекесін баянды етуге, Жапонияның әлемдік қауымдастықтағы беделін одан әрі арттыруға бағытталған игі істері мен бастамаларының табысты болуына тілектестік білдірген.
«Қазақстан мен Жапония арасындағы дәстүрлі достық пен өзара қолдауға негізделген мазмұнды саяси диалогымызды, әртүрлі салалардағы жемісті ынтымақтастығымызды өрістете түсу үшін Сізбен күш-жігер жұмылдыруға дайын екеніме сендіремін», – деп жазылған жеделхатта. 
Мемлекет басшысы екі ел арасындағы қалыптасқан стратегиялық серіктестікті одан әрі нығайту мақсатында, Жапонияның Премьер-министрі Ёсихидэ Суганы Қазақстанға сапармен келуге шақырған.
Қасым-Жомарт Тоқаев Ёсихидэ Сугаға аса жауапты қызметте сәттілік, жапон халқына құт-береке тілеген.
///
	 

	Жеделхаттарда Мемлекет басшысы Қазақстан халқының және жеке өзінің атынан оларды алда келе жатқан қасиетті мерекемен шын жүректен құттықтап, зор денсаулық пен бақыт тілеп, елдерінің халқының өркендеуі мен дамуына ниеттестік білдірген. 
/// 
Елбасы елорда айналасындағы жасыл аймақты әуеден тікұшақпен шолып шыққаннан кейін орманды алқап қалыптастыру және дамыту жұмыстары барысымен танысты.
Қазақстан Президенті бұқаралық ақпарат құралдары өкілдері үшін баспасөз брифингін өткізді.
Нұрсұлтан Назарбаев 1997 жылдан бері жүргізілген жұмыстардың нәтижесінде елорда айналасына егілген жасыл желектің ауданы бүгінде 70 мың гектарға жеткенін атап өтті.
– Бір кездері біздің жоспарымызға күмәнмен қараған еді. Бірақ біз осы орманды болашақ ұрпақ үшін өсіріп, оны Қазақстанның кереметіне айналдырдық. Соның арқасында қалада шаң-тозаң, жел азайды. Орманда арнайы жидек ағаштары отырғызылып, аң-құс пайда болды. Егілген ағаштар елорда тұрғындары мен қонақтарының демалысына қажетті жағдай туғызады. Мұнда веложолдары, кемпингтері бар демалыс аймақтарын орнықтыру жоспарлануда, – деді Қазақстан Президенті.
Осыған байланысты Мемлекет басшысы орман шаруашылығы еңбеккерлеріне, ғалымдарға қажырлы еңбектері үшін ризашылық білдірді.
Қазақстан Президенті «жасыл белдеу» алқабын ұлғайту жұмыстары жалғасатынын айтты.
– Барған сайын ұлғайып келе жатқан Астана орманын біз мақтаныш етуімізге болады. 2020 жылға қарай оның көлемін 100 мың гектарға жеткізу міндеті қойылды. Ал қарағай отырғызылғаннан кейін ол сапалық тұрғыдан мүлде өзгеше болады. Осының бәрі Қазақстанның болашағы үшін жасалып жатыр, – деді Нұрсұлтан Назарбаев.
Соңында Мемлекет басшысы дәстүр бойынша қырғауыл ұшыру шарасына қатысты. 



///
	 

	Сонымен қатар, "Мемлекеттік саясат" аталымы бойынша "Жыл адамы" атағына Ресей Федерациясының Президенті В.Путин мен Беларусь Республикасының Президенті А.Лукашенко ие болды. Үш мемлекеттің көшбасшылары ЕурАзЭҚ пен Кеден одағын құруға қосқан үлестері үшін марапатталды.

	Қазақстан Президенті Сарапшылар кеңесінің мүшелері мен лауреаттарға жолдаған жеделхатында Ұлттық сыйлықтың берілгені үшін алғысын білдірген және Кеден одағына мүше елдер көшбасшыларының жеңісі еуразиялық интеграцияның маңызды екенін тағы да көрсетіп бергенін атап өткен.

	"Бұл бірлестік біздің мемлекеттеріміздің экономикалық және әлеуметтік дамуына елеулі ықпал ете отырып, өзінің тиімділігі жоғары екенін іс жүзінде дәлелдеді" делінген жеделхатта.

	Сондай-ақ Нұрсұлтан Назарбаев Кеден одағының одан әрі дамуы Қазақстан, Ресей және Беларусь азаматтарының әл-ауқатының өсуіне ықпалын тигізетініне сенім білдіреді.

	"Жыл адамы" ұлттық сыйлығын Орыс биографиялық институты 1993 жылы бекіткен және стратегиялық мәні бар – ғылым, мәдениет, мемлекеттік басқару, бизнестің әлеуметтік жауапкершілігі, қайырымдылық, ағартушылық қызмет салаларындағы жетістіктері үшін беріледі.

	Өткен жылғы сыйлықтың лауреаттары қатарында Мәскеу және бүкіл Ресей Патриархы Алексий Екінші, жазушы Александр Солженицын, академик Жорес Алферов пен Лео Бокерия және өзге көрнекті қоғам қайраткерлері, ғалымдар, ірі кәсіпорындар басшылары бар.
/// 
Владимир Путин Нұрсұлтан Назарбаевты президенттік сайлауда айқын жеңіске жетуіне байланысты шын жүректен құттықтайтынын жеткізген.
– Дауыс беру қорытындысы Сіздің отандастарыңыз алдындағы биік беделіңізді толығымен қуаттайды. Қазақстан азаматтары өз таңдаулары арқылы Сіздің елді әлеуметтік-экономикалық тұрғыдан жеделдетіп дамыту, еуразиялық ықпалдастық үдерістерге белсене қатысу және Ресеймен стратегиялық әрі одақтастық серіктестік қатынастарды нығайту жөніндегі бағдарыңызға кеңінен қолдауын көрсетті, – делінген жеделхатта.
Ресей Федерациясының Президенті сенімді диалог пен екіжақты байланыстардың ауқымын одан әрі өрістету жөніндегі бірлескен жұмысты, сондай-ақ Еуразиялық экономикалық одақ пен өзге де халықаралық құрылымдар аясындағы сындарлы ықпалдастықты жалғастыруға дайын екендігін атап көрсетті.
– Бұл Ресей мен Қазақстанның бауырлас халықтарының түпкі мүдделеріне сай келетініне, біздің құрлықтағы бейбітшілікті, тұрақтылық пен қауіпсіздікті қамтамасыз ету жөніндегі бағытпен үндесетініне сенімдімін, – делінген құттықтауда.
Соңында Владимир Путин Нұрсұлтан Назарбаевқа мықты денсаулық, сарқылмас қуат және мемлекет басшылығындағы аса жауапты қызметіне жаңа табыстар тіледі. 
/// 
Құрметті отандастар!
Санаулы сәттерден соң біз жаңа – 2016 жылға қадам басамыз!
Жаңа жыл – бәріміз ақ пейілмен асыға күтетін айрықша мереке. «Өткен жылға өкпе жоқ, жаңа жылдан үміт көп» дейді халқымыз. Тарих қойнауына аттанғалы тұрған жыл еліміз үшін жемісті болды. Қазақстан дағдарысқа қарамастан, өзінің құтты қадамын жалғастырды.
Биыл біз тарихы тереңде жатқан тамырлы халық екенімізді баршаға әйгіледік. Ұлы Далада ұлт атауымен  мемлекет құрған бабалар рухына тағзым еттік. Жаңа Қазақстанның қалыптасуына негіз қалаған Ата Заңымызды ұлықтадық. Бақ-берекеміздің ұйытқысы – Қазақстан халқы Ассамблеясының беделін биіктеттік. Ардагерлерімізді ардақтап, Ұлы Жеңістің мән-маңызын ұрпақтың санасына сіңірдік. Қазақтың үшінші ғарышкері көк жүзіне самғап, мерейімізді өсірді. Саудамыз сапалы, тауарымыз тартымды болуы үшін Дүниежүзілік Сауда Ұйымына мүше болдық. Биылғы Президент сайлауында бірлігі бар ел екенімізді тағы да дәлелдедік.
 
Ардақты ағайын!
Жаңа жыл баршамызды қашанда жаңа жетістікке, жаңа биікке жетелейді. Еліміз келер жылы Тәуелсіздіктің 25 жылдық белесіне шығады. Ширек ғасырлық шежіреміз бізді мерейлі мемлекет ретінде  әлемге танытты. Бағытымызды белгілеген Ұлт жоспары ұлағатты жолға бастап келеді. Алдағы Мешін жылында да абыройымыз асқақ болады деп сенемін!
 
Дорогие казахстанцы!
Мы встречаем наступающий год вместе – нашей большой, единой казахстанской семьей. 2015 год стал временем новых свершений для всех нас. Мы приступили к глубоким реформам государства и экономики. Новые законы, принятые согласно Плану Нации, обновили всю правовую базу Казахстана. В уходящем году мы достойно начали вторую пятилетку индустриализации и выполнение программы «Нұрлы Жол». За год во всех регионах построено 120 новых производств и объектов. Созданы тысячи рабочих мест.
В этом году у нас в стране на свет появились почти 400 тысяч малышей. Я поздравляю все казахстанские семьи с рождением этого нового поколения Нации единого будущего! Для них и сотен тысяч подрастающих казахстанцев мы возвели новые школы и детские сады, дома и больницы, дороги и предприятия, стадионы и концертные залы. Ради счастья всех казахстанцев мы будем всегда хранить наше единство! Хочу поблагодарить всех вас за созидательный труд ради мира, согласия и процветания в нашей Родине!
 
Дорогие друзья!
Эстафету истории принимает 2016 год. Для нас – это год 25-летия Независимости Казахстана. У всех казахстанцев одна общая мечта – сделать нашу Родину одной из самых развитых стран мира. Для её воплощения у нас есть возможности и воля! Пусть наш Казахстан крепнет  счастьем и достатком каждой семьи! Пусть сбудутся все наши желания и надежды!
С Новым годом!
Жаңа жыл әрбір шаңыраққа бақыт, шаттық, табыс әкелсін! Еліміздің ырыс-несібесі молынан болып, татулығы арта берсін!
Жаңа жыл құтты болсын!

///
	 

	Қымбатты отандастар!

	Православ христиандары мен барша қазақстандықтарды жарқын мереке – Рождествомен шын жүректен құттықтаймын.

	Мемлекеттің өз азаматтарының рухани ұмтылысына  деген  ізгі де сыйластықты көзқарасы – біздің еліміздегі дінаралық келісімнің ең басты негіздерінің бірі. Адамзаттың мәңгілік ақиқаттарына, адамгершілікке, өзара құрмет пен қолдауға сүйене отырып, біз барлық конфессиялардың дамуына жағдай жасадық, ортақ үйіміз – Қазақстан Республикасында бейбітшілік пен келісімді сақтай алдық.

	Өткен жыл біздің Отанымыздың жылнамасына алтын әріптермен жазыларына сенімдімін. Бұл жыл жасампаз істердің, табысты жүзеге асқан бағдарламалар мен болашақты көздеген батыл мақсаттардың жылы болды. Біз экономикада, саясатта және әлеуметтік салада  толайым табыстарға жеттік. Біз «Қазақстан 2050» Стратегиясын жария еттік. Бұл – ізгі ниетті барша қазақстандықтарға айқара ашылатын жарқын Болашақ.

	Еліміздің қоғамдық өміріндегі басты оқиғалардың бірі діни бірлестіктердің қайта тіркеуден өтуінің аяқталуы болды.

	Бүгінде Қазақстан қоғамының ажырамас бөлігіне айналған православ дін өкілдері еліміздің әлеуметтік-экономикалық және рухани дамуына, конфессияаралық қатынастардың үндестігіне сүбелі үлес қосуда.

	Рождество күндері мәңгілік адамгершілік құндылықтарды сақтай отырып, сүйіспеншілік пен ізгілікті, ақ ниет пен рухани тазалықты әрбір жүрекке жеткізеді. Осы арқылы қазақстандықтардың бойына өзара сыйластық, кемелдікке  ұмтылу, ізгі істер жасау секілді жоғары адами қасиеттердің сіңуіне ықпал етеді.

	Жақындарымызға, өз халқымызға, өз елімізге деген сүйіспеншілік барлығымызды мызғымастай  біріктіре түссін.

	Сіздерге, қымбатты отандастарым, зор денсаулық,  рухани сергектік пен күш-жігер, сарқылмас қуат пен ізгі бастамаларыңызға табыс тілеймін.
///Кездесуге Германия экономикасы Шығыс комитетінің төрағасы Вольфганг Бюхеле, «Кнауф» компаниясының иесі Николас Кнауф және Германия Федеративтік Республикасының Қазақстан Республикасындағы елшісі Рольф Мафаэль қатысты.
Мемлекет басшысы Астанаға іскерлік сапармен келген неміс бизнесмендеріне табыс тіледі.
– Астанаға қош келдіңіздер. Сіздердің делегацияларыңыз мықты құраммен келіпті. Сіздер Үкіметте кездесулер өткізіп, Қазақстанның бизнесмендерімен де жолығасыздар. Бұл кездесулердің жемісті болатынына сенімдімін, – деді Нұрсұлтан Назарбаев.
Қазақстан Президенті биылғы қазан айында Сочи қаласында Германия Федеративтік Республикасы іскер топтар өкілдерімен өткізген кездесуінің нәтижелі болғанын атап өтті.
Сондай-ақ, Мемлекет басшысы Қазақстанда жұмыс істеп жатқан неміс компанияларының көп екенін айтып, екі елдің іскер топтары арасындағы ынтымақтастықты нығайтудың маңыздылығына назар аударды.
Германия экономикасы Шығыс комитетінің төрағасы Вольфганг Бюхеле кездесуге мүмкіндік туғызғаны үшін Нұрсұлтан Назарбаевқа алғыс айтып, Сочи қаласындағы келіссөздер барысында қол жеткізілген уағдаластықтарға тоқталды.
– Қазақстан мен Германия арасында қарқынды экономикалық қарым-қатынас орнады. Оның дамуы 2017 жылы оң нәтиже көрсетіп отыр. Бұл ретте, Германияға Қазақстаннан келетін импорттың көлемі арта түскенін атап өткен жөн, – деді В.Бюхеле.

///Қазақстан Президенті «Бір белдеу, бір жол» атты халықаралық ынтымақтастық форумының жұмысына қатысу үшін Бейжің қаласына келді.


///Президент Сенат Спикерімен Парламенттің жаңа сессиясының ашылуына дайындық мәселелерін талқылады. Сондай-ақ Президентке Жоғарғы Палатаның өткен сессиядағы заң шығару қызметінің негізгі қорытындылары туралы ақпарат берілді.
Сенат Төрағасының айтуынша, депутаттық корпус саяси реформалардың жиынтығын заң тұрғысынан толық қамтамасыз етті. Халық денсаулығы, педагог мәртебесі, ардагерлер туралы маңызды заңдар және пандемия кезінде азаматтар мен бизнесті қолдауға бағытталған түзетулер жан-жақты пысықталып, қабылданды. Алдағы сессия барысында Сенат қызметі Қазақстанды дағдарыстан кейінгі кезеңде дамыту стратегиясын іске асыруға бағытталады.
Мәулен Әшімбаев Қасым-Жомарт Тоқаевқа өткен Сенат депутаттарын сайлаудың қорытындылары, сенаторлардың өңірлерге сапары және ағымдағы қызметі туралы мәлімет берді.
Мемлекет басшысы экономикалық өсімді қайта қалпына келтіруге және халықтың тұрмыс сапасын көтеруге бағытталған бастамаларды заң тұрғысынан сапалы және жедел іске асыру қажет екенін айтты.
Президент Сенаттың рөлі әрбір заңнаманы жіті пысықтау, сондай-ақ заңдарды қабылдау кезінде мемлекеттің басты ұстанымдарын және жалпы ұлттық мүдделерді қолдау екенін атап өтті.
Қасым-Жомарт Тоқаев сыбайлас жемқорлықты жою және тұрғындардың мемлекеттік аппаратқа деген сенімін арттыруға бағытталған жаңа бастамаларды заңмен бекітудің маңыздылығына назар аударды.


/// 
Елбасы этно-ауылды аралап көрді. Мұнда концерттік бағдарлама, театрландырылған көріністер, спорт сайыстары, колөнершілер ауылы мен ұлттық салт-дәстүрді таныстыру шаралары ұйымдастырылды. Нұрсұлтан Назарбаев барша қазақстандықтарды Наурыз мерекесімен құттықтап, бақыт пен бақ-береке тіледі.
Осынау ізгі мереке Парламент сайлауын өткізу шарасымен қатар келді. Қазақстандықтар бір үйдің баласындай тұтастығын көрсетті. Халқымыздың осы бірлігі мызғымайтын болсын. Біздің жасап жатқанымыздың бәрі қазақстандықтардың кейінгі ұрпағына мұра болып қалады. Біздің болашаққа апаратын жолымыз зор жетістіктер мен Тәуелсіздігіміздің игіліктері арқылы жарқырап тұратын болсын. Барша табиғат жаңарған Наурыз мерекесінде адамдар әрдайым бір-біріне деген өкпе-ренішін кешірген, мұқтаждарға көмектескен, бақыт тілеп, ағаш отырғызған және бұлақ көзін ашқан. Халық бұл күні тілеген тілектер міндетті түрде орындалатынын айтады. Мен әрбір шаңыраққа бақыт, шаттық шуағын және бар жақсылықты тілеймін, – деді Қазақстан Президенті. 



///
	 

	Қазақстанның Католиктік епископтары конференциясының өкілдері Т.Пэт, Я.Калет, Х.Сиерр, А.Шнайдер, В.Говер Мемлекет басшысының Жоғары мәртебелі Папа XVI Бенедикттің өкілі кардинал Анджело Соданомен кездесуін алғыс сезімімен еске алатындарын айтады.

	«Қазақстанның барша католиктері атынан Сізге өзіміздің құрметіміз бен ризашылығымызды жеткізіп, сонымен қатар Сіз үшін және өзіміздің бүкіл сүйікті Қазақстанымыз үшін күн сайын дұға ететінімізге Сізді сендіргіміз келеді», - деп жазады хат авторлары.

	Сондай-ақ католиктік епископтар елдің католиктік діни бірлестіктері қайта тіркеу рәсімінен табысты өткенін атап өтеді.

	Қазақстанның Евангелиялық христиан-хаптистер Шіркеулері Одағының Төрағасы Ф.Тиссен өз хатында Мемлекет басшысына елімізде барлық діндердің заң алдындағы теңдігіне бастаған бейбітшіліксүйгіш саясаты үшін ризашылығын білдіреді.

	Автор Одақтың шіркеулерінің қайта тіркеуден өткенін, мұның Қазақстанда Евангелиялық христиан-баптистердің ресми мойындалғанын дәлелдейтінін атап өткен.

	«Дін ұстанудағы еркіндік саясатын және бүкіл елді басқаруды жүзеге асыра беру үшін Сізге Жаратушы Иеден даналық пен денсаулық беруін сұрап мінәжет етеміз» делінген хатта.

	«Община Вечное Евангелие» евангелие сеніміндегі христиандар» жергілікті діни бірлестігінің Пасторы С.Серовтың хатында «Діни қызмет және діни бірлестіктер туралы» жаңа заңның мемлекеттегі діни қызметті азаматтардың бостандығын шектемей реттеп отырғаны атап өтілген.

	Осыған байланысты автор болашақта өз қызметін қоғамның бейбіт дамуына үлесін қоса отырып, заң жүзінде жалғастыруға берілген мүмкіндік үшін алғыс айтады.  

	 
///Жақып Қажманұлы Асанов Қазақстан Республикасының Бас прокуроры болып тағайындалсын.
 
 
Қазақстан Республикасының
                Президенті                                                         Н.Назарбаев
 
 
Астана, Ақорда, 2016 жылғы  25 сәуір
 
№  238
/// 
Кездесу барысында Қазақстанда медицинаны, соның ішінде кардиохирургиялық және кардиологиялық қызметті дамыту перспективалары талқыланды.
Қазақстан Президенті кардиохирургиялық ота жасатуға мұқтаж адамдардың саны аз уақыт бұрын ғана 10-15 мың адамға жеткенін айтты.
Біз бұл адамдарға жәрдем бере алмадық. Мүмкіндігі барлар шетелге шықты. Алайда бәрінің шамасы келмеді, адамдардан айрылып жаттық. Ал бүгінде елордада және Қазақстанның көптеген облыстарында жүрекке ашық оталар жасалады. Олардың қатарында Ұлттық ғылыми кардиохирургия орталығы бірінші орынды иеленеді, ол қазірдің өзінде ТМД елдерінде және әлемнің басқа да мемлекеттерінде танымал бола бастады. Орталықта жасалған операциялар сондай-ақ Қазақстанның үлкен имидждік жобасына да айналды, бірақ ең бастысы – көптеген адамдардың өмірін сақтап қалып жатырмыз, – деді Мемлекет басшысы.
Ю.Пя жеке өзінің және бүкіл ұжымның атынан Нұрсұлтан Назарбаевқа кардиохирургия орталығын құрғаны үшін алғыс айтты.
Сіз оны ашқан кезде мұны сарай деп бағаладыңыз. Шынында да солай, мұнда нағыз ғажайыпты жасауға болады. Бүгінде біздің орталықты Қазақстан ғана емес, бүкіл әлем біледі. Мысалы, бірер күнде бізге Еуропа елдерінен 30-ға жуық маман келіп, тәжірибемізді көреді. Қазақстанда жүргізіліп жатқан саясаттың арқасында бүгінгі таңда тек біздің республикада ғана қолданылатын ота әдісін енгізе алдық. Соның нәтижесінде біз еуропалық мамандар келіп танысатындай тәжірибеге ие болдық, – деді «Ұлттық ғылыми кардиохирургия орталығы» АҚ басқармасының төрағасы.

///Мемлекет басшысы отандық БАҚ өкілдері үшін брифинг өткізіп, өңірді дамытудың негізгі бағыттары және жұмыс сапарының қорытындылары бойынша облыс басшылығына берілген тапсырмалар жөнінде айтты.
– Менің тапсырмаларымның бәрі облыста толық орындалуда. Бұл өңірдегі жұмыстардың бастамасы жақсы деп санаймын. Үш жылда 3 миллион шаршы метрден астам тұрғын үй пайдалануға берілді. Тек былтырдың өзінде 35 мектеп салынды, – деді Елбасы.
Сонымен қатар Қазақстан Президенті «Бес әлеуметтік бастаманың» өңірдегі іске асырылу барысына оң баға беріп, облыстың туристік әлеуетін дамыту қажеттігі туралы айтты.
– Жұмыс сапарым барысында Алакөлге барып, оның туристік кластерімен таныстым. Барша қазақстандықтарға бізде тамаша демалыс орны бар екенін айтқым келеді. Бұл жер осыған дейін игерілмеген болатын. Оның инфрақұрылымы да, қонақ үйлері де болмаған еді. Бүгінде бұл өңірде бизнес өкілдері белсенді түрде жұмыс істеуде. Көлдің жағасында әлемдік стандарттарға сай келетін бес жұлдызды қонақ үй салынды, – деді Елбасы.
Нұрсұлтан Назарбаев өңірдегі инфрақұрылымдық жобаларды іске асырудың қазіргі нәтижелері мен алдағы жоспарлары жөнінде әңгімеледі.
– Мемлекет керемет жайлы «Алматы – Талдықорған» жолын салып берді. Бұл Алакөл арқылы Шығыс Қазақстанға апаратын өтпелі жол болады. Жол салудың арқасында көп жұмыс орны ашылады, – деді Мемлекет басшысы.
Сондай-ақ, Елбасы өңірдің негізгі экономикалық көрсеткіштері оң қарқын алып отырғанын атап өтіп, облыстың даму барысына тоқталды.
– Алматы облысы, әсіресе аграрлық салада, бәріне үлгі болып отыр. Өңір экономикасы 4,2 пайызға өсті, бұл еліміздегі орташа көрсеткіштен жоғары. Ауыл шаруашылығы мен құрылыс салалары өркендеп, іске қосылған әлеуметтік нысандар көбейіп келеді, – деді Нұрсұлтан Назарбаев.
Сонымен бірге Қазақстан Президенті облыс басшылығы тарапынан ерекше назар аударуды қажет ететін міндеттерге тоқталды.
– Облыстың бүкіл экономикасы 3-4 ауданда шоғырланған. Оның өзі тек өнеркәсіпті қамтиды. Осы аудандар өңір экономикасының 70 пайызын қамтамасыз етіп отыр. Басқа аудандар баяу дамуда, осы мәселеге назар аудару керек, – деді Елбасы.
Сонымен қатар Нұрсұлтан Назарбаев осы өңірде мал шаруашылығы мен ауыл шаруашылығы өнімдерін қайта өңдеу секторын дамыту қажеттігі жөнінде айтты.

///Президентке Қарулы Күштердің қазіргі жағдайы мен әскери дайындығын арттыру шаралары туралы баяндалды.
Қасым-Жомарт Тоқаевқа Қазақстан армиясының заманауи қару-жарақтармен және техникамен жабдықталуы, инфрақұрылымдық  дамуы, цифрландырылуы, ақпараттық қауіпсіздіктің  қамтамасыз етілуі және бітімгершілік бөлімдердің дайындығы жөнінде мәлімет берілді.
Нұрлан Ермекбаев дамыған мемлекеттер армиясының құрылымына жасалған талдау жұмыстарын ескере отырып, Қорғаныс министрлігі «Армияны жаңғырту» жобасын ұсынатынын хабарлады. Ұлттық жобаның жүзеге асырылуы армияның әскери әлеуетін арттыруға, белгілі бір дәрежеде әлеуметтік-экономикалық тиімділігін қамтамасыз етуге зор мүмкіндік береді.
Министр Жоғарғы Бас қолбасшының Әскери мақсатқа арналған ақпараттық-коммуникациялық инфрақұрылымның бірыңғай операторын құру жайында берген тапсырмаларының орындалу барысы туралы есеп берді. Бірыңғай оператор әскерді, ресурстарды басқарудың автоматтандырылған жүйесінің үздіксіз әрі орнықты жұмыс істеуін, сондай-ақ, ақпараттық қауіпсіздік талаптарына сай келетін ақпараттық жүйе мен әскери мақсатқа арналған бірыңғай транспорттық ортаны қамтамасыз етеді.
Мемлекет басшысына бейбітшілікті қолдау операцияларына қатысатын әскери қызметшілердің дайындығы туралы ақпарат берілді. Нұрлан Ермекбаевтың айтуынша, Президент Қасым-Жомарт Тоқаевтың тапсырмаларын іске асыру аясында БҰҰ миссиясы бағытындағы қызметте мейлінше сұранысқа ие әскери-медициналық, инженерлік, барлау және әскери полиция сияқты бөлімдердің дайындығы пысықталуда.
Кездесу қорытындысы бойынша Жоғарғы Бас қолбасшы Қарулы Күштердің әскери әлеуетін арттыруға және қазіргі сын-қатерлер мен қауіптерді ескере отырып, оларды сапалы дамытуға, армияны жабдықтауға, Қазақстанда қару-жарақтың бірнеше түрін шығаратын қорғаныс-өнеркәсіптік кешенімен ықпалдастық орнатуға, сондай-ақ, Қарулы Күштерді цифрландыруға қатысты бірқатар тапсырма берді.
Қасым-Жомарт Тоқаев бірлескен оқу-жаттығу жиындарын өткізу және полигондарды пайдалану үшін өзге елдердің әскери ведомстволарымен бітімгершілік қызмет пен халықаралық ынтымақтастықты кеңейтудің маңыздылығын атап өтті.
 

///Жиында «Нұрлы жол» инфрақұрылымдық даму бағдарламасын іске асыруға бөлінген қаражатты пайдаланудың жариялылығы мен тиімділігін қамтамасыз ету бағытындағы шаралар талқыланды.
Инвестициялар және даму министрлігінің, Бас прокуратураның, Республикалық бюджеттің орындалуына бақылау жөніндегі есеп комитетінің баяндамалары тыңдалды.
Отырысты ашқан Гүлшара Әбдіқалықова Мемлекет басшысының «Егер сыбайлас жемқорлық қылмысын жасаса, ешкімге де жеңілдік жасалмайды және ешкім жазадан құтылмайды» деген сөзіне тоқталды.
«Нұрлы жол» бағдарламасы ел экономикасындағы құрылымдық реформаларды жалғастыруға, транзиттік әлеуетті дамытуға және көлік инфрақұрылымын халықаралық жүйеге интеграциялауға бағытталған.
Орталықта да, сондай-ақ жергілікті жерлерде де оның уақтылы және тиімді орындалуын қамтамасыз ету маңызды. Алайда, бүгінгі таңда бұл бағытта қабылданып жатқан шаралар жеткіліксіз болып отыр.
Мәселен, бағдарламаның орындалуы барысында мемлекеттік аудит органдары бюджет қаржысын игерудің заңдылығына қаржылық бақылау кезінде 34.3 миллиард теңге мөлшеріндегі заң бұзу фактілерін анықтады.
Агроөнеркәсіп саласындағы прокурорлық тексерістер арқылы жалпы құны 15 миллиард теңге болатын 3,5 мың заң бұзу жайттары анықталды. Заңсыз 2,6 миллиард теңге субсидия төлеудің жолы кесілді.
Сыбайлас жемқорлыққа қарсы қызмет 2015 жылдан бастап ақшалай қаражатты талан-таражға салу және мақсатсыз пайдалану фактілері  бойынша миллиардтаған залал келтірген 27 қылмыстық істі қозғауға бастамашы болды.
Комиссиядағы талқылау қорытындысы бойынша өкілетті органдар мен квазимемлекеттік сектор субъектілеріне анықталған заң бұзушылықтарды талдау және алдағы уақытта ондайға жол бермеу үшін әрекет ету тетіктерін әзірлей отырып, тиісті шаралар қабылдауды тапсырды.
/// 
Қазақстан Президенті өз сөзінде Р.Ердоғанның сапары екі елдің стратегиялық серіктестігінің жаңа парағын ашқанын атап өтті.
– Тәуелсіздігімізді ең бірінші болып таныған туыстас Түркияға деген Қазақстан халқының құрметі ерекше.  Биыл біз Қазақ хандығының 550 жылдығын атап өтеміз. Сондықтан, түбі бір Түрік елі басшысының бұл сапарының символдық мәні бар. Түркия – Қазақстанның ең жақын сенімді саяси және экономикалық әріптестінің бірі, – деді Мемлекет басшысы.
Нұрсұлтан Назарбаев бүгінгі өткен келіссөздердің қорытындысы екіжақты ынтымақтастықты одан әрі нығайта түсетінін айтты.
– Қазақстан бауырлас Түрік елінің бастамаларын толық қолдайды. Бүгін Жоғары деңгейдегі стратегиялық ынтымақтастық кеңесінің екінші отырысын өткіздік. Кеңес жұмысына екі ел үкіметтерінің мүшелері қатысты. Атқарылған жұмыстардың қорытындысы шығарылып, көптеген сала бойынша ынтымақтастықты одан әрі арттыру жолдары қарастырылды. Қазақ-түрік саяси диалогының ауқымы ұдайы кеңейіп келеді. Біз саяси ынтымақтастық пен барыс-келіс бағытындағы жұмыстарды жүйелей түсуге келістік. Мұндағы басты мақсат – халықтарымыздың достығын тереңдету, – деді Қазақстан Президенті.
Мемлекет басшысы келіссөздер барысында  сауда-экономикалық және инвестициялық мәселелер жан-жақты талқыланып, бірқатар уағдаластықтарға қол жеткенін айтты.
– Қазақстанда көптеген түрік компаниясы табысты еңбек етіп жатыр. Қазіргі таңда елімізде жұмыс істейтін 1600-ден астам кәсіпорында түрік капиталының үлесі бар. Түрік бизнесі жаңа Елорданың құрылысына белсене атсалысқанын айрықша атаған жөн. Олардың Қазақстанда атқарған мердігерлік жұмысының жалпы құны 20 миллиард долларға жуықтайды. Бүгінде 1,5 миллиард долларды құрайтын инвестициялық 14 жоба бойынша жұмыс жасалуда, – деді Нұрсұлтан Назарбаев.
Қазақстан Президенті өзара тауар айналымы өткен жылы 3,3 миллиард доллар болғанын атап өтті.
– Бұл алдыңғы көрсеткіштерден біршама азырақ, өйткені әлемде байқалып отырған дағдарыстық ахуал бізге де ықпал етті. Біз 2012 жылы «Жаңа синергия» бағдарламасы қабылдадық. Соған сәйкес, екіжақты тауар айналымын 10 миллиард долларға жеткізу жоспарлануда. Ал инвестиция көлемін жыл сайын 500 миллион долларға дейін ұлғайту көзделуде, – деді Мемлекет басшысы.
Нұрсұлтан Назарбаев біздің елде «Нұрлы жол» бағдарламасы қабылданғанын, бұл екі ел бизнесмендерінің алдынан үлкен мүмкіндіктер ашатынын айтты.
– Қазақстан мен Түркия – ежелден Ұлы Жібек жолының бойында тіршілігі тоғысқан елдер. Қазір де мемлекеттеріміз Шығыс пен Батыс арасындағы дәнекерлікті жалғастырып келеді. Мен біздің түрік серіктестерімізді «Нұрлы жол» бағдарламасы мен инвестициялық жобаларға қатысуға шақырдым. Біз инфрақұрылымдық, инвестициялық бірлескен қорлар құру мәселесін зерделеуге келістік. Бұл жобаларды жүзеге асыру Түркияның Қазақстан арқылы Қытайға, Шығыс және Оңтүстік-Шығыс Азияға шығуына мүмкіндік береді, ал біздің ел Түркия арқылы Еуропа мен Таяу Шығысқа шыға алады, деді Қазақстан Президенті.  
Мемлекет басшысы Қазақстан индустрия саласындағы өзара ықпалдастықты да нығайтуға мүдделі екеніне тоқталды.
– Біз түрік тарапына 25 жоба бойынша бірлесіп жұмыс істеу мүмкіндігін қарастыруды ұсындық. Түркияның өнеркәсіп саласында жеткен жетістіктері мол. Бұл жетістіктерді Қазақстан-Түркия индустриялық аймақтарын құру ісіне пайдаланған жөн, – деді Нұрсұлтан Назарбаев.
Қазақстан Президенті Еуразиялық экономикалық одақ та түрік бизнесіне жаңа нарыққа шығуға жол ашатынын атай отырып, біздің ел Түркияның Еуразиялық экономикалық одақпен арада Еркін сауда аймағын құру ниетін қолдайтынын айтты.
Нұрсұлтан Назарбаев әскери және әскери-техникалық саладағы ынтымақтастық жүйелі дамып келе жатқанын, мәдени-гуманитарлық байланыстар саласында табыстар бар екенін атап өтті.
Мемлекет басшысы елдеріміз әлемдік қауымдастықтың белді мүшелері ретінде өз өңірлерінде маңызды рөл атқаратынына тоқталды.
– Қазақстан мен Түркия өңірлік тұрақтылық, халықаралық қауіпсіздік және бейбітшілік мәселелеріне белсене атсалысады. Біріккен Ұлттар Ұйымы, Еуропадағы қауіпсіздік және ынтымақтастық ұйымы, Азиядағы өзара іс-қимыл және сенім шаралары жөніндегі кеңес аясындағы ынтымақтастық дамып келеді. Ислам ынтымақтастық ұйымы, Түркі кеңесі, ТҮРКСОЙ аясындағы ықпалдастық деңгейі жоғары. Түркия Астанада өтетін Әлемдік және дәстүрлі діндер лидерлерінің 5-съезіне қатысуға ниетті, – деді Нұрсұлтан Назарбаев.
Қазақстан Президенті Түркия басшысының сапары барысында бизнес-форум өткізу көзделгенін, Қазақстан Сыртқы-сауда палатасы мен Түркия сыртқы-экономикалық байланыстар кеңесінің ынтымақтастық келісіміне қол қою жоспарланғанына назар аударды.
Нұрсұлтан Назарбаев Түркия Президентінің сапары аясында Түркі әлемінің рухани орталығы – қасиетті Түркістан қаласына бірге бару көзделіп отырғанын айтты.
– Онда Қожа Ахмет Яссауи кешені жанындағы түрік қаражатына салынған жаңа мешіт, сондай-ақ Қазақ-түрік халықаралық университетінің жаңа оқу корпусы, кітапхана және жатақхана ғимараты ашылады. Спорт кешені мен тағы бір мешіттің іргетасы қаланады. Бұлар – бауырлас екі ел арасында жүзеге асып жатқан игілігі мол ортақ жобалар. Жалпы, Қазақстан мен Түркия қарым-қатынасының әлеуеті зор. Бұл ынтымақтастық күннен күнге нығайып, елдеріміздің арасын жақындастыра беретініне сенімдімін. Бүгінгі маңызды уағдаластықтар соның айғағы деп білемін, –деді Мемлекет басшысы.
Түркия Президенті өз кезегінде екі ел арасындағы достық қарым-қатынастарды дамытуда соңғы жылдары айтарлықтай ілгерілеуге қол жеткізілгенін атап өтті. 
– 2009 жылы біз ынтымақтастығымызды стратегиялық серіктестік деңгейіне көтердік. 2012 жылғы мамырда біз Жоғары деңгейдегі Стратегиялық серіктестік кеңесін құрдық, ол қарым-қатынасымыздың дамуына септігін тигізді. Бүгін сол кеңестің отырысы барысында біз өткен кезеңде атқарылған жұмысқа баға бердік. Бұдан бөлек, бүгінгі кездесу барысында біз бірқатар өңірлік және халықаралық, соның ішінде Сирия, Ирак, Йемен, Египет және  Украинаға қатысты мәселелерді талқыладық. Біздің көзқарастарымыз көп мәселе бойынша сәйкес келеді, – деді Р.Ердоған.
Түркия Президенті Қазақстан мен Түркия бір-бірін халықаралық ұйымдар аясында да қолдап келе жатқанын атап өтті.
– Түркия БҰҰ Қауіпсіздік Кеңесінің 2017-2018 жылдардағы тұрақты емес мүшелігіне ұсынылған Қазақстанның кандидатурасын қолдайды. 2017 жылы Түркия Астанада өтетін ЭКСПО көрмесіне қатысуды жоспарлап отыр. Біз таяу арада Қазақстанның Дүниежүзілік сауда ұйымына кіруі жөніндегі келіссөздер аяқталады деп үміттенеміз. Біз бауырлас халықтың барлық ұмтылыстарын бұдан әрі де қолдау ниетіндеміз, – деді Р.Ердоған.
Түркия көшбасшысы екі елдің арасындағы қарым-қатынастарды дамыту бүкіл өңірдің тұрақтылығына, қауіпсіздігі мен әл-ауқатына ықпал ететініне назар аударды.
– Біз ынтымақтастығымызды сауда-экономика, энергетика, қорғаныс және көлік салаларында нығайтуға ниеттіміз. Қазақстан мен Түркияның қарым-қатынастарын одан әрі дамыту үшін зор әлеуеті бар. Орталық Азияның Каспий теңізі арқылы халықаралық нарықтарға шығуы үшін Қазақстан маңызды рөл атқарады. Осы салада біз жүзеге асыру жоспарлап отырған жобалар бүкіл өңірдің әл-ауқатын арттыруға бағытталған, – деді Түркия Президенті.
***
Түркия Республикасының Президенті Р.Ердоғанның Қазақстанға мемлекеттік сапарының аясында екіжақты құжаттарға:

/// 
Мемлекет басшысы елордалық команданы құттықтай отырып, осынау шын мәніндегі тарихи жетістік жанкешті ойынның, ынтымақтың, шебер бапкерлік жұмыс пен жанкүйерлердің қызу қолдауының нәтижесі екенін атап өтті.
«Команданың табысы бүкіл Қазақстан халқын тұтастыра түсті. Бұл оқиға спортты елімізде одан әрі танымал ете түсу үшін тың серпін беретініне сенімдімін. «Астананы» енді футболдағы әлемдік алып командалармен бәсекелер күтіп тұр. Бұл біздің жанкүйерлерімізге жаңа сапалық деңгейдегі ойындарды көзбен көруге мүмкіндік береді», – делінген жеделхатта. 
Соңында Нұрсұлтан Назарбаев барша қазақстандықтардың атынан командаға жарқын жеңістер тіледі.  
///Мемлекет басшысы Қазақстанға алғаш рет ресми сапармен келген Шанхай ынтымақтастық ұйымының Бас хатшысы Чжан Минді қабылдады.
Кездесуде аймақтық қауіпсіздікті қамтамасыз ету, сауда-экономикалық және мәдени-гуманитарлық байланыстарды нығайту сияқты басым бағыттар бойынша Қазақстанның Шанхай ынтымақтастық ұйымымен арадағы ықпалдастығына қатысты мәселелер талқыланды. Сондай-ақ қазіргі геосаяси жағдайдағы Ұйым қызметінің негізгі аспектілері қарастырылды.

Қасым-Жомарт Тоқаев Чжан Минге ілтипат білдіре отырып, оның ШЫҰ-ның Бас хатшысы қызметіне геосаяси ахуалдың күрделі жағдайында, яғни Ұйымның ерекше рөл атқаратын кезінде кіріскенін атап өтті.
– Қазақстан – Шанхай ынтымақтастық ұйымының белсенді мүшесі. ШЫҰ-ның Бішкекте өткен саммитінде сөйлеген сөзімде оның халықаралық аренадағы ұйымдардың ішіндегі ең табыстысы екенін атап өттім, – деді Қазақстан Президенті.
Сонымен қатар Мемлекет басшысы ШЫҰ-ның кең ауқымды проблемаларды қамтитын күн тәртібінің бірегейлігіне баса мән берді.
– ШЫҰ, шын мәнінде, қайшылық туғызатын ұйым емес. Оның қызметі конструктивтілікке, мүше мемлекеттер арасындағы ынтымақтастықты дамытуға бағытталған. Сонымен қатар бұл Ұйым халықаралық жағдайды жақсартуға зор үлес қосуды көздейді. Сондықтан Қазақстан ШЫҰ-ның жұмысына белсенді қатыса береді және оның әлеуетін нығайтуға өзінің елеулі үлесін қосады, – деді Қазақстан көшбасшысы.
Мемлекет басшысы еліміздегі алдағы жалпыұлттық референдумға байқаушылар миссиясын ұйымдастырғаны үшін ШЫҰ-ның Бас хатшысына ризашылығын білдірді.
Өз кезегінде Чжан Мин ШЫҰ-ға мүше басқа да мемлекеттердің көшбасшыларымен бірге өзін Ұйымның Бас хатшысы лауазымына тағайындау туралы шешім қабылдау кезінде сенім білдіріп, қолдау көрсеткені үшін Қасым-Жомарт Тоқаевқа алғыс айтты. Ол Президентке Ұйымның әлеуетін және мүше мемлекеттермен арадағы ынтымақтастықты одан әрі нығайту үшін бар күшін салатынын жеткізді.
Дипломат Қазақстанның әлеуметтік-экономикалық даму жолындағы жетістіктерін, Президенттің басшылығымен іске асырылып жатқан ауқымды реформаларды жоғары бағалады. Чжан Мин Ұйымның әлеуетін арттыруға еліміздің қосқан елеулі үлесін және оны дамытуға белсенді атсалысатынын айтты.
Әңгімелесу барысында Ұйымның Бас хатшысы Президентке қыркүйек айында Самарқандта өтетін Шанхай ынтымақтастық ұйымына мүше мемлекеттер басшылары кеңесінің кезекті отырысына дайындық барысы туралы мәлімет берді.
Сонымен қатар Қасым-Жомарт Тоқаев пен Чжан Мин халықаралық күн тәртібіндегі өзекті мәселелер жөнінде пікір алмасты.
/// 
Гүлшара Әбдіқалықова елшіні Испанияның 2015-2016 жылдарға БҰҰ Қауіпсіздік Кеңесінің тұрақты емес мүшелігіне сайлануымен құттықтап, испан тарапына БҰҰ Қауіпсіздік Кеңесінің 2017-2018 жылдардағы тұрақты емес мүшелігіне Қазақстанның кандидатурасын ілгерілету бағытындағы іс-шараларға қолдау көрсеткені үшін ризашылығын білдірді.
Кездесуде 2009 жылы қол қойылған стратегиялық серіктестік туралы келісімге негізделген Қазақстан мен Испания арасындағы екіжақты саяси, сауда-экономикалық және мәдени қарым-қатынастардың серпінді дамуы атап көрсетілді.
Г.Әбдіқалықова Испания дипломатиялық миссиясы басшысына оның екіжақты байланыстарды дамытуға, соның ішінде 2014 жылғы қыркүйекте Астанада өткен Экономика және өнеркәсіп саласындағы ынтымақтастық жөніндегі Қазақстан-Испания үкіметаралық комиссиясының 6-шы отырысын ұйымдастыруға қосқан жеке үлесі үшін алғысын білдірді.  
Қарлагта тұтқында болған испандықтарды еске алуға арналған Спасскідегі ескерткіштің таныстырылымы 2015 жылғы 31 мамырда Ларротча Параданың тікелей қолдауымен өтті. Бұл рәсімге Испаниядан арнайы келген бұрынғы испандық тұтқындар отбасылары мүшелері мен жобаға қатысушылардан тұратын 12 адам қатысты. ҚР Сыртқы істер министрлігінің қаржылық қолдауы арқылы халықаралық «Nexos» телерадио хабарларын тарату қауымдастығы түсірген «Қарағандыда ұмыт қалғандар» атты қазақ-испан деректі фильмі 2014 жылы Калифорния кинофестивалінде үздік деректі фильм ретінде танылып, California Film Awards гауһар сыйлығын иеленді. Бұл фильм сондай-ақ Джакартадағы кинофестивальде «Үздік еуропалық деректі фильм» атанды.
Кездесу қорытындысында Мемлекеттік хатшы Испания елшісіне зор денсаулық және жаңа жұмыс орнындағы қызметіне табыс тіледі.
///Мемлекет басшысы Қазақстанға алғаш рет ресми сапармен келген Шанхай ынтымақтастық ұйымының Бас хатшысы Чжан Минді қабылдады.
Кездесуде аймақтық қауіпсіздікті қамтамасыз ету, сауда-экономикалық және мәдени-гуманитарлық байланыстарды нығайту сияқты басым бағыттар бойынша Қазақстанның Шанхай ынтымақтастық ұйымымен арадағы ықпалдастығына қатысты мәселелер талқыланды. Сондай-ақ қазіргі геосаяси жағдайдағы Ұйым қызметінің негізгі аспектілері қарастырылды.

Қасым-Жомарт Тоқаев Чжан Минге ілтипат білдіре отырып, оның ШЫҰ-ның Бас хатшысы қызметіне геосаяси ахуалдың күрделі жағдайында, яғни Ұйымның ерекше рөл атқаратын кезінде кіріскенін атап өтті.
– Қазақстан – Шанхай ынтымақтастық ұйымының белсенді мүшесі. ШЫҰ-ның Бішкекте өткен саммитінде сөйлеген сөзімде оның халықаралық аренадағы ұйымдардың ішіндегі ең табыстысы екенін атап өттім, – деді Қазақстан Президенті.
Сонымен қатар Мемлекет басшысы ШЫҰ-ның кең ауқымды проблемаларды қамтитын күн тәртібінің бірегейлігіне баса мән берді.
– ШЫҰ, шын мәнінде, қайшылық туғызатын ұйым емес. Оның қызметі конструктивтілікке, мүше мемлекеттер арасындағы ынтымақтастықты дамытуға бағытталған. Сонымен қатар бұл Ұйым халықаралық жағдайды жақсартуға зор үлес қосуды көздейді. Сондықтан Қазақстан ШЫҰ-ның жұмысына белсенді қатыса береді және оның әлеуетін нығайтуға өзінің елеулі үлесін қосады, – деді Қазақстан көшбасшысы.
Мемлекет басшысы еліміздегі алдағы жалпыұлттық референдумға байқаушылар миссиясын ұйымдастырғаны үшін ШЫҰ-ның Бас хатшысына ризашылығын білдірді.
Өз кезегінде Чжан Мин ШЫҰ-ға мүше басқа да мемлекеттердің көшбасшыларымен бірге өзін Ұйымның Бас хатшысы лауазымына тағайындау туралы шешім қабылдау кезінде сенім білдіріп, қолдау көрсеткені үшін Қасым-Жомарт Тоқаевқа алғыс айтты. Ол Президентке Ұйымның әлеуетін және мүше мемлекеттермен арадағы ынтымақтастықты одан әрі нығайту үшін бар күшін салатынын жеткізді.
Дипломат Қазақстанның әлеуметтік-экономикалық даму жолындағы жетістіктерін, Президенттің басшылығымен іске асырылып жатқан ауқымды реформаларды жоғары бағалады. Чжан Мин Ұйымның әлеуетін арттыруға еліміздің қосқан елеулі үлесін және оны дамытуға белсенді атсалысатынын айтты.
Әңгімелесу барысында Ұйымның Бас хатшысы Президентке қыркүйек айында Самарқандта өтетін Шанхай ынтымақтастық ұйымына мүше мемлекеттер басшылары кеңесінің кезекті отырысына дайындық барысы туралы мәлімет берді.
Сонымен қатар Қасым-Жомарт Тоқаев пен Чжан Мин халықаралық күн тәртібіндегі өзекті мәселелер жөнінде пікір алмасты.
///Жиынға Конституциялық Кеңес төрағасы Қ.Мәми, «Астана» халықаралық қаржы орталығының басқарушысы Қ.Келімбетов, Халықаралық қаржы орталығы сотының төрағасы Л.Вульф, Қазақстан Республикасының Тұңғыш Президенті – Елбасы қорының атқарушы директорының орынбасары И.Рогов, Қазақстандағы елшіліктердің, мемлекеттік органдардың, халықаралық арбитраж орталықтары мен соттарының, жетекші заң және консалтингтік фирмалардың, қаржы корпорацияларының және басқа да мүдделі мекемелердің өкілдері қатысты.
Конференцияны ашқан Г.Әбдіқалықова Нұрсұлтан Назарбаевтың: «Астана бүкіл әлемге тек жаңа елорда және саяси алаң ғана емес, сонымен бірге технология, қаржы, зияткерлік ресурстар құйылатын орталық ретінде де танылса дедім», – деп айтқан сөзіне назар аударды.
– Мемлекеттік саясаттың негізгі басымдығының бірі – бизнес жүргізуге мейлінше қолайлы жағдай жасау. Осы мақсатпен ел Президентінің бастамасы бойынша ертең тұсаукесері өтетін «Астана» халықаралық қаржы орталығы құрылды. Бұл орталық әлемдік қаржы орталықтарының ең үздік тәжірибелерін алатын болады. Бұл ретте құқықтық режімге айрықша көңіл бөлінеді. Бүгінде оның жұмысы Англия мен Уэльс құқықтарының қағидаттарына, нормаларына және прецеденттеріне, сондай-ақ тәуелсіз сот жүйесі бар әлем мойындаған қаржы орталықтарының стандарттарына негізделген, – деді Г.Әбдіқалықова.
Басқосуда құқықтанудың қазақстандық және шетелдік көрнекті қайраткерлері қаржы орталығының қызметі саласындағы өзекті мәселелерді, соның ішінде «Астана» халықаралық қаржы орталығының қолданыстағы құқығымен және дауларды шешу ісімен байланысты мәселелерді талқылады.
Соңында Мемлекеттік хатшы Гүлшара Әбдіқалықова конференция барысында сындарлы сұхбат орнап, тығыз іскерлік байланыстар жолға қойылатындығына сенім білдірді.
///
	 

	Дүниежүзілік банк тарапынан кездесуге вице-президент Лора Так, Инвестицияларды кепілдендіру жөніндегі көпжақты агенттіктің вице-президенті Кейко Хонда және Халықаралық қаржы корпорациясының вице-президенті Карин Финкельстон қатысты.

	Қазақстан Президенті экономиканы дамытуға және ұзақмерзімді жоспарларды жүзеге асыруға көрсетілген белсенді қолдау үшін ризашылығын білдірді.

	– Қазақстан аса маңызды серіктесіне айналған Дүниежүзілік банкпен тәуелсіздік жылдарынан бері ынтымақтасып келеді. Сіздердің жұмыстарыңыз біздің елімізге пайдалы нәтижелер әкелуде және ол Қазақстанда жоғары баға алып отыр. Банктің портфелінде міндеттемелерінің жалпы сомасы 3,6 миллиард доллар шамасындағы 10 инвестициялық жоба бар. Соның 1,5 миллиарды игерілді. Бұдан арғы ынтымақтастыққа шақырған жаңа ұсынысымызды қабыл алғандарыңыз үшін ризамын, – деді Мемлекет басшысы.

	Нұрсұлтан Назарбаев мемлекеттің биыл экономиканы дамытуға, ең алдымен шағын және орта бизнесті, сондай-ақ индустриялық бағдарламаны жүзеге асыруға 1 триллион теңге бөлетінін еске салды.

	– Біздің талпыныстарымызды Дүниежүзілік банктің қолдауы аса маңызды. Сіздің банктеріңіздің қызметі біздің елде жұмыс істегісі келетін өзге де қаржы институттарын қызықтырады деп үміттенемін. Дүниежүзілік банктің тиімділікті, барлық үдерістің ашықтығын арттыру саласындағы айтарлықтай тәжірибесі барын ескеріп, біз сіздерді тиісті келісімге қол қою арқылы осы бастаманы жүзеге асыруға серіктес ретінде шақыруға шешім қабылдадық.  Сол үшін біз заңнамамызға өзгеріс енгізіп, инвестициялар үшін қажетті барлық преференциялар мен қолайлы шарттарды ұсынамыз. Сіздердің сапарларыңыз біздің елімізбен қатар банктің өзі үшін де жемісті болады деп есептеймін, –   деді Қазақстан Президенті.

	Дүниежүзілік банк тобының атынан вице-президент Лора Так Қазақстанмен ұзақмерзімді ынтымақтастықты дамытуды жалғастырудың маңыздылығын атап өтті.

	– Біздің өзара іс-қимылдарымыз түрлі экономикалық жобалардың кең ауқымы аясында жүргізілуде. Ынтымақтастық Қазақстан Дүниежүзілік банкке қосылған 1992 жылы басталды, біз 38 миллион доллар көлеміндегі алғашқы келісімшартымызға қол қойып, бүгінге дейін жалғасып келе жатқан бағыттар бойынша жұмыс жүргізе бастадық. Содан бері Қазақстан макроэкономикалық және әлеуметтік көрсеткіштер жөнінен зор ілгерілеуге қол жеткізді. Сондай-ақ, Қазақстанның экономикалық табыстары халықтың барлық топтарына тең бөлінуі үшін үлкен жұмыс атқарылды. Дүниежүзілік банк серіктес ретінде осы үдерістердің бәрін қанағаттанушылықпен бақылап, барлық жетістіктерге атсалысып отырды, – деді Дүниежүзілік банктің вице-президенті.

	Л. Так «Қазақстан-2050» Стратегиясы Дүниежүзілік банктің жұмыс жоспарымен сәйкес келетінін атап өтті.

	– Біз Қазақстанның индустриялық экономика құру, жеке секторды, осы саладағы инновациялар мен инвестицияларды қолдайтын арнаулы мемлекеттік саясатын ілгерілету үшін жеделдетілген даму бағдарламасын толығымен қолдаймыз. Қазақстанның саяси реформалар сыртқы сілкіністерге төтеп беру қабілетін арттырып, ұдайы экономикалық өсімді жалғастыруға септігін тигізуі тиіс деген ұстанымын да мақұлдаймыз. Біз Қазақстан тарапымен жұмысты бірлесе жалғастыруға зор құлшынысымызбен дайынбыз, – деді банктің өкілі.    

	Кездесу қорытындысы бойынша Қазақстан Республикасы Үкіметі мен Халықаралық Қайта құру және Даму банкі, Халықаралық қаржы корпорациясы мен Дүниежүзілік банк тобының Инвестицияларды кепілдендіру жөніндегі көпжақты агенттігі арасында Қазақстан Республикасының өсімі мен орнықты дамуына атсалысу мақсатындағы ынтымақтастықты күшейту жөніндегі серіктестік туралы негіздемелік келісімге қол қою рәсімі өтті.



///Мемлекет басшысы коронавирус пандемиясына байланысты жарияланған Төтенше жағдай кезінде екі аптаның ішінде салынған елордадағы модульді жұқпалы аурулар ауруханасына барды.
Медициналық мекеменің жалпы аумағы 7 мың шаршы метрді құрайды. Оның құрылысына республикалық бюджеттен 5,5 миллиард теңге бөлінді. Медициналық нысанды «BI Group» компаниялар тобы салды.
Аурухана ғимараты тез құрастырылатын құрылыс технологиясын пайдалана отырып, модульдік блоктардан тұрғызылды. 200 орынға есептелген аурухана медицина қызметкерлері мен ем алушылардың қауіпсіздігін қамтамасыз ететін заманауи құралдармен жабдықталған.
Денсаулық сақтау министрі Елжан Біртанов Президентке індетке қарсы күрестегі медициналық көмектің проблемалары мен оны жетілдіру жолдары туралы баяндады. Мемлекет басшысы науқастарды емдеуге қажетті барлық құралдармен жабдықталған емдеу бөлімшелері мен палаталарды аралап көрді.
«BI Group» құрылыс холдингі Директорлар кеңесінің төрағасы Айдын Рахымбаев Қасым-Жомарт Тоқаевқа құрылыс жұмыстарының барысы мен аурухананың ерекшеліктері туралы айтты.
Мемлекет басшысы аталған аурухананың мұндай типтегі еліміздегі алғашқы медициналық мекеме екенін атап өтіп, ғимаратты салған құрылысшыларға ризашылығын білдірді.
Қазақстан Президенті дәрігерлермен әңгімелесу барысында отандастарымыздың денсаулығын сақтау үшін қажырлы еңбек етіп жатқан медицина қызметкерлеріне алғыс айтты.
– Сіздер пандемиямен күресте алдыңғы шепте жұмыс істеп жүрсіздер. Сіздерге ризашылығымыз шексіз. Күндіз-түні тынбай еңбек етіп жатырсыздар. Өкінішке қарай, Алматыда дәрігерлерімізді індеттен қорғай алмадық. Қазір қалыптасқан Төтенше жағдайды жою үшін күресудеміз. Сондықтан абай болғандарыңыз жөн, ең алдымен, өз денсаулықтарыңызды сақтаңыздар, – деді Мемлекет басшысы.
Қазақстан Президенті азаматтарымыздың денсаулығын сақтау мемлекеттің алдындағы басты міндет екеніне тоқталды. Оның айтуынша, бүгінгі дағдарыстан денсаулығы мықты ұлт қана аман-есен шығады.
– Кешенді шаралар қабылдау керек. Біз посткеңестік кеңістікте қажетті шараларды ең алғашқылардың бірі болып қабылдадық. Азаматтарымызға карантин режимін сақтаудың оңай емес екенін түсінемін. Бірақ бұдан басқа жол жоқ. Қалай болғанда да осы айдың аяғына дейін карантин режимін сақтаймыз. Арғы жағын тағы да қарастырамыз. Мүмкін, мәселені реттеудің жаңа әдістері табылар. Өйткені халық біртіндеп үйлерінен шығуы керек, – деді Қасым-Жомарт Тоқаев.
Мемлекет басшысы экономиканы қолдаудың маңыздылығы жайында да айтты.
– Экономикалық даму, шағын және орта бизнес туралы да ойлану керек. Күнделікті еңбек етіп, тіршілігін жасап жатқан халық өз мүмкіндіктерінен айырылып қалмауы қажет. Бұл жөнінде келесі аптадағы телевизиялық үндеуімде егжей-тегжейлі айтамын, – деді Президент.
Қасым-Жомарт Тоқаев дәрігерлермен әңгімелесу кезінде санитарлық-эпидемиологиялық қызмет жүйесін реформалау мәселесіне тоқталды.
– Әрбір дағдарыстың өз сабағы болады. Оны ескеру керек. Біз қазіргі дағдарыс пен пандемиядан сабақ алып жатырмыз. Шын мәнінде, соңғы жылдары санитарлық-эпидемиологиялық қызмет жүйесін дамытуға және оны қолдауға тиісті дәрежеде көңіл бөлінбеді. Әрине, оның белгілі бір себептері бар. Оны сіздер жақсы білесіздер. Біз қазір Денсаулық сақтау министрлігінің жұмысын қайта қалыптастырып жатырмыз. Қажетті реформалар жүргізілетін болады. Атап айтқанда, Бас санитарлық дәрігердің өкілеттігі күшейтіледі, – деді Мемлекет басшысы.
Медицина қызметкерлері қолдау көрсеткені үшін мемлекет пен Президентке алғыс айтты. Сондай-ақ олар дәрігер-инфекционистердің еңбек ақыларын арттыру мәселесін көтерді.
– Біз қазір бюджеттің барлық қаражатын шоғырландырып жатырмыз. Сіздер Қазақстанның осыған дейін қалыптасқан дәстүрлі нарығының құлдырағанын түсінуге тиіссіздер. Бюджетке түсуге тиісті қаржының негізгі бөлігін толық ала алмай отырмыз. Дегенмен осындай күрделі қаржылық қиындықтарға қарамастан, сіздердің өтініштеріңізді қараусыз қалдырмаймыз, – деді Қасым-Жомарт Тоқаев.
 



















///Мемлекет басшысы Қасым-Жомарт Тоқаевтың атына Наурыз мерекесіне орай Америка Құрама Штаттарының Президенті Джо Байденнің құттықтау жеделхаты келіп түсті.
 
Биыл Қазақстан Республикасы өз Тәуелсіздігінің 30 жылдығын атап өтеді. Сізді осы атаулы оқиғамен құттықтай отырып, АҚШ Президентінің Әкімшілігі Өзіңізбен және Қазақстан халқымен етене жұмыс істеуге зор мән беретінін айтқым келеді. Ұзақ жылдар бойы біз ядролық қаруды таратпау, бейбітшілік пен қауіпсіздікті нығайту бағытындағы тығыз серіктесті қолдап келеміз. Менің Әкімшілігім стратегиялық серіктестігімізді тереңдетуге және бұдан 5 жыл бұрын Мемлекеттік хатшы Джон Керридің қатысуымен басталған «С5+1» диалог процесін жалғастыруға мүдделі, – деп жазылған жеделхатта.
 
Наурыз мерекесі қарсаңында Джо Байден Қасым-Жомарт Тоқаевқа және Қазақстан халқына бейбітшілік пен құт-береке тіледі.
///Алматы қаласы

Қасым-Жомарт Тоқаев әлемдік заманауи технологиялармен жабдықталған институттың жаңа ғимаратына барып, мекеме жұмысымен танысты. Бұл ғимарат өзін-өзі сумен және электр қуатымен толық қамтамасыз етуге мүмкіндік береді.
Іргесі 2012 жылы қаланған институт қоршаған ортаны қорғау және ESG – экология, әлеуметтік саясат және корпоративтік басқару саласында іргелі және қолданбалы ғылыми зерттеу жұмыстарын жүргізіп келеді.

Президентке институт жұмысындағы мұнай-химия өнеркәсібінің қалдықтарын қайта өңдеу, су қоймаларын тазалау және су қорын жинау, Каспий итбалығын зерттеу және оңалту сияқты 3 негізгі бағыт таныстырылды. 
Қасым-Жомарт Тоқаев Каспий итбалығының азайып кету себебін зерделеп, осы бағытта іргелі зерттеулер жүргізу қажет екенін атап өтті. Президент осы өзекті мәселені өз бақылауына алатынын айтты.

120-дан астам ғалым мен сарапшы қызмет ететін институттың заманауи құрал-жабдықтармен қамтамасыз етілген жеке зертханасы бар. Жетекші халықаралық ғылыми орталықтармен белсенді ынтымақтастық орнатқан зерттеу мекемесінің басшылығы отандық компаниялардың стратегиясы мен қызметіне ESG қағидаттарын енгізуге атсалысып жатқанын жеткізді.

Мемлекет басшысына өзекті экологиялық мәселелерге қатысты бірқатар технология әзірленгені жөнінде баяндалды. Құрылтайшылардың айтуынша, мұнай-газ өнеркәсібінің топыраққа, жануарлар дүниесіне және жалпы қоршаған ортаға тигізетін зиянын жоққа шығаруға болмайды. Сондықтан аталған институтта топырақты мұнай өнімдерінің зиянды әсерінен залалсыздандыру әдістері әзірленіп, патенттелген.
///Қазақстан Президенті Алматы облысының Үшарал қаласына келгеннен кейін жаңа әуежайдың жұмысымен танысып, облыстың шағын авиация саласын дамыту перспективалары жөнінде мәлімет алды.
Мемлекет басшысы Алакөл ауданының Ақши кентіндегі темір жол вокзалының жаңа ғимаратын аралап көрген соң, еліміздің туризм саласын және көлік-логистика инфрақұрылымын дамыту мәселелері жөнінде кеңес өткізді.
Жиын барысында өңір басшысы Амандық Баталов Нұрсұлтан Назарбаевқа Алматы облысындағы туризмнің даму барысы жөнінде баяндады.
– Соңғы төрт жылда облыста туристік қызмет көрсету көлемі екі есе артты. Бұл көрсеткіш 2014 жылы 3,9 миллиард теңгені құраса, 2017 жылы 8,3 миллиард теңгеге өсті. 2018 жылы мұны 10 миллиард теңгеге дейін жеткізуді жоспарлап отырмыз. Алакөл ауданында көрсетілген қызмет көлемі 2017 жылы 3,5 миллиард теңгеге жетіп, 2014 жылғы деңгеймен салыстырғанда 8 есе артты, – деді Алматы облысының әкімі.
Инвестициялар және даму министрі Жеңіс Қасымбек «Нұрлы жол» инфрақұрылымды дамытудың мемлекеттік бағдарламасының жергілікті және республикалық маңызы бар автомобиль жолдарын салуға қатысты бөлігінің іске асырылу барысы жөнінде баяндады.
– 2017 жылы республикалық маңызы бар 4 мың шақырымнан астам автомобиль жолына жөндеу жұмыстары жүргізілді. Соның ішінде 603 шақырым жол пайдалануға берілді. Жалпы, 2022 жылға дейін 24 мың шақырым жолдың бәрі бір қалыпқа келеді деген ойдамыз, – деді Инвестициялар және даму министрі.
Сондай-ақ, кеңесте «Қазақстан темір жолы» ҰК» АҚ президенті Қанат Алпысбаев Мемлекет басшысына 2020 жылға дейінгі Алакөл демалыс аймағындағы көліктің қолжетімділік картасын таныстырып, транзиттік тасымалдау ісін дамыту стратегиясының жүзеге асырылуы барысы жөнінде баяндады.
Мәдениет және спорт министрі Арыстанбек Мұхамедиұлы ішкі және сыртқы туризмді дамыту жолында барлық кедергілерді жою мақсатымен Қазақстан халқына арналған Жолдауда берілген тапсырмалардың іске асырылуы, сонымен қатар ЭКСПО-ның тиімді өзгерістерін қолдау үшін министрлік тарапынан атқарылып жатқан шаралар жөнінде баяндады.
– Еліміз туризмнің экономикалық нәтижесін ЭКСПО-ны өткізу барысында нақты сезінді. Сол кезде Қазақстанға 7 миллионнан астам турист келді. Бұл өткен жылмен салыстырғанда 18 пайызға артық. Ішкі туризм легі 20 пайызға өсіп, шамамен 6 миллион адамға жетті, – деді ведомство басшысы.
Нұрсұлтан Назарбаев кеңестің және туристік кластер нысандарын аралаудың қорытындысы бойынша орталық мемлекеттік және жергілікті ақтарушы органдарға Қазақстанның туризм саласын одан әрі дамыту жөнінде бірқатар тапсырма берді.
– Алакөл Қазақстан бойынша демалушылар ең көп баратын жерге айналуы керек. Ол ыңғайлы жерде орналасқандығымен ерекшеленіп, барлық өңірдің тұрғындары үшін қолжетімді болып отыр. Көлдің кереметтігі суының емдік қасиетіне байланысты. Оның құрамында радон, сілті және басқа да пайдалы элементтер бар. Осыған байланысты Алакөл еліміздің туризм саласы үшін өте маңызды, – деді Мемлекет басшысы.










///Мемлекет басшысы Қытайдың Хэнань провинциясындағы толассыз жаңбыр мен су тасқыны салдарынан көптеген адамның қаза тапқаны және зардап шеккені туралы суыт хабарды терең күйзеліспен қабылдады.
«Осындай ауыр сәтте қайғы-қасіреттеріңізге ортақтасып, барша қазақстандықтардың және жеке өзімнің атымнан Сізге, жақындарынан айырылған отбасыларға, сондай-ақ, бүкіл Қытай халқына қайғыра көңіл айтамын. Табиғи апаттан жарақат алғандардың тез арада сауығып,
із-түссіз жоғалғандардың аман-есен отбасыларына оралуына тілектестігімді білдіремін», – делінген жеделхатта.
Қасым-Жомарт Тоқаев қажеттілік болған жағдайда Қазақстан Үкіметі тиісті көмек көрсетуге дайын екенін нақтылады.
///
	Мәтіннің орыс тіліндегі нұсқасын мына жерден қараңыз.





///
	 

	Шымкент қаласына жақын жерде әскери-көлік ұшағының апат болуы салдарынан Қазақстан Республикасы Ұлттық қауіпсіздік комитетінің Шекара қызметінің әскери қызметшілерінің қазаға ұшырауына байланысты Қазақстан Республикасында 2012 жылғы 27 желтоқсанда ұлттық аза тұту жариялансын.
/// 
Иранның ядролық бағдарламасы төңірегіндегі жағдайды реттеу жөніндегі Жан-жақты қамтылған бірлескен іс-қимылдар жоспарын (бұдан әрі – ЖҚБІЖ) жүзеге асыру ісіндегі ілгерілеуді және еліміздің бұл үдеріске тікелей қатысу мүмкіндігін Қазақстан құптайды.
Еуропалық Одақтың Сыртқы істер және қауіпсіздік саясаты жөніндегі жоғарғы өкілі Федерика Могерини Қазақстанға халықаралық дәнекерлердің «алтылық тобы» (АҚШ, Германия, ҚХР, Ресей, Ұлыбритания және Франция) мен Иранның бірлескен комиссиясының үйлестірушісі ретінде ЖҚБІЖ-нің орындалуына жәрдем беру жөнінде өтініш жасады.
Саяси-дипломатиялық шешім Иранның ядролық бағдарламасы төңірегіндегі жағдайды реттеудің бірден-бір дұрыс амалы болып табылатыны туралы Қазақстан Республикасының жүйелі ұстанымын ескере отырып, сондай-ақ аймақтық және халықаралық қауіпсіздікті елеулі түрде нығайтатын, Иранның халықаралық қауымдастықпен қатынастарын қалыптандыруға маңызды үлес қосатын, аймақтағы барлық мемлекеттердің экономикалық және әлеуметтік дамуына оң әсер ететін, сондай-ақ Қазақстан мен Иран арасындағы екіжақты ынтымақтастықтың одан әрі дамуына қолайлы жағдай жасайтын ЖҚБІЖ қабылдануының тарихи маңызын сезіне отырып, Қазақстан «алтылық» пен Иранның Бірлескен комиссиясының өтінішін қанағаттандыру жөнінде шешім қабылдады.
Осы шешімнің негізінде «алтылық тобын», Иранды, Атом энергиясы жөніндегі халықаралық агенттікті (АЭХА) және БҰҰ Қауіпсіздік Кеңесінің тиісті құрылымдарын үйлестіру арқылы осы елден тасып шығарылатын аз байытылған уран үшін ЖҚБІЖ-де қарастырылған өтем ретінде 2015 жылғы 27 желтоқсанда «Қазатомөнеркәсіп» Ұлттық компаниясы» АҚ коммерциялық шарттарға орай Иранға 60 метрикалық тонна табиғи уран жеткізді.
Қазақстан Иранның ядролық бағдарламасы бойынша халықаралық келіссөздерді жүргізу үдерісін ұдайы қолдап,  оған өзінің нақты үлесін қосты. Менің бастамаммен 2013 жылы Алматыда «алтылық тобы» мен Иран арасындағы келіссөздердің қайта жаңартылуына ықпал еткен Иранның ядролық бағдарламасы жөніндегі келіссөздердің екі кезеңі өтті. Алматыдағы келіссөз кезеңдерінің нәтижелері екі жылдан кейін қабылданған ЖҚБІЖ-ге негіз болғанын мақтанышпен айта аламыз.
Қазақстан таратпау тәртібін нығайтуға да ұдайы өз үлесін қосып келеді. Жаһандық ядролық цикл қауіпсіздігін нығайтуға маңызды үлес қосатын Аз байытылған уран банкін (АБУБ) біздің елімізде орналастыру туралы Қазақстан мен АЭХА арасында 2015 жылғы тамызда келісімге қол қойылуы – бұл бағыттағы кезекті қадам  болды.
2015 жылғы шілдеде «алтылық тобы» және Иран арасында қол жеткізілген уағдаластықтың мүлтіксіз орындалуы ядролық қаруды таратпау тәртібін одан әрі нығайтуды қамтамасыз ететініне, сонымен қатар бейбіт ядролық қызметті дамыту үшін ядролық қаруды таратпау туралы шартқа мүше әрбір мемлекеттің заңды әрі ажырамас құқықтары олар шарттың ережелерін сақтап, АЭХА кепілдіктері туралы келісім мен оның Қосымша хаттамасы қанағаттандырылған жағдайда іске асатынына сенімдіміз.
Бүгінде «алтылық тобына» кіретін мемлекеттер, Иран және басқа да бірқатар елдер арасындағы сындарлы ынтымақтастық арқасында бұл уағдаластықтар іске асырыла бастады. Мұндай ынтымақтастық ең күрделі мәселелердің шешімін бейбіт жолмен іздеуге деген ұмтылысты және сенімді көрсететін жаһандық деңгейдегі қатынастардың жаңа парадигмасының басы бола алады деп сенеміз.
БҰҰ Бас Ассамблеясының 70-ші сессиясында 2015 жылғы қыркүйекте сөйлеген сөзімде мен халықаралық қауымдастықты ядролық қарусыз әлем құру ісін адамзат үшін XXI ғасырдағы басты мақсатқа айналдыруға шақырдым. Қазақстан ядролық қарусыз әлемді құруға тек жер бетіндегі барлық елдердің бекем саяси жігері болған жағдайда ғана қол жеткізілетініне сенімді.
/// 
Виктор Орбан Нұрсұлтан Назарбаевты президенттік сайлаудағы айқын жеңісімен құттықтады және Қазақстан халқының алдында тұрған ауқымды реформаларды табысты жүзеге асыруға тілестік білдірді.
Сондай-ақ Венгрия Премьер-Министрінің Қазақстанға сәуірде жасаған сапарының қорытындыларын ескере отырып, екіжақты қарым-қатынастардың келешегі талқыланды.
Телефон арқылы сөйлесуге Венгрия жағы бастамашылық етті. 
/// 
Нұрсұлтан Назарбаев Парламент Мәжілісі мен мәслихат сайлауында дауыс берді.
Мемлекет басшысы сайлауға қатысу арқылы миллиондаған қазақстандықтар сияқты өзінің конституциялық құқығы мен азаматтық борышын жүзеге асырғанын атап өтті.
– Мәжіліс және жергілікті өкілді билік органдарының бүгінгі сайлауы –Қазақстанның қазіргі заман тарихындағы өте маңызды кезең. Қазақстанда және әлем бойынша елдің 9 миллионнан астам азаматы 9900-дей сайлау учаскесінде дауыс береді. Кезектен тыс сайлау қазір өміріміздің барлық саласында жаңару жүріп жатқанын сезінген ел Парламентінің бастамасымен өткізіліп отыр. Біз дағдарыс үрдістерін еңсереміз, бұл үшін дайындығы бар және істі білетін жаңа депутаттар қажет, – деді Қазақстан Президенті.
Нұрсұлтан Назарбаев ел азаматтарының сайлаудағы белсенділігін де атап өтті.
– Бүгін ертемен қазақстандықтар отбасыларымен, балаларымен учаскелерге келіп, дауыс беруге белсене қатысуда. Бұл азаматтарымыздың билікке, соның ішінде заң шығарушы билікке деген сенімін білдіреді. Біз бүгін елімізге қажетті Парламентті сайлайтынымызға сенімдімін, – деді Мемлекет басшысы.
Қазақстан Президенті отандық және шетелдік БАҚ-қа арналған брифингте бірқатар сауалдарға жауап берді. Мәселен, Мемлекет басшысы атқарушы органдардың өкілді билік алдындағы есептілігін жүзеге асыру тетіктері туралы айтып берді.
– Заңнамаға сәйкес, үкіметтің жұмысын, соның ішінде бюджет қаражатының шығыстарын бақылау үшін Парламенттің барлық өкілеттігі бар. Сондай-ақ заң қабылданғаннан кейін Парламент сол нормалардың іске асырылуын қадағалауы тиіс, – деді Нұрсұлтан Назарбаев.
Қазақстан Президенті саяси жүйенің ықтимал өзгерісі ел Конституциясымен тікелей байланысты болатынын айтты.
– Негізгі заңды референдумда халық қабылдады, қажет жағдайда өзгерісті де халық қабылдайды. Әңгіме билікті Президент, Парламент және Үкімет арасында бөлуге байланысты болуы мүмкін. Бұл өзгерістер әлемдегі және елдегі ахуалға байланысты болады. Халық қаласа, біз мұны жақсылап ойланатын боламыз, – деді Нұрсұлтан Назарбаев.
Мемлекет басшысы атқарушы билікте болуы мүмкін өзгеріс туралы да ойын білдірді.
– Үкіметтің былтыр Президент сайлауынан кейін өзгергенін еске салғым келеді. Оның қазіргі құрамы  дағдарысқа қарсы бағдарламаларды және бес институционалдық реформаны жүзеге асыру жөніндегі заңдарды әзірледі, қазір сол бойынша жұмыстар жүріп жатыр. Үкіметтің құрамы сауатты іріктелген деп санаймын. Онда білімді, жас, шетел тілдерін меңгерген, өз ісінің білгірлері жұмыс істейді. Бастаған жұмысын оларға соңына дейін жеткізуге мүмкіндік беру керек деп ойлаймын, – деді Қазақстан Президенті. 







///Кеңестің отырысына Беларусь Республикасының Президенті А.Лукашенко, Қырғыз Республикасының Президенті С.Жээнбеков, Ресей Федерациясының Президенті В.Путин, Молдова Республикасының Президенті И.Додон, Армения Республикасының Премьер-Министрі Н.Пашинян және Еуразиялық экономикалық комиссия алқасының төрағасы Т.Саркисян да қатысты.
Басқосу барысында тараптар экономикалық одақ аясындағы экономикалық өзара ықпалдастықты нығайту мәселелерін талқылады.
Қазақстан Президенті Еуразиялық экономикалық одаққа мүше елдердің одан әрі экономикалық интеграциялану нәтижелері мен перспективаларына ерекше тоқталды.
Мемлекет басшысы интеграциялық үдерістер Еуразиялық экономикалық одаққа мүше елдердің экономикалық даму қарқынына елеулі үлес қосып отырғанын айтты.
– Бұған стратегиялық салалар – ауыл шаруашылығы мен өнеркәсіп саларының оң үрдісі септігін тигізді. Сыртқы саудада да, ішкі саудада да айтарлықтай ілгерілеушілік бар. Былтыр Еуразиялық экономикалық одақтың сыртқы және өзара ішкі сауда-саттық көлемі тиісінше 24,4 және 26,1 пайызға өсті. Оң үрдіс биыл да сақталып отыр, – деді Қазақстан Президенті.
Нұрсұлтан Назарбаев экономикалық одақтың халықаралық беделі арта түскенін, сондай-ақ шет елдер осы ұйыммен сауда-экономикалық қатынастарды дамытуға зор қызығушылық танытып отырғанын атап өтті.
Мемлекет басшысы Жоғары Еуразиялық экономикалық кеңестің шағын құрамда өткен отырысының нәтижелеріне ерекше тоқталды. Онда Еуразиялық экономикалық одақтың Жарғылық шартына және ұйымның халықаралық қызметіне өзгерістер енгізу, сондай-ақ экономикалық одақтың одан әрі дамуын қамтамасыз ету мәселелері талқыланды.
Қазақстан Президенті заманауи күрделі геоэкономикалық жағдайды ескере отырып, қабылданған шешімдердің орындалуына талдау жасау және Еуразиялық экономикалық одақтың экономикасын ілгерілету жөніндегі шаралар кешенін әзірлеу үшін арнайы үкіметаралық жұмыс тобын құруды ұсынды.
– Ірі инфрақұрылымдық «мегажобаларды» іске асыру мүмкіндігін де қарастыру қажет. Бірлестік қызметі барысында Еуразиялық даму банкі мен Еуразиялық тұрақтандыру және даму қорының рөлін арттырған жөн. Олар ірі инфрақұрылымдық жобаларды іске асыруға белсенді атсалысуы керек, – деді Нұрсұлтан Назарбаев.
Мемлекет басшысы, сондай-ақ, Одақ жұмысында «ЭКСПО-2017» кешенінің базасында құрылып жатқан үш халықаралық орталықтың мүмкіндіктерін пайдалануды ұсынды.
– Еуразиялық экономикалық одаққа мүше елдердің қаржы институттарын «Астана» халықаралық қаржы орталығының мүмкіндіктерін пайдалануға шақырамын. Сонымен қатар, «ЭКСПО» аумағында Одақтың қаржы мәселесіне қатысты іс-шараларды, соның ішінде көмекші және консультативтік-кеңесші органдардың отырыстарын өткізген жөн. Сондай-ақ, күн тәртібіндегі цифрландыру мәселелерін іске асыру үшін келешекте бой көтеретін ІТ-стартаптардың халықаралық технопаркі базасында Еуразиялық экономикалық одақ аясындағы «Цифрлық жобалар мен бастамаларды басқару офисінің» жұмысын ұйымдастыруды ұсынамын, – деді Қазақстан Президенті.
Соңында Нұрсұлтан Назарбаев Жоғары Еуразиялық экономикалық кеңестің отырысы барысында қол жеткізілген уағдаластықтардың іске асырылуы осы ұйымға мүше барлық мемлекеттердің ынтымақтастығын одан да жоғары деңгейге көтеруге мүмкіндік беретініне сенім білдірді.
Жоғары Еуразиялық экономикалық кеңес отырысының қорытындысы бойынша бірқатар шешімдер мен құжаттар қабылданды.






/// 
Кездесу барысында Қазақстан-Испания ынтымақтастығының негізгі бағыттары талқыланды, сондай-ақ екі елдің бірлескен жұмысының перспективалы салалары қарастырылды.
Нұрсұлтан Назарбаев екі мемлекеттің өзара іс-қимылын нығайтуға оң ықпал етіп отырған Қазақстан мен Испанияның стратегиялық серіктестігіне назар аударды.
Мемлекет басшысы теміржол машиналарын жасау, мұнай-газ, коммуникация және құрылыс салаларында бірқатар бірлескен жобалар бар екенін, олар ынтымақтастық аясын кеңейте түсуге елеулі негіз болып отырғанын атап өтті. 

/// 
Қазақстан Президенті киностудия қызметімен, оның жаңа жобаларымен және киноөндіріс үдерісімен танысты. Нұрсұлтан Назарбаев сондай-ақ «Қазақ Елі» сериалының түсірілім алаңын көріп, шығармашылық топпен әңгімелесті.
Сонымен қатар Мемлекет басшысы тәуелсіз Қазақстан мемлекетінің құрылуы туралы баяндайтын, жұмыс барысындағы бастапқы атауы «Так сложились звезды» деп аталатын фильм түсірілімі жүріп жатқан алаңда болды.
«Қазақфильм» –  республикамыздың жаңғыртудан кейін сапалы киноөнімдер шығару мүмкіндіктері арта түскен басты киноөндіріс орны.  


///Құрметті отандастар!
Баршаңызды Қазақстан Республикасының Конституциясы күнімен құттықтаймын!
Осыдан 25 жыл бұрын Тұңғыш Президентіміз – Елбасы Нұрсұлтан Әбішұлы Назарбаевтың бастамасымен қазіргі Ата заңымыз қабылданды. Бұл қадам тереңнен тамыр тартатын мемлекеттігімізді тың өріске бастап, Қазақстан Республикасының күрделі геосаяси жағдайдағы дамуының даңғыл жолын айқындады.
Конституциямызда белгіленген адам құқығы мен бостандығы, саяси және әлеуметтік-экономикалық құрылым қағидаттары әділетті қоғам мен қуатты мемлекеттің айнымас тұғырына айналды.
Халық билігі, теңдік, бірлік, заң үстемдігі сияқты қастерлі ұстанымдар мызғымас ұстын ретінде қалыптасып, Қазақстанның келешектегі жан-жақты даму бағдарының мазмұнын айшықтай түсті.
Ата заңымыз уақыт рухына және азаматтарымыздың талап-тілегіне сай келеді. Сондай-ақ, оның жасампаздық әлеуеті саяси жүйе мен әлеуметтік-экономикалық қатынастарды одан әрі жетілдіруге бағытталған.
Біз мемлекеттің берік конституциялық негізіне сүйене отырып, елдегі келісім мен саяси тұрақтылықты сақтаймыз және азаматтық қоғаммен сындарлы байланысты жалғастыра береміз. Қазіргі қиындықтарды бірге еңсеріп, көздеген мақсатымызға жететінімізге сенімім мол.
Елімізге амандық, жұртымызға ынтымақ пен бақ-береке тілеймін! 
///Ильхам Әлиев Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жауапты мемлекеттік қызметіне табыс тіледі.
Қасым-Жомарт Тоқаев құттықтағаны үшін Әзербайжан Президентіне ризашылық білдіріп, Қазақстан мен Әзербайжан арасындағы өзара ықпалдастықты жан-жақты дамытудың бағыты өзгермейтінін атап өтті.
Мемлекеттер басшылары Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Әзербайжанның қарым-қатынастарын қалыптастыру және оны нығайту ісінде ерекше рөл атқарғанын атап өтті.
Сондай-ақ, екі ел көшбасшылары бір-бірін Наурыз мейрамымен құттықтады.
Телефон арқылы сөйлесуге Әзербайжан жағы бастамашы болды.
///Қазақстан Президенті Махараштра штатында болған су тасқыны мен лай көшкіні салдарынан көптеген адамның қаза тапқаны және үйлер мен ғимараттардың қирағаны туралы суыт хабарды терең күйзеліспен қабылдады.
– Қазақстан халқының және жеке өзімнің атымнан қаза болған адамдардың отбасыларына көңіл айтамын және зардап шеккендердің тезірек сауығып кетуіне тілектестік білдіремін. Із-түзсіз жоғалған отандастарыңыз өз отбасыларына аман-есен оралсын. Осындай қиын-қыстау шақта біз Үндістан халқымен біргеміз, – делінген жеделхатта.
/// 
Қазақстан Президенті қазақ-түрік бизнес форумы аяқталғаннан кейін БАҚ өкілдеріне арналған брифинг барысында елдегі су тасқынына байланысты ахуалға тоқталды.
Мемлекет басшысы Қазақстанның бес облысына су жайылғанын айтты.
– Қардың жылдам еруі, күннің күрт жылынуы осындай жағдайға әкелді. Қазірдің өзінде 15 мың адам көшірілді, материалдық шығын бар. 5500 адам және 1500 техника жұмысқа тартылып, зардап шеккендерге көмек көрсетілуде. Бағымызға орай, адам шығыны жоқ. Төтенше жағдай органдары мен басқа да қызметтердің өкілдері ерлікке барабар жұмыс атқаруда. Олардың бәріне зор ризашылығымды білдіремін. Мен өңірлердің әкімдерімен ұдайы байланысып отырмын. Қарағанды облысына 1 миллиард теңге бөлінді. Ол жақта су қайта бастады. Тасқын су мәселесін шешеміз деп ойлаймын, бұған қажетті ресурстардың бәрі бар, барлық мүмкіндіктер пайдаланылуда. Аса қатты алаңдауға ешқандай негіз жоқ, – деді Нұрсұлтан Назарбаев.
///Қазақстан Президенті минералды су шығарумен айналысатын кәсіпорынды аралап көрді.
Мемлекет басшысына кәсіпорын қызметінің экономикалық көрсеткіштері, соның ішінде өнімділігі, жаңа жұмыс орындар саны, тартылған инвестиция көлемі жөнінде мәлімделді.


/// 
Екі ел басшысының қатысуымен өткен отырыс барысында түрлі салалардағы екіжақты ықпалдастықты нығайту мәселелері, сондай-ақ «Жаңа Синергия»  бірлескен экономикалық бағдарламасын жүзеге асырудың негізгі бағыттары қарастырылды.
Н.Назарбаев Р.Ердоғанның елімізге әр сапары екі елдің қарым-қатынастарын нығайтуға бағытталған елеулі табыстарға толы болып келетінін атап өтті.
– Осы жолғы сапар да қазақ-түрік байланыстарында терең із қалдырғаны даусыз. Түркия Қазақстанның ең жақын әрі сенімді серіктестерінің бірі болып саналады. Елдеріміздің ортақ тарихқа, тіл мен рухани қазынаға негізделген қарым-қатынасы қызу қарқынымен ерекшеленеді, – деді Мемлекет басшысы.
Отырысқа қатысушылар екіжақты ынтымақтастықтың әлеуеті жоғары екенін және оны болашағы бар бағыттар бойынша бірлескен жобалар арқылы жүзеге асырудың маңыздылығын атап өтті. 


/// 
Си Цзиньпин Нұрсұлтан Назарбаевты 26 сәуірде өткен сайлаудағы жеңісімен құттықтады.
Қытай көшбасшысы Қазақстан Президентінің тәуелсіздікті нығайтуға және Қазақстанның орнықты дамуына қосқан үлесін жоғары бағалады.
Мемлекеттер басшылары әңгіме барысында екіжақты ынтымақтастықтың әлеуеті жоғары екенін айтып, «Нұрлы жол» және «Жібек жолының экономикалық белдеуі» бағдарламаларының өзара толықтырушы сипатын атап өтті.   
Сонымен қатар, тараптар өңірлік және халықаралық өзекті мәселелерге қатысты екі елдің ұстанымдары ұқсас екеніне назар аударды.
Соңында Си Цзиньпин Қазақстан Президентін биыл Қытайға сапарлап келуге шақырды.
Телефон арқылы сөйлесуге Қытай жағы бастамашы болды.
/// 
Қазақстан Президенті өз сөзінде бұған дейінгі IV съезде Діни лидерлер кеңесін құру ісі Астанада өткен форумға қатысушылар арасында қалыптасқан сенімнің заңды нәтижесі екенін атап көрсетті.
– Діни лидерлер кеңесі жалпы әлемдік рухани-адамгершілік құндылықтарды нығайту, діндер мен мәдениеттердің арасындағы өзара түсіністік пен келісімге қол жеткізу ісінде маңызды рөл атқаратынына сенімдімін. Әлем дамуының қазіргі барысы жаһандық конфессияаралық диалогтың осындай бірегей тетігіне деген сұраныс өсіп келе жатқанын көрсетіп отыр, – деді Мемлекет басшысы.
Нұрсұлтан Назарбаев осының алдындағы съезден соңғы үш жыл ішінде әлем жұртшылығы адамдар арасына діни әркелкілік арқылы іріткі салудың жаңа әрекеттеріне тап келіп отырғанына назар аударды.
– Әскери және ішкі қақтығыстар көбейді, оған қатысушылар адамдардың діни ұстанымын белсенді пайдалануда. Бізді осындай қақтығыстардың бірі мұсылмандардың ең басты киесі, Ислам әлемінің бесігі – Мекке мен Мәдинеге жақын маңда – Иеменде тұтанғаны алаңдатпай тұра алмайды. Бірқатар экстремистік топтардың іс-қимылдары түрлі конфессияны ұстанушылардың арасында жаулық тудырып, Азия мен Африкадағы көп қоғамды жікке бөлуде. Украинаның шығысында қалалар мен селоларды атқылау кезінде храмдардың бүлінгені туралы хабарлар да алаңдатады, – деді Қазақстан Президенті.
Мемлекет басшысы жаһандық лаңкестіктен төнген қатер «ислам мемлекеті» деген акция түріндегі мейлінше қауіпті сатыға көшкенін атап айтты.
– Содырлар жалған діни көзқарас ықпалымен Ирак пен Сирияда мыңдаған жылдар бойғы өркениеттердің мәдени мұраларын әдейі қиратуда. Олар өзге дін ұстанушыларды, журналистер мен еріктілерді жария түрде өлім жазасына кесудің сұмдық шараларын ұйымдастырып, интернет арқылы таратуда, – деді Нұрсұлтан Назарбаев.
Қазақстан Президенті әлемнің барлық діндері ұстамдылық пен төзімділікке, соғыстар мен қақтығыстарды тоқтатуға, бейбітшілікке және адамдар арасындағы келісімге шақыратынын атап өтті.
– ​Исламды экстремизм мен лаңкестіктің кез келген формасын ақтау үшін пайдалануға тырысу – күпірлік. Осынау күрделі кезеңде барлық діни қайраткерлерді өз жамағаттарын татулық пен келісімге, толеранттылық пен кешірімділікке үндеуін еселей түсуге шақырамын, – деді Мемлекет басшысы.
Нұрсұлтан Назарбаев кез келген халық өз бірлігін бағалап, сақтай білгенде ғана өміршең әрі ұлы болатынын атап көрсетті.
– Қазақстан халқы даналығы арқасында біртұтас болып отыр. Біздің халқымыздың даңқы да, қуаты да достықта, өзара түсіністікте, келісім мен  бірлікте, толеранттылықта. Бұл – біздің еліміз қатарына кіруге ұмтылып отырған озық отыз елдің ең биік құндылықтары. Осы ізгі мақсат үшін «Қазақстан-2050» стратегиясын жүзеге асырудамыз. Бес институционалдық реформаны іске асыруға кірістік. Ұлт жоспары – Қазақстанды жаңғыртудың 100 қадамы барлық қазақстандықтарға этникалық және діни айырмашылықтарына қарамастан лайықты тұрмыс жағдайын жасауға бағытталған, – деді Қазақстан Президенті.  
Мемлекет басшысы еліміз Діни лидерлер кеңесінің Әлемдік және дәстүрлі діндер көшбасшылары съезінің идеялары мен шешімдерін ілгерілету жұмысына жан-жақты қолдау көрсететінін атап өтті.
Қазақстан Президенті діннің рухани бастапқы негіз ретіндегі рөліне баға жетпейтініне назар аударды.
– Бұл кеңес адамзаттың ХХІ ғасырдағы рухани регенерациясы идеясының авторы әрі таратушысы бола алар еді деп санаймын. Діни экстремизм мен лаңкестікке қарсы іс-қимыл шараларына бастамашылық ету кеңес жұмысының өзекті бағыты бола алады. Кеңестің бесінші съез тарапынан мақұлданған және қолдау тапқан ұсыныстары діни сенім мәселесінде адасып жүрген адамдардың теріс әрекеттерінен сақтануға көмектесер еді. Нағыз діндар үшін өшпенділік, төзімсіздік, қатыгездік және жақынына әділетсіз қарым-қатынас мүлде жат қасиет екені туралы сіздердің ортақ пікірлеріңіз  кез келген ұрыс-керіс пен жанжалды тежеудің шешуші факторына айналуы мүмкін, – деді Мемлекет басшысы.
Нұрсұлтан Назарбаев ұсыныстарды жүзеге асыру Әлемдік және дәстүрлі діндер лидерлерінің бесінші съезінің жұмысына қатысатын саяси қайраткерлермен диалог барысында басталатынына сенім білдірді.
Соңында Қазақстан Президенті кездесуге қатысушылардың баршасының   жұмысына табыс тіледі.
Отырыс барысында Қасиетті Тақтың дінаралық диалог жөніндегі Папа кеңесінің президенті Ж.-Л. Торан, Минск және Заславск митрополиті, күллі Беларусь Патриархтық Экзархы Павел, Дүниежүзілік Ислам мәзхабтарын жақындастыру ассамблеясының бас хатшысы Аятолла М.Араки, Дүниежүзілік Ислам Лигасы бас хатшысының орынбасары А.бен Абдалла әз-Зейд, Израильдің сефардтық бас раввині И.Йосиф сөз сөйледі.
Кездесуге қатысушылар Әлемдік және дәстүрлі діндер лидерлерінің V съезінің декларациясын мақұлдады, сондай-ақ Діни көшбасшылар кеңесінің келесі үшінші отырысы және VI съезд 2018 жылы өтеді деп белгіленді. 


/// 
Гүлшара Әбдіқалықова елшіні Испанияның 2015-2016 жылдарға БҰҰ Қауіпсіздік Кеңесінің тұрақты емес мүшелігіне сайлануымен құттықтап, испан тарапына БҰҰ Қауіпсіздік Кеңесінің 2017-2018 жылдардағы тұрақты емес мүшелігіне Қазақстанның кандидатурасын ілгерілету бағытындағы іс-шараларға қолдау көрсеткені үшін ризашылығын білдірді.
Кездесуде 2009 жылы қол қойылған стратегиялық серіктестік туралы келісімге негізделген Қазақстан мен Испания арасындағы екіжақты саяси, сауда-экономикалық және мәдени қарым-қатынастардың серпінді дамуы атап көрсетілді.
Г.Әбдіқалықова Испания дипломатиялық миссиясы басшысына оның екіжақты байланыстарды дамытуға, соның ішінде 2014 жылғы қыркүйекте Астанада өткен Экономика және өнеркәсіп саласындағы ынтымақтастық жөніндегі Қазақстан-Испания үкіметаралық комиссиясының 6-шы отырысын ұйымдастыруға қосқан жеке үлесі үшін алғысын білдірді.  
Қарлагта тұтқында болған испандықтарды еске алуға арналған Спасскідегі ескерткіштің таныстырылымы 2015 жылғы 31 мамырда Ларротча Параданың тікелей қолдауымен өтті. Бұл рәсімге Испаниядан арнайы келген бұрынғы испандық тұтқындар отбасылары мүшелері мен жобаға қатысушылардан тұратын 12 адам қатысты. ҚР Сыртқы істер министрлігінің қаржылық қолдауы арқылы халықаралық «Nexos» телерадио хабарларын тарату қауымдастығы түсірген «Қарағандыда ұмыт қалғандар» атты қазақ-испан деректі фильмі 2014 жылы Калифорния кинофестивалінде үздік деректі фильм ретінде танылып, California Film Awards гауһар сыйлығын иеленді. Бұл фильм сондай-ақ Джакартадағы кинофестивальде «Үздік еуропалық деректі фильм» атанды.
Кездесу қорытындысында Мемлекеттік хатшы Испания елшісіне зор денсаулық және жаңа жұмыс орнындағы қызметіне табыс тіледі.
///Мемлекет басшысы халықаралық қатынастар саласындағы белгілі американдық сарапшы, Стэнфорд университетінің профессоры Фрэнсис Фукуямамен бейне байланыс арқылы кездесу өткізді.

Тараптар әлемдік дамудың заманауи үрдістерін және коронавирустан кейінгі кезеңде геосаясат тәртібін жаңғыртудың келешегін талқылады.
Сондай-ақ COVID-19 пандемиясынан жинақталған тәжірибені ескере отырып, әлемдік экономиканың технологиялық тәртібін өзгертудің негізгі факторлары және халықаралық байланыстардың өзгеруін өзектендіру мәселелері талқыланды.

Президент америкалық ғалымға Қазақстанда жүргізіліп жатқан реформалар, еліміздің сыртқы саясаттағы негізгі басымдықтары, соның ішінде, Орталық Азия аймағына қатысты ұстанымдары туралы айтты.
Қасым-Жомарт Тоқаев әңгімелесу соңында  эпидемиологиялық жағдай жақсарғаннан кейін Фрэнсис Фукуяманы Қазақстанға келуге шақырды. Профессор өз кезегінде Мемлекет басшысына кездесу үшін алғыс білдіріп, болашақта халықаралық саясаттың өзекті мәселелері бойынша өзара табысты ынтымақтастық орнататынына сенім білдірді.
 
***
Анықтама: Фрэнсис Фукуяма – политологияның құрметті профессоры, Мосбахер институтының Демократия, даму және құқық үстемдігі мәселелері орталығының директоры, Стэнфорд университетінің Ф.Спольи атындағы Халықаралық зерттеулер институтының аға ғылыми қызметкері. Бірқатар іргелі зерттеу жұмыстары топтамасының және әлемнің жетекші басылымдарында жарияланған ғылыми мақалалардың авторы. Сондай-ақ беделді Foreign Policy журналы оны бірнеше рет Әлемнің үздік 100 ойшылының тізіміне енгізген.
///
	 

	Сапар барысында Қазақстан Президентінің М.Ломоносов атындағы Мәскеу мемлекеттік университетінде еуразиялық интеграция тақырыбында дәріс оқуы жоспарланған.
///Қасым-Жомарт Тоқаев БҰҰ Бас Ассамблеясының мерейтойлық сессиясы аясында Біріккен Ұлттар Ұйымының 75 жылдығына арналған Жоғары деңгейдегі іс-шарада бейне үндеу жасады. Аталған шара коронавирус індетіне байланысты онлайн форматта өтті.
Мемлекет басшысы өз сөзін БҰҰ бұрынғы Бас Хатшысы Даг Хаммаршельдтің: «Біріккен Ұлттар Ұйымы бізді жұмаққа жеткізу үшін емес, тозақтан құтқару үшін құрылған» деген қанатты сөзімен бастады.
Президенттің айтуынша, бастапқыда бұл ұйым ұжымдық қауіпсіздікті қамтамасыз ету жүйесі ретінде құрылғанымен, іс жүзінде әлем халықтарын ортақ мақсаттар мен қағидаттар төңірегіне біріктірді. Қалыптасқан белсенді әрі кең ауқымды халықаралық ынтымақтастық дәуірі – соның айқын дәлелі.
Мемлекет басшысы бүгінгі күннің жаһандық сын-қатерлеріне алаңдаушылық білдірді. Атап айтқанда, мультилатерализм қағидаттарына төнген қатерлерге, коронавирус пандемиясын ауыздықтаудың қиындығына, жаппай қаруланудың жаңа бәсекесіне қатысты қатерге, дамудың стратегиялық  мақсаттарына қол жеткізудегі құбылмалы жетістіктеріне назар аударды. Сондай-ақ Президент БҰҰ Жарғысында бекітілген мұрат-мақсаттар тиімсіз деген пікірлерге қатысты өз көзқарасын білдірді.  
– Мен өз елімнің Президенті және БҰҰ-ның бұрынғы жоғары лауазымды тұлғасы ретінде бұл көзқараспен мүлде келіспеймін. Бұған қарамастан, біз үміт отын өшірмей, қайта оны лаулатуымыз керек; ортақ мұрат-мақсаттан бас тартпай, оған қол жеткізу үшін күш-жігерімізге тың серпін беруіміз қажет; анархияға жол бермей, халықаралық құқыққа негізделген қоғамдастық құруды жалғастыруға тиіспіз, – деді Қазақстан Президенті.
Қасым-Жомарт Тоқаев алдағы онжылдықта 2030 жылға дейінгі мерзімге арналған орнықты дамудың Күн тәртібін жүзеге асыру үшін бірге жұмылудың өте маңызды екенін атап өтті. Президенттің айтуынша, осы ауқымды мақсаттарға қол жеткізу үшін күш-жігерді біріктіріп, ортақ жауапкершілікті арттыру қажет.
Мемлекет басшысы БҰҰ Бас хатшысы Антониу Гутерриштің сенімді көшбасшылық қызметіне ризашылық білдіріп, оның бүкіләлемдік Ұйымның тиімділігін, ашықтығын және айқындығын арттыруға бағытталған іс-қимылдарын қолдады.
– Қазақстан БҰҰ-ның миссиясы мен Жарғысын берік ұстанады. Сонымен қатар, еліміз тұрақты, әділетті және өркендеген әлем құру жолындағы ортақ міндетті жүзеге асыруға атсалысады, – деді Президент.
Сөз соңында Қасым-Жомарт Тоқаев БҰҰ-ның, шын мәнінде, бірден-бір, әмбебап әрі баламасы жоқ халықаралық өкілетті ұйым деп есептейтінін білдірді.  
Президенттің сөйлеген сөзінің толық мәтінімен мына сілтеме арқылы танысуға болады.
 






///
	 

	Қымбатты отандастар!

	Православ христиандары мен барша қазақстандықтарды жарқын мереке – Рождествомен шын жүректен құттықтаймын.

	Мемлекеттің өз азаматтарының рухани ұмтылысына  деген  ізгі де сыйластықты көзқарасы – біздің еліміздегі дінаралық келісімнің ең басты негіздерінің бірі. Адамзаттың мәңгілік ақиқаттарына, адамгершілікке, өзара құрмет пен қолдауға сүйене отырып, біз барлық конфессиялардың дамуына жағдай жасадық, ортақ үйіміз – Қазақстан Республикасында бейбітшілік пен келісімді сақтай алдық.

	Өткен жыл біздің Отанымыздың жылнамасына алтын әріптермен жазыларына сенімдімін. Бұл жыл жасампаз істердің, табысты жүзеге асқан бағдарламалар мен болашақты көздеген батыл мақсаттардың жылы болды. Біз экономикада, саясатта және әлеуметтік салада  толайым табыстарға жеттік. Біз «Қазақстан 2050» Стратегиясын жария еттік. Бұл – ізгі ниетті барша қазақстандықтарға айқара ашылатын жарқын Болашақ.

	Еліміздің қоғамдық өміріндегі басты оқиғалардың бірі діни бірлестіктердің қайта тіркеуден өтуінің аяқталуы болды.

	Бүгінде Қазақстан қоғамының ажырамас бөлігіне айналған православ дін өкілдері еліміздің әлеуметтік-экономикалық және рухани дамуына, конфессияаралық қатынастардың үндестігіне сүбелі үлес қосуда.

	Рождество күндері мәңгілік адамгершілік құндылықтарды сақтай отырып, сүйіспеншілік пен ізгілікті, ақ ниет пен рухани тазалықты әрбір жүрекке жеткізеді. Осы арқылы қазақстандықтардың бойына өзара сыйластық, кемелдікке  ұмтылу, ізгі істер жасау секілді жоғары адами қасиеттердің сіңуіне ықпал етеді.

	Жақындарымызға, өз халқымызға, өз елімізге деген сүйіспеншілік барлығымызды мызғымастай  біріктіре түссін.

	Сіздерге, қымбатты отандастарым, зор денсаулық,  рухани сергектік пен күш-жігер, сарқылмас қуат пен ізгі бастамаларыңызға табыс тілеймін.
///
	

	

	- Бүгін бүкіл әлемнің назары Қазақстанға ауған тағы бір тарихи сәт. Біз тарихи таңдау жасаймыз, өйткені бұл жыл – Қазақстанның Тәуелсіздігінің 20 жылдығы жылы. Біз көпті көрдік, көп жұмыстар атқардық, көптеген қиындықты бастан өткердік. Бірақ алдымызда өте орасан міндет - мемлекет пен қоғамды жаңғырту міндеті тұр, сондықтан біздің азаматтарымыздың бүгінгі күні дауыс беруі біздің бірлігімізді, белгілеп берген барлық міндеттерді іске асыруға біздің ұмтылысымызды анықтап береді. Біз индустриалдық-инновациялық бағдарламаға бет бұрдық, біз әлеуметтік жаңғыруға бет бұрдық. Бұл бетбұрыстың бәрі де қарапайым адамдардың игілігін көздейді. Президенттікке кандидаттардың барлығы өңірлерде болулары үшін оларға теңдей мүмкіндіктер жасалды, бұқаралық ақпарат құралдарына теңдей қолжетімділікке ие болды. Олар Қазақстан халқына өз идеяларын, өз ойларын жеткізді. Оның ішінде біз қаперге алатындай құнды пікірлер бар. Біз қоғамға ашықпыз. Қазақстанның Орталық сайлау комиссиясы 1059 бақылаушыны, екі жүзден астам шетел журналистерін тіркеді. Міне, біздің елімізде осындай ашық, заңды тұрғыда әділ сайлау өтуде. Бүгін барлық қазақстандықтар отбасыларымен, топ болып, ұжымдарымен дауыс беруге келіп жатыр. Мен бұл белсенділіктері үшін өте ризамын, - деді Нұрсұлтан Назарбаев журналистерге арналған брифинг барысында.
/// 
9 маусымда Қазақстан Президенті Астанада өтетін Әлемдік және дәстүрлі діндер көшбасшыларының V съезі аясында Финляндия Президенті Саули Ниинистёмен кездеседі деп жоспарланып отыр.
10-11 маусымда Мемлекет басшысы «Діни көшбасшылар мен саяси қайраткерлердің бейбітшілік және даму жолындағы диалогы» деген тақырыппен өтетін Съездің жұмысына қатысады
Сондай-ақ съезд аясында Нұрсұлтан Назарбаевтың БҰҰ Бас хатшысы Пан Ги Мунмен және Иордания Королі ІІ Абдалламен кездесуі жоспарланған. 
///Сенім грамотасын қабылдау рәсімі барысында Мемлекет басшысы Қасым-Жомарт Тоқаев Америка Құрама Штаттарының Қазақстандағы Төтенше және өкілетті елшісі Уильям Мозерді еліміздегі дипломатиялық қызметінің ресми түрде басталуымен құттықтады. Сондай-ақ, екі жақты қарым-қатынастарды нығайту үшін осы оқиғаның маңызды екенін айтты.
– Біз Қазақстан мен Америка арасындағы қарым-қатынастардың қазіргі деңгейін жоғары бағалаймыз. Мемлекеттің жаңа басшысы ретінде маған білдірген жылы лебізі үшін АҚШ Президенті Дональд Трампқа ризашылығымды айтқым келеді, – деді Қасым-Жомарт Тоқаев.
Уильям Мозер Мемлекет басшысына алғыс білдіріп, Қазақстанның Тұңғыш Президенті – Елбасы Нұрсұлтан Назарбаевтың былтыр Америка Құрама Штаттарына жасаған сапары аясындағы екі жақты ынтымақтастықтың перспективаларын ерекше атап өтті.
Кездесу соңында Қасым-Жомарт Тоқаев Уильям Мозерді Қазақстандағы дипломатиялық миссиясының басталуымен тағы да құттықтап, оның жұмысы елдеріміз арасындағы достық пен өзара сенімді одан әрі нығайтуға септігін тигізетінін айтты.


///Түркітілдес мемлекеттердің ынтымақтастық кеңесі мемлекет басшыларының Төтенше саммиті (бұдан әрі – Түркі кеңесі) 2020 жылғы 10 сәуірде «COVID-19 пандемиясына қарсы күресте ынтымақтастық пен тілектестік» тақырыбында бейнеконференция арқылы өтті.
Әзербайжан Республикасының Президенті Ильхам Әлиевтің бастамасы және төрағалығымен өткен осы отырысқа Қазақстан Республикасының Президенті Қасым-Жомарт Тоқаев, Қырғыз Республикасының Президенті Сооронбай Жээнбеков, Түркия Республикасының Президенті Реджеп Эрдоған, Өзбекстан Республикасының Президенті Шавкат Мирзиёев, Түрікменстан Президенті Гурбангулы Бердімұхамедов, Мажарстанның Премьер-Министрі Виктор Орбан және Түркі кеңесінің Бас хатшысы Бағдад Әміреев қатысты.
Сонымен қатар, бейнеконференцияға Дүниежүзілік денсаулық сақтау ұйымының Бас директоры доктор Тедрос Адханом Гебрейесус қосылды.
Түркі кеңесіне мүше-мемлекеттердің басшылары, 
«COVID-19» (бұдан әрі – пандемия) індетіне байланысты төніп тұрған ауыр жаһандық қауіпке алаңдаушылық білдіре отырып,
пандемияның мүше-мемлекеттер мен олардың халықтарына түрлі жолдар арқылы өсіп келе жатқан әсерін және оның келеңсіз салдарымен, соның ішінде БҰҰ-ның Тұрақты даму мақсаттарын іске асыру аясында күресу қажеттілігін мойындай отырып,
пандемиямен күресте кемсітушіліксіз негізінде екіжақты және көпжақты ынтымақтастықтың қажеттілігін атай отырып,
Біріккен Ұлттар Ұйымының пандемияға қарсы күрестегі маңызды рөлін атап, БҰҰ-ның басым мүше-мемлекеттері, оның ішінде Түркі кеңесі мемлекеттерінің тең-авторлығымен әзірленген және Біріккен Ұлттар Ұйымы Бас Ассамблеясы 2020 жылғы 2 сәуірде қабылдаған «COVID-19» вирусымен күрестегі жаһандық тілектестік» атты қарарды құптай отырып,
Дүниежүзілік денсаулық сақтау ұйымы мен басқа да халықаралық ұйымдардың пандемияға қарсы күрес жөніндегі талаптары мен ұсынымдарын орындауға өздерінің адалдығын білдіре отырып,
Дүниежүзілік денсаулық сақтау ұйымына мүше кейбір мемлекеттердің халықаралық қоғамдастықтың пандемияға қарсы бағытталған күш-жігеріне жәрдемдесу мақсатында көрсеткен ерікті қаржылық көмектерін қолдай отырып,
ерік-жігерге сүйене Түркі кеңесі шеңберінде пандемияға және оның келеңсіз салдарына қарсы күресте ынтымақтастықты жүзеге асыруға және  кеңейтуге өз дайындығын көрсетіп, түркітілдес халықтар арасындағы ниеттестікті одан әрі нығайтатынын назарға ала отырып,
халықаралық қатынастардағы егемендік, аумақтық тұтастық және халықаралық деңгейде танылған мемлекеттер шекараларының мызғымастығы, сондай-ақ халықаралық құқықтың нормалары мен қағидаттарын басшылыққа алу міндеттемесін қайта растай отырып,
келесіні мәлімдейді:
пандемияға қарсы күресте Түркі кеңесі шеңберінде ынтымақтастықты кеңейтуге дайындығын білдіреді,
халықаралық қоғамдастықпен ынтымақтастыққа дайын болуға және пандемияның таралуын қысқарту мен оны жою бойынша бірлескен шұғыл шараларды қабылдау мақсатында барлық мемлекеттерді жаһандық тілектестік пен кеңейтілген ынтымақтастыққа шақырады,
барлық мемлекеттер ортақ игілік үшін тілектестікті танытуға, тәжірибе алмасуды көтермелеуге және осы жаһандық апатпен күресте өзінің ғылыми, инновациялық, технологиялық және медициналық әлеуеттерін толық жұмылдыра отырып, өз күш-жігерлерін біріктіруге тиіс екеніне кәміл сенеді,
миллиондаған адамның өмірін құтқару, сондай-ақ болашақ ұрпақтардың әлеуметтік, экономикалық, моральдық және психологиялық жағдайларын сақтау барлық мемлекеттерден шынайы және ашық түрде жаһандық тілектестік пен қажетті іс-қимылдарды бірлесіп орындауын талап ететінін атап өтеді,
пандемияның жаһандық ауыр салдарын жеңуге бағытталған Біріккен Ұлттар Ұйымының шеңберіндегі барлық іс-әрекеттер мен тетіктерді қолдайды,
2019 жылы Бакуде өткен 7-ші Саммит барысында Қазақстан Республикасының Тұңғыш Президенті – Елбасы Н.Назарбаев жария еткен «Түркі келешегі - 2040» бастамасының шеңберінде медицина саласына, оның ішінде санитарлық-эпидемиологиялық қызметтеріне және медицина ғылымына қатысты мәселелерді дамытуға аса мән беру керектігін атап өтеді,
пандемияға қатысты маңызды тақырыптар бойынша озық тәжірибе алмасу, бір-біріне көмек көрсету мақсатында мүше мемлекеттердің денсаулық сақтау министрліктерінің өзара тығыз іс-қимылдарын қамтитын тиісті ұлттық дағдарыс орталықтары арасында консультациялар мен ынтымақтастық тетігін құруға келіседі,
пандемияға қарсы күресте алдыңғы қатарда жұмыстарын атқарып жатқан дәрігерлер мен басқа да медицина қызметкерлерінің жанкешті еңбектерін жоғары бағалайды,
тәжірибе, эпидемиологиялық және клиникалық деректермен алмасудың және емдеу әдістері мен вакциналарды әзірлеу бойынша күш-жігерді біріктірудің маңыздылығын атап көрсетеді,
пандемияға қарсы күрестің тиімділігін арттырудағы және осы бағыттағы халықаралық күш-жігерді жандандырудағы Дүниежүзілік денсаулық сақтау ұйымының рөлін қолдайды,
мүше-мемлекеттердің ұлттық деңгейде қабылдаған дәйекті және шешуші шараларын, оның ішінде әлеуметтік-экономикалық саладағы қадамдарын жоғары бағалайды және осы салада тәжірибе алмасу қажеттігін атап көрсетеді,
пандемия кезінде мүше-мемлекеттер арасындағы сауда, экономикалық және көлік қатынастарының тұрақтылығын, оның ішінде жүк көліктерінің шекарадан өтуін жеңілдету және осы салада туындайтын мәселелер туралы ақпарат алмасу үшін қажетті шараларды қабылдаудың маңыздылығын қайта растайды,
пандемияның мүше-мемлекеттердің экономикасына келтіретін теріс салдарын азайту үшін келісілген және үйлестірілген іс-әрекеттердің қажеттілігін атап өтеді,
қоғамдық және әлеуметтік өмірді қамтамасыз етудегі өсіп келе жатқан цифрлық технологиялардың маңызды рөлін, сондай-ақ осы саладағы кең ынтымақтастықтың қажеттілігін мойындайды,
пандемияға байланысты сапарларға шек қою салдарынан мүше-мемлекеттердің аумағында қалып қойған азаматтарға қандай да бір санкциясыз визалық режимді жеңілдетуді қоса алғанда қолдау мен көмек көрсетудің маңыздылығын атап өтеді,
пандемияға қарсы күрес туралы халықтың хабардарлығын арттырудағы, сондай-ақ жалған ақпарат таратуға қарсы іс-қимылдағы бұқаралық ақпарат құралдарының маңызды рөлі мен жауапкершілігін атап айтады,
пандемия және оның салдарына қарсы күресте үкімет пен халық болып белсенді атсалысуы мен ынтымақтастығының маңыздылығын атап өтеді,
пандемиядан туындаған бұрын-соңды болмаған дағдарыстан тұрақты жаһандық тілектестік пен ынтымақтастық арқасында өту мүмкін екеніне сенім білдіреді.
Мемлекет басшылары Әзербайжан Республикасының Президенті И.Әлиевке Түркі кеңесінің Төтенше саммитінің табысты қорытындылары үшін зор алғысын білдіреді.
Түркі кеңесінің Бас Хатшысына осы Декларацияда көзделген өзара
іс-қимылдар мен бірлескен күш-жігерді үйлестіру тапсырылды.
2020 жылғы 10 сәуірде видеоконференция арқылы әзербайжан, қазақ, қырғыз, түрік және өзбек тілдерінде қабылданды.
 
________________________
 
/// 
Мемлекет басшысы атына мемлекеттер мен үкіметтер басшыларынан, шет елдердің заң шығарушы органдары өкілдерінен, шетелдік компаниялар жетекшілерінен құттықтаулар толассыз келіп түсуде.
Атап айтқанда, Пәкістан Президенті М.Хусейн Пәкістан Ислам Республикасы халқының және жеке өзінің атынан Нұрсұлтан Назарбаевты президент сайлауындағы тарихи жеңісіне байланысты риясыз көңілден құттықтайтынын жеткізген.
«Қазақстан Президенті жоғары лауазымына сайлануыңыз Сіздің ұлт көшбасшысы ретіндегі биік беделіңізді, сондай-ақ халықтың сенімін және бұдан әрі өсіп-өркендейтініне деген сенімділігін айғақтайды», – делінген жеделхатта.
М.Хусейн Қазақстан мен Пәкістан арасындағы сындарлы диалог алда да екі елдің және қос халықтың бауырластық қарым-қатынасын нығайтуға септігін тигізетінін атап өткен.
Өз кезегінде Катар мемлекетінің премьер-министрі – ішкі істер министрі Абдулла бин Нассер бин Халифа Әл Тани және Катар мемлекеті әмірінің орынбасары Абдулла бин Хамад Әл Тани Нұрсұлтан Назарбаевты Қазақстан Президенті лауазымына қайта сайлануымен құттықтап, мықты денсаулық пен табыс тіледі, еліміздің халқының ілгерілеуі мен өсіп-өркендеуіне деген  ниеттестіктерін білдірді.
Антигуа мен Барбуда премьер-министрі Г.Браун ел үкіметі мен халқы атынан  президент сайлауындағы жеңіспен риясыз көңілден құттықтайтынын жеткізген.
«Біздің елдеріміз халықаралық деңгейдегі бірқатар маңызды саяси және экономикалық мәселелер бойынша өзара ынтымақтасып келеді. Антигуа мен Барбуда Қазақстанды сенімді дос және серіктес ретінде қарастырады. Премьер-министр ретінде мен елдеріміз арасындағы бауырластық қарым-қатынас бұдан әрі тереңдей түскенін қалар едім. Астанада ЭКСПО-2017 көрмесінің өтуін тағатсыздана күтемін. Ол форумның «Болашақтың энергиясы» деген тақырыбы дер кезінде көтеріліп отыр. Менің үкіметім баламалы  энергия көздерін қызу зерттеуде, сондықтан аталған саммитке қатысу мүмкіндігі біз үшін маңызды мәнге ие және қажетті нәтижесін береді», – деп жазады автор.
Башқұртстан Республикасының басшысы Р.Хамитов сайлаудағы Нұрсұлтан Назарбаевтың айқын жеңісі елді қарқынды әлеуметтік-экономикалық дамыту жолындағы Президент саясатын Қазақстан халқының кеңінен қолдайтынының айғағы екенін айтады.
«Сізге шын көңілден мықты денсаулық, бақуаттылық және бауырлас Қазақстан халқының игілігі жолында жаңа жетістіктер тілейміз», – делінген жеделхатта.
Өз құттықтауын АҚШ конгресінің мүшесі Р.Вебер де жолдап, Нұрсұлтан Назарбаевтың қайта сайлануы Қазақстан азаматтарының лайықты сенімінің және Мемлекет басшысының елдегі және шет елдердегі көшбасшылығына да олардың сенетіндігінің дәлелі екенін атап өткен.
«Мені Сіздің өз халқыңызды Америка Құрама Штаттарымен экономикалық өзара іс-қимыл бағытына бастауға деген ықыласыңыз, сондай-ақ өңірде татулық орнату жөніндегі берік ұстанымыңыз қанаттандырады. Елдеріміз осыған дейін қол жеткен прогресс негізінде бұдан әрі де қарым-қатынасын жалғастырады деп күтемін. Сіздің сара басшылығыңызбен Қазақстанның ел ішіндегі және шет елдерге қатысты бастамаларыңыз өрістеуін жалғастыра береріне сенімдімін», – делінген жеделхатта.
АҚШ конгресінің тағы бір мүшесі Д.Рорабакер Нұрсұлтан Назарбаевтың басшылығымен Қазақстан тек аумағының үлкендігі жөнінен ірі ел ретінде ғана емес, әлемдік сауда-саяси қарым-қатынастарда барған сайын маңызды рөл атқарып отырған егемен халық ретінде де қайта өркендегеніне назар аударған.
«Мен Қазақстанды діни толеранттылық пен үйлесімнің үлгісіне айналдыру жөніндегі мақсатыңызға айрықша ықыласымды білдіремін», – деп жазады автор.
ТМД экономикалық сотының төрайымы Л.Каменкова бүкілхалықтың дауыс беру нәтижелері Қазақстан Президентінің биік беделі мен оның елді өркендетуге және басқа мемлекеттермен өзара тиімді ынтымақтастықты дамытуға бағытталған жасампаз саясатына деген халықтың зор сенімін айғақтайтынын атап өткен.
«Русснефть» ҰК АҚ Директорлар кеңесінің төрағасы М.Гуцериев сайлаушылар тарапынан көрсетілген жоғары сенім Қазақстан Президентінің ел азаматтары арасындағы беделінің айғағы екеніне назар аударған.
«Қазақстанның орнықты, қарқынды дамуына, оның өнеркәсіптік, ғылыми және мәдени әлеуетін ашуға, мемлекеттің халықаралық аренадағы ұстанымын нығайтуға, ел азаматтарының әл-ауқатын жақсартуға қосқан Сіздің үлесіңізге баға жетпейді. Кемел мемлекеттік қайраткер, дана саясаткер – Сіз өз еліңіздің тарихының ең жарқын беттерін жаздыңыз. Сіздің басшылығыңызбен жүзеге асырылып жатқан экономиканы жаңғыртудың тиімді әрі жүйелі саясаты, Қазақстан Республикасының тұрақты әрі теңгерімді дамуын қамтамасыз ету жөніндегі шаралар жүйесі барша әлемде мойындалып жатыр», – делінген құттықтауда.
Қолдау лебізін Metro Group компаниясы басқармасының мүшесі М.Фрезе де жеткізіп, біздің елде заманауи сауданың өркендеуіндегі негізгі рөлді қолайлы іскерлік орта атқаратынына тоқталып өткен.
«Қазақстандағы инвестициялық ахуалды жақсартуға бағытталған Сіздің алысты көздеген көзқарасыңыз біздің бизнесіміздің дамуы үшін басты жағдаят болып саналады», – делінген хатта.
Claas концерні байқаушылар кеңесінің төрағасы К.Клаас-Мюльхойзер өткен сайлаудың қорытындылары Қазақстан Президентінің өз елін дамытуға бағытталған көпжылдық табысты жұмысына жоғары баға бергенін атап өткен.
Өз құттықтауында Heidelbergcement компаниясы басқармасының мүшесі А.Керн сайлаудағы Нұрсұлтан Назарбаевтың жеңісі Қазақстан халқының өз көшбасшысына және елдің Қазақстан экономикасын дамытуға, терең реформалар жүргізуге бағытталған  саяси бағытына деген жоғары сенімін айғақтайтынына шүбәланбайтынын білдірді.
«Сізге денсаулық және елдің бұдан арғы экономикалық дамуында зор табыстар тілеймін, бұл Қазақстандағы барлық шетелдік кәсіпкерлердің мүддесін көрсетеді», – деп жазады автор.
Atlas Copco Energas GmbH компаниясының президенті П.Вагнер бүкіл ұжымның және жеке өзінің атынан Мемлекет басшысын құттықтап, жаңа табыстар және жауапты қызметіне сәттіліктер тілеген.
Papenburg AG компаниялар тобының жетекшісі  Г.Папенбург біздің елдің дамуын үлкен қызығушылықпен бақылап отырғанын айта келіп, қойылған міндеттерді жүзеге асыруда табыс тіледі.
Allen Global Companies компаниясының бас директоры Д.Николстың айтуынша, Нұрсұлтан Назарбаевтың қайта сайлануы саяси және әлеуметтік тұрақтылықтың, сондай-ақ инвестициялық ахуалдың жүйелі әрі ойдағыдай болып қала беретіндігіне кепілдік береді.
«Бизнес жетекшісі және шетелдік инвестор ретінде маған бұл тұрақтылық ұзақмерзімді іскерлік шешімдер қабылдау үшін қажет», – делінген жеделхатта.
Dilenschneider Group компаниясының бас директоры Р.Диленшнайдер Нұрсұлтан Назарбаевты Президент лауазымына қайта сайлануымен құттықтап, Мемлекет басшысының Қазақстан дамуына қосқан үлесін атап өткен.
Ең ізгі тілектері мен елімізді бұдан әрі жаңғырту жөніндегі стратегиялық жоспарларға деген қолдауын Rheinmetall AG компаниясы басқармасының төрағасы А.Паппергер де жеткізді.
Халықаралық Katev қоғамдық қорының өкілдері, қазақ-түрік лицейлері оқытушылары, оқушыларының ата-аналары мен түлектері өз құттықтауларында осы оқу мекемелері жұмысына жасалған қамқорлық пен қолдау үшін алғыс білдіреді.
«Сіз ел болашағы үшін жас ұрпақтың іргелі білім алуы маңызды екенін айта отырып, әрдайым ғылым мен білімнің дамуына көңіл бөлесіз», – делінген жеделхатта.
Окан университетінің Қамқоршылар кеңесінің президенті, «Окан» холдингі директорлар кеңесінің төрағасы Б.Окан Нұрсұлтан Назарбаев басқарған жылдары Қазақстан жоғары экономикалық жетістіктерге жеткеніне тоқталған.
«Сіздің күш салуыңызбен Түркия және өзге елдермен тату көршілестік қарым-қатынас табысты өрістеп келеді. Сіздің күш-жігеріңіздің арқасында елордасы Астана қайтадан салынып, бүкіл Қазақстан жаңарды», – делінген жеделхатта.
Бразилиялық «Ортақ ғаламшар» медиахолдингінің президенті У. де Ресенде Қазақстан мен Бразилияның қарқынды дамып келе жатқан қарым-қатынасы  екі елдің халқы мен мәдениеті арасындағы ынтымақтастықты арттыруға оң ықпал етеріне сенім білдірген. Ол сондай-ақ Нұрсұлтан Назарбаевқа сарқылмас күш-қуат, даналық және Қазақстанды одан әрі дамыту ісінде  шабыт тілеген.
***
Ұлттық ғылым академиясының президенті, академик М.Жұрынов өз құттықтауында Нұрсұлтан Назарбаевтың басшылығымен Қазақстан әлемге демократиялық, зайырлы, бейбіт, өркениетті, толерантты, мәдени құндылықтарға ашық, дамыған экономикасы бар мемлекет ретінде танылғанын атап өткен.
«Нұрлы жол» бағдарламасы мен «Мәңгілік ел» идеясы – Сіздің ойыңыздың жемісі. Сондықтан Қазақстан болашаққа Сізбен бірге ғана ұмтылады. Мұны өткен сайлау бүкіл әлемге дәлелдеді», – деп жазады автор.
Х.Досмұхамедов атындағы Атырау педагогикалық университетінің ұжымы мен студенттері ел алдына қойылған мақсаттарға жету үшін «Қазақстан-2050» Стратегиясы мен «Нұрлы жол» бағдарламасын жүзеге асырудың маңыздылығын атап өткен.
«Біз әрдайым өзімізге артылған үмітті ақтай отырып, Сізбен бірге даму жолымен жүреміз және жасампаз еңбек, терең білім мен озық ғылым арқылы өз үлесімізді қосамыз», – делінген хатта.
«Банк Центр Кредит» АҚ еңбек ұжымы Нұрсұлтан Назарбаевтың айқын жеңісі Мемлекет басшысының жүргізіп отырған стратегиялық бағдары мен жасампаз саясатын Қазақстан қоғамы кеңінен қолдайтынының дәлелі екенін айтады.
 «Біз Сіздің екіжақты достық байланыстар мен серіктестікті нығайтуға, Қазақстанның экономикасын Оңтүстік Корея бизнесінің қатысуымен әртараптандыру жөніндегі ауқымды жобаларды табысты жүзеге асыруға қосқан үлесіңізді бағалаймыз. Қазақстанның прогресс жолында тұрақты әрі жүйелі ілгерілеуі шетелдік тікелей инвестициялар тарту мен қаржы секторын табысты дамыту үшін маңызды фактор болып табылады», – делінген хатта.
Патриоттар партиясының Атырау облыстық филиалының мүшелері Нұрсұлтан Назарбаевтың  сайлаудағы айқын жеңісіне байланысты қанағаттанушылық білдіріп, әрбір қазақстандық отбасының бақуаттылығын қамтамасыз етуге көңіл бөліп отырғаны үшін алғыс айтқан.
Павлодар облысы Азаматтық альянсының өкілдері Мемлекет басшысын сайлаудағы айқын жеңісімен құттықтады.
«Қазақстан – бүгінгі әлемде өзінің орнықтылығымен және тыныштығымен ерекшеленетін аз мемлекеттердің бірі. Осының бәріне Сіздің даналығыңыз бен Ұлт Көшбасшысы деген атаққа лайық мемлекеттік қайраткерлік тәжірибеңіздің арқасында қол жетті», – деп жазады авторлар.
Қазақ композиторы, КСРО және ҚазКСР халық әртісі С.Мұхамеджановтың отбасы сайлау Нұрсұлтан Назарбаевтың басшылығының жарқын өмірге бастайтынына ел тұрғындарының сенетінін және оны бүкіл халық қолдайтынын көрсеткеніне тоқталды.
«Сіздің адамгершілігіңіз бен барша қазақстандықтардың мұқтаждықтарына деген қамқорлығыңыз бізге еліміз бен балаларымыздың болашағы қауіпсіздікте және ұдайы дами береді деген үміт пен күш-қуат береді», – делінген жеделхатта.
Мемлекет басшысының атына құттықтауларын Қызылорда облысы Сексеуіл стансасы бастығының орынбасары Ә.Жапақов, Астана қаласынан «Чудо детство» жекеменшік балабақшасының тәрбиеленушілері, Алматы қаласынан С.Ибраимова, Шығыс Қазақстан облысы Семей қаласынан Е.Оразалин, Қарағанды қаласының тұрғындары Қ.Жұмабеков, зияткерлік мектеп оқушысы А.Әбдірәсілов жолдады. Авторлар Нұрсұлтан Назарбаевқа тәуелсіздікті нығайту, саясатты, экономика мен мәдениетті дамыту ісіндегі  қызметіне табыс тіледі. 
///Қасым-Жомарт Тоқаев жыл басынан бергі аймақтың әлеуметтік-экономикалық дамуының негізгі көрсеткіштері туралы Жеңіс Қасымбектің есебін тыңдады.
Мемлекет басшысына қайта өңдеу және тау-кен өнеркәсібі, ауылшаруашылығы өндірісіндегі оң өзгеріс, астық жинау науқаны туралы мәлімет берілді.
Сонымен қатар Қасым-Жомарт Тоқаевқа жылыту маусымына дайындық және Жұмыспен қамтудың жол картасын жүзеге асыру барысы, тұрғын үй және инфрақұрылымдық құрылыс туралы ақпарат берілді.
Президентке облыстағы коронавирус індетінің алдын алу және оған қарсы іс-қимыл шаралары, пандемияның болуы ықтимал екінші толқынына дайындық жағдайы да айтылды. Жеңіс Қасымбек медициналық инфрақұрылымдар мен дәрігерлерді даярлау жұмыстары туралы айтып берді.
Кездесу соңында Қасым-Жомарт Тоқаев Жұмыспен қамтудың жол картасы бойынша жаңа жұмыс орындарын ашу, өңірге инвестиция тарту және басқа да аймақты дамытуға қатысты бірқатар тапсырма берді.

///Жеделхатта дауыс беру нәтижелері ұйымға мүше елдердің А.Гутерришке деген зор сенімін көрсеткені атап өтілген.
«Бүгінде біздің алдымызда тұрған елеулі сын-қатерлерді ескерсек, бұл сенім вотумының маңыздылығы ерекше. Терроризм және экстремизмге қарсы күресу, Орталық Азия мен Ауғанстандағы қауіпсіздікті қамтамасыз ету, сондай-ақ ядролық қаруды таратпау – БҰҰ Қауіпсіздік кеңесінің 2017-2018 жылдардағы тұрақты емес мүшесі ретіндегі Қазақстанның қызметінің басты мәселелері. Бұл бағытта белсенді түрде жемісті ынтымақтастық орнатамыз деп үміттенемін», – делінген жеделхатта.
Соңында Қазақстан Президенті Нұрсұлтан Назарбаев А.Гутерришке жауапты қызметінде табыс тілеп, еліміздің БҰҰ-мен тиімді өзара іс-қимылы одан әрі жалғаса беретініне сенім білдірді.
///
	 

	Мемлекет басшысы Нұрсұлтан Назарбаевтың Өкімімен Қ.Е.Омаров басқа жұмысқа ауысуына байланысты Қазақстан Республикасы Сыртқы істер министрінің орынбасары қызметінен босатылды.
///Бұл форум 2011 жылдан бері өткізіліп келеді. Оның мақсаты – технологиялық және әлеуметтік өзгерістер тұрғысынан білім беру секторын талқылау.
Форум жұмысына ұлттық және әлемдік сарапшылар, ғылыми қызметкерлер, мемлекеттік органдардың, жұмыс берушілердің, білім саласындағы қоғамдық бірлестіктердің өкілдері, сондай-ақ әлемнің 15 елінен (АҚШ, Ресей, Қытай, Ұлыбритания, Корея Республикасы, Австралия және т.б.) 150-ден астам делегат қатысты.
Гүлшара Әбдіқалықова құттықтау сөзінде биылғы форумның Қазақстанның символы – Астананың 20 жылдық мерейтойы қарсаңында өткізіліп отырғанын айтты.
Мемлекеттік хатшы Г.Әбдіқалықова Елбасының білім беру жүйесінің жан-жақты дамуына айрықша көңіл бөлетінін атап өтіп, Нұрсұлтан Назарбаевтың: «Мен әрдайым сіздердің білім алуларыңыз бен дамуларыңыз үшін қажетті барлық жағдайды жасауға тырысып келемін. Әлемдік деңгейдегі университет, зияткерлік мектептерін аштым, «Болашақ» бағдарламасын бекіттім» деген сөзіне тоқталды.
Назарбаев Университеті – еліміздің маңызды ұлттық жобасы. Осы оқу орны ашылғаннан бері (2010 ж.) оның қабырғасынан 2 мыңға жуық маман түлеп ұшты. Университет биохимиялық және ядролық инженерия, робототехника, мехатроника және басқа да сирек бағыттар бойынша кадрлар даярлайды. Мұнда әлемнің түпкір-түпкірінен келген үздік оқытушылар жұмыс істейді және ең заманауи материалдық-техникалық құралдармен, зертханалармен жабдықталған. 
Бүгінде Назарбаев Университеті жаһандық деңгейдегі ғылыми-білім беру орталығына айналып, Қытай, Жапония, Корея Республикасы, Сингапур және Азиядағы басқа да елдердің 14 жетекші университеттерінің қатарына қосылды.  
– Жоғары оқу орындары келешекте еңбек нарығындағы бәсекеге төтеп беру үшін, білімнің үздік бағдарламалары бойынша оқытылған жаңа форматтағы мамандарды даярлауға тиіс, – деді Мемлекеттік хатшы.
Форум соңында Гүлшара Әбдіқалықова жиынға қатысушылардың сындарлы сұхбат құрып, табысты жұмыс істеуіне тілектестігін білдірді. 
//////Қасым-Жомарт Тоқаев Үкімет басшысының биылғы қаңтар-тамыз айлары аралығындағы еліміздің әлеуметтік-экономикалық даму қорытындылары туралы есебін тыңдады.
Премьер-Министр сегіз айда қайта өңдеу өнеркәсібіндегі өсім 3,3%-ға, оның ішінде машина жасау – 16,3%-ға,  көлік құрастыру – 51,8%-ға, сондай-ақ фармацевтика –34,1%-ға, жеңіл өнеркәсіп – 11%-ға, химия өнеркәсібі – 3,1%-ға және дайын метал өнімдерін шығару – 18,8%-ға өскенін мәлімдеді.
2020 жылы Индустрияландыру картасы аясында, жалпы сомасы 996 млрд теңге болатын 206 жобаны іске қосу жоспарланған. Бұл өндіріс көлемін 1,3 трлн теңгеге, экспортты 325 млрд теңгеге арттыруға және 19 мыңға жуық жаңа жұмыс орындарын ашуға мүмкіндік береді.
Құрылыс көлемі – 6,5%-ға, тұрғын үйді пайдалануға беру – 6,4%-ға немесе 8,1 млн шаршы метрге артты. Жыл басынан бері 71 мың жаңа үй салынды, бұл өткен жылмен салыстырғанда 8,6%-ға артық.
Ауыл шаруашылығындағы тұрақты өсім 4,9% құрады, азық-түлік өндірісінің көлемі 3,6%-ға артты.
Асқар Маминнің айтуынша, қабылданған шаралар нәтижесінде әлеуметтік маңызды тауарлар бағасынының артуын 4,4% деңгейінде ұстап тұруға мүмкіндік берді, бұл өткен жылдың көрсеткіштерімен салыстырғанда екі есе (8,7%) төмен.
Жыл басынан бері мемлекеттік бағдарламалар аясында 874 мың адам жұмыспен қамтылған, өткен жылмен салыстырғанда бұл көрсеткіш 82,1%-дан асады.
Мемлекет басшысы кездесу қорытындысы бойынша тұрғындарды жұмыспен қамту, кәсіпкерлік субъектілеріне қолдау көрсету, өндіріс үдерістеріне жаңа технологиялар енгізу, эпидемиологиялық жағдайды тұрақтандыру мен карантин талаптарын біртіндеп жеңілдету маңызды екенін атап өтті.
 


/// 
Владимир Путин Нұрсұлтан Назарбаевты президенттік сайлауда айқын жеңіске жетуіне байланысты шын жүректен құттықтайтынын жеткізген.
– Дауыс беру қорытындысы Сіздің отандастарыңыз алдындағы биік беделіңізді толығымен қуаттайды. Қазақстан азаматтары өз таңдаулары арқылы Сіздің елді әлеуметтік-экономикалық тұрғыдан жеделдетіп дамыту, еуразиялық ықпалдастық үдерістерге белсене қатысу және Ресеймен стратегиялық әрі одақтастық серіктестік қатынастарды нығайту жөніндегі бағдарыңызға кеңінен қолдауын көрсетті, – делінген жеделхатта.
Ресей Федерациясының Президенті сенімді диалог пен екіжақты байланыстардың ауқымын одан әрі өрістету жөніндегі бірлескен жұмысты, сондай-ақ Еуразиялық экономикалық одақ пен өзге де халықаралық құрылымдар аясындағы сындарлы ықпалдастықты жалғастыруға дайын екендігін атап көрсетті.
– Бұл Ресей мен Қазақстанның бауырлас халықтарының түпкі мүдделеріне сай келетініне, біздің құрлықтағы бейбітшілікті, тұрақтылық пен қауіпсіздікті қамтамасыз ету жөніндегі бағытпен үндесетініне сенімдімін, – делінген құттықтауда.
Соңында Владимир Путин Нұрсұлтан Назарбаевқа мықты денсаулық, сарқылмас қуат және мемлекет басшылығындағы аса жауапты қызметіне жаңа табыстар тіледі. 
/// 
Нұрсұлтан Назарбаев қаза болғандардың туған-туыстары мен жақындарына көңіл айтып, зардап шеккендердің тезірек сауығып кетуіне тілектестігін білдірді.
Мемлекет басшысы еліміз халықаралық қауіпсіздікке қатер төндіретін терроризм мен экстремизмнің кез келген түрін айыптайтынын және осындай қиын сәтте Бельгия халқын  жан-жақты қолдайтынын айтты.
///Қазақстан Президенті жеделхатта Сооронбай Жээнбековтің басшылығымен Қырғызстан өзінің қарқынды даму жолында жаңа табыстарға жететініне сенім білдірді.
«Қазақстан мен Қырғызстан арасындағы өзара тиімді ынтымақтастыққа негізделген қарым-қатынас елдеріміздің игілігі үшін одан әрі дами түседі деп сенемін.
Сізге зор денсаулық, жауапты мемлекеттік қызметіңізге табыс, ал бауырлас қырғыз халқына бейбіт өмір мен бақ-береке тілеймін», – делінген жеделхатта.
///
	 

	Өз есебінде Б.Сапарбаев «Бизнестің жол картасы – 2020» және «Жұмыспен қамту жол картасы – 2020» бағдарламаларының өңірдегі іске асырылу барысы жөнінде мәлімдеген. 

	Шығыс Қазақстан облысының әкімі облыста «Бизнестің жол картасы – 2020» бағдарламасы аясында 3 мың жаңа жұмыс орны ашылғанын, сондай-ақ 10 мыңнан астам жұмыс орны сақталғанын атап өтеді.

	2013 жылы жалпы құны 4,1 млрд. теңге несиенің сыйақы мөлшерлемесін субсидиялауға 60 өтінім мақұлданды. Кепілдік ұсынуға құны 1,2 млрд. теңге 8 несиелік  өтінімге қолдау көрсетілді.

	Жалпы биыл облыста бағдарламаны іске асыруға 2,8 млрд. теңге,  соның ішінде индустриялық инфрақұрылым қалыптастыруға 1,1 млрд. теңге бөлінген.

	Бизнесті мемлекеттік қолдаудың бағыттары туралы кәсіпкерлерді ақпараттандыру жөніндегі жұмысқа өңірде айтарлықтай көңіл бөлініп отыр. Мысалы, биыл Кәсіпкерлерді қолдау және қызмет көрсету орталықтары арқылы 2256 шағын және орта бизнес субъектісіне 3463 ақпараттық-консультациялық қызмет көрсетілді.

	 Есепке сәйкес, «Жұмыспен қамту жол картасы – 2020» бағдарламасы бойынша 2011 жылдан қазіргі уақытқа дейін 4 мыңнан астам адам құны 9,7 млрд. теңгеден артық сома көлемінде шағын несие алды.

	 Шығыс Қазақстан облысының әкімі келешегі жоқ ауылдардан азаматтарды көшіру үшін экономикалық даму нүктелерінде тұрғын үй құрылыстары жүріп жатқанын мәлім етті. Мысалы, Зыряновск қаласында 60 пәтерлі үйдің, Көкжайық ауылында  екі пәтерлі 10 үйдің және Өскемен қаласының Шығыс кентінде 114 жеке тұрғын үйдің құрылысы аяқталды.

	 Сондай-ақ, бөлінген бюджеттік қаражаттар есебінен 68 әлеуметтік сала нысандарында, 37 тұрғын үй-коммуналдық шаруашылық нысандарында және жергілікті маңызы бар 66 шақырым жолға жөндеу жұмыстары жүргізілді.

	 2011 жылдан бастап Жұмыспен қамту бағдарламасы аясында 31 мыңнан астам қамтылды, оның 60 %-ы – жастар. Жұмыссыздық деңгейі 2013 жылдың 3 тоқсанының қорытындысы бойынша  2010 жылғы 5,7 %-дан 5,0 %-ға дейін төмендеді.

	 Б.Сапарбаев есебінің соңында мемлекеттік бағдарламалар өңір тұрғындарының түрлі топтары тарапынан жан-жақты қолдау тауып отырғанын хабарлаған. Шығыс Қазақстан облысының әкімі бұл бағдарламаны одан әрі іске асыру қоғамда әлеуметтік тұрақтылықты сақтауға және азаматтардың әл-ауқатының артуына септігін тигізетінін атап өткен.
/// 
Конференция жұмысына Үкімет мүшелері, Парламент палаталарының төрағалары мен депутаттары, Конституциялық Кеңес төрағасы мен мүшелері, беделді халықаралық ұйымдар делегациялары, сондай-ақ 28 елдің құқық қорғау мекемелері мен прокуратураларының, соттарының, конституциялық бақылау органдарының басшылары, отандық және шетелдік танымал заңгер-ғалымдар, саясаттанушылар мен сарапшылар қатысты.
Қазақстан Президенті конференцияға қатысушыларға арнаған сөзінде 1995 жылғы 30 тамызда Конституция жөніндегі референдумда бірден-бір дұрыс жол таңдалғанын атап өтті.
Егер біздің мемлекет құру жолындағы қадамдарымыз асығыс, саяси тұрғыдан абстрактілі жобаларға негізделетін болса, онда сәтсіздікке ұшырайтынымыз анық еді. Оның залалы орасан болар еді. Біз мемлекет құру аса жауапты, күрделі, ұзақ әрі шетін үдеріс екенін көптеген тәуелсіз жаңа мемлекеттердің тәжірибесінен, кейде аса өкінішті мысалдарынан білеміз. Мемлекет құру қатаң кесте немесе утопиялық жоспарлар негізінде жүзеге асырылуы мүмкін емес. Экономикалық прогресс және халық бақуаттылығы болмайынша орнықты тұрақтылық болмайды. Ал елдегі тұрақтылықсыз табысты өзгерістер жасау мүмкіндігі де қалмас еді, – деді Мемлекет басшысы.
Нұрсұлтан Назарбаев еліміз Конституция ережелерін басшылыққа ала отырып, небәрі екі онжылдықта үлкен жолды жүріп өткенін айтты.
Қазақстан – бүгінде әбден қалыптасқан, әлемнің абыройлы және лайықты мемлекеті. Бұл – біздің Негізгі заңымыздың барлық ережелері мен қағидаттарының нақты іс жүзіне асуы. Жақсы жағына қарай өзгеруге бейім тұратын мемлекеттік және қоғамдық құрылыс қана тиімді болып саналады. Біздің Ата заңымызда табысты даму үшін де, Ұлттың өзін-өзі жаңғыртуы үшін де қажетті барлық құқықтық тетіктер бар. Біз 2050 жылға дейінгі стратегиялық бағдарламамыздың негізінде алдымызға Қазақстанды әлемдегі ең дамыған 30 елдің біріне айналдыру жөнінде жаһандық мақсат қойдық, – деді Қазақстан Президенті.  
Сонымен қатар, Мемлекет басшысы конференцияға қатысушылардың жұмыстары жемісті және табысты болуына тілектестік білдірді.
Іс-шара барысында Еуропа кеңесі Венеция комиссиясының вице-президенті Е.Танчев, Еуразиялық экономикалық одақ сотының төрағасы, Армения Республикасының Конституциялық сотының төрағасы, Жаңа демократия елдері конституциялық бақылау органдары конференциясының төрағасы  Г.Арутюнян сөз сөйледі.
Конференцияға қатысушылар конституциялық құрылыстағы Қазақстанның тәжірибесіне жоғары баға беріп, елдің конституциялық тұрғыдан дамуындағы Нұрсұлтан Назарбаевтың атқарған рөлі айрықша екенін атап өтті.
Шетелдік қонақтар Қазақстанның қоғамдық-саяси тұрақтылықты сақтаудағы, этносаралық және дінаралық келісімді қамтамасыз етудегі табыстарын, сондай-ақ демократияландыру және ырықтандыру үдерісіндегі орнықтылық пен жүйелілікті атап көрсетті. 
Мемлекет басшысының сөйлеген сөзінің толық мәтінін мына жерден қараңыз. 


/// 
Германия Федералдық үкіметінің қоныс аударушылар мен аз ұлттар мәселесі жөніндегі уәкілі Х.Кошик Нұрсұлтан Назарбаевқа Қазақстандағы неміс диаспорасы өкілдерінің игілігі үшін жемісті ынтымақтастықты қолдап,  тікелей назар аударып келе жатқаны үшін алғыс айтады.
«Қазақстан халқы Ассамблеясының ХХІІ сессиясында «Алғыс айту» күнінің негіздемесін жариялап, режим кезеңінде Қазақстанға күштеп жер аударылған 800 мың немістің қасіретті тағдыры туралы айтқаныңыз үшін Сізге айрықша ризашылығымды білдіремін. Қазіргі уақытта Германияда тұрып жатқан, Сіздің елден келген көптеген немістер сол қиын уақыттардағы қазақ халқының жылы қарым-қатынасы мен достық пейілін зор ілтипатпен еске алады», – делінген хатта.
Сондай-ақ Х.Кошик Нұрсұлтан Назарбаевты Германия Федералдық үкіметі біздің ел үкіметімен тығыз ынтымақтастықты жалғастыратынына, республикамыздың саяси, қоғамдық және экономикалық дамуына ел игілігі үшін өздерінің қомақты үлесін қосып келе жатқан Қазақстандағы неміс диаспорасы өкілдеріне болашақта да қолдау көрсете беретініне сендірді. 
///Кездесуде Нұрсұлтан Назарбаев Инвестициялар және даму министрлігіне бекітілген мемлекеттік және салалық бағдарламаларды іске асырудың маңыздылығына назар аударып, олардың орындалуының аралық қорытындылары жөнінде айтты.
– Индустрияландыру бағдарламасы жүзеге асырылған жылдарда 5,2 триллион теңгені құрайтын 1060 жоба іске қосылды. Соның арқасында 100 мыңнан астам жұмыс орны ашылды. Осы бағдарлама іске асырылғаннан бері жүзеге асқан жобалар 8 триллион теңгенің өнімін берді. Бұл – еліміз үшін аса маңызды жетістік. Біз бұған дейін өндірілмеген өнімнің 500 түрін шығарамыз, – деді Елбасы.
Мемлекет басшысы «Нұрлы жол» инфрақұрылымдық даму бағдарламасын жүзеге асырудың нәтижелеріне назар аударды.
– 2010 жылдан бері республикалық маңызы бар 5 мың шақырым жолдың құрылысы мен қайта жөндеу жұмыстары жүргізілді. 2020 жылға дейін тағы 4500 шақырым жол іске қосылады. Қазір республикалық автомобиль жолдарының 85 пайызы жақсы күйде. Батыс Еуропа – Батыс Қытай жобасы және Астана – Теміртау, Алматы – Қапшағай, Бейнеу – Шетпе, Көкшетау – Петропавл бағыттары бойынша жолдар пайдалануға берілді. Сондай-ақ, Ертіс өзені арқылы өтетін Орталық Азиядағы ең ірі көпір салынды. Осы жобаларды іске асыруға 75 мың адам тартылды. Бұл ретте, барлық құрылыс материалдарының 90 пайызы Қазақстанда жасалған, – деді Нұрсұлтан Назарбаев.
Сонымен бірге, Қазақстан Президенті «Құрық» теңіз порты мен «Қорғас» шекара маңы ынтымақтастығы халықаралық орталығының экономикалық маңыздылығын атап өтті.
Бұдан бөлек, Елбасы «Нұрлы жер» бағдарламасының іске асырылу нәтижелеріне тоқталып, оның аясында 10 миллион шаршы метрден астам тұрғын үй салынғанын айтты.
– 9 облыста тұрғын үй құрылысы жүргізіліп жатыр. Барлық бағдарламалар халықтың тұрмысын жақсартуға арналған. Жинақтағанымыздың бәрін қазақстандықтардың әл-ауқатын арттыруға бағыттадық, – деді Мемлекет басшысы.
Сондай-ақ, Қазақстан Президенті министрліктің басшылығы тарапынан ерекше мән беруді қажет ететін жекелеген мәселелерге тоқталды.
– Индустрияландыру жөніндегі мемлекеттік бағдарлама әлі де экономикамыздың әртараптығын қамтамасыз ете алмай отыр. Өңдеу өнеркәсібінің ішкі жалпы өнімдегі үлесі айтарлықтай өзгерген жоқ. Жалпы, қойылған міндеттерді орындауға қажетті барлық жағдай бар. Сіз экономикалық және әлеуметтік басымдықтарды іске асыруға толық жауаптысыз, – деді Нұрсұлтан Назарбаев.
Мемлекет басшысы елімізді одан әрі дамытып, Қазақстан халқының әл-ауқатын арттыруға бағытталған барлық бағдарламаларды іске асырудың маңыздылығын атап өтті.
Соңында Елбасы бірқатар нақты тапсырма берді.

/// 
Іс-шараға екі елдің іскер топтарының 400-ден аса өкілі қатысты.
Бизнес форум аясында Қазақстан мен Түркия президенттері өнеркәсіптің түрлі салаларындағы түрік компанияларының инвестициясы арқылы жүзеге асырылған, болашағы бар 25 жобаны таныстырды.
Форумға қатысушыларға арнаған сөзінде Нұрсұлтан Назарбаев олардың біразы Қазақстанда көптен бері жұмыс істейтінін атап өтті.
– Түркия біздің стратегиялық сауда-экономикалық серіктесіміз болып саналады. Соңғы 10 жылда елімізге салынған түрік инвестициясының көлемі 1,8 миллиард доллардан асты. Біздің нарықта түрік капиталының қатысы бар мың жарымнан аса кәсіпорын жұмыс істейді. Түркия бұл көрсеткіш бойынша Ресейден кейінгі екінші орында тұр. Қазақстанда 15 мыңнан астам түрік азаматы тұрақты еңбек етіп жүр. Олар біздің жаңа елордамыздың құрылысына белсене қатысты. Астана халықаралық әуежайы, «Хан-Шатыр» кешені, «Рамада Плаза Астана» қонақ үйі  және басқа айшықты нысандар – соның жарқын айғағы, – деді Мемлекет басшысы.
Қазақстан Президенті елдеріміз қазіргі кезде жалпы құны 3,4 миллиард доллардан асатын 35 инвестициялық жобаны бірлесе жүзеге асырып жатқанын атап өтті. Соның ішінде Жамбыл облысындағы құны 560 миллион доллар болатын «Жаңатас» және «Шоқпар» жел электр стансаларының құрылысы, Ақтөбе облысындағы құны 500 миллион доллар болатын хром кенін байыту жөніндегі жоба, 200 миллион доллар тұратын алкогольсіз сусындар зауытының құрылысы  бар.
Нұрсұлтан Назарбаев әлемдік экономикадағы тұрақсыздыққа қарамастан бұл жоспарлар жүзеге асырылатынына назар аударды.
Мемлекет басшысы форум барысында жасалған уағдаластықтардың маңыздылығын атап өтті.
– Тағы бірқатар жобалар бойынша, соның ішінде фармацевтика және құрылыс материалдарын өндіру саласында келіссөздер жүріп жатыр.  Қазіргі кезде Алматы, Батыс Қазақстан, Оңтүстік Қазақстан облыстарында қазақ-түрік индустриялық аймағын құру жұмыстары жүргізілуде. Оларда құрылыс материалдарын, тоқыма, былғары, тұрмыстық химия өнімдерін және өзге де бұйымдарды өндіру жобалары жүзеге асырылады, – деді Қазақстан Президенті.
Елбасы түрік іскер топтарының қызығушылығын тудыруы мүмкін негізгі инвестициялық бағыттар туралы да айтты.
Атап айтқанда, Нұрсұлтан Назарбаев елімізде Индустриялық-инновациялық даму бағдарламасы жүзеге асырылып жатқанына тоқталды.
– Оның бірінші кезеңінде 770 жаңа кәсіпорын іске қосылып, 75 мың тұрақты жұмыс орны ашылды. Біз Қазақстанда бұрын өндірілмеген 400-ден астам өнім түрін шығара бастадық. 2015 жылы бағдарламаның екінші кезеңі басталды. Ол металлургия, химия, мұнай химиясы, машина жасау, құрылыс материалдары, тамақ өнеркәсібі сияқты басымдығы бар 6 салаға бағытталған. Біз инвестицияны арттырып, түрік кәсіпорындарының озық тәжірибесін  енгізуге мүдделіміз, – деді Мемлекет басшысы.
Қазақстан Президенті түрік тарапы ең тәуір павильондардың бірін жасақтап, ЭКСПО көрмесін өткізуге белсене қатысады деп үміттенетінін білдірді.
Мемлекет басшысы «Нұрлы жол» жаңа экономикалық саясатын жүзеге асыру аясында таяу үш жылда инфрақұрылымдарға ауқымды инвестиция бөлінетінін де атап өтті.
– Біздің ел Еуропа мен Оңтүстік Азияны байланыстыратын Орталық Азия өңірінің іскерлік, транзиттік және логистикалық хабына айналуға ұмтылады. Біздің елдеріміздің географиялық  жақындығы, мәдени-гуманитарлық және тарихи байланыстары, жоғары экономикалық әлеуеті екіжақты және өңірлік ықпалдастықты дамытуға бағытталуы тиіс. Біз өз тарапымыздан инвестициялық қолдау мен жан-жақты көмектің барлық түрін көрсетуге әзірміз. Бүгінгі форум елдеріміздің серіктестігін нығайта түсетін елеулі қадам болады деп сенемін, – деді Нұрсұлтан Назарбаев.
Соңында Қазақстан Президенті форумға қатысушыларға табыс тіледі.
Р.Ердоған қазақ-түрік бизнес форумы екі ел халықтарының игілігіне қызмет ететініне сенім білдірді.
– Біз Қазақстанда өзімізді ата-бабаларымыздың отанында жүргендей сезінетінімізді атап өткен жөн. Бұл біздің халықтарымыздың қарым-қатынасына айрықша маңыз береді. Сондықтан елдеріміз үшін кез келген саладағы бірлескен жұмыс маңызды. Біздің ынтымақтастығымызды саяси, экономикалық және мәдени салаларда әртараптандыру қарым-қатынасымызды одан әрі нығайтуға және дамытуға септігін тигізетіні даусыз, – деді  Түркия Президенті.
Р.Ердоған сондай-ақ Қазақстан мен Түркия бизнесмендері екі ел арасындағы тауар айналымын ұлғайту үшін бар күшін жұмылдырады деп үміттенетінін жеткізді.
– Көптеген түрік компаниялары Қазақстанда түрлі салаларда, соның ішінде машина жасау, фармацевтика, қорғаныс өнеркәсібі және басқа салаларда жұмыс істейді. Олар жұмыс орындарын ашып, инвестиция салады. Қазақстан қазір алдына «Қазақстан-2050» стратегиясында, «Нұрлы жол», «Бизнестің жол картасы-2020» сияқты құжаттарда межеленген жаңа стратегиялық міндеттер қойып отыр. Бұл бағдарламалар жаңа жобаларды жүзеге асыруды қарастырғандықтан, біз солардың аясында ынтымақтастығымызды жалғастыруға дайынбыз, – деді Түркия Президенті. 





///Рәсім барысында Қазақстан Президентіне Австрия Республикасының Төтенше және өкілетті елшісі Герхард Сайллер, Ватиканның Төтенше және өкілетті елшісі Фрэнсис Ассизи Чулликатт, Германия Федеративтік Республикасының Төтенше және өкілетті елшісі Рольф Мафаэль, Грекия Республикасының Төтенше және өкілетті елшісі Александрос Катранис, Қатар Мемлекетінің Төтенше және өкілетті елшісі Ахмад бен Әли Әбдуррахман әл-Джамиль әл-Тамими, Нидерланд Корольдігінің Төтенше және өкілетті елшісі Дирк Ян Коп, Швейцарияның Төтенше және өкілетті елшісі Урс Шмид, Жапонияның Төтенше және өкілетті елшісі Итиро Кавабата сенім грамоталарын тапсырды.
Нұрсұлтан Назарбаев елшілерді Қазақстандағы дипломатиялық миссияларының ресми түрде басталуымен құттықтап, олардың қызметі елдеріміз арасындағы ынтымақтастық аясын одан әрі нығайтуға тың серпін беретініне сенім білдірді.
Қазақстан Президенті дипломаттардың Астанадағы жұмысы маңызды мереке – ел тәуелсіздігінің 25 жылдығы қарсаңында басталуының символдық мәні бар екенін атап өтті.
– Біздің еліміз бұл мерекелік межеге жақсы нәтижелермен жетіп отыр. Қазақстан ширек ғасырда дамудың күрделі кезеңінен өтті. Қол жеткізген жетістіктермен шектелмей, ел іргесін бекемдеу үшін келесі кезеңге арналған жаңа мақсат-міндеттер белгіледік, – деді Нұрсұлтан Назарбаев.
Мемлекет басшысы еліміздің сындарлы және бейбіт бастамалар, үйлесімді көпжақты сыртқы саясат арқылы халықаралық аренада зор беделге ие болғанын айтып өтті.
– Бұған Қазақстанның 2017-2018 жылдардағы Біріккен Ұлттар Ұйымы Қауіпсіздік Кеңесінің мүшесі болып сайлануы дәлел. Біз Қауіпсіздік Кеңесінің мүшесі ретінде әлем назарын өз өңірімізге аударып, Орталық Азия үшін өзекті мәселелерді көтеретін боламыз, – деді Қазақстан Президенті.
Нұрсұлтан Назарбаев Қазақстанның Жаһандық антиядролық қозғалысқа бастамашы болып, оның көшбасшысына айналғанына назар аударды.
– Осы ретте, біз жаңа бастама көтердік. Мен ядролық қарусыздану мен жаһандық қауіпсіздікке қосқан үлесі үшін халықаралық сыйлық тағайындау жөнінде шешім қабылдадым. Аталған сыйлықтың алғашқы лауреаты болып Иордания королі ІІ Абдалла таңдалды. Бұдан кейін арнаулы комитет құрылып, оның шешімімен сыйлық жыл сайын Семей полигонының жабылғаны күні –  29 тамызда тапсырылатын болады, – деді Елбасы.
Мемлекет басшысы Қазақстанның Жапониямен ынтымақтастығының стратегиялық маңызын атап өтті.
– Премьер-министр Синдзо Абэнің былтырғы қазандағы Астанаға алғашқы сапары айтулы оқиға болды. Менің Токиоға биылғы қарашадағы сапарым қарым-қатынасымызды жаңа сапалы деңгейге шығаруға ықпал етеді деп сенемін, – деді Нұрсұлтан Назарбаев.
Қазақстан Президенті Грекиямен байланыстарымызды дамытудың елеулі перспективаларына тоқталды.
– Грек әріптестеріміздің саяси, сауда-экономикалық және мәдени-гуманитарлық өзара іс-қимылды жандандыру ниетін қолдаймыз, – деді Мемлекет басшысы.
Елбасы Германиямен өзара іс-қимыл Қазақстан үшін Еуропалық бағыттағы ынтымақтастықта ерекше маңызға ие болып отырғанын айтты.
– Біз аса жемісті және өзара сенімге негізделген биік деңгейдегі диалогты жоғары бағалаймыз. Берлинге 2012, 2015 жылдардағы сапарларым және Федеральдық канцлер Ангела Меркельдің Астанаға 2010 жылғы сапары екіжақты қарым-қатынасты жаңа сапалы деңгейге көтерді. Ынтымақтастық барысында Шикізат, өнеркәсіп және технология салаларындағы келісімнің және Қазақстанда Германияның дуальды білім беру моделін енгізу туралы келісімнің жүзеге асуының мәні ерекше зор. Еуропадағы қауіпсіздік және ынтымақтастық ұйымындағы биылғы Германия төрағалығының басымдығы бар бағыттарын және Берлиннің осы ұйымға қатысушы елдер арасындағы өзара сенімді қайта қалпына келтіру жөніндегі күш-жігерін қолдаймыз, – деді Нұрсұлтан Назарбаев.
Мемлекет басшысы Қазақстанның Швейцария елімен диалогы қарқынды дамып келе жатқанын атап өтті.
– Экономика және инвестиция салаларында айтарлықтай әлеует бар. 2016 жылдың 7 айының ішінде екіжақты тауар айналымы 2,2 миллиард АҚШ долларына жетті. Осы міндетті жүзеге асыруға Сауда-экономикалық ынтымақтастық жөніндегі үкіметаралық комиссия мен Қазақстан-Швейцария іскерлік кеңесі өз үлесін қосуға тиіс, – деді Қазақстан Президенті.
Нұрсұлтан Назарбаев Нидерландтың біздің отандық экономикаға қосқан айтулы үлесіне назар аударды.
– Нидерланд біздің экономикадағы шетелдік инвесторлардың көшін бастап тұр. Гаагаға 2014 жылғы сапарым және Премьер-министр Марк Рюттенің былтырғы желтоқсандағы Астанаға сапары екіжақты өзара іс-қимылды нығайтуға тың серпін берді. Нидерландты Біріккен Ұлттар Ұйымы Қауіпсіздік Кеңесінің 2018 жылғы тұрақты емес мүшелігіне сайлануымен құттықтаймын, – деді Мемлекет басшысы.
Қазақстан Президенті еліміздің Ватиканмен арадағы қарым-қатынасты айрықша бағалайтынын айтты.
– Рим Папасы II Иоанн Павелдің 2001 жылғы қыркүйектегі Қазақстанға сапары барлығымыз үшін айтулы оқиға болды. Сол жолы ол Қазақстан жерінде «Зорлық-зомбылықсыз әлем» құруға шақырған болатын. Әлемдік және дәстүрлі діндер лидерлері съезі жұмысына Ватиканның мәртебелі өкілдерінің белсене қатысқанын жоғары бағалап, ризашылық білдіреміз, – деді Нұрсұлтан Назарбаев.
Мемлекет басшысы Австриямен арада жемісті диалог орнағанын атап өтті.
– Осы айда өтетін Қазақстан мен Австрия үкіметаралық комиссиясы мен Іскерлік кеңестің кезекті отырысына зор мән береміз. Австриядағы әріптестерге 2017 жылы Еуропа қауіпсіздік және ынтымақтастық ұйымына төрағалық ету барысында табыс тілейміз. Біз қауіпсіздікті қамтамасыз ету,  Батыс пен Шығыс арасындағы диалогты нығайту мәселесі бойынша ынтымақтасуға әзірміз, – деді Қазақстан Президенті.
Бұдан бөлек, Нұрсұлтан Назарбаев Катарды Қазақстанның сыртқы саяси бастамаларын әрдайым қолдайтын араб және мұсылман әлеміндегі маңызды әріптес ретінде қарастыратынын жеткізді.
– Қатар әмірінің 2014 жылғы Астанаға сапары, менің былтырғы Дохаға сапарым екіжақты сапалы өзара іс-қимылды нығайтуға септігін тигізді. Экономикалық ынтымақтастық аясын кеңейте түсу үшін Парсы шығанағымен байланыстыратын «Қазақстан – Түрікменстан – Иран» теміржолының мүмкіндігін пайдалану маңызды, – деді Нұрсұлтан Назарбаев.
Соңында Қазақстан Президенті рәсімге қатысушыларды Астанадағы дипломатиялық қызметтерінің басталуымен тағы да құттықтап, оларға және отбасыларына зор денсаулық, табыс тіледі.





///Қазақстан Президенті Бас прокуратураның басшылық құрамы алдында сөйлеген сөзінде А.Дауылбаевтың лауазымынан босатылатынын, өкілеттік мерзімінің аяқталуына байланысты оның басқа жұмысқа ауысатынын айтты.
– Асхат Дауылбаев Бас прокуратурада соңғы 15 жыл бойы үздіксіз жұмыс істеді. Алдына қойылған міндеттерді орындады, соған орай оған жұмысы үшін алғыс айтамын. Ол алдағы уақытта да өзінің кәсіби үлесін қосатын болады, – деді Мемлекет басшысы.
Сондай-ақ Нұрсұлтан Назарбаев прокуратура жүйесінде елеулі жұмыс тәжірибесі бар жаңа Бас прокурор Ж.Асановты таныстырды.
– Ол прокурорлық қызметтің барлық сатысынан өтті, үш өңірде, Әділет министрлігінде қызмет істеді, Парламент депутаты болды. Білімі мен тәжірибесі жеткілікті, жергілікті жердегі ахуалмен таныс. Осы ұжымда ұзақ уақыттан бері жұмыс істейді, оған ешқандай ескерту айтылған жоқ. Бұл жұмыс қолынан келетініне сенімдімін, – деді Қазақстан Президенті.
Мемлекет басшысы биыл Бес институционалдық реформаны жүзеге асыру басталғанына, оның бір бағыты құқықтық мемлекет қалыптастыру екеніне назар аударды.
– Негізгі салмақ прокуратура органдарына түседі, өйткені олар барлық өзге құқық қорғау органдарының қызметін үйлестіретіндіктен, құқықтық салада зор өкілеттіктерге ие. Соңғы жылдары қадағалаушы орган ел азаматтарын қорғау және құқық тәртібін қамтамасыз ету жөнінен елеулі жұмыс атқарды. Мемлекеттік және қоғамдық институттардың құқық қорғау әлеуетін арттыру, заңдарды тиімді қолдану және азаматтармен, шағын және орта бизнес өкілдерімен күнделікті жұмыс барысында заңның сақталуын қамтамасыз ету – басты міндет, – деді Нұрсұлтан Назарбаев. 
Қазақстан Президенті бұл ретте азаматтарға өз құқықтарын, сондай-ақ елде қабылданып жатқан заңдарды, соның ішінде Жер кодексін дұрыс түсіндірудің маңыздылығын атап өтті.
– Кодексте жердің шетелдіктерге сатылатыны туралы ештеңе айтылмаған. Біздің міндет – жердің меншік иесі болып, оның дұрыс пайдаланылуы үшін Қазақстан азаматтарына жерді жекешелендіру мүмкіндігін беру. Жер қурай басып, иесіз жатпай, түсініксіз мақсатта пайдаланылмай, халықтың игілігіне айналуы керек, – деді Мемлекет басшысы.
Осыған байланысты Нұрсұлтан Назарбаев жаңа норманы толық түсінбеу және бұрыс мазмұндау деректері бар екенін айтты.
– Бұл мәселе мемлекет қабылдап отырған заңдарды халыққа түсіндіруге міндетті Үкімет пен жергілікті атқарушы билікке, сондай-ақ құқық қорғау органдарына қатысты, – деді Қазақстан Президенті.
Бұдан бөлек, Мемлекет басшысы үлкен резонанс тудырған істер бойынша прокурорлар Президенттің тиісті тапсырмасынан кейін ғана шара қабылдаған жағдайлар болғанына назар аударды.
– Заңды сақтаушылардың өздері өкілеттіктерін орындау жөнінен мінсіз болуға тиіс. Сонда сенім арта түседі, арыз-шағым азаяды, БАҚ-тағы материалдардың мазмұны да өзгереді. Бұл – күрделі міндет, бірақ оны шешпейінше біздің барлық жоспарымыз үзіліп, стратегиялар мен қабылданып жатқан бағдарламаларға да қатер төнеді. Сондықтан мен сіздерді дұрыстап жұмыс істеуге шақырамын. Бес институционалдық реформа мен «100 қадамда» ол шаралардың бәрі нақты жазылған, – деді Нұрсұлтан Назарбаев.
Қазақстан Президенті көзделген реформалар арқасында құқық қорғау және сот жүйесі азаматтардың құқықтарын қорғау жөніндегі өз жұмысының тиімділігін арттыра түсетініне  сенім білдірді.

///Кездесу барысында мемлекеттер басшылары екіжақты ынтымақтастықтың өзекті мәселелерін және оны одан әрі дамыту перспективасын талқылады.
Нұрсұлтан Назарбаев Ресей Қазақстанның экономикадағы және басқа да салалардағы маңызды стратегиялық әріптесі болып саналатынын атап өтті.
– Биыл елдеріміз арасындағы дипломатиялық қарым-қатынастың орнағанына 25 жыл толып отыр. Осы жылы өзара сауда-саттық көлемі үш есе өсті. Барлық бағыттар бойынша жаңа бірлескен кәсіпорындар құрылуда, – деді Мемлекет басшысы.
Қазақстан Президенті екі елдің Еуразиялық экономикалық одақ аясындағы ынтымақтастығы нәтижелі болып отырғанын айтты.  
– Орын алған қиындықтарға қарамастан, біз алға жылжып келеміз. Қазақстан – Ресейдің ең сенімді әрі жақын серіктесі. Сонымен қатар, Байқоңыр кешеніне қатысты әріптестігіміздің дамып келе жатқанын атап өткен жөн, – деді Нұрсұлтан Назарбаев.
Сондай-ақ, екі елдің басшылары алдағы кездесулер кестесін талқылап, өңірлік саясаттың мейлінше өзекті мәселелеріне тоқталды.
Владимир Путин мемлекетаралық байланыстарды дамытудың және нығайтудың басты факторы саналатын екіжақты кездесулердің маңыздылығы мен нәтижелілігі жөнінде айтты. 


///
	 

	Ә.Исекешев Мемлекет басшысына министрліктің 2013 жылғы жұмыс қорытындылары, соның ішінде Үдемелі индустриялық-инновациялық даму бағдарламасын іске асыру және Индустрияландыру картасының жобалары, сондай-ақ биылғы жылға арналған жоспарлар туралы баяндады.

	Атап айтқанда, Ә.Исекешев өнеркәсіптің базалық салаларының өсу қарқыны, салалық бағдарламаларды жүзеге асыру және индустрияландыру аясында бизнесті қолдаудың негізгі шаралары жайлы хабардар етті.

	Қазақстан Президенті өнеркәсіпті, электр энергетикасын, арнайы экономикалық аймақтарды одан әрі дамытуды, сондай-ақ шетелдік инвестициялар тартуды қамтамасыз ету қажеттігіне назар аударды. Нұрсұлтан Назарбаев Үдемелі индустриялық-инновациялық даму бағдарламасының екінші бесжылдығы жобасының инновациялық қамтылуын ескере отырып, сапалы әзірлеудің маңыздылығын атап өтті.

	Кездесу қорытындысында Мемлекет басшысы бірқатар нақты тапсырмалар берді.


///Ресми кездесу рәсімінен кейін екі елдің көшбасшылары кеңейтілген түрде келіссөз жүргізді.
Қазақстан Президенті Қытай тарапына мемлекеттік сапармен келуге шақырғаны үшін ризашылық білдіріп, дәстүрлі қонақжайлық көрсеткенін атап өтті.   
– Мен, ең алдымен, Сізді жоғары мемлекеттік лауазымға қайта сайлануыңызбен және Қытай Компартиясының ХІХ съезін табысты өткізуіңізбен құттықтаймын. Бұл қытайлық өзіндік ерекшелігі бар социализм құру жолындағы әлемдік мәні бар айтулы оқиға болды, – деді Қазақстан Президенті.
Нұрсұлтан Назарбаев «Қытай арманын» жүзеге асыру ісінде ел мемлекеттілігінің тірегі саналатын Қытай Компартиясы рөлінің артқанына тоқталды.
Қазақстан Президенті 2012 жылдан бері жоғары деңгейдегі 18 кездесу өткенін айтып, Қазақстан-Қытай қатынастарының қарқынды дамып келе жатқанына назар аударды.
– Осы уақыт ішінде біз жалпы сомасы 67 миллиард доллар көлеміндегі екі жақты 127 құжатқа қол қойдық. Бізге осы диалогты жалғастыру қажет. Былтыр өзара сауда көлемі 11 миллиард долларға жуықтады. Бұл жердегі өсім 30 пайыздан астам. Екі жақты қатынастарымызды ілгерілету үшін біздің бұдан да зор әлеуетіміз бар, – деді Нұрсұлтан Назарбаев.
Мемлекет басшысы Қытай Халық Республикасы Төрағасының достық, тең құқылық, өзара ынтымақтастық және мемлекеттік егемендікті құрметтеу рухында тату көршілік қатынастарды дәйекті дамыту ісіндегі жеке үлесін жоғары бағалады.
– Сіздің Жібек жолының экономикалық белдеуін қалыптастыру жөніндегі бастамаңызды іске асыру барысында біздің ынтымақтастығымыз нығая түсті, – деді Нұрсұлтан Назарбаев.
Қытай Халық Республикасының Төрағасы тату көршіліктің үлгісіне айналған екі жақты ықпалдастықтың жоғары қарқынмен дамып келе жатқанына тоқталып, бірлескен инфрақұрылымдық бастамаларды, соның ішінде «Бір белдеу, бір жол» бағдарламасын іске асыру ісінде өзара сенім мен ынтымақтастықтың нығайғанын атап өтті.
– Біз адамзаттың ортақ тағдырын қалыптастыру жолында Қазақстанмен бірге болуға және адамзаттың жарқын болашағы үшін ақыл-ойымыз бен күш-жігерімізді жұмылдыруға дайынбыз. Мен Қазақстан-Қытай достығының алып кемесін Сізбен бірге басқаруға әзірмін, – деді Си Цзиньпин.  
Келіссөздер барысында Қытай тарапы Қазақстанның экологиялық тұрғыдан таза ауыл шаруашылығы өнімін өз нарығына жеткізуге, энергетика саласындағы, мұнай-газ кешеніндегі, сондай-ақ мәдени-гуманитарлық байланыстар, жаңа технологиялар мен цифрландыру салаларындағы екі жақты ынтымақтастықты тереңдетуге мүдделілік танытты.
Кездесу соңында Қазақстан Президенті Қытай Халық Республикасының Төрағасын Қазақстанға ресми сапармен келуге шақырды.
*** 
Сапардың нәтижелері бойынша мынадай құжаттарға қол қойылды.
1. Қазақстан Республикасы мен Қытай Халық Республикасының бірлескен мәлімдемесі;
2. Қазақстан Республикасы мен Қытай Халық Республикасы арасындағы  ядролық және радиоактивті материалдардың, радиоактивті қалдықтар мен қауіпті заттардың заңсыз тасымалдауын болдырмау жөніндегі іс-қимыл туралы келісім;
3. Қазақстан Республикасы Үкіметі мен Қытай Халық Республикасы Үкіметі  арасындағы Қытай Халық Республикасының жеңілдетілген несие беруі туралы негіздемелік келісім;
4. Қазақстан Республикасы Қаржы министрлігі мен Қытай Халық Республикасы Қаржы министрлігі арасындағы өзара түсіністік және ынтымақтастық туралы меморандум;
5. Қазақстан Республикасының Инвестициялар және даму министрлігі мен Қытай Халық Республикасының Даму және реформалар жөніндегі мемлекеттік комитеті арасындағы өндірістік қуаттар мен инвестициялар саласындағы Қазақстан-Қытай ынтымақтастық жоспарын бірлесіп әзірлеу жөніндегі өзара түсіністік туралы меморандум;
6. Қазақстан Республикасы Инвестициялар және даму министрлігі мен Қытай Халық Республикасының Даму және реформалау жөніндегі мемлекеттік комитеті арасындағы бірлескен жобалар тізбесін және олардың индустрияландыру және инвестициялар саласындағы қалыптасу тетіктерін бекіту жөніндегі өзара түсіністік туралы меморандум;
7. Қазақстан Республикасының Ұлттық экономика министрлігі мен Қытай Халық Республикасының Коммерция министрлігі арасындағы электрондық сауда саласындағы өзара түсіністік және ынтымақтастық туралы меморандум;
8. Қытай Халық Республикасы мен Қазақстан Республикасы Ауыл шаруашылығы министрлігі арасындағы Қазақстаннан Қытайға экспортталатын сиыр етіне арналған инспекциялау, карантиндік және ветеринариялық-санитарлық талаптар туралы хаттама;
9. Қазақстан Республикасы Ауыл шаруашылығы министрлігі мен Қытай Халық Республикасы Бас кеден басқармасы арасындағы Қазақстаннан Қытайға жоңышқа шөбін экспорттау жөніндегі санитарлық және фитосанитариялық талаптар хаттамасы.







///Нұрсұлтан Назарбаев шараға қатысушылар алдында сөйлеген сөзінде Мемлекеттік тудың дәстүрлі түрде Астана күні қарсаңында көтерілуі осы жалпыұлттық мерекенің мәртебесін асқақтата түсетінін атап өтті.
Елбасы Қазақстанның аспан түстес көк туы Астананың қалыптасуы мен бүкіл еліміздің даму жолын айшықтайтынын айтты. 
– Батыр бабаларымыз біздің зор жеңістерге жетуімізді тілеп, әрдайым туды тік ұстауды өсиет етті. Содан бері біз барлық жетістікке көк байрақтың астында қол жеткізіп келеміз. «Қазақстан, Тәуелсіздік, Астана» деген түсініктер біздің мемлекеттігімізбен, болашағымызбен біртұтас ұғымға айналды. Қазақстан – біздің жалғыз Отанымыз, Тәуелсіздік – орындалған арманымыз. Әлем елдері туларының ешқайсына ұқсамайтын көк туымызды дүниежүзі мойындады, – деді Мемлекет басшысы.
Мемлекет басшысы еліміздің сыртқы саясатының бейбітсүйгіш сипатын атап өтіп, Қазақстанның Қарулы Күштері үшін әскери кадрларды сапалы дайындаудың маңыздылығын айтты.
– Сіздердің әскери қызметтеріңіз бейбіт жағдайда өтсін деп тілеймін. Бірақ мемлекет әрдайым өзінің қауіпсіздігі мен шекара бүтіндігін ойлауға тиіс. Сондықтан, біз офицерлерімізді тәуелсіз Қазақстанның жаңа жағдайында, жаңа Қарулы Күштеріміз үшін оқытып, тәрбиелейміз. Әскери қызметті лайықты атқарудың үлгісін көрсетіңіздер, – деді Қазақстан Президенті.
Нұрсұлтан Назарбаев жас офицерлерге арнаған сөзінде мемлекеттік туға зор құрмет көрсету Отанды сүюмен бара-бар екенін атап өтті. Бұл қазақстандық патриотизм құндылықтарын және еліміздегі ұлттық бірегейлікті нығайта түседі.
– Бүгін әскери оқу орындарының үздік түлектері офицерлік шен алады. Сіздер арқылы осы жылы оқуын бітіріп жатқан жас офицерлердің бәрін құттықтаймын. Осы сәттен бастап сіздерге Отан қорғау, Қазақстан азаматтарының бейбіт өмірі мен тыныштығын күзету үшін күрделі де мәртебелі миссия жүктеледі. Сіздер ұлы бабаларымыз аманат еткен қасиетті борышты лайықты атқаруларыңыз керек. Бүкіл өмір жолдарыңызда офицерлік атақты үлкен абыроймен алып жүріңіздер! – деді Мемлекет басшысы.
Салтанатты рәсім барысында Қазақстан Президенті – Қазақстан Республикасының Жоғарғы Бас қолбасшысының қолынан еліміздің жоғары әскери оқу орындарының 12 үздік түлегі Қарулы Күштердің офицерлік шендерін алды.
Соңында Нұрсұлтан Назарбаев барша жұртты Астананың 20 жылдығымен құттықтап, Қазақстан халқына бақ-береке тіледі.









/// 
Б.Нетаньяху еліміздің экономикалық өсіп-өркендеу жолымен бұдан әрі де ілгерілей түсуіне ниеттестік білдірді.
«Алдағы жылдары Израиль мен Қазақстан арасындағы қарым-қатынасты нығайту жұмысын Сізбен бірлесе отырып жалғастырамыз деген үміттемін», – делінген жеделхатта.
///Президент Қасым-Жомарт Тоқаев Грузияның Шатили таулы мекені маңайында орын алған жол-көлік апаты салдарынан көптеген адамдардың қаза болып, зардап шеккені туралы суыт хабарды терең күйзеліспен қабылдап, көңіл айту жеделхатын жолдады.
«Осындай ауыр сәтте орны толмас қайғыға ортақтасып, барша қазақстандықтардың және жеке өз атымнан достас Грузия халқына, жақындарынан айырылған отбасыларға көңіл айтамын. Қасіретті оқиғада зардап шеккендердің тез арада сауығуына тілектеспін», – делінген жеделхатта.
///Мемлекет басшысы Қасым-Жомарт Тоқаев аймақтарға сапары аясында елімізге келген Еуропадағы қауіпсіздік және ынтымақтастық ұйымының қазіргі төрағасы, Польшаның Сыртқы істер министрі Збигнев Рауды қабылдады. 
Қасым-Жомарт Тоқаев Збигнев Рауға ілтипат білдіре отырып, Қазақстанның Польшамен және осы Ұйыммен арадағы ынтымақтастықты нығайту үшін оның бұл сапарының маңызы зор екенін атап өтті.

Сонымен қатар Мемлекет басшысы жалпыұлттық референдумға дайындық барысы туралы айтып, ЕҚЫҰ-ның осы маңызды шараға баға беру үшін өз Миссиясын жіберу жөніндегі шешімін қолдады. 
– Референдум – еліміздегі маңызды саяси өзгерістер үдерісінің бастамасы. Қазақстанда демократияны ілгерілету жұмыстары үздіксіз жалғаса береді, – деді Президент.
Қасым-Жомарт Тоқаев пен Збигнев Рау Ұйымның әскери-саяси, экономикалық-экологиялық және гуманитарлық бағыттардағы ықпалдастығын жан-жақты талқылады. 
Қазақстан Президенті Польшамен арадағы екіжақты ынтымақтастық жөнінде айта келе, осы елді Орталық Еуропа аймағындағы маңызды серіктес ретінде қарастыратынын жеткізді. 
– 2021 жылдың қорытындысы бойынша өзара тауар айналымы 12 пайызға артып, 760 миллион долларға жетті.  Өзара сауда-саттықты ұлғайту үшін мүмкіндігіміз мол, – деді Қазақстан көшбасшысы.
Еуропадағы қауіпсіздік және ынтымақтастық ұйымының қазіргі төрағасы Президент Қасым-Жомарт Тоқаевтың басшылығымен жүзеге асырылып жатқан ауқымды саяси және экономикалық реформаларды жоғары бағалады. 
–  Менің бағалауым бойынша, алдағы референдум Конституцияға өзгерістер енгізу, халықтың әлеуметтік әл-ауқатын арттыру және нарықтық реформаларды ілгерілету жөніндегі Сіздің күш-жігеріңіз тұрғысынан үлкен серпіліс саналады. Алдағы референдум – оң өзгерістерге жол ашатын саяси ерік-жігердің айрықша белгісі. Сіздің еліңіздегі конституциялық реформалар демократия, бостандық және заң үстемдігі қағидаттарын нығайтуға бағытталғанын атап өткім келеді, – деді поляк дипломаты.
Збигнев Рау еліміздегі діни қауымдастықтар және азаматтық қоғам өкілдерімен өткізген кездесулері туралы мәлімдеді. Сондай-ақ ол ұлтаралық және конфессияаралық келісімнің қазақстандық моделіне жоғары баға беріп, Қазақстанда тұратын поляк диаспорасына тұрақты қолдау көрсетіп келе жатқаны үшін Қасым-Жомарт Тоқаевқа ризашылығын білдірді.
/// 
М.Земан Нұрсұлтан Назарбаевты президент сайлауындағы айқын жеңісімен құттықтап, Қазақстан кірісіп жатқан ауқымды реформаларды жүзеге асыру ісінде табыс тіледі.  
Екі мемлекеттің көшбасшылары Чехия Президентінің елімізге 2014 жылғы қарашада жасаған сапарының қорытындысын ескере отырып, екіжақты қарым-қатынасты дамытудың перспективаларын талқылады.
Әңгімелесуге чехиялық тарап бастамашылық етті.
///Кездесуде Мемлекет басшысына жанар-жағармай нарығындағы қазіргі ахуал мен мұнай өңдеу зауыттарын жаңғырту барысы жөнінде мәлімделді.
Нұрсұлтан Назарбаев еліміздегі жанармай тапшылығы Қазақстан Үкіметі мен Энергетика министрлігі тарапынан нарықты жанар-жағармаймен қамтамасыз ету үшін уақтылы шешім қабылдамауы салдарынан орын алып отырғанын айтты.
– Энергетика министрлігі еліміздің отын-энергетика мәселелеріне, соның ішінде ішкі нарықты жанар-жағармаймен қамтамасыз етуге жауапты. Елімізде оның тапшылығына байланысты орын алған ахуал Үкімет пен Энергетика министрлігі тарапынан немқұрайлылық пен жауапсыздыққа жол берілгенін көрсетіп отыр. Сіз биылғы мамыр айында мұнай өңдеу зауыттарына жөндеу жұмыстарын жүргізу кестесін бекіттіңіз. Күзде үш зауыттың екеуі жөндеу үшін тоқтатылатынын білдіңіз. Мұндай жағдай жыл сайын қайталанып келеді. Соны біле тұра, алдын-ала дайындалып, халықты қамтамасыз ету үшін қажетті көлемде жанар-жағармай жеткізуге тиіс едіңіз. Олай болмады, – деді Қазақстан Президенті.
Сондай-ақ, Елбасы министрліктің жанар-жағармай нарығындағы ахуалды тұрақтандыруға бағытталған бұған дейінгі шараларының тиімділігі төмен болғанын атап өтті.
– Сіз ұсынған жақсы бастамалар аз емес. Олар менің тарапымнан да, Үкімет тарапынан да қолдау тауып келеді. Жанармай тапшылығын болдырмау үшін бағаны мемлекеттік реттеуден бас тарту ұсынылды. Алайда, нарықта тағы да жанар-жағармай жетіспеушілігі орын алды. Осыған байланысты, Үкіметтің ұсынысы бойынша сізге сөгіс жарияладым. Бұл – қызметтен босатылғанмен бірдей, – деді Мемлекет басшысы.
Сондай-ақ Қанат Бозымбаев Қазақстан Президентіне Павлодар және Атырау мұнай өңдеу зауыттарын жаңғырту жұмыстарының барысы туралы мәлімдеді.
– Екі мұнай өңдеу зауытын жетілдіріп, жаңғырту биыл аяқталады. Қараша айында Павлодардағы зауытты іске қосу жоспарланып отыр. Атыраудағы мұнай өңдеу зауытындағы жұмыстарды осы жылдың 16 желтоқсанына дейін аяқтау көзделген. Мұнда мұнай өнімдерінің көлемін арттыруға және олардың сапасын жақсартуға мүмкіндік беретін катализдік крекинг қондырғысы бірінші рет пайдаланылатын болады.     
Қ.Бозымбаев Мемлекет басшысына Шымкенттегі мұнай өңдеу зауытында да жоғары октанды бензин шығаруға арналған катализдік крекинг қондырғысын салу жоспарланып отырғаны туралы мәлімдеді.
Энергетика министрі келесі жылы Қазақстан нарығы жоғары сапалы жанармаймен, соның ішінде авиациялық жанармаймен қамтамасыз етілетінін айтты.
Соңында Қазақстан Президенті нарықты жанар-жағармаймен қамтамасыз ету үшін жауапкершілік жүктелетінін тағы да ескертіп, жанармай тапшылығын болдырмау үшін барлық қажетті шаралар қабылдауды тапсырды.


///
	 

	Кездесу барысында мемлекет басшылары екіжақты сауда-экономикалық ықпалдастықтың жай-күйі мен перспективаларын талқылады, сондай-ақ Жоғары Еуразиялық экономикалық кеңестің алдағы отырысының маңыздылығын атап өтті.

	– Біз өнеркәсіп, ауыл шаруашылығы, білім және өзге салалардағы екіжақты ынтымақтастықты барған сайын жоғары деңгейге көтере түсуді мақсат етіп отырмыз. Елдеріміз арасындағы сенім мен достыққа негізделген қарым-қатынастардың даму қарқыны жақсы екенін зор қанағаттанушылықпен атап өтуге болады, – деді Нұрсұлтан Назарбаев.

	Мемлекет басшысы Александр Лукашенконы Беларусьта бүгін атап өтілетін бабаларды еске алу күні – Радуницамен құттықтады.

	Өз кезегінде Беларусь Президенті екі ел арасындағы сауда-экономикалық қатынастар қарқынды түрде нығайып келе жатқанын атап өтті, сондай-ақ Қазақстан Президентінің М.В.Ломоносов атындағы Мәскеу мемлекеттік университетіндегі дәрісі кезінде айтылған Еуразиялық экономикалық одақты дамытуға қатысты идеясын талқылауға дайын екенін айтты.       

///Президент Қасым-Жомарт Тоқаев Ақмола облысының орталығы Көкшетау қаласына жұмыс сапары барысында балалар мен жасөспірімдерге арналған 1172 орындық сарайды аралап көрді.
Мемлекет басшысына көрме залы, 3D жобалау лабораториясы, киберқауіпсіздік, Lego Mindstorms, өнеркәсіптік интернет заттары, электроника және жаңартылған энергия көздері кабинеттері таныстырылды.
Балалар Көкшетаудағы бұл сарайда ғылыми-зияткерлік, шығармашылық және спорт бағыттары бойынша жұмыс істейтін 76 үйірмеден қосымша білім алады. Сонымен қатар жастармен және жасөспірімдермен жұмыс жүргізіледі.
Президент сарайдағы шәкірттермен онлайн режимінде сөйлесіп, олардың оқуына табыс тіледі.
 

 




 
///Тұрақты комитет төрағасы Ли Чжаньшу Қытайдың Бүкілқытайлық халық өкілдері жиналысының атынан Қазақстан Президентіне ілтипат білдіріп, мемлекеттік сапар аясында жүргізілген келіссөздердің жемісті болғанына тоқталды және солардың нәтижелері бойынша қол қойылған құжаттар қазіргі кезеңдегі екі жақты қатынастардың нақты даму жоспарын айқындағанын атап өтті.
– Сіз – біздің халқымыздың нағыз досысыз, ал мен үшін ең құрметті мемлекет қайраткерлерінің бірісіз. Сіздің басшылығыңызбен Қазақстанда нарықтық экономика қалыптасып, халықтың жағдайы жақсара түсті, қоғамда тұрақтылық бар. Еліңіздің әлемдегі және өңірдегі беделі әрдайым артуда. Өздеріңіз «Нұрлы жол» деп атағандай, Сіздің мемлекетіңіз жарқын болашаққа жол ашты. Сіз халық арасынан шықтыңыз, оның арман-мүддесін білесіз және ұзақ жылдар бойы Қазақстанды табысты даму жолына бастап келесіз. Сіз – қытай халқы үшін қаһарман тұлғасыз және біздер – басшылар үшін үлгі саналасыз. Сіздердің достарыңыз әрі көршілеріңіз ретінде Қазақстанның жетістіктері үшін шын жүректен қуаныштымыз, – деді Бүкілқытайлық халық өкілдері жиналысы Тұрақты комитетінің төрағасы.
Мемлекет басшысы Ли Чжаньшуға өзінің және Қазақстанның атына айтылған жылы сөздері үшін ризашылық білдірді.
– Мен Сізді Бүкілқытайлық халық өкілдері жиналысының Тұрақты комитетінің төрағасы лауазымына тағайындалуыңызбен құттықтаймын және  зор табыс тілеймін, – деді Қазақстан Президенті.
Нұрсұлтан Назарбаев екі елдің парламентаралық ынтымақтастығы мәселелерін талқылау сәтінде Бүкілқытайлық халық өкілдері жиналысының ХІХ съезінде қабылданған және елдегі тұрақтылықты қолдауға, сондай-ақ қойылған міндеттердің орындалуына бағытталған шешімнің Қытай үшін тарихи маңызы бар екенін атап өтті.  
Сонымен қатар, Қазақстан Президенті Қытай мемлекетінің 40 жыл бойы қытайлық өзіндік ерекшелігі бар социализм құру жолымен келе жатқанын және соның барысында әлемдік деңгейдегі жетістікке қол жеткізгенін айтты.
– Қытай бүгінде әлемдегі экономикасы орасан зор жетекші елдердің біріне айналды. Инновациялар жылдам енгізіліп, ғылым саласына тартылған инвестиция көлемі артуда. Елдеріңіз өз дамуының мүлде жаңа жолына қадам басты, – деді Мемлекет басшысы.


///
	 

	Мемлекет басшысы Астанадағы Ұлттық теннис орталығында Андрей Голубев (Қазақстан) пен Давид Гоффен (Бельгия) арасындағы ойынды тамашалады.

	Дэвис кубогы аясындағы ірі халықаралық жарыс теннистен ерлер арасында жыл сайын 1900 жылдан бері, ал 1979 жылдан бастап Халықаралық теннис федерациясының қолдауымен өткізіліп келеді.


///Мемлекет басшысы жазғы және қысқы паралимпиялық спорт түрлері бойынша ұлттық құрама командалар мен спорттық резервті сапалы әрі кәсіби дайындау үшін салынған елорданың жаңа бірегей спорт кешенімен танысты. 
Нұрсұлтан Назарбаев ойын залын, күрес залы мен жаттығу бөлмелерін аралап көріп, спортшылармен және бапкерлер құрамымен әңгімелесті.  
– Өздеріңіздің табандылықтарыңыз бен ерік-жігерлеріңіздің арқасында еліміздің даңқын асқақтатып жүрсіздер. Мен сіздердің еңбектеріңіз бен өршіл қасиеттеріңізге тәнтімін. Сіздер барша жұртқа лайықты үлгі көрсетіп келесіздер, – деді Қазақстан Президенті.
Нысанды аралап көру барысында Мемлекет басшысы XII қысқы паралимпия ойындарының чемпионы Александр Колядинге спорттағы жетістігі үшін естелікке сыйлық тарту етті.  
Сонымен қатар, спорттық нысанның ашылу рәсімінде Азия Паралимпиялық комитетінің президенті Маджид Рашед Нұрсұлтан Назарбаевқа осы ұйымның Құрмет Орденін тапсырды.
М.Рашед бұл сыйлық Қазақстан Президентінің еліміздегі паралимпиялық қозғалысқа қосқан зор үлесін, сондай-ақ Елбасының ерекше мұқтаж адамдарды әлеуметтік қорғау және барлық азаматтар үшін бірдей мүмкіндіктерді қамтамасыз ету арқылы тұрақты қолдау көрсетуін мойындаудың белгісі екенін атап өтті. 







///Мемлекет басшысы жобаға қатысушыларға әлемде болып жатқан өзгерістер жөнінде айтып, қазіргі жағдайларға бейімделу қажеттігіне назар аударды.
Нұрсұлтан Назарбаев жаһандық өзгерістер дәуірінде «Рухани жаңғыру» бағдарламасының өзектілігін атап өтіп, оны іске асырудың аралық нәтижелеріне тоқталды.
Қазақстан Президенті мемлекеттік тілді латын қарпіне көшіру жөніндегі жоба туралы айтып, бұл үрдістің басты мақсатын атап өтті.
– Бүгінде ғылым және мәдениет туралы ақпараттың 70 пайызға жуығы ағылшын тілінде таралады. Біз үш тілде білім беруге көшетінімізді жарияладық. Жастарымыз қазірдің өзінде ағылшын тілін меңгерген. Латын қарпіне көшу дамып келе жатқан ортақ ақпарат әлеміне енуімізге мүмкіндік береді, – деді Елбасы.
Сонымен бірге, Мемлекет басшысы «Жаңа гуманитарлық білім» және «Туған жер» жобаларының іске асырылу барысына тоқталды.
– Біз егер қазақ тілінің дамуы туралы айтар болсақ, әлемнің үздік білімін ана тілімізде алуымыз керек. «Жаңа гуманитарлық білім» жобасы аясында үздік 100 оқулықты қазақ тіліне аудару мәселесі қарастырылған. «Туған жер» жобасы бойынша мынаны айтуға болады. Патриотизм туған үй мен туып-өскен өңірден басталады. Біз кіші Отанымыз арқылы бүкіл Қазақстанды сүйеміз. Қазір елімізде меценаттар туған жеріне барып, балабақша, мектептер мен ауруханалар салып жатыр. Жалпы алғанда, бүгінде осы бағытта 720-дан астам жоба іске асты, – деді Нұрсұлтан Назарбаев.
Елбасы «Қазақстанның киелі жерлерінің географиясы» жобасының халқымыз үшін мәні зор екенін айтып, «Жаһандағы заманауи қазақстандық мәдениет» бағдарламасының міндеттерін атап өтті.
– Біз әлемдегі киелі жерлер мен олардың тарихы туралы жақсы білеміз. Ал Қазақстанда ондай жерлер жоқ па? Қазіргі кезде осындай киелі 100 орынды анықтау жөнінде міндет қойылды. Олар туристік орынға айналатын болады. Біздің мәдениетіміз бүкіл әлемге танылуға тиіс. Ал «Жаһандағы заманауи қазақстандық мәдениет» жобасы біздің мәдени байлығымызды дүние жүзіне танытуы керек, – деді Қазақстан Президенті.
Мемлекет басшысы «Қазақстандағы 100 жаңа есім» жобасын іске асырудың маңыздылығына назар аударып, кездесуге қатысушыларға қоғам тарапынан артылған жауапкершіліктің мол екенін ескертті.
– Сіздер байқаудың іріктеу турынан өттіңіздер. Дауыс беру интернет арқылы жүргізілді. Сіздер – бірегей тұлғасыздар. Тәуелсіздігіміз сіздерге таланттарыңызды шыңдап, болашаққа жол салуға мүмкіндік берді. Сіздер өскелең ұрпаққа үлгі боласыздар, – деді Нұрсұлтан Назарбаев.
Кездесуде «Қазақстандағы 100 жаңа есім» жобасына қатысушылар рухани жаңғыру бағдарламасының іске асырылу барысы жөнінде ой бөлісіп, өздерінің жетістіктері туралы айтты.
Елбасы жобаның бірнеше қатысушысының жеткен жетістігімен танысып, қазақстандықтардың тұлғалық тұрғыдан дамуының маңыздылығын атап өтті.
– Сөз сөйлегендердің барлығы туралы фильм түсіріп, кітап жазуға болады. Адамдар одан шабыт алады. Шын жүректен құттықтаймын. Жастарымыз мақсатқа қарай талпынуға тиіс, – деді Қазақстан Президенті.
Мемлекет басшысы халықтардың дамып, жаһандық үрдістерге бейімделуінің әлемдік тәжірибелері жөнінде ой бөлісті.
Соңында Нұрсұлтан Назарбаев жобаның барлық қатысушысына табыс тілеп, оларды бұл жетістіктермен шектелмеуге шақырды.
Елбасы кездесу аяқталған соң «Қазақстандағы 100 жаңа есім» жобасына қатысушыларға арналған арнайы фотокөрмені аралап көрді.





///
	 

	Шымкент қаласына жақын жерде әскери-көлік ұшағының апат болуы салдарынан Қазақстан Республикасы Ұлттық қауіпсіздік комитетінің Шекара қызметінің әскери қызметшілерінің қазаға ұшырауына байланысты Қазақстан Республикасында 2012 жылғы 27 желтоқсанда ұлттық аза тұту жариялансын.
/// 
Кездесу барысында Қазақстан-Қытай қарым-қатынасының одан әрі дамуының негізгі бағыттары, сондай-ақ Қытай Халық Республикасының Төрағасы Си Цзиньпиннің алдағы мемлекеттік сапарының дайындығына қатысты мәселелер талқыланды.
Елбасы екі ел арасындағы достық және сенімге құрылған қатынастардың деңгейі жоғары екенін атап өтті. 
– ҚХР Мемлекеттік кеңесінің премьері Ли Кэцянның былтырғы сапары табысты болды, біз бірқатар маңызды уағдаластықтарға қол жеткіздік. Қытайдың «Бір белбеу, бір жол» бастамасы мен біздің «Нұрлы жол» бағдарламамыздың ұқсастықтары көп. Біздің елдеріміздің іс-қимылы «Батыс Еуропа – Батыс Қытай» автомагистралінің құрылысында да тоғысады, газ құбыры мен теміржолдар салудамыз, – деді Нұрсұлтан Назарбаев.
ҚХР елшісі Қазақстан-Қытай қарым-қатынастары өркендеп отырғанын, өзінің даму тарихында ең жоғары деңгейге көтерілгенін атап өтті.
– «Қазақстан-2050» Стратегиясы және «Қытай арманы» бағдарламасы да мақсаты мен мерзімі жағынан ұқсас. Қазақстан мен Қытай тату көрші ғана емес, стратегиялық серіктес те болып саналады. Біз Қазақстанның ел ішіндегі және өңірдегі тұрақтылықты сақтауға бағытталған ұмтылысын қолдаймыз. Қытай тарапы достық пен екіжақты қарым-қатынастарды жоғары бағалайды, – деді Ч.Ханьхуэй.


///Қазақстанда жиын-терін науқаны аяқталып келеді. Бұл – ауыл еңбеккерлері, агроөнеркәсіп кешені және бүкіл еліміз үшін азық-түлік қауіпсіздігінің деңгейін айқын көрсететін аса маңызды оқиға.
Биылғы науқан нәтижесін Тәуелсіздіктің 25 жылдығына тамаша тарту деп бағалауға болады. Өйткені, бұл жолы жиналған астық мөлшері – осы кезеңдегі ең ірі жетістіктің бірі.   
Астықтың жалпы көлемі 23 миллион тоннадан асты,  бұл – былтырғыдан бір жарым еседей артық көрсеткіш.
Ақмола, Солтүстік Қазақстан және Қостанай облыстарының диқандары 5 миллион тоннадан астам астық алды. Қарағанды облысында миллион тоннадан астам астық жиналып, бұрын-соңды болмаған көрсеткішке қол жеткізілді. 
Ауыл шаруашылығы саласындағы өзге дәнді дақылдар бойынша да жиын-терін науқанының нәтижелері көңіл қуантып отыр. Қызылорда облысында күріштен рекордтық өнім алынды. Алматы, Жамбыл және Оңтүстік Қазақстан облыстарында көкөніс пен бау-бақша дақылдарының өнімділігі едәуір артты. Майлы дақылдар көлемі 1,2 есе ұлғайып, соңғы бес жылдағы ең жоғары көрсеткішке жетеді деп болжануда.   
Осының барлығы мейлінше мол тер төгуді, ұдайы қамқорлықты, зор қажырлылықты, білім мен тәжірибені талап ететін саланың бірі – егін шаруашылығының табысты дамып келе жатқанын даусыз дәлелдейді. Бұл саладағы азаматтардың бәрін құттықтап, бірден жеміс бере қоймайтын жер төсіндегі бейнетті еңбектері үшін зор алғыс білдіремін.
Өткен ширек ғасыр ішінде ауыл шаруашылығының қалай өркендегенін, Қазақстанның аграрлық держава ретіндегі өз жағдайын жақсартып қана қоймай, азық-түлік нарығындағы жаңа белестерді игеріп келе жатқанын көріп отырмыз.
Осы жылдарда мемлекетіміз агроөнеркәсіп кешеніне жүйелі түрде қолдау көрсетудің тиімді мүмкіндігін тапты. Қазір ол стратегиялық басымдық ретінде қарастырылып отыр.
Біз бірлесе күш жұмылдырып, халқымыздың өсіп-өркендеуіне септігін тигізетін, туған өлкеміздің шынайы әлеуетін көрсететін ауыл шаруашылығын жаңғыртудамыз.
Қазіргі заманда жоғары технологиялы қуатты агроөнеркәсіп кешені елдің әлеуметтік-экономикалық дамуының өлшемі болып саналады.  
Біз Қазақстанда диқандардың адал еңбегі барынша бағаланып, ауыл шаруашылығы инвестицияға қолайлы, жаңа жобаларға, жастарымыздың күш-қуатына өріс ашатын перспективалы салаға айналуы үшін барлық жағдайды жасаймыз.

/// 
Елбасы елорда айналасындағы жасыл аймақты әуеден тікұшақпен шолып шыққаннан кейін орманды алқап қалыптастыру және дамыту жұмыстары барысымен танысты.
Қазақстан Президенті бұқаралық ақпарат құралдары өкілдері үшін баспасөз брифингін өткізді.
Нұрсұлтан Назарбаев 1997 жылдан бері жүргізілген жұмыстардың нәтижесінде елорда айналасына егілген жасыл желектің ауданы бүгінде 70 мың гектарға жеткенін атап өтті.
– Бір кездері біздің жоспарымызға күмәнмен қараған еді. Бірақ біз осы орманды болашақ ұрпақ үшін өсіріп, оны Қазақстанның кереметіне айналдырдық. Соның арқасында қалада шаң-тозаң, жел азайды. Орманда арнайы жидек ағаштары отырғызылып, аң-құс пайда болды. Егілген ағаштар елорда тұрғындары мен қонақтарының демалысына қажетті жағдай туғызады. Мұнда веложолдары, кемпингтері бар демалыс аймақтарын орнықтыру жоспарлануда, – деді Қазақстан Президенті.
Осыған байланысты Мемлекет басшысы орман шаруашылығы еңбеккерлеріне, ғалымдарға қажырлы еңбектері үшін ризашылық білдірді.
Қазақстан Президенті «жасыл белдеу» алқабын ұлғайту жұмыстары жалғасатынын айтты.
– Барған сайын ұлғайып келе жатқан Астана орманын біз мақтаныш етуімізге болады. 2020 жылға қарай оның көлемін 100 мың гектарға жеткізу міндеті қойылды. Ал қарағай отырғызылғаннан кейін ол сапалық тұрғыдан мүлде өзгеше болады. Осының бәрі Қазақстанның болашағы үшін жасалып жатыр, – деді Нұрсұлтан Назарбаев.
Соңында Мемлекет басшысы дәстүр бойынша қырғауыл ұшыру шарасына қатысты. 



///Жиын барысында сыртқы факторлардың ұлттық қауіпсіздік ахуалына әсері және қорғаныс саласындағы мемлекеттік саясаттың іске асырылуы жөніндегі мәселелер қаралды.
– Қазақстанға әсер ететін сыртқы факторлардың бар екенін бәріміз білеміз. Солардың ішінде Ресей мен АҚШ арасындағы санкциялық текетірес, Қытай мен АҚШ арасындағы сауда шиеленісі, Сириядағы ахуал және басқа да жағдайлар бар. Осыған байланысты бізге мәселелерді талқылап, тиісті шаралар қабылдау қажет, – деді Қазақстан Президенті.
Күн тәртібіндегі екінші мәселені талқылау барысында Қорғаныс министрі Н.Ермекбаев Қарулы Күштердің биылғы оқу жылындағы әскери дайындығының және өткізілген оқу-жаттығулардың негізгі қорытындылары, сондай-ақ әскердің жауынгерлік дайындығын арттыру жөнінде қабылданып жатқан шаралардың нәтижелері туралы баяндама жасады.
Сонымен қатар, жиын барысында қорғаныс өнеркәсібі кәсіпорындарын жаңғырту және қорғаныс өнімдерінің жаңа түрлерінің өндірісін игеру жөніндегі ұсыныстар қарастырылды.
Басқосу қорытындысы бойынша Нұрсұлтан Назарбаев бірқатар нақты тапсырма берді.

///Қасым-Жомарт Тоқаевқа еліміздегі сот корпусының жалпы ахуалы, Жоғары Сот Кеңесінің былтырғы жұмысының қорытындылары мен биылғы жылға жоспары жайында баяндалды.
Мемлекет басшысына Қазақстан халқына Жолдауында және республикалық соттар съезінде берген тапсырмаларының орындалу барысы туралы ақпарат берілді.
Сонымен қатар Президентке Жоғары Сот Кеңесі судьяларды іріктеудің сапасын арттыру үшін қолданатын заманауи HR және цифрлық технологияны енгізу жөнінде айтылды.
Кездесу соңында Қасым-Жомарт Тоқаев Талғат Донақовқа Кеңес жұмысына жаңа технологияларды енгізу, сондай-ақ, елдегі жаңа құрылған әкімшілік соттарға сапалы мамандар іріктеу туралы тапсырма берді.

///
	 

	Аида Дәденқызы Құрманғалиева Қазақстан Республикасы Еңбек және халықты әлеуметтік қорғау министрлігінің жауапты хатшысы қызметіне тағайындалды.

	***

	Тамара Босымбекқызы Дүйсенова басқа жұмысқа ауысуына байланысты Қазақстан Республикасы Еңбек және халықты әлеуметтік қорғау министрлігінің жауапты хатшысы қызметінен босатылды.
///Әңгіме барысында Өзбекстан көшбасшысы Мемлекет басшысы Нұрсұлтан Назарбаевты Қазақстан Республикасының Тұңғыш Президенті күнімен құттықтап, оған зор денсаулық пен амандық, жаңа табыс тіледі.
Мемлекеттер басшылары жоғары деңгейдегі тұрақты диалогтар Қазақстан мен Өзбекстанның кең ауқымды бағыттар бойынша серіктестіктігінің жемісті болуының кепіліне, сондай-ақ Орталық Азиядағы тұрақтылықты нығайтудың және өзара іс-қимылды арттырудың маңызды факторына айналғанын ерекше атап өтті.
///​Жиында сөйлеген сөзінде Гүлшара Әбдіқалықова Елбасының қазақстандық отбасылардың әл-ауқатына зор көңіл бөлетінін атап өтті. Сондықтан «7-20-25» бағдарламасы «Президенттің бес әлеуметтік бастамасындағы» бірінші міндет ретінде белгіленген және ол миллиондаған азаматымыздың баспанаға ие болу мүмкіндігін арттыруға септігін тигізеді. 
Мемлекеттік хатшы Елбасының тапсырмасы бойынша ипотекаға қолжетімділік, жалға берілетін және коммерциялық тұрғын үйлер салу, үлестік құрылыс мәселелерін шешуге бағытталған «Нұрлы жер» тұрғын үй құрылысы бағдарламасының жүзеге асырылып жатқанын айтты. 
Басқосуда «Қазақстан тұрғын үй құрылыс жинақ банкі» акционерлік қоғамының ақпараты тыңдалды. Банк ұсынған мәліметке сәйкес, «Нұрлы Жер» бағдарламасы (2017 ж. бастап) іске асырылғалы оған қатысу үшін 11 180 адам өтініш берген, солардың 6 270-і (56 пайызы) әйелдер. Бүгінге дейін 4 105 әйел баспаналы болған.
Сондай-ақ, Нәтижелі жұмыспен қамту және жаппай кәсіпкерлікті дамытудың 2017-2021 жылдарға арналған бағдарламасы аясында ауылдық жерлердегі кәсіпкер әйелдерді қаржылық және қаржылық емес тетіктер арқылы қолдауды қамтамасыз ету мәселесі талқыланды. Ауыл шаруашылығы министрлігінің мәліметіне сәйкес, аталған бағдарламаның шағын несие бағыты бойынша несиемен қамтамасыз етілген 41 855 займ алушының 12 374-і (34 пайызы) – әйелдер. Сондай-ақ «Атамекен» Ұлттық кәсіпкерлер палатасымен бірлескен «Бастау бизнес» жобасы жүзеге асырылуда. Ол ауылдық жерлердегі өзін-өзі еңбекпен қамтушылардың және жұмыссыздардың экономикалық белсенділігін арттыруға бағытталған. 14 облыстан жалпы 15 мың адам оқытылған, солардың 41,5 пайызы – әйелдер. Қазіргі уақытта жоба аясында 3 314 адам өз бизнесін ашқан немесе кәсібінің аясын кеңейткен, олардың 1 204-і (36 пайызы) – әйелдер.
«Даму» кәсіпкерлікті дамыту қорының кәсіпкер әйелдерді қолдау шаралары жөніндегі ақпараты да тыңдалды. 2010 жылдан бастап әйелдер кәсіпкерлігін шағын несиемен қамту бағдарламасы жүзеге асырылып келеді. Ол жеңілдетілген шарттармен әйелдерге шағын несие алуға мүмкіндік береді. Осы уақыт ішінде 1654 займ алушы жалпы құны 14,3 миллиард теңге мөлшерінде несие алған. 2011 жылдан бері Азия даму банкі қаражатының есебінен шағын және орта бизнесті қаржыландыру бағдарламасы жүзеге асырылып келеді. Бөлінген қаржының 1/3 бөлігін әйелдер алған. 750 жобаға 51,9 миллиард теңге бөлінген. Еуропа қайта құру және даму банкімен бірлескен «Бизнестегі әйелдер» бағдарламасы аясында 256 кәсіпкер әйелге 11,1 миллиард теңге көлемінде қаржы берілді. 
Жиын соңында Қазақстан Республикасының Мемлекеттік хатшысы Гүлшара Әбдіқалықова мемлекеттік органдарға бірқатар нақты тапсырма берді.
/// 
Іс-шараға Президент Әкімшілігінің Басшысы Н.Нығматулин, Мемлекеттік хатшы Г.Әбдіқалықова, Президенттің көмекшісі – Қауіпсіздік кеңесінің хатшысы  Н.Ермекбаев, құрылымдық бөлімшелердің басшылары қатысты.
Кездесу барысында Президент Әкімшілігінің 2015 жылғы қызметінің қысқаша қорытындылары шығарылды.
Нұрсұлтан Назарбаев Тәуелсіздіктің 25 жылдығы аясында ел алдында маңызды міндеттер тұрғанын, оларды табысты жүзеге асыру көбіне-көп мемлекеттік қызметшілердің кәсібилігіне байланысты екенін атап өтті.
Сондай-ақ Мемлекет басшысы жиналған қауымды алдағы Жаңа жылмен құттықтап, мықты денсаулық, жемісті жұмыс және бақ-береке тіледі.   

/// 
Кездесу барысында екі мемлекеттің көшбасшылары еуразиялық ықпалдастық мәселелерін және Қырғызстанның Еуразиялық экономикалық одаққа кіруіне байланысты өзара іс-қимылдың, сондай-ақ оған ЕАЭО аясында қолдау көрсетудің жаңа жағдайларын талқылады.
Сонымен қатар екіжақты қарым-қатынастың ахуалы мен оның инвестиция, өнеркәсіп, жол құрылысы, туризм және басқа салалардағы перспективалары қарастырылды.
Мемлекет басшысы қазақ-қырғыз қарым-қатынасы әрдайым жоғары деңгейде екенін, Қырғызстанның ЕАЭО-ға кіруі қазірдің өзінде 1 миллиард доллардан асатын тауар айналымын одан әрі жандандыра түсуге жағдай туғызатынын айтты.
Нұрсұлтан Назарбаев атап өткендей, кедендік шекараларды ашу екіжақты экономикалық қатынастарға оң ықпал етіп, бизнес үшін жаңа мүмкіндіктерге жол ашады.
Қазақстан мен Қырғызстан президенттері  өңірлік қауіпсіздік мәселелері және халықаралық күн тәртібіндегі өзекті жайттар жөнінде де пікір алмасты. Мемлекет басшысы Қырғызстан А.Атамбаевтың басшылығымен орнықты даму қарқынын көрсетіп отырғанына назар аударды.
Қырғыз көшбасшысы Қазақстанның Орталық Азиядағы жетекші рөлін атай отырып, сапарлап келгені және жемісті ынтымақтастық үшін Нұрсұлтан Назарбаевқа алғыс айтты. 

///Ресми қарсы алу рәсімі аяқталғаннан кейін тараптар екі ел арасындағы ынтымақтастық пен байланыстарды одан әрі дамытудың өзекті мәселелерін талқылады.
Әңгімелесу барысында Мемлекет басшысы Қазақстан мен Біріккен Араб Әмірліктері арасында берік достық қарым-қатынас орнағанын айтып, тақ мұрагеріне жұмыс кестесінің тығыздығына қарамастан, елімізге ресми сапармен келгені үшін ризашылық білдірді.
– Екі жақты достық қатынастардың арқасында елдеріміздің бизнес және мемлекеттік құрылымдары арасындағы ынтымақтастық дамып келеді. Сауда-саттық көлемі 2 есе өсті. Біз инвестицияны қорғау және салық салу саласында уағдаластықтарға қол жеткіздік, – деді Қазақстан Президенті.
Сондай-ақ, Нұрсұлтан Назарбаев су энергетикасы, газ және химия кешенін тұрғызу салаларындағы жобаларды одан әрі іске асыру мәселелеріне тоқталды.
Мемлекет басшысы Біріккен Араб Әмірліктерінің ғылым мен технологияны дамыту үшін атқарып жатқан жұмыстарын атап өтіп, екі ел арасында енгізілген визасыз режімнің тиімділігін айтты.
Қазақстан Президенті Біріккен Араб Әмірліктерінің қолдауымен қолға алынған әлеуметтік және инфрақұрылымдық жобалардың іске асырылу барысына тоқталды.
Абу-Дабидің тақ мұрагері Қазақстан Президенті Нұрсұлтан Назарбаев пен шейх Заид бен Сұлтан Әл Наһаянның күш-жігерлерінің арқасында екі ел арасында достық әрі тығыз байланыстар қалыптасқанын атап өтті.
– Елдеріміз арасында бауырластық қатынас орнаған. Біз Сізді үлкен ағамыз деп санаймыз. Өмірлік тәжірибеңіз мол. Сізді құрмет тұтамыз. 30 жыл бұрын Қазақстан осындай өзгерістерді бастан өткереді деп ешкім күтпеген еді. Қазір Қазақстан – көшбасшы ел, өңірдегі жетекші мемлекеттердің бірі. Осының бәріне Сіздің көрегендігіңіз бен пайым парасатыңыздың арқасында қол жеткізілді, – деді шейх Мұхаммед бен Заид Әл Наһаян.
Тақ мұрагері Шейх Мұхаммед бен Заид Әл Наһаян екі жақты қатынастарды ілгерілетудің маңыздылығын атап өтіп, Қазақстанның әрі қарай өсіп-өркендей беруіне тілектестік білдірді.
Кездесу барысында Мемлекет басшысы Абу-Дабидің тақ мұрагеріне оның әкесі шейх Заид бен Сұлтан Әл Наһаянның Қазақстанда басып шығарылған «Бірігудің күш-қуаты» атты кітабы мен «Астанаға 20 жыл» мерейтойлық медалін сыйлады.
***
Шейх Мұхаммед бен Заид Әл Наһаянның Қазақстан Республикасына ресми сапарының қорытындысы бойынша мынадай құжаттарға қол қойылды:
– Қазақстан Республикасы мен Біріккен Араб Әмірліктері арасындағы Сотталған адамдарды беру туралы шарт;
– Қазақстан Республикасының Мәдениет және спорт министрлігі мен Біріккен Араб Әмірліктерінің Мәдениет және білімді дамыту министрлігі арасындағы Мәдениет саласындағы ынтымақтастық туралы келісім;
– Қазақстан Республикасының Ақпарат және коммуникациялар министрлігі мен Біріккен Араб Әмірліктерінің «Сауаб» радикалсыздандыру халықаралық орталығы арасындағы ынтымақтастық туралы меморандум.






///Мемлекеттік хатшы Гүлшара Әбдіқалықова Алматы қаласына жұмыс сапары барысында Қазақ мемлекеттік қыздар педагогикалық университетінде болды.
Г.Әбдіқалықова оқытушы-профессорлар құрамы мен студенттердің жұмыстары қойылған әрі Астананың 20 жылдық мерейтойына арналған «Астана – Ұлы Даланың елордасы» атты көрме-фотогалереяны аралап көрді.
Мемлекеттік хатшы Психологиялық-педагогикалық түзету орталығының ашылу рәсіміне қатысты.
Гүлшара Әбдіқалықова құттықтау сөзінде Елбасы Н.Ә.Назарбаевтың: «Мүмкіндігі шектеулі азаматтарымызға көбірек көңіл бөлу керек. Олар үшін Қазақстан кедергісіз аймаққа айналуы қажет. Бізде мүмкіндігі шектеулі азаматтар аз емес және ондай адамдарға қамқорлық көрсетілуге тиіс – бұл өзіміздің және қоғам алдындағы парызымыз. Бүкіл әлем осымен айналысуда» деген сөзін атап өтті.
Бүгінде Қазақстанда қамқорлыққа мұқтаж 10 мыңнан астам балаға арнайы қызмет көрсететін 176 психологиялық-педагогикалық кабинет жұмыс істейді.
Жаңа орталық «Дара» қайырымдылық қоры және Алматы қалалық Білім басқармасының қолдауымен ашылды.
Оның мақсаты – мүмкіндігі шектеулі 7 жасқа дейінгі балаларды инклюзивті білім беру қағидаттары негізінде дамыту.
Орталық балаларға және олардың отбасыларына кәсіби тұрғыдан дефектологтың, логопедтің және психологтың қызметін көрсетіп, әлеуметтік-тұрмыстық дағдыларды қалыптастырып, оңалту және әлеуметтендіру шараларын атқарады, қарым-қатынасқа үйретеді. Жалпы осындай қызмет көрсету ісінде ерекше бала тәрбиелеп отырған 200-дей отбасы қамтылады.  
Мемлекеттік хатшы университетті аралап көрген соң, «Рухани жаңғыру» бағдарламасын іске асыру аясында Қазақ әліпбиін латын графикасына көшіру жөніндегі орталықтың ашылуына қатысты. Аталған орталықта университет оқытушылары мен студенттері латын қарпі негізіндегі жаңа қазақ әліпбиін үйрене алады. Сондай-ақ мұнда жоғары оқу орнының ғылыми қызметкерлері жаңа қазақ әліпбиінің орфографиясы мен орфоэпиясы курстарынан өтеді, оқу құралдары әзірленеді.
Сапар қорытындысы бойынша Гүлшара Әбдіқалықова мемлекеттік органдарға бірқатар нақты тапсырма берді.
///Мемлекет басшысы Венадағы террорлық актіге байланысты Австрия Президенті Александр Ван дер Белленге көңіл айту жеделхатын жолдады. 
– Бүкіл австриялықтар сияқты барлық дінге кереғар келетін, адами сенім мен ақылға сыймайтын мұндай жантүршігерлік зорлық әрекетке қарсымын. Терроризмнің кез келген түріне жол беруге және оны ақтауға болмайды. Осындай қаныпезер зұлымдыққа барған барлық кінәлілер жауапқа тартылады деп үміттенемін. Қазақстан халқының және өз атымнан қаза болғандардың отбасыларына қайғырып көңіл айтамын, зардап шеккен азаматтардың тезірек сауығып кетуіне тілектеспін. Осынау қаралы күндері Австрияның Федералдық Үкіметімен және халқымен біргеміз, – делінген жеделхатта.
///Мемлекет басшысы Батыс Қазақстан облысына жұмыс сапары барысында жиынтық жиһаз жасаудың технологиялық үдерістерімен танысты.
Қазақстан Президентіне кәсіпорынның қазіргі қаржы-шаруашылық жағдайы туралы мәлімделіп, өндіріс ауқымын ұлғайту және дайын өнім тізбесін кеңейту жоспары жөнінде айтылды.
Сондай-ақ, фабриканы аралау кезінде Нұрсұлтан Назарбаевқа өңірдің әлеуметтік-экономикалық даму барысы, соның ішінде өнеркәсіп секторының, шағын және орта бизнестің қазіргі ахуалы мен перспективалары жөнінде баяндалды.
Бұдан бөлек, кәсіпорын аумағында Мемлекет басшысына индустриялық-инновациялық даму бағдарламасы аясында жүзеге асырылып жатқан жобалар таныстырылды. Атап айтқанда, фин технологиясы бойынша тұрмыстық қатты қалдықтарды қайта өңдеу жүйесін жаңғырту, ірі қара мен ұсақ малдың терісін өңдеу, нан және макарон өнімдерін өндіру, химия өндірісі, дизель отынының компоненттерін сумен тазалауға арналған жобалар бар.
***
«Квант» компаниясы поролон, матрас, жиынтық және жұмсақ жиһаз жасаумен айналысады. Өндірісте қолданылатын барлық материал экологиялық тұрғыдан таза әрі мемлекеттік стандарттарға сай келеді.
Бұл жиһаздар еуропалық тауар өндірушілердің заманауи құрал-жабдығымен және озық технологияларды қолдану арқылы жасалады.



///Мемлекет басшысы Қасым-Жомарт Тоқаев Маңғыстау облысына жұмыс сапары барысында кәсіпкерлерге «бір терезе» қағидасы бойынша қызмет көрсететін орталықтың жұмысымен танысты. Орталық мемлекеттік сатып алу, бухгалтерлік, салық және статистикалық есептер, кедендік рәсімдер, ақпараттық технологиялар бойынша қызмет көрсетеді. Сондай-ақ, бизнеске мемлекеттік қолдау көрсету және кәсіпкерлерге құқықтық көмек беру мәселелері жөнінде тегін кеңес беріледі.
Сонымен қатар, Президентке «Бастау-Бизнес» бағдарламасының жүзеге асырылу барысы баяндалды. «Атамекен» Ұлттық кәсіпкерлер палатасының жобалары: түйе шаруашылығы, репетиторлік орталық, типография, сұлулық салоны, стоматологиялық кабинет, балабақша және басқа да бастамалар таныстырылды.







///
	 

	Жеделхаттарда Мемлекет басшысы Қазақстан халқының және жеке өзінің атынан оларды алда келе жатқан қасиетті мерекемен шын жүректен құттықтап, зор денсаулық пен бақыт тілеп, елдерінің халқының өркендеуі мен дамуына ниеттестік білдірген. 
/// 
Елбасы халықаралық байқаушыларға Қазақстан Республикасы Президентінің сайлауына қызығушылық танытқандары үшін алғыс айтып, сайлаушылардың саяси белсенділігі мен билікке сенімі артып келе жатқанын атап өтті.
– Өздеріңізге мәлім, сайлау барысында халықтың белсенділігі жоғары екені байқалды. Бүгін Орталық сайлау комиссиясы жариялаған мәліметке сәйкес, сайлаушылардың 95,5 пайызы дауыс берген. Соңғы 5 жылда елдегі сайлаушылар саны жарты миллионнан астам адамға ұлғайды. Сайлау барысын мониторингтеу және жариялап көрсету ісін байқаушылар, соның ішінде халықаралық ұйымдардың өкілдері мен шетелдік журналистер қамтамасыз етті. Сайлау қорытындысы бойынша халықтың абсолюттік қолдауы Қазақстанның алдына мен қойып отырған міндеттерді жүзеге асыру үшін теңдессіз мандат береді, – деді Нұрсұлтан Назарбаев.
Қазақстан Президенті мемлекеттің алдында тұрған міндеттерге тоқталды.
 – Бірінші кезекте біз халық қолдаған қазіргі бағытымызды жалғастыратын боламыз. Біз елімізде бар табиғи ресурстарға тәуелді болмайтын экономика қалыптастыруға ниеттіміз. Қазіргі кезде индустрияландырудың бірінші бесжылдығы аяқталды, оның аясында 800-ге жуық кәсіпорын құрылды. Қазір біз екінші бесжылдыққа аяқ бастық. Біз өз күшімізге толық сенімдіміз және әлемдік қаржы институттарының, сондай-ақ 100-ге тарта трансұлттық компаниялардың қолдауына ие болып отырмыз, – деді Мемлекет басшысы.
Нұрсұлтан Назарбаев тағы бір басымдықтың «Нұрлы жол» мемлекеттік бағдарламасын жүзеге асыру екенін, онда елдің көлік инфрақұрылымын дамыту және Қазақстанның Еуропа мен Азия арасындағы транзиттік көпір ретіндегі рөлін арттыру мәселесі қарастырылғанын айтты.
Қазақстан Президенті «Нұр Отан» партиясының XVI съезінде жарияланған бес халықтық реформаның да маңыздылығын еске салды.
– Ертеңгі күннен бастап-ақ біз арнайы комиссиялар құруға және осы реформаларды іске асыруға кірісеміз. Бұл жаңғыртулар өте өзекті, сондықтан оларды жүзеге асыру үшін халық берген сенім мандаты аса маңызды, – деді Мемлекет басшысы.
Нұрсұлтан Назарбаев Қазақстанның сыртқы саясаты көпвекторлылық пен теңгерімділік қағидаттарына құрылатынын атап өтті.
– Қазақстан көрсетілген сенімді пайдалана отырып, бейбітшілік орнату бағытында күш-жігер жұмсауын жалғастырып келеді және түрлі өңірлердегі қақтығысушы тараптардың арасында ара ағайындық етуде. Өздеріңізге мәлім, біз Иран мәселесіне атсалыстық, Сирияға да көмектесуге ниеттіміз. Сонымен бірге, мен Украинадағы қақтығысты реттеуге күш-жігер жұмсап келемін,  – деді Қазақстан Президенті.
Халықаралық байқаушылар өз кезегінде сайлау үдерісін оң бағалап, сайлау қорытындысы екі құрлықтың арасындағы табиғи көпір болып отырған Қазақстандағы демократияның жеңісін ғана емес, Азия мен Еуропаның барша демократиялық қоғамдарының болашағын да паш еткенін атап өтті.
ГФР Бундестаг депутаты, ХДО/ХӘО партиясынан сайланған ПАСЕ мүшесі К.Штренц Нұрсұлтан Назарбаевты сайлаудағы жеңісімен құттықтады және Германия Федералдық Канцлері А.Меркельдің жылы лебізін жеткізді.  
– Сайлауды ұйымдастыру жоғары деңгейде болды. Мен бақылаған учаскелерде ешқандай заң бұзушылық көрмедім, бәрі өте сауатты өткізілді, сол себепті де нәтижелері өте жақсы болды, – деді К.Штренц.
ЕҚЫҰ Парламенттік ассамблеясының бұрынғы төрағасы, Азия және Жерорта теңізі елдерінің «Изамед» институтының парламентаралық ынтымақтастық мәселелері жөніндегі президенті Р.Мильори Қазақстандағы кезектен тыс президенттік сайлау өзге демократиялық елдерге үлгі болып саналатынын атап өтті.
– Қазақстандағы президенттік сайлау ашық, еркін және әділ өткенін халықаралық қоғамдастық атынан атап айтқым келеді. Біз сайлаудың барлық халықаралық стандарттарға сай өткеніне сенімдіміз. Сіз ғана емес, бүкіл ел жеңіске жетті, өйткені Қазақстан толерантты, заңды сыйлайтын, орнықты мемлекеттің үлгісі болып саналады, – деді Р.Мильори.
Еуропалық Парламентке Латвиядан сайланған депутат, Еуропарламенттің Орталық Азия жөніндегі делегациясының басшысы И.Григуле дауыс беру үдерісі жоғары деңгейде ұйымдастырылғанын айтты.
– Кеше біз бірнеше учаскеде болдық, соған орай сайлау аса жоғары деңгейде, өте жақсы ахуалда өтті дей аламын. Қазақстан азаматтары Президент үшін ғана емес, өз елінің болашағы үшін, өркендеу, экономикалық даму және тұрақтылық үшін дауыс берді, – деді депутат.
ГФР Бундестаг депутаты, Халықаралық істер комитетіне ХДО/ХӘО партиясы атынан мүше болып отырған Г.Цертих халықтың белсенділігі мен сайлаудың ашықтығына назар аударды.
– Мен Қазақстандағы президенттік сайлауға байқаушы ретінде қатысқанымды мақтан етемін. Мұнда келген алғашқы күні-ақ сайлауға дайындық жергілікті жерлерде қандай құлшыныспен жүріп жатқанына куә болдым. Ал адамдардың сайлау учаскелеріне қалай келе бастағанын көргенде халық өз Президентін қолдайтынын ұқтым. Әркім де өзі үшін лайықты санаған таңдауын жасады деп ойлаймын, – деді Г.Цертих.
Салық және инвестициялар жөніндегі халықаралық орталық директоры Д.Витт өткен сайлау Қазақстан Республикасында болашақ ұрпақ игілігі үшін демократиялық институттар қалыптастыру бағытында жасалған тағы бір қадам болғанына тоқталды.
– Сіздің өз жұмысыңызда келесі басымдық ретінде экономикалық реформаларды белгілегеніңіз өте маңызды деп санаймын. Оларды жүзеге асыру нәтижесінде Қазақстан Дүниежүзілік сауда ұйымы мен Экономикалық ынтымақтастық және даму ұйымының мүшесі болады деп үміттенемін. Біз осы өршіл мақсатты жүзеге асыру барысында Қазақстан үкіметіне жан-жақты қолдау көрсетуге әзірміз, – деді байқаушы.  


///
	 

	28 сәуірде Қазақстан Президенті М.Ломоносов атындағы Мәскеу мемлекеттік университетінде еуразиялық интеграция тақырыбында дәріс оқиды.

	29 сәуірде Минскіде Қазақстан, Ресей және Беларусь президенттерінің қатысуымен Жоғары Еуразиялық экономикалық кеңестің отырысы өтеді.
///
	 

	Қозыкөрпеш Есімұлы Жаңбыршин Республикалық бюджеттің атқарылуын бақылау жөніндегі есеп комитетінің төрағасы болып тағайындалсын.

	 

	 Қазақстан Республикасының

	              Президенті                                                                                                                                          Н.Назарбаев

	 

	 

	Астана, Ақорда, 2014 жылғы 15 қаңтар

	 

	№ 730

	 

	 

	 

	 

	 

	 

	 
/// 
Кездесу барысында қазақ-түрік қарым-қатынасын одан әрі нығайту, байланыстардың кең ауқымы бойынша өзара ықпалдастықты арттыру мәселелері талқыланды.
Нұрсұлтан Назарбаев пен Реджеп Тайып Ердоған сауда-экономикалық, инвестициялық, өнеркәсіптік, көлік-транзиттік және мәдени-гуманитарлық салалардағы байланыстарды тереңдету жолдарын қараcтырды.
Мемлекет басшылары халықаралық және өңірлік күн тәртібіндегі өзекті жайттарды да қозғады.  
Қазақстан Президенті екі ел арасында орнаған достық және бауырластық қарым-қатынас өте жоғары деңгейде екенін атап өтті.
– Сіздің басшылығыңызбен Түркия соңғы 12 жылда зор табыстарға жетті. Ол экономикалық көрсеткіштері жағынан әлемде 16-орында, бұл – бүкіл халықтың еңбегі және Сіздің күш-жігеріңіздің нәтижесі. Сізбен бірге үлкен делегация келді, олар бүгін екіжақты бизнес форумға қатысады. Сіздің сапарыңыз біздің қарым-қатынастарымызды жаңа деңгейге көтеруге септігін тигізетініне сенімдімін, – деді Қазақстан Президенті.
Р.Ердоған Қазақстан Президентіне былтыр Түркияға сапармен келіп, инаугурация рәсіміне қатысқаны үшін ризашылығын білдірді.
– Әлемдегі күрделі экономикалық ахуал жағдайында Қазақстан қарқынды дамып, елеулі табыстарға жетуде. Бұл бізді қуантады. Сондай-ақ мұнда таяуда президенттік сайлау өтеді. Мен Сізге зор табыс тілеймін, – деді Түркия Президенті. 
 


///Алик Шпекбаев Қасым-Жомарт Тоқаевқа Сыбайлас жемқорлыққа қарсы іс-қимыл агенттігінің биылғы 7 айда атқарған жұмыстарының негізгі қорытындылары туралы есеп берді. Агенттік төрағасы саяси мемлекеттік қызметшілер мен жауапты басшыларды сыбайлас жемқорлыққа қарсы шара қолданбағаны үшін қызметінен босатуға және нормативтік-құқықтық актілерді жемқорлыққа қарсы сараптамадан өткізуді қалпына келтіруге қатысты Мемлекет басшысының бұған дейін берген тапсырмаларының орындалуы туралы баяндады.
Президент мемлекеттік органдардың жұмысына қызмет көрсету моделін енгізудің маңыздылығын атап өтіп, Агенттіктің азаматтық қоғам өкілдерімен бірге сыбайлас жемқорлықтың алдын алу және адалдық идеологиясын ілгерілету жөніндегі іс-қимылдарына оң баға берді.
Кездесу соңында Мемлекет басшысы 19 тамыз күні Сыбайлас жемқорлыққа қарсы іс-қимыл жөніндегі кеңесте жемқорлық қылмыстар үшін жауапкершілікті қатаңдатып, қоғамдық бақылаудың тиімділігін арттыруға қатысты берілген тапсырмаларды тезірек заң жүзінде іске асырудың қажет екенін айтты.


///
	 

	Мемлекет басшысына Т.Ермегияев Астанада халықаралық «ЭКСПО-2017» мамандандырылған көрмесін өткізуге дайындық барысы мен биылғы жылға арналған жоспарлар туралы баяндады.

	Нұрсұлтан Назарбаев нысандар құрылысына отандық компанияларды тартудың маңыздылығын атап өтті.

	– «ЭКСПО-2017» көрмесінің үлкен кешендерінің салынуын шағын және орта бизнесті дамыту үшін пайдаланған жөн. Ең алдымен сапа деңгейіне сәйкес келетін қазақстандық құрылыс компанияларын тарту қажет. Қолданылатын құрылыс материалдары да қазақстандық болуға тиіс, ол отандық бизнестің жұмыс істеуіне мүмкіндік береді. Бұл ретте сапаны қадағалау қажет және тиісті мамандар болуы керек. Еліміздің ірі компаниялары дуальдік оқыту бағдарламасын іске асыруда. Олардың тәжірибесіне қарап, соған ұқсас бағдарлама әзірлеу – жастарды іріктеу, оларды оқыту, «ЭКСПО-2017» көрмесіне дайындық пен өткізу барысындағы жұмысқа мамандар даярлау қажет. Мамандар мен компанияларды Қазақстанның барлық өңірінен тарту керек. Тағы да қайталап айтамын, барлық нысандар кейін де халқымыз бен елордамыздың игілігіне пайдаланылуға тиіс, – деді Қазақстан Президенті.

	Мемлекет басшысы Назарбаев Университетімен бірлесіп Энергия институтын құру мүмкіндігін атап өтті.

	– Бұл ғылыми мекеме жаңа энергия көздерін зерттеумен айналысатын болады. Шет елдердің тәжірибесін жинақтап, оларға зертханалық жағдайда талдау жүргізу мүмкіндігін қарастырған жөн. Бүгіннің өзінде маған  сан алуан энергия түрлерінің әзірлемелері жобаларын жолдауда. Оларды іске асыру мәселесін қарастырған жөн, – деді Мемлекет басшысы. 

	«ЭКСПО-2017» ұлттық компаниясы» АҚ басқарма төрағасы 2014 жылы құрылыстың басталуы және Халықаралық көрмелер бюросының ресми туын алу жоспарланғанынан хабардар етті.

	– 2013 жылғы желтоқсан айында көрмені өткізуге байланысты тіркеу рәсімдерінің бәрі аяқталды. Қазіргі уақытта барлық мәселе ай сайын үкіметтік комиссияда шешілуде. Бүгінгі күні іс-шаралар жұмыс кестесіне сәйкес жүргізілуде, олқылық пен кешігу жайттары жоқ. Көрме аясындағы нысандар құрылысының басталуы осы жылдың сәуір айына жоспарланып отыр, – деді Т.Ермегияев.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.                 


/// 
Қазақстан Президенті форумға қатысушыларға арнаған сөзінде баршаны «Нұр Отан» партиясының Парламент Мәжілісі сайлауындағы жеңісімен құттықтады.
Сайлауға қатысу көрсеткіші 77 пайыздан асты, қазақстандықтардың 82 пайызы «Нұр Отан» партиясына дауыс берді. Бұл – еліміз үшін рекордтық көрсеткіш. Біз бүкіл әлемге республикамызда ашық, айқын әрі әділ сайлау өтіп жатқанын, соның нәтижесінде Парламентте көппартиялы жүйе жұмыс істейтінін паш еттік. Сайлаудың өту барысын жан-жақты жазып-жариялап, әлемдік қоғамдастыққа көрсеткен шетелдік және қазақстандық бұқаралық ақпарат құралдарының өкілдеріне алғыс айтамын. Бұл – ел Тәуелсіздігінің 25 жылдығында қол жеткен зор демократиялық жетістігіміз. Осыған байланысты республикалық және өңірлік штаб мүшелеріне, әрбір сайлаушыға саясатымызды түсіндірген және жұртты бірлік пен болашақ табыстарға жігерлендірген сайлау алдындағы жұмысқа қатысушылардың барлығына алғыс білдіремін. Біздің ұстанған бағытымызды қолдағаны үшін барлық қазақстандықтарға рахмет. Біз біртұтас екенімізді, кез келген қиындықты еңсеріп, Қазақстанды гүлденген елге айналдыра алатынымызды көрсеттік, – деді Мемлекет басшысы.
Сондай-ақ Нұрсұлтан Назарбаев Қазақстан жастарына да сөз арнады.
Мен болашақ ұрпаққа халқымыздың бірлігі мен тұтастығын сақтауды аманаттаймын. Біз Қазақстанның өсіп-өркендеп, бүкіл әлемде беделді болуы үшін тыныштық пен келісімнің негізін қаладық. Осының бәрін біз Қазақстан жастары үшін жасап жатырмыз, – деді Мемлекет басшысы.
Соңында Қазақстан Президенті елдің барша халқын Наурыз мерекесімен құттықтап, бақ-береке тіледі. 


/// 
Елбасы этно-ауылды аралап көрді. Мұнда концерттік бағдарлама, театрландырылған көріністер, спорт сайыстары, колөнершілер ауылы мен ұлттық салт-дәстүрді таныстыру шаралары ұйымдастырылды. Нұрсұлтан Назарбаев барша қазақстандықтарды Наурыз мерекесімен құттықтап, бақыт пен бақ-береке тіледі.
Осынау ізгі мереке Парламент сайлауын өткізу шарасымен қатар келді. Қазақстандықтар бір үйдің баласындай тұтастығын көрсетті. Халқымыздың осы бірлігі мызғымайтын болсын. Біздің жасап жатқанымыздың бәрі қазақстандықтардың кейінгі ұрпағына мұра болып қалады. Біздің болашаққа апаратын жолымыз зор жетістіктер мен Тәуелсіздігіміздің игіліктері арқылы жарқырап тұратын болсын. Барша табиғат жаңарған Наурыз мерекесінде адамдар әрдайым бір-біріне деген өкпе-ренішін кешірген, мұқтаждарға көмектескен, бақыт тілеп, ағаш отырғызған және бұлақ көзін ашқан. Халық бұл күні тілеген тілектер міндетті түрде орындалатынын айтады. Мен әрбір шаңыраққа бақыт, шаттық шуағын және бар жақсылықты тілеймін, – деді Қазақстан Президенті. 



/// 
Телефон арқылы әңгімелесуге ауған жағы бастамашы болды. М.А.Ғани әңгіме барысында Мемлекет басшысын Наурыз мерекесімен құттықтап, Қазақстан халқының өсіп-өркендей беруіне тілектестігін білдірді.
Сондай-ақ Ауғанстан басшысы Қазақстан Президентін Парламент Мәжілісінің кезектен тыс сайлауының табысты өтуімен құттықтады.
Мемлекеттер басшылары Ауғанстан Президентінің Қазақстанға 2015 жылы қарашадағы алғашқы ресми сапарында қол жеткен уағдаластықтарды жүзеге асыру қажеттігіне тоқталды.
Сонымен қатар, тараптар өңірлік қауіпсіздікті қамтамасыз ету мәселелерін талқылады. Нұрсұлтан Назарбаев Қазақстанның Ауғанстанды қалпына келтіру үшін күш-жігер жұмсауын жалғастыра беретінін айтты. Бұл ретте тараптар көпжақты құрылымдардың, соның ішінде ШЫҰ аясындағы өзара іс-қимылдың деңгейіне қанағаттанушылық білдірді.
/// 
Мемлекет басшысының атына елдің барлық өңірінен Қазақстанның бұдан арғы қоғамдық-саяси, әлеуметтік және экономикалық даму үдерісінде басшылыққа алынар негізгі құжатқа айналуы тиіс Ұлт жоспарына бірауыздан қолдау білдірген көптеген хаттар келіп түсті.
Атап айтқанда, Астана қаласының этно-мәдени және қоғамдық бірлестіктері «100 нақты қадам» жоспарының тиімді жүзеге асырылатынына сенім білдірген және бұл шара халықтың тұрмыс деңгейін көтеріп, елдің әрі қарай дамуына жағдай туғызатынын айтқан.
«Біз оны Қазақстан үшін оңтайлы бағдарлама деп ойлаймыз, өйткені ол қоғамдық-саяси және экономикалық қызметтің барлық қырын қамтып, елімізді жаңа биіктерге жеткізеді», – деп жазады авторлар.
Мемлекет басшысының таңдаған даму бағдарына ардагерлер, қоғамдық бірлестіктер мен мәдени орталықтардың мүшелері, сондай-ақ Алматы, Талдықорған, Қапшағай қалаларының және Алматы облысының бірқатар аудандарының тұрғындары қолдау білдірген. Олар «бес институционалдық реформаны жүзеге асыру жөніндегі Ұлт жоспары – 100 нақты қадам» елдің мүмкіндіктерінен туындайтынын және нақты айқындалған мақсаттарға бағытталғанын, ал бұл мақсаттарға жүйелі қол жеткізу Қазақстанды әлемнің барынша дамыған 30 мемлекетінің қатарына қосатынын атап көрсеткен.
«Ахыска» түрік этномәдени бірлестігінің Алматы облыстық филиалының төрағасы Ш.Асиев елде әзірленген бағдарламалық құжаттар қойылған міндеттерді нақты шешу жолдарын көрсететінін атап өткен.
«Қазақстанның дамуын әлемнің барлық елдері көріп, тәнті болғандарын жеткізуде. Президент ішкі және сыртқы саясатты дұрыс жүргізе отырып, әлемнің барлық мемлекеттерімен қарым-қатынасты жолға қоя білді. Баршаға арналған заманауи мемлекет құру – стратегиялық жоспар. Мемлекет басшысы ұсынған «100 нақты қадам» жүйелі жүзеге асырылатын және елді гүлденуге жеткізетін  нақты іс-қимылға шақырады», – делінген хатта.
Қолдау білдірген хаттар Атырау облысының этномәдени бірлестіктері өкілдерінен де келді. «Иверия» грузин этномәдени бірлестігінің жетекшісі З.Бобохидзе Қазақстан халқы ассамблеясының қоғамды елдің бәсекелестік қабілетін арттыру және әлемнің барынша дамыған мемлекеттерінің қатарына қосылу жөніндегі ортақ мақсат жолында біріккен біртұтас халыққа ұйыстырудағы маңызды рөліне назар аударған.
«Қазақстанның халықаралық аренадағы орны барған сайын нығайып келеді. Бүкіл әлем Қазақстанның даму жолының артықшылығын мойындады», – деп атап өтілген хатта.
Жамбыл облысының жоғары оқу орындарының студенттері, қоғамдық және этномәдени бірлестіктерінің өкілдері, бұқаралық ақпарат құралдарының қызметкерлері де Ұлт жоспарын қолдап хат жазды. Олар Қазақстанның барлық сын-қатерлерді абыроймен еңсеріп қана қоймай, дамудың жаңа деңгейіне шығатынына сенімді екендерін айтқан.
Жамбылдық «Манас Ата» этномәдени бірлестігінің төрағасы М.Намазалиева Қазақстан халқының озық құндылықтарын – жігерлілікті, еңбекқорлықты және мақсаткерлікті нығайтудың маңыздылығына назар аударған.
«Қазақстандық біртектілік елдің тарихи даму үдерісі барысында қалыптасады. Ортақ мақсаттар, мемлекетімізді гүлдендіруге бағытталған ұмтылыс пен жұмыс біздің жеріміздегі татулықты, саяси және экономикалық тұрақтылықты қамтамасыз ететін негізгі тетіктерге айналады», – делінген хатта.
Көптеген хат легі Қарағанды облысынан келді. Айталық, Қарағанды мемлекеттік медицина университетінің студенті А.Тен Ұлт жоспары ілгерішіл жастар үшін айқын бағдар екеніне тоқталған.
«Қазақстанның жас азаматтары үшін мақтануға лайықты, елімізде оқуға және өмір сүруге қажеті жағдайдың бәрі бар. «100 нақты қадам» – менің болашаққа құрған жоспарым екенін жақсы білемін. Осы жүз қадам іс жүзінде жастардың жүз мың қадамын білдіреді. Бұл біздің өрлеу жолымыздың бастауы әрі менің барлық қатарластарыммен бірге көтерілгім келетін баспалдақ», – деп жазады автор.
Теміртау қаласының түрлі этностардан құралған тұрғындары, ардагерлері, зиялы қауымы мен жастар өкілдері де Мемлекет басшысы ұсынған «Ұлт жоспарына» қолдау білдірді. Олар қазақстандықтардың әрбір қадамды жүзеге асыра отырып, бәсекеге қабілетті бола түсетінін атап өткен. Олардың пікірінше, азаматтар елдің алдына қойылған биік мақсаттарға қарай  бірге қадам басуы тиіс, өйткені бірлік іс-қимылдың табысты болуының кепілі саналады.
Олардың сөзіне Қарағанды, Балқаш, Жезқазған, Сарань және Приозерск қалаларының және облыс аудандарының жұртшылық өкілдері, сондай-ақ Балқаш мыс қорыту зауытының еңбек ұжымы да қосылады.
Қызылорда облысынан келіп түскен хаттарда ұйымдардың басшылары мен еңбеккерлері, білім және ғылым саласының өкілдері, оқушылар мен жастар, Қызылорда қаласы мен өңір аудандарындағы қоғамдық бірлестіктер мүшелері Ұлт жоспарында белгіленген реформалардың табысты іске асырылуы әрбір қазақстандықтың нақты іс-әрекетіне байланысты екенін айтады. Сондай-ақ авторлар «Мәңгілік Ел» идеясына, оның жүзеге асырылуының Қазақстан халқының бірлігі үшін, білімді және патриот жас буынды тәрбиелеу үшін зор маңызы бар екеніне айрықша назар аударған.
Маңғыстау облысының тұрғындары, қоғамдық бірлестіктердің, этномәдени орталықтардың, зиялы қауымның өкілдері, түрлі кәсіпорындардың жұмысшылары, жастар елдегі денсаулық сақтау және білім беруді қоса қамтитын маңызды әлеуметтік салалардың жүйелі дамуына назар аударған. Авторлар осы оң өзгерістер жалғасын табатынына және мемлекетіміздің іргесін одан әрі нығайтуға септігін тигізетініне сенім білдірген.
«Алан» осетин этномәдени бірлестігінің төрағасы Ф.Биркле өз хатында Ұлт жоспары тұрақтылықты және азаматтардың тең құқықтылығын нығайтып, мемлекеттік басқарудың тиімді жүйесін құрауға, елдің бет-бейнесінің өзгеруіне септігін тигізетінін және жаңа стандарттар қалыптастыратынын атап көрсеткен. 
«Сіз ұсынған реформалармен танысқаннан кейін ертеңгі күнге деген сенімділіктен туындайтын шуақты сезім пайда болды. Өйткені, қуатты, еркін, өркендеуші мемлекетте тұру зор бақыт қой», – делінген хатта.
Қолдау сөздері мен лебіздерін Павлодар облысындағы Қазақстан халқы Ассамблеясының мүшелері, білім беру саласының қызметкерлері, жоғары оқу орындарының  студенттері мен оқытушылары да жолдады.
С.Торайғыров атындағы Павлодар мемлекеттік университеті «Бірлік» студенттік ассамблеясының төрағасы Р.Смайылов «100 қадам» жоспарының жүзеге асырылуы жоғары нәтижелерге қол жеткізуге мүмкіндік тудыратынына сенім білдірген.
«Мектеп оқушылары мен студенттерден бастап зейнеткерлерге дейінгі көпшілік арасында «100 қадам» жоспарына жан-жүрегімен сенетін мен сияқты жандар өте көп. Олардың бәрі біздің ұлы өзгерістер жолымен жүріп келе жатқанымызды, Президентіміздің соңынан ұлы жеңістерге қарай қадам басып келе жатқанымызды біледі», – деп жазады автор.
Көптеген хаттар мен жеделхаттар Солтүстік Қазақстан облысынан келіп түсті. Мәселен, Петропавловск қаласының тұрғыны С.Абдуллина «100 нақты қадам» бастамасына қолдау білдірген.
«100 қадам Қазақстан үшін күрделі сынақтар кезеңінен батыл өтуге,  «Қазақстан-2050» стратегиясын жүзеге асыру жолынан ауытқымауға және мемлекеттілікті нығайтуға мүмкіндік беретін орнықтылық қорын қамтамасыз етеді деп санаймын», – делінген хатта. 
Сонымен қатар өз хаттарын М.Қозыбаев атындағы Солтүстік Қазақстан мемлекеттік университетінің, Рузаев аграрлық-техникалық колледжінің, Ленинград ауыл шаруашалығы колледжінің оқытушылар мен оқушылары, білім беру, денсаулық сақтау саласының қызметкерлері, Петропавловск қаласы мен облыс аудандарының этномәдени және қоғамдық бірлестіктерінің өкілдері де жолдады. Авторлар Қазақстанның дамуында жаңа өзгерістердің болашақта маңызды рөл атқаратынына және міндетті түрде еліміз табыстарға жететініне сенім білдірген.
Хат-хабардың ауқымды бөлігі Оңтүстік Қазақстан облысынан келіп түсті. Сайрам ауданының тұрғыны, Қазақстан Республикасы ағарту ісінің үздігі Х.Әбдіқадырова Ұлт жоспары дамудың стратегиялық жаңа міндеттерін нақты айқындап, мемлекетіміздің лайықты болашағына деген сенім ұялататынын айтады.
«Әрбір қадам – Президенттің нақты практикалық тапсырмасы. Біздің әрқайсымыз, әр қазақстандық осы маңызды 100 қадамды өз мамандығында, жұмыс орнында, қоғамдық өмірде, отбасында бүкіл елмен бірге жүзеге асырып, өз басынан өткеруге тиіспіз. Қазақстан өзінің көшбасшысы қойған мақсаттарына жетеді деп сенемін, өйткені бұған дейінгі барлық жоспарлар орындалды», – делінген хатта.
Облыстың және Шымкент қаласының әртүрлі этномәдени бірлестіктерінің мүшелері қазақстандық біртектілікті нығайтып, біртұтас азаматтық қоғам қалыптастыруға жағдай туғызатын, септігін тигізетін «Үлкен ел – үлкен отбасы» жобасына арнайы тоқталып өткен.
/// 
Екі ел басшысының қатысуымен өткен отырыс барысында түрлі салалардағы екіжақты ықпалдастықты нығайту мәселелері, сондай-ақ «Жаңа Синергия»  бірлескен экономикалық бағдарламасын жүзеге асырудың негізгі бағыттары қарастырылды.
Н.Назарбаев Р.Ердоғанның елімізге әр сапары екі елдің қарым-қатынастарын нығайтуға бағытталған елеулі табыстарға толы болып келетінін атап өтті.
– Осы жолғы сапар да қазақ-түрік байланыстарында терең із қалдырғаны даусыз. Түркия Қазақстанның ең жақын әрі сенімді серіктестерінің бірі болып саналады. Елдеріміздің ортақ тарихқа, тіл мен рухани қазынаға негізделген қарым-қатынасы қызу қарқынымен ерекшеленеді, – деді Мемлекет басшысы.
Отырысқа қатысушылар екіжақты ынтымақтастықтың әлеуеті жоғары екенін және оны болашағы бар бағыттар бойынша бірлескен жобалар арқылы жүзеге асырудың маңыздылығын атап өтті. 


///
	 

	Г.Марченко Қазақстан Президентіне елдің банк жүйесінің жай-күйі мен валюталық нарықтағы жағдайы туралы баяндады. Кездесу барысында экономиканы несиелендірудің орта мерзімді жүйесін дамыту келешегі және зейнетақы қорлары, сақтандыру компаниялары мен шетелдік инвесторлар есебінен оны қорландыру мүмкіндіктері талқыланды.

	Ұлттық банк төрағасы Қазақстан Президентін зейнетақы жүйесін жетілдіру жөнінде жүргізілген жұмыстар және Қазақстан Республикасының қаржы тұрақтылығы мен қаржы нарығын дамыту жөніндегі кеңесте осы мәселелердің қаралуы туралы хабардар етті.   

	Мемлекет басшысы кездесудің қорытындысы бойынша мемлекеттік-жекеменшік серіктестіктің тетіктерін одан әрі жаңғырту, сондай-ақ елдегі ірі инфрақұрылымдық жобаларды қаржыландыруда екінші деңгейдегі банктердің, зейнетақы қорлары мен өзге қаржы институттарының қаражатын пайдалану мүмкіндіктерін қарастыру жөнінде тапсырма берді.
///Кеңеске Армения Республикасының Президенті С.Саргсян, Беларусь Республикасының Президенті А.Лукашенко, Молдова Республикасының Президенті И.Додон, Ресей Федерациясының Президенті В.Путин, сондай-ақ Қырғыз Республикасының Премьер-Министрі С.Исақов және Еуразиялық экономикалық комиссия алқасының төрағасы Т.Саркисян да қатысты.
Отырыста мемлекеттер басшылары Еуразиялық экономикалық одақ аясындағы өзара іс-қимылдың және экономикалық одақты одан әрі дамытудың бірқатар өзекті мәселелерін талқылап, Еуразиялық экономикалық комиссияның есебін тыңдады.
Келіссөздер барысында Еуразиялық экономикалық одақтың қызметі оған мүше елдердің экономикасына оң әсер етіп отырғаны және интеграциялық үдерістерді күшейтудің маңыздылығы атап өтілді.
Нұрсұлтан Назарбаев жиында қабылданған Еуразиялық экономикалық одақтың цифрлық күн тәртібін іске асырудың негізгі бағыттарының маңызды екенін айтты.
Сонымен қатар, Қазақстан Президенті 2018 жылы одаққа мүше елдердің экономикасын цифрландыру жөнінде Жоғары Еуразиялық экономикалық кеңестің арнайы кездесуін өткізуді ұсынды.
Соңында тараптар қол жеткізілген уағдаластықтарды жүзеге асыру Еуразиялық экономикалық одақ елдері арасындағы ынтымақтастықты бұдан да жоғары деңгейге көтеруге мүмкіндік беретініне сенім білдірді.


///Кездесу барысында Қасым-Жомарт Тоқаевқа «Самұрық-Қазына» ҰӘҚ» акционерлік қоғамының 2020 жылы атқарған жұмыстарының алдын ала қорытындылары туралы баяндалды.
Жаһандық дағдарыс пен пандемияға қарамастан холдинг былтыр өз қызметін табысты атқарған. Қорға қарасты компаниялар қызметкерлерінің жаппай қысқаруына жол бермеген. Қор компанияларының активтерінің өсімі 800 миллиард теңгеге жеткен.
Ахметжан Есімов соңғы 3 жылда «Самұрық-Қазына» Ұлттық әл-ауқат қоры займдарды өтеу үшін өз бастамасымен Ұлттық қорға 554 миллиард теңге қаржы аударған. Холдингке қарасты компаниялардың бизнес-үдерістерін цифрлық трансформациялау нәтижесінде 171 миллиард теңге пайда түскен.
Сонымен қатар Мемлекет басшысына отандық тауар өндірушілерді қолдауға бағытталған ауқымды жұмыстар туралы ақпарат берілді. 2018-2020 жылдардың қорытындысына сәйкес сатып алулар бойынша үнемделген қаржы 410 миллиард теңге болды.
Атқарылған ауқымды жұмыстардың нәтижесінде «Самұрық-Қазына» холдингінің кредиттік рейтингі BB+/B «Тұрақты» деңгейде екенін халықаралық Standart & Poor`s рейтинг агенттігі нақтылады.
Ахметжан Есімов «ҚазМұнайГаз» ұлттық компаниясы мұнай бағасының едәуір арзандағанына және OPEC+ компаниясының шектеулеріне қарамастан, қаржылық рейтингте оң көрсеткішін сақтап қалды. «Қазақстан Темір Жолы» акционерлік қоғамы соңғы 6 жылда бірінші рет өткен жылды қаржылық тұрғыдан пайдамен аяқтаған. «Қазатомөнеркәсіп» ҰК» акционерлік қоғамы активтерінің құны IPO-ға (2018 жылы) шығарылғалы бері 2,1 миллиардтан 5,1 миллиард АҚШ долларына дейін көтерілген. «Самұрық–Энерго» акционерлік қоғамының қарызы 100 миллиард теңгеге азайып, қаржы тұрақтылығының «қызыл» аймағынан «жасыл» аймағына өтті.  
Кездесу соңында Қазақстан Президенті «Самұрық-Қазына» ҰӘҚ» АҚ басқарма төрағасына бірқатар нақты тапсырма берді. 

///Гүлшара Әбдіқалықова кездесу барысында биыл еліміздің Еуропадағы қауіпсіздік және ынтымақтастық ұйымына мүше болғанына 25 жыл толып отырғанын атап өтті. Сондай-ақ, Парламенттік Ассамблея басшылығының 62-ші Пагуош конференциясына қатысуы бұл ұйымның Қазақстан жетекші орынның бірін алып отырған ядролық қарусыздану мәселелеріне зор мән беретінін көрсететінін айтты.
Мемлекеттік хатшы осы жыл Қазақстанның стратегиялық дамуының бетбұрысты кезеңі екеніне назар аударды. Елбасы қаңтарда бірқатар президенттік өкілеттіктерді Парламент пен Үкіметке беру арқылы билік тармақтары арасындағы өкілеттіктерді қайта бөлу бастамасын көтерді. Конституциялық реформа жарияланғаннан кейін Мемлекет басшысы халыққа «Қазақстанның үшінші жаңғыруы: жаһандық бәсекеге қабілеттілік» атты жыл сайынғы жолдауын арнады. Қазақстан Президентінің «Болашаққа бағдар: рухани жаңғыру» атты бағдарламалық мақаласы үшінші негізгі бастама болды.
Гүлшара Әбдіқалықова Мемлекет басшысының қолдауы арқасында Әйелдер істері және отбасылық-демографиялық саясат жөніндегі ұлттық комиссия билік, азаматтық қоғам және халықаралық ұйымдар арасындағы диалогқа арналған тиімді платформаға айналғанын айтты. Гендерлік саясат «Ерлер мен әйелдердің тең құқықтарының және тең мүмкіндіктерінің мемлекеттік кепілдіктері туралы», «Тұрмыстық зорлық-зомбылық профилактикасы туралы» заңдармен реттеледі. Былтыр Қазақстан Республикасында 2006-2016 жылдарға арналған Гендерлік теңдік стратегиясы сәтті іске асырылып, Қазақстан Республикасындағы 2030 жылға дейінгі отбасылық және гендерлік саясат тұжырымдамасы бекітілді.
Мемлекеттік хатшы Еуропадағы қауіпсіздік және ынтымақтастық ұйымы Парламенттік Ассамблеясына мүше елдердің назарын терроризммен күрестің өзекті мәселелеріне аудару үшін осы ұйым жанынан арнаулы комитет құру туралы К.Муттоненнің бастамасын Қазақстанның қолдайтынын атап өтті.
Сондай-ақ, Гүлшара Әбдіқалықова «Астана ЭКСПО-2017» көрмесі аясында 31 тамыз – 1 қыркүйек аралығында «Әйелдер болашақтың энергиясын қолдайды» атты халықаралық форум өтетінін айтты. Көрме аяқталған соң онда Халықаралық жасыл технологияларды және инвестициялық жобаларды дамыту орталығы ашылатын болады. Мемлекеттік хатшы бұл орталықтың қалыптасуы мен дамуына Еуропадағы қауіпсіздік және ынтымақтастық ұйымы өз үлесін қосатынына сенім білдірді.
/// 
Кеңеске Президент Әкімшілігінің Басшысы Н.Нығматулин, Астана қаласының әкімі Ә.Жақсыбеков және ауыл шаруашылығы вице-министрі Е.Нысанбаев қатысты.
Кеңеске қатысушылар аралық қорытындылар мен елорданың жасыл белдеуін әрі қарай дамыту қадамдарын талқылады. Атап айтқанда, 2020 жылға дейін негізгі үш бағытта жұмыс жүргізу жоспарланған. Ол – қалыптасқан аймақтардағы жасыл желектің тығыздығын арттыру, қала аумағындағы бос жерлерге ағаш отырғызу, демалыс орындарын қалыптастыру.   
Нұрсұлтан Назарбаев «жасыл белдеу» қалыптастыру барысындағы үйлесімді жұмысты қамтамасыз ету, ғылыми тәжірибені қолдану, жаңа технологиялар енгізу, қала аумағы мен оның сыртындағы орман алқаптарын қосу маңыздылығына назар аударды.
Кеңес қорытындысы бойынша Мемлекет басшысы бірқатар нақты тапсырма берді. 

/// 
Н.Моди Нұрсұлтан Назарбаевты президенттік сайлаудағы жеңісімен құттықтады.
«Қайта сайлануыңыз Қазақстан халқының Сіздің көреген көшбасшылығыңызға деген сенімінің жарқын айғағы болып табылады. Сізге қарқынды дамып және өркендеп келе жатқан ұлт қалыптастыру жолындағы күш-жігеріңіздің табысты болуын тілегім келеді. Қазақстан Сіздің басшылығыңызбен ілгерілеу мен дамудың жаңа сатысына аяқ басатынына сенімдімін», – делінген жеделхатта.
Үндістан Премьер-Министрі екі мемлекет халқының да әл-ауқатына ықпал еткен және бүкіл өңірдегі бейбітшілік пен тұрақтылыққа айтарлықтай үлес қосқан Қазақстанмен стратегиялық серіктестікті одан әрі нығайтуға өз елінің әрдайым бейілді екенін атап өтті.  
«Мен екіжақты байланыстарды күшейту және әртараптандыру жөніндегі бірлескен мүмкіндіктерді талқылау үшін Сіздің ұлы еліңізге алдағы сапарымды тағатсыздана күтудемін. Сіздің қолдауыңызбен түрлі саладағы ынтымақтастығымызды болашақта бұдан да жоғары деңгейге көтере алатынымызға сенімдімін», – делінген жеделхатта. 
///Президентке еліміздегі криминогендік жағдайдың жай-күйі туралы есеп берілді. Қасым-Жомарт Тоқаевқа қарақшылық, мал ұрлығы, алаяқтық, оның ішінде интернет алаяқтығы, сондай-ақ бұрын сотталғандардың мас күйінде, отбасылық-тұрмыстық салада және топтасып жасаған қылмыстарының саны айтарлықтай төмендегені туралы баяндалды.     
Министр Мемлекет басшысына ұйымдасқан қылмыс пен есірткі бизнесіне қарсы іс-қимыл жөнінде қабылданып жатқан шаралар туралы мәлімет берді.
Президент кәмелетке толмағандарға қатысты және отбасылық-тұрмыстық саладағы қылмыстың алдын алу жұмыстарының нәтижелерімен танысты.
Марат Ахметжанов Қасым-Жомарт Тоқаевқа ішкі істер органдарының қызметін бюрократиядан арылту, жұмыс үдерістерін цифрландыру және автоматтандыру, ішкі рәсімдерді, соның ішінде мемлекеттік қызмет көрсету саласын оңтайландыру жөнінде баяндады.
Мемлекет басшысына криминогендік жағдайға мониторинг жасайтын ІІМ Ахуалдық талдау орталығының мүмкіндіктерін кеңейту туралы ақпарат берілді.
Сонымен қатар Президентке Жол қозғалысы ережелерін қасақана бұзатындарды анықтауға бағытталған жаңа жүйе жұмысының алдын ала нәтижелері туралы айтылды.
Кездесу соңында Мемлекет басшысы министрге еліміздегі құқықтық тәртіп пен қоғамдық қауіпсіздік деңгейін одан әрі арттыру жөнінде бірқатар тапсырма берді. Осы ретте интернет алаяқтығы мен қаржы пирамидаларына қарсы іс-қимыл жөніндегі шараларды жандандыру қажеттігі атап өтілді.
/// 
Отырысқа Денсаулық сақтау және әлеуметтік даму министрі Т.Дүйсенова, Президент Әкімшілігінің құрылымдық бөлімшелерінің және орталық мемлекеттік органдардың, Қазақстанның ғылыми-зерттеу институттарының басшылары, сондай-ақ үкіметтік емес ұйымдардың сарапшылары қатысты.
Шара барысында сыртқы және ішкі көші-қон, демографиялық саясат Қазақстанның тұрақты дамуының маңызды факторлары екендігі атап өтілді.
Қатысушылар Қазақстанның көші-қон және демография саясатын қалыптастыру мен оны іске асырудың тиімділігін арттыруға ғылыми, сараптамалық қолдау көрсету мәселелерін егжей-тегжейлі талқылады.
Мемлекетіміздің экономикалық дамуын ескере отырып, сыртқы еңбек көші-қонын реттеу, ішкі көші-қонды оңтайландыру жөнінде арнайы ұсыныстар енгізілді.
Жұмыс қорытындысы бойынша Сараптамалық кеңес тарапынан Қауіпсіздік Кеңесі мен мемлекеттік органдар жұмысында пайдаланылатын нақты ұсыныстар берілді. 
///
	 

	Сапар барысында Мемлекет басшысының бірқатар нысандарды аралауы, сондай-ақ облыс жұртшылығы өкілдерімен кездесуі жоспарланған.
///
	 

	Мемлекет басшысы Қазақстан судьяларының алтыншы съезі «Қазақстан –2050» Стратегиясының міндеттерін іске асыруға кіріскен жауапты тарихи сәтте өтіп жатқанына тоқталды.

	– Біз Жаңа саяси бағыттың барлық векторлары үшін басымдықтар мен міндеттерді айқындаудамыз. Ол біздің стратегиялық мақсатымызға – әлемнің дамыған 30 елінің қатарына қосылуға бағытталған. Бұл – барлық билік органдарының, соның ішінде сот жүйесінің барлық өзге де міндеттері сәйкестендірілетін негізгі мақсат. Ұлттың жетілгендігінің XXI ғасырдағы аса маңызды өлшемі – мінсіз және тиімді ұлттық сот жүйесінің болуы. Тәуелсіз және әділетті сот – кез келген мемлекеттің қызметінің негізі. Онсыз әлемнің бірде-бір елінде, тіпті ең дамыған мемлекеттерде қолайлы инвестициялық ахуал да, азаматтар әл-ауқатының жоғары деңгейі де, қоғамның табысты дамуы да мүмкін емес, – деді Нұрсұлтан Назарбаев.

	Қазақстан Президенті осының алдындағы судьялар съезі өткеннен бергі төрт жыл ішінде Қазақстанның сот жүйесі Жаhандық бәсекеге қабілеттілік рейтингісінде «Тәуелсіз соттар» өлшемі бойынша өз көрсеткішін 23 позицияға жақсартқанын атап өтті.

	– Құқықтық жүйені реформалау жөніндегі жұмысты, әсіресе оның өзегі – сот төрелігі жүйесін күшейту қажет. Біздің құқықтық жүйенің бәсекеге қабілеттілігін оның көпшілік құқығындағы да, жеке құқықтағы да барлық негізгі салаларында арттыру – «Қазақстан – 2050» стратегиясының басты міндетінің бірі. Қазір сот билігі тармағының беделін, тәуелсіздігі мен тиімділігін арттыру жөнінде ауқымды жұмыстардың басым бағыттары мен нақты тетіктерін анықтау маңызды. Судьялардың VI съезінің басты мақсаты осында деп білемін, – деді Мемлекет басшысы.   

	Ұлттық сот жүйесін дамыту перспективаларын айқындай отырып, Мемлекет басшысы басты басымдықтарды белгілеп берді.

	– Соттар қызметінің заңнамалық және процессуалдық нормаларын жүйелі түрде жетілдіру маңызды. Қазірдің өзінде қылмыстық, қылмыстық-іс жүргізу, қылмыстық атқару және әкімшілік құқық бұзушылықтар туралы жаңа кодекстердің жобалары дайын. Олар ұзақ уақыт мұқият әзірленді. Оларда соттардың жаңа құзыреттері, соның ішінде сот өндірісінің оңайлатылған тәртібі қарастырылған. Соттың істерді қарауы барысында соттардың бақылау жасау және өкілеттік аясы кеңейтілуде. Бұл кодекстердің тезірек қабылдануы және іс жүзіне асырылуы қылмыстық сот төрелігінің сапасы мен жеделдігін арттыру үшін жаңа мүмкіндіктерге жол ашады. Сондай-ақ, азаматтық сот өндірісін жаңғырту қажет. Үкіметке Жоғарғы Сотпен бірлесіп жаңа Азаматтық іс жүргізу кодексі жобасын әзірлеуге кірісуді тапсырамын. Азаматтық істерді қарау тәртібі процестің тараптары үшін ыңғайлы және  тез, оларды бітістіруге және заманауи технологияны кең қолдануға бағытталған болуға тиіс, – деді Қазақстан Президенті.                

	Нұрсұлтан Назарбаев Қазақстанның құқықтық жүйесін дамытудың ауқымды әлеуеті әсіресе әлеуметтік саладағы даулар мен қақтығыстарды шешудің баламалық жолдарын енгізуде жатқанын атап өтті.

	Сөзінің соңында Мемлекет басшысы ұлттық сот жүйесі қоғамдағы тұрақтылықтың, құқықтың үстемдігінің, қоғам мен мемлекет мүдделерін мүлтіксіз сақтаудың, қазақстандықтардың құқығы мен бостандықтарын қорғаудың сенімді кепілі болуға тиіс екеніне тоқталды.

	– Қазақстан судьялары қауымдастығының халыққа қызмет етуінің зор маңызы осы. «Қазақстан – 2050» Стратегиясын іске асыру жөніндегі күрделі жұмыстағы Қазақстан судьяларының басты борышы да осында. Мен Қазақстанның екі мыңнан астам судьялар корпусы Отанымызды жаңарту және нығайту жөніндегі біздің ұлы мақсатымыз бен міндеттерімізді іске асыруға лайықты үлес қосатынына сенімдімін, – деді Нұрсұлтан Назарбаев.

	Съезд барысында Жоғарғы Сот Төрағасы Қ.Мәми, Ресейдің сот төрелігі академиясының ректоры, Ресей Федерациясы соттары жоғары біліктілік алқасының төрағасы В.Ершов, Украина Жоғарғы Сотының  бұрынғы төрағасы, Соттар кеңесінің төрағасы В.Онопенко, Ақмола облыстық сотының төрағасы А.Ештай, Солтүстік Қазақстан облыстық сотының судьясы Е.Максюта, Алматы облысы Қарасай ауданаралық әкімшілік сотының төрағасы Ж.Бердіғұлова және Батыс Қазақстан облысы мамандандырылған ауданаралық экономикалық сотының төрағасы С.Жанұзақов сөз сөйледі.  

	Съезд жұмысына еліміздің барлық өңірінен 600-ден астам делегат, сондай-ақ таяу және алыс шет мемлекеттер өкілдері қатысты.      

	Мемлекет басшысы сөзінің толық мәтінін мына жерден қараңыз.




///
	 

	Мемлекет басшысы Қарағанды клубының басшылығын, жаттықтырушылар штабы мен ойыншыларын зор жетістіктерімен құттықтап, бүкіл турнир бойындағы олардың жеңіске деген ұмтылысын және отандық спортты дамытуға қосқан үлестерін атап өтті.

	Қазақстан Президенті клуб ұжымына зор денсаулық, жаңа табыстар мен жарқын жеңістер тіледі.
///
	 

	Мемлекет басшысы Нұрсұлтан Назарбаев Барак Обаманы Қазақстан халқы атынан және жеке өз атынан құттықтады.

	Жеделхатта АҚШ көшбасшысының үміт, прогресс және мүмкіндік туралы үндеуі Қазақстан халқы арасында кең қолдау тапқаны атап өтіледі. Нұрсұлтан Назарбаев Б.Обаманың ядролық қарусыз әлемді қалыптастыру жолындағы көзқарасын құптай отырып, Қазақстанның осы ізгі мақсатқа қол жеткізу үшін нақты шаралар жасап отырғанына тоқталады.

	Мемлекет басшысы АҚШ-тың қайта сайланған Президентімен бұдан әрі де үнқатысуы қазақстандық-америкалық стратегиялық әріптестікті нығайтуға қызмет ететініне сенім білдіреді.

	- Осындай қиын-қыстау кезеңде Сіздің жетекшілігіңізбен Америка Құрама Штаттары әлемнің гүлденуі мен тұрақтылығы үшін қуатты қозғаушы күш болатынына сенімдімін. Сізге және отбасыңызға денсаулық пен мол бақыт, қызметіңізге толағай табыс, ал Америка халқына амандық тілеймін, - делінген құттықтау жеделхатында.

	 

	
///Қасым-Жомарт Тоқаев Солтүстік экономикалық ынтымақтастық – 2020 Халықаралық форумында бейне үндеу жасады. «COVID-19-дан кейінгі жаһандық өзгерістер және солтүстік экономикалық ынтымақтастықтың келешегі» тақырыбындағы шара бүгін Сеул қаласында басталды.  
Мемлекет басшысы Қасым-Жомарт Тоқаев Президент Мун Чжэ Ин бастамашы болған және соңғы үш жылдың ішінде өзінің өзектілігі мен өміршеңдігін дәлелдеген «Жаңа Солтүстік саясат» стратегиясын жоғары бағалап, Оңтүстік Корея басшысының өркендеген, өзара байланысы мығым және тұрақты Еуразия құру көреген идеясын құптады.
Қазақстан Президентінің пікірінше, қазіргідей әлем коронавирус пандемиясының теңдессіз тегеуріндеріне тап болған кезде саяси жігер мен экономикалық сана синергиясы ерекше мәнге ие.
Қасым-Жомарт Тоқаев Қазақстан мен Оңтүстік Корея арасындағы стратегиялық ынтымақтастықтың ортақ құндылықтарға, өзара қолдау мен тығыз байланыстарға негізделгенін айта келе, елімізде өмір сүріп жатқан, достықтың «алтын көпірі» саналатын жүз мың корей қауымдастығының екі ел арасындағы қарым-қатынасқа қосқан үлесін атап өтті.
– Кореяның Қазақстан экономикасына жасаған инвестициясы 7 миллиард доллардан асты. Жаһандық тұрақсыздыққа қарамастан, екіжақты тауар айналымы артты. Орталық Азияның барлық бес елінің ортақ жалпы ішкі өнімнің 70 пайызы Қазақстанның үлесіне тиесілі. Корей мемлекеті жетекші инвесторлардың арасындағы 10-орынға ие. Бұл ретте, өзара тиімді ынтымақтастықты одан ары жалғастырудың әлі де пайдаланылмаған үлкен әлеуеті бар, – деді Мемлекет басшысы.
Қазақстан Президенті 2019 жылдың сәуір айында Мун Чжэ Иннің елімізге жасаған тарихи сапары екіжақты өзара іс-қимылдың жаңа белесін ашты деп санайды. Сапар аясында қол қойылған «Самал жел» бағдарламасы қазақ-корей экономикалық, сауда және мәдени жан-жақты байланыстарды жандандыруға бағытталған.
Сонымен қатар Қасым-Жомарт Тоқаев «Самал жел» бағдарламасы мен «Жаңа Солтүстік саясат» стратегиясы «Цифрлы Қазақстан», «Нұрлы жол» секілді ұлттық бағдарламаларда белгіленген стратегиялық міндеттерге сәйкес келетінін айтты.
Мемлекет басшысы әлемдегі ұзаққа созылған мұнай дәуірінің аяқталып келе жатқанын айтып, Қазақстан үшін әртараптандырылған және тұрақты экономика құрудың ерекше маңызды екенін атап өтті.
– Осыған байланысты мен Жаңа экономикалық бағыттың бастамашысы болдым. Бұл бағыт құрылымдық реформалармен ғана емес, сондай-ақ барынша қарқынды әрі мықты мемлекет құрумен байланысты. Қазақстан корей инвесторлары үшін арнайы әзірленген құралдарды ұсынуға әзір. Бұл ретте, салық және кеден артықшылықтары, жобаларды қоса қаржыландыру, экспортты қолдаудың ішінара кепілдіктері мен тетіктерін айтуға болады, –  деді Президент.
Мемлекет басшысы ағылшын құқығы бойынша қызмет көрсететін «Астана» халықаралық қаржы орталығының әлеуетін де сөз етті. Президент бұл орталықтың шетелдік бизнеске арналған экожүйесінің бірегейлігін ерекше атап өтті.
Сөз соңында Қасым-Жомарт Тоқаев форум қатысушыларына жұмыстың табысты, ал Оңтүстік Корея Президенті мен Үкіметінің игі бастамаларының сәтті болуына тілектестік білдірді.

///Кездесуге Германия экономикасы Шығыс комитетінің төрағасы Вольфганг Бюхеле, «Кнауф» компаниясының иесі Николас Кнауф және Германия Федеративтік Республикасының Қазақстан Республикасындағы елшісі Рольф Мафаэль қатысты.
Мемлекет басшысы Астанаға іскерлік сапармен келген неміс бизнесмендеріне табыс тіледі.
– Астанаға қош келдіңіздер. Сіздердің делегацияларыңыз мықты құраммен келіпті. Сіздер Үкіметте кездесулер өткізіп, Қазақстанның бизнесмендерімен де жолығасыздар. Бұл кездесулердің жемісті болатынына сенімдімін, – деді Нұрсұлтан Назарбаев.
Қазақстан Президенті биылғы қазан айында Сочи қаласында Германия Федеративтік Республикасы іскер топтар өкілдерімен өткізген кездесуінің нәтижелі болғанын атап өтті.
Сондай-ақ, Мемлекет басшысы Қазақстанда жұмыс істеп жатқан неміс компанияларының көп екенін айтып, екі елдің іскер топтары арасындағы ынтымақтастықты нығайтудың маңыздылығына назар аударды.
Германия экономикасы Шығыс комитетінің төрағасы Вольфганг Бюхеле кездесуге мүмкіндік туғызғаны үшін Нұрсұлтан Назарбаевқа алғыс айтып, Сочи қаласындағы келіссөздер барысында қол жеткізілген уағдаластықтарға тоқталды.
– Қазақстан мен Германия арасында қарқынды экономикалық қарым-қатынас орнады. Оның дамуы 2017 жылы оң нәтиже көрсетіп отыр. Бұл ретте, Германияға Қазақстаннан келетін импорттың көлемі арта түскенін атап өткен жөн, – деді В.Бюхеле.

///Кездесуде Мемлекет басшысына жанар-жағармай нарығындағы қазіргі ахуал мен мұнай өңдеу зауыттарын жаңғырту барысы жөнінде мәлімделді.
Нұрсұлтан Назарбаев еліміздегі жанармай тапшылығы Қазақстан Үкіметі мен Энергетика министрлігі тарапынан нарықты жанар-жағармаймен қамтамасыз ету үшін уақтылы шешім қабылдамауы салдарынан орын алып отырғанын айтты.
– Энергетика министрлігі еліміздің отын-энергетика мәселелеріне, соның ішінде ішкі нарықты жанар-жағармаймен қамтамасыз етуге жауапты. Елімізде оның тапшылығына байланысты орын алған ахуал Үкімет пен Энергетика министрлігі тарапынан немқұрайлылық пен жауапсыздыққа жол берілгенін көрсетіп отыр. Сіз биылғы мамыр айында мұнай өңдеу зауыттарына жөндеу жұмыстарын жүргізу кестесін бекіттіңіз. Күзде үш зауыттың екеуі жөндеу үшін тоқтатылатынын білдіңіз. Мұндай жағдай жыл сайын қайталанып келеді. Соны біле тұра, алдын-ала дайындалып, халықты қамтамасыз ету үшін қажетті көлемде жанар-жағармай жеткізуге тиіс едіңіз. Олай болмады, – деді Қазақстан Президенті.
Сондай-ақ, Елбасы министрліктің жанар-жағармай нарығындағы ахуалды тұрақтандыруға бағытталған бұған дейінгі шараларының тиімділігі төмен болғанын атап өтті.
– Сіз ұсынған жақсы бастамалар аз емес. Олар менің тарапымнан да, Үкімет тарапынан да қолдау тауып келеді. Жанармай тапшылығын болдырмау үшін бағаны мемлекеттік реттеуден бас тарту ұсынылды. Алайда, нарықта тағы да жанар-жағармай жетіспеушілігі орын алды. Осыған байланысты, Үкіметтің ұсынысы бойынша сізге сөгіс жарияладым. Бұл – қызметтен босатылғанмен бірдей, – деді Мемлекет басшысы.
Сондай-ақ Қанат Бозымбаев Қазақстан Президентіне Павлодар және Атырау мұнай өңдеу зауыттарын жаңғырту жұмыстарының барысы туралы мәлімдеді.
– Екі мұнай өңдеу зауытын жетілдіріп, жаңғырту биыл аяқталады. Қараша айында Павлодардағы зауытты іске қосу жоспарланып отыр. Атыраудағы мұнай өңдеу зауытындағы жұмыстарды осы жылдың 16 желтоқсанына дейін аяқтау көзделген. Мұнда мұнай өнімдерінің көлемін арттыруға және олардың сапасын жақсартуға мүмкіндік беретін катализдік крекинг қондырғысы бірінші рет пайдаланылатын болады.     
Қ.Бозымбаев Мемлекет басшысына Шымкенттегі мұнай өңдеу зауытында да жоғары октанды бензин шығаруға арналған катализдік крекинг қондырғысын салу жоспарланып отырғаны туралы мәлімдеді.
Энергетика министрі келесі жылы Қазақстан нарығы жоғары сапалы жанармаймен, соның ішінде авиациялық жанармаймен қамтамасыз етілетінін айтты.
Соңында Қазақстан Президенті нарықты жанар-жағармаймен қамтамасыз ету үшін жауапкершілік жүктелетінін тағы да ескертіп, жанармай тапшылығын болдырмау үшін барлық қажетті шаралар қабылдауды тапсырды.


///
	 

	А.Мамытбеков саланың қазіргі ахуалы, сондай-ақ агроөнеркәсіптік кешенді дамыту жөніндегі «Агробизнес-2020» бағдарламасын іске асыру барысы туралы баяндады.

	Мемлекет басшысы жиын-терін жұмыстарын тиімді жүргізу қажеттігін атап өтті. 

	– Оңтүстік өңірлерде астық жинау науқаны аяқталып қалды, қазірдің өзінде 1 миллион тоннадан астам астық жиналды. Солтүстік өңірлердегі жағдай алғашында күрделі болған еді, бірақ жауын-шашын көбірек болып, пайдасын да, зиянын да тигізді. Астықтың түрлі мерзімде пісіп-жетілуі ескерілетін жиын-терін технологиясын бақылауда ұстау қажет, – деді Нұрсұлтан Назарбаев. 

	А.Мамытбеков ауыл шаруашылығы саласының даму қарқыны жақсы екенін атап өтті.

	– Бүгінгі күнгі негізгі міндет – жиын-терін жұмыстарын жүргізу. Шын мәнінде, оңтүстік облыстарда астық жинау науқаны қазірдің өзінде басталып кетті, ал ол кейбір өңірлерде аяқталуға жақын. Мысалы, Жамбыл облысында астық жинау 94 %-ға аяқталды, астық түсімінің көрсеткіші екі есе дерлік жоғары. Бидай егетін негізгі үш облыс жиын-терін жұмыстарын жүргізуге дайындалуда. Жауын-шашынның жиі болуына байланысты жиын-терін оңайға түспейді. Сондықтан біз егістік жерлер мен техникаларды тисті дайындықтан өткізу үшін ауыл шаруашылық саласы кәсіпорындарымен бірлесе жұмыс жүргізіп отырмыз, – деді ауыл шаруашылық министрі.

	Кездесу қорытындысында Мемлекет басшысы 2013 жылдың астығын уақтылы және сапалы жинап алу, сондай-ақ агроөнеркәсіп кешені кәсіпорындарының бәсекеге қабілеттілігін арттыру жөнінде нақты тапсырмалар берді.       
///
	 

	Еңбек ұжымдарының, ғылыми және мәдени және іскер топтардың, Қазақстанның үкіметтік емес ұйымдарының өкілдерінен, сондай-ақ шетелдік азаматтардан келіп түскен хаттарда Мемлекет басшысының жылсайынғы Жолдауына жан-жақты қолдау көрсетіліп, қазақстандықтардың әл-ауқатын арттыруға үнемі көңіл бөлініп отыратыны үшін алғыс білдірілген.

	***

	Өз хатында В.Ведяев бұрынғы қазақстандықтардың – Ресей Федерациясы Смоленск облысы, Петрово кентінің тұрғындары атынан олардың елімізден тысқары жерде тұрып жатқанына қарамастан Мемлекет басшысының Жолдауын өте мұқият әрі мақтанышқа сезіміне бөлене отырып тыңдайтыны туралы жазған. Хат иесі мемлекеттің дамуының басты арқауының бірі тарих пен халықтың патриотизмі болып саналатынын атап өткен. Осы орайда, олар жаңа құжатты – «Мәңгілік Ел» Патриоттық актісін әзірлеу және қабылдау туралы шешімді ыстық ықыласпен қабылдаған.

	Өз кезегінде Қазақстанның еңбек ұжымдары мен жекелеген азаматтары еңбек адамының бүкіл елдің игілігіне үлесін қосуына мүмкіндік беретін жан-жақты қолдау шараларына назар аударған.

	Атап айтқанда, Қарағанды қаласындағы «Казахстанская» шахтасының, Алматы локомотив пайдалану депосының жұмысшыларынан, Солтүстік Қазақстан облысының еңбек ардагерлері И.Елеусізов, А.Липов, К.Калиева, Г.Кухарь, Ж.Ысқақовалардан келген хатта Жолдауда айтылған инновациялық экономиканы дамытудың маңызды бағдарламаларын іске асыру, еңбек мұраттары мен кәсіби шеберлікті қайта жаңғырту жөніндегі жүйелі шаралар жиынтығының болашаққа сеніммен қарауға мүмкіндік беретіні айтылған. Бұл пікірлер Солтүстік Қазақстан облысындағы Киров атындағы зауыттың, сондай-ақ Ақмола облысындағы кәсіпорындардың –  «Степногорск подшипник зауыты» АҚ, «Щучинск қазандық-механикалық зауыты» ЖШС, «Қазгер ҚҰС» ЖШС Степняк құс фабрикасының, Бурабай аудандық телекоммуникация өндірістік торабының еңбекшілерінен келген хаттарда да қолдау тапқан.   

	«АрселорМиттал Теміртау» АҚ металлургтері Мемлекет басшысының еңбек адамы туралы ешқашан ұмытпайтынына ерекше тәнті екендіктерін білдірген.  

	«Еңбек жолыңызды біздің комбинатта бастаған Сіз металлургтер қалай тұратынын жақсы білесіз әрі түсінесіз. Металлург еңбегі ешуақытта да жеңіл саналмайтынына қарамастан, біз ертеңге күнге сеніммен қараймыз», – делінген хатта. 

	Ауыл шаруашылығын дамыту мәселесінің аса өзектілігін саланың Солтүстік Қазақстан облысы Ғабит Мүсірепов атындағы ауданының еңбеккерлері атап өткен.

	«Біз Жолдауда Қазақстан ет пен сүт, сондай-ақ егін шаруашылығы өнімдерінің ірі өңірлік экспорттаушыларының бірі болуға тиіс және ауыл шаруашылығында бизнесті дамытуға, фермерлік кооперация мен жерді тиімді пайдалану үдерісіне нұқсан келтіретін барлық кедергілер жойылатын болады деп айтылған бөлігін зор ықыласпен тыңдадық», – деп жазады хат иелері.     

	Еліміздегі шағын және орта бизнес өкілдері, атап айтқанда, Қарағанды облысының Балқаш қаласынан хат жолдаған жеке кәсіпкер Д.Өтепова Мемлекет басшысының өздерін толғандыратын мәселелерге назар аударғанына ерекше тоқталып өткен. 

	«Биылғы Жолдау ұрпақтан-ұрпаққа беріліп, дәстүрге айналуға тиіс отбасылық бизнесті дамытуға қуатты серпін береді. Кәсіпкерлер бизнестегі  бастамаларды іске асыруға өз үлестерін қосып, еліміз одан әрі қуатты болып, ал халқымыз молшылық пен игілікте өмір сүруі үшін барлық күштерін салатынына мен де сенімдімін», – делінген хатта.  Бұл тілектерге Солтүстік Қазақстан облыстық кәсіпкерлер палатасының директоры Н.Кукушкина мен Ақмола облысынан «Заречный» ЖШС басшысы У.Әріпов те қосылатындықтарын жазған.  

	Сонымен бірге Балқаш қаласындағы «Сары Қазына» ЖШС ұжымы Экономикалық ынтымақтастық және даму ұйымы мен Қазақстанның белсенді ынтымақтастығы ел кәсіпорындарының бәсекеге қабілеттігін арттыра түсетінін атап өткен.

	Жолдаудағы Қазақстанның әлемдегі ең дамыған 30 елдің қатарына кіруі жөніндегі басты мақсатқа қолдау білдіріп, өз пікірін жолдағандар арасында Жамбыл облысындағы кардиологиялық диспансердің бас дәрігері А.Гривцов та бар. 

	«Медицинаның барлық саласын жақсарту жайын ойлайтын қамқоршы адам ретіндегі Сіздің ойларыңыз денсаулық сақтау жүйесі қызметкеріне, маған түсінікті әрі жақын», – делінген хатта. Петропавл қалалық әйелдер консультациясы, Ақмола облысындағы Еңбекшілдер аудандық емханасы, Солтүстік Қазақстан облыстық ауруханасының ұжымдары да осындай пікірде.

	Еліміздің білім беру мекемелерінің өкілдері осы салаға Мемлекет басшысының көңіл бөліп отырғаны үшін ризашылық білдіреді.

	Петропавл Классикалық гимназиясының ұжымы жолдаған хатта білім беру қызметкерлерінің еңбекақысын 29%-ға арттыру және 2017 жылға қарай үш ауысым бойынша оқытуды жою туралы шешім орта білім беру сапасын арттырып қана қоймай, барлық педагогтарды ынталандыра түсетіні де атап өтілген. Сондай-ақ, осындай пікірге Балқаш қаласындағы білім және ғылым қызметкерлері кәсіподақтары қалалық комитетінің төрайымы Г.Колесникова және Теміртау қаласының Орталық кітапханалар жүйесінің қызметкерлері де қосылады. 

	Х.Досмұхамедов атындағы Атырау мемлекеттік университеті, М.Х.Дулати атындағы Тараз мемлекеттік университеті, Маңғыстау энергетикалық колледжі, Атырау аграрлық-техникалық колледжі ұжымдары биылғы Жолдау еліміздің бірқатар салаларын дамытуға, сондай-ақ ғылымға негізделген экономиканы құруға қуатты серпін беретініне сенім білдірген.

	Еліміздің студент жастары, атап айтқанда, М.Әуезов атындағы Оңтүстік Қазақстан мемлекеттік университетінің, Қарағанды мемлекеттік техникалық университетінің студенттері, Солтүстік Қазақстан облыстық Студенттер альянсының, Қарағанды облысындағы жастар бірлестіктерінің мүшелері Мемлекет басшысының әрбір Жолдауы маңызды екенін атап өтіп, стипендияны арттырудың жоспарланғанына ризашылықтарын білдірген.

	Ақмола облысы Аршалы ауданындағы жас буынның 7 мың өкілі атынан Жастар форумына қатысушылар және Солтүстік Қазақстан облыстық «Эмпирикалық әлеуметтік технологиялар орталығы» ҚБ мүшелері «Қазақстан – 2050» стратегиясында алға қойылған міндеттерді іске асыру үшін барлық күштерін салатындықтарына сендірген. 

	Мемлекет басшысы Жолдауына қолдау білдірген пікірлер Қазақстан халқы ассамблеясының еліміздің барлық өңіріндегі өкілдерінен де келді.

	Астана қаласындағы Қазақстан халқы ассамблеясы мүшелері тәуелсіз мемлекеттің қалыптасуы, сондай-ақ елорданың өркендеуі еліміздегі этносаралық келісім мен халықтың бірлігін сақтау ісіндегі барлық этностардың күш-жігерінің арқасында жүзеге асқанын атап өткен.

	«Біз Қазақстан халқын балаларымызға қалатын тұрақты қоғам, дамыған қала, бейбіт елді құруға және нығайтуға шақырамыз. Біздің Отанымыз бұдан әрі де қуатты және өркендей түсуі үшін, бүгінгі күннің басты құндылығын – Қазақстанның Тәуелсіздігін, Астананы, ұлттық бірлікті, бейбітшілік пен қоғамымыздағы келісімді сақтау және ұлғайту үшін қолдан келгеннің барлығын істеу маңызды!», – делінген хатта.

	«Қазақстан украиндары радасы» заңды тұлғалар бірлестігі жолдаған хатта «Мәңгілік Ел» ұлттық идеясы елдің болашақ табыстарының негізіне айналатын қоғамымыздың басты құндылықтарының нақты көрінісі екені атап өтілген.

	«Қазақстан халқы айқын жолынан айнымай жүріп келеді, ал Отанымыз еуразиялық кеңістіктегі ең қауіпсіз, жайлы және тұрақты даму үстіндегі елдің біріне айналуда», – деп жазады авторлар.

	Алматы облыстық әзербайжан этномәдени бірлестігінің төрайымы А.Осман және Қызылорда облысының ғылым және интеллигенция өкілдері жылсайынғы Жолдауда мемлекеттік тілге ерекше көңіл аударылатыны үшін өз алғыстарын білдірген.   

	Жолдауға қолдау білдірген хат иелерінің қатарында Қазақстанның татар және башқұрт қауымдастығының, Қазақстан немістері қоғамдық бірлестіктері қауымдастығының, Алматы қалалық Қазақстан халқы ассамблеясының, Қазақстан халқы ассамблеясының Алматы қаласындағы ғылыми-сарапшылар тобының, Ақмола облыстық Қазақстан халқы ассамблеясының, Ақмола облыстық Қазақстан халқы ассамблеясы ғылыми-талдау орталығының, Семей қаласы мен Шығыс Қазақстан облысындағы Достық үйі этномәдени бірлестіктерінің, Оңтүстік Қазақстан облысындағы өзбек этномәдени бірлестігінің, «Ақмола облысындағы поляктар бірлестігі» ҚБ-нің,  Қостанай облысындағы «Шарк» тәжік-өзбек ұлттық-мәдени орталығының, Оңтүстік Қазақстан облысындағы славян мәдени орталығының мүшелері бар.

	Бұған қоса, хаттар мен жеделхаттарды Маңғыстау облысындағы этномәдени бірлестіктер төрағалары, Павлодар облысындағы «Славяндар» болгар этномәдени бірлестігінің төрайымы В.Шатова, Талдықорған немістерінің «Видергебурт» қауымының төрағасы В.Молодцов, Қазақстан халқы ассамблеясы Қарағанды облыстық ғылыми-сарапшылар тобының төрағасы В.Молотов-Лучанский, Маңғыстау облысындағы «Дағыстан» этномәдени бірлестігінің төрағасы Ю.Шахшаев, Атырау облысындағы «Татулық» татар-башқұрт этномәдени бірлестігінің төрайымы Г.Байкенова, Павлодар облысындағы беларусь этномәдени орталығы ақсақалдар кеңесінің төрағасы В.Рак, «Вайнах» қауымдастығының мүшесі З.Чумакова жолдаған.

	Жолдауға қолдау білдірген хаттар мен жеделхаттар еліміздің үкіметтік емес секторының өкілдерінен де келіп түсті.

	Мысалы, Петропавл қаласындағы «Азаматтық бастамаларды дамыту институты» ҚБ төрағасы А.Есқожа барша қазақстандықтар үшін Жолдау кезекті бағдар болып саналады деп есептейді.

	«Түпкі нәтиже туралы айқын түсінігі, мақсаты барлар ғана өз ісінде биіктерге қол жеткізе алады. Өз көшбасшысының соңынан көптеген жылдар бойы ерген қазақстандықтардың мақсаты, мүддесі, міндеттері бір,  болашағы ортақ», – деп жазады хат иесі.

	«Қазақстанның мұсылман әйелдер лигасы» ҚБ Павлодар облыстық филиалының, Ақмола облысының Степногорск қаласындағы Достық және шығармашылық үйінің, Қарағанды облысындағы Теміртау қаласы ардагерлер кеңесінің өкілдері Жолдаудың әлеуметтік саланы одан әрі дамыту туралы тұстарына назар аударған. Олардың пікірінше, халықтың өмір сүру деңгейін арттыруға және әлеуметтік көңіл-күйіне бұл оң әсерін тигізеді. Осы пікірге Солтүстік Қазақстан облысындағы бірқатар ұйымдардың, атап айтқанда, «Тұтынушылар мен кәсіпкерлер құқығын қорғау қауымдастығы» ҚБ, «Солтүстік Қазақстан облыстық іскер әйелдер қоғамдастығы» ҚБ, Қызыл Жарты Ай қоғамының облыстық филиалы, облыстық кәсіподақтар кеңесінің қызметкерлері де қосылады.

	Сондай-ақ, жекелеген азаматтардан да пікірлер келді. Олардың арасында Ақмола облысының тұрғындары – Социалистік Еңбек Ері С.Жұмағалиев және ақын, әнші-композитор И.Тасқараұлы бар.         

	Мемлекет басшысының үзеңгілестері Теміртаудан А.Жүнісов, Ж.Арысов, Қ.Омашев және басқалары Қазақстан Президентінің әрбір Жолдауы айрықша және асыға күтетін оқиға екенін атап көрсеткен.

	«Біздің мемлекетіміз әлі жас. Бірақ халқымыздың ең басты құндылығы – еңбексүйгіштік, төзімділік, бірін-бірі құрметтеу, бейбітшілік пен келісім бізге осындай қысқа мерзімде экономика мен саясатта берік позиция ұстанған, әлемдегі беделді мемлекетке айналуға мүмкіндік берді», – делінген олардың хатында.
/// 
Қайрат Пернешұлы Қожамжаров Қазақстан Республикасының Мемлекеттік қызмет істері және сыбайлас жемқорлыққа қарсы
іс-қимыл агенттігінің төрағасы болып тағайындалсын.
 
 
Қазақстан Республикасының
                Президенті                                                       Н.Назарбаев
 
 
Астана, Ақорда, 2015 жылғы 4 мамыр
                   №  14
///
	 

	Қозыкөрпеш Есімұлы Жаңбыршин басқа жұмысқа ауысуына байланысты Қазақстан Республикасы Қауіпсіздік Кеңесі хатшысының орынбасары – Қазақстан Республикасы Қауіпсіздік Кеңесі хатшылығының меңгерушісі қызметінен;

	Бисенғали Шамғалиұлы Тәжияқов Қазақстан Республикасы Ұлттық Банкі Төрағасының орынбасары қызметінен;

	Әбен Ағыбайұлы Бектасов Қазақстан Республикасы Ұлттық Банкі Төрағасының орынбасары қызметінен босатылды.
///Ресми қарсы алу рәсімі аяқталғаннан кейін тараптар екі ел арасындағы ынтымақтастық пен байланыстарды одан әрі дамытудың өзекті мәселелерін талқылады.
Әңгімелесу барысында Мемлекет басшысы Қазақстан мен Біріккен Араб Әмірліктері арасында берік достық қарым-қатынас орнағанын айтып, тақ мұрагеріне жұмыс кестесінің тығыздығына қарамастан, елімізге ресми сапармен келгені үшін ризашылық білдірді.
– Екі жақты достық қатынастардың арқасында елдеріміздің бизнес және мемлекеттік құрылымдары арасындағы ынтымақтастық дамып келеді. Сауда-саттық көлемі 2 есе өсті. Біз инвестицияны қорғау және салық салу саласында уағдаластықтарға қол жеткіздік, – деді Қазақстан Президенті.
Сондай-ақ, Нұрсұлтан Назарбаев су энергетикасы, газ және химия кешенін тұрғызу салаларындағы жобаларды одан әрі іске асыру мәселелеріне тоқталды.
Мемлекет басшысы Біріккен Араб Әмірліктерінің ғылым мен технологияны дамыту үшін атқарып жатқан жұмыстарын атап өтіп, екі ел арасында енгізілген визасыз режімнің тиімділігін айтты.
Қазақстан Президенті Біріккен Араб Әмірліктерінің қолдауымен қолға алынған әлеуметтік және инфрақұрылымдық жобалардың іске асырылу барысына тоқталды.
Абу-Дабидің тақ мұрагері Қазақстан Президенті Нұрсұлтан Назарбаев пен шейх Заид бен Сұлтан Әл Наһаянның күш-жігерлерінің арқасында екі ел арасында достық әрі тығыз байланыстар қалыптасқанын атап өтті.
– Елдеріміз арасында бауырластық қатынас орнаған. Біз Сізді үлкен ағамыз деп санаймыз. Өмірлік тәжірибеңіз мол. Сізді құрмет тұтамыз. 30 жыл бұрын Қазақстан осындай өзгерістерді бастан өткереді деп ешкім күтпеген еді. Қазір Қазақстан – көшбасшы ел, өңірдегі жетекші мемлекеттердің бірі. Осының бәріне Сіздің көрегендігіңіз бен пайым парасатыңыздың арқасында қол жеткізілді, – деді шейх Мұхаммед бен Заид Әл Наһаян.
Тақ мұрагері Шейх Мұхаммед бен Заид Әл Наһаян екі жақты қатынастарды ілгерілетудің маңыздылығын атап өтіп, Қазақстанның әрі қарай өсіп-өркендей беруіне тілектестік білдірді.
Кездесу барысында Мемлекет басшысы Абу-Дабидің тақ мұрагеріне оның әкесі шейх Заид бен Сұлтан Әл Наһаянның Қазақстанда басып шығарылған «Бірігудің күш-қуаты» атты кітабы мен «Астанаға 20 жыл» мерейтойлық медалін сыйлады.
***
Шейх Мұхаммед бен Заид Әл Наһаянның Қазақстан Республикасына ресми сапарының қорытындысы бойынша мынадай құжаттарға қол қойылды:
– Қазақстан Республикасы мен Біріккен Араб Әмірліктері арасындағы Сотталған адамдарды беру туралы шарт;
– Қазақстан Республикасының Мәдениет және спорт министрлігі мен Біріккен Араб Әмірліктерінің Мәдениет және білімді дамыту министрлігі арасындағы Мәдениет саласындағы ынтымақтастық туралы келісім;
– Қазақстан Республикасының Ақпарат және коммуникациялар министрлігі мен Біріккен Араб Әмірліктерінің «Сауаб» радикалсыздандыру халықаралық орталығы арасындағы ынтымақтастық туралы меморандум.






/// 
Көңіл айту жеделхатында көптеген қытай азаматтарын қазаға ұшыратқан апат туралы суыт хабарды Мемлекет басшысының зор күйзеліспен қабылдағаны атап өтілген.
«Достас Қытай халқының орны толмас қайғысына ортақтаса отырып, қаза болғандардың отбасыларына барша қазақстандықтар және жеке өз атымнан көңіл айтамын. Осы қайғылы оқиғадан зардап шеккендердің тезірек сауығып кетуіне тілектестігімді білдіремін», – делінген жеделхатта.  
///
	 

	Мемлекет басшысы Нұрсұлтан Назарбаевтың Өкімімен Қ.Е.Омаров басқа жұмысқа ауысуына байланысты Қазақстан Республикасы Сыртқы істер министрінің орынбасары қызметінен босатылды.
///
	 

	Мемлекет басшысы мектептің оқу бөлмелерін аралап, онда білім алып жатқан оқушылармен әңгімелесті.

	Өңірдегі жұртшылық өкілдерімен болған кездесу барысында Қазақстан Президенті бұл республикадағы зияткерлік мектептер жүйесіндегі он бесінші мектеп екеніне тоқталды. Мемлекет басшысы бүгінгі күнге дейін осы мектептерді жалпы еліміз бойынша мыңнан астам оқушы тамамдағанын, олардың 25 пайызы Назарбаев университетіне түскенін айтты.

	Мемлекет басшысымен кездесуде ауыл шаруашылығы саласының ардагері Ж.Беркалиев, Қазақстан халқы Ассамблеясының мүшесі А.Думлер, жазушы Р.Отарбаев және басқа да жұртшылық өкілдері сөз сөйледі. Олар ауыл шаруашылығын дамытуға, елдегі бірлік пен тыныштықты сақтауға, мәдениетті қолдауға бағытталған қызметі үшін Нұрсұлтан Назарбаевқа ризашылықтарын жеткізді.

	Өз сөзінде Р.Отарбаев "Мәдени мұра" бағдарламасының қабылдануы, "Бабалар сөзі" жобасының жүзеге асырылуы Қазақстан Президентінің көреген саясатының жемісі екендігіне тоқталды. Ол сондай-ақ Елбасының "Мәңгілік ел" идеясын, әсіресе "Қазақ елі" деген ел атауы туралы сөзін көпшілік ықыласпен қабылдағанын айтты.

	Осыған байланысты Нұрсұлтан Назарбаев республиканың ресми атауына қатысты ойын білдірді.

	- Біздің еліміздің атауында Орталық Азияның басқа да елдеріндегі сияқты "стан" деген жалғау бар. Сонымен бір мезгілде, шетелдіктер халқының саны небәрі екі миллионды құрайтын Моңғолияға қызығушылық танытады, бірақ оның атауында "стан" жалғауы жоқ. Сірә, еліміздің атауын уақыт өте келе "Қазақ елі" деп өзгерту мәселесін қарастыру керек шығар, бірақ алдымен міндетті түрде халықтың талқысына салған жөн, - деді Президент.

	Кездесу қорытындысында Мемлекет басшысы еліміз бірлік пен толеранттылықты сақтай отырып, барлық мақсаттарға жететінін атап айтты. 

	- Біздің артықшылығымыз - көп этносты халқымыздың әралуандығында, - деді Нұрсұлтан Назарбаев.

	Атырау қаласындағы химия-биология бағытындағы Зияткерлік мектеп 2013 жылдың қыркүйегінде ашылды. Жаңа «Нұрсая» шағын ауданында орналасқан мектеп 720 орынға лайықталған, оқу процесін оңтайландыру үшін жаңа құрал-жабдықтармен және технологиялармен жабдықталған. Сонымен қатар 120 адамға арналған жайлы жатақханасы бар.




///
	 

	Қазақстан Президенті Бүкіләлемдік тхэквондо федерациясы басшысының сапары еліміздегі бұл спорт түрінің дамуына одан әрі серпін беретінін айтып,  ризашылығын білдірді.

	– Қазақстанның тхэквондо федерациясы Бүкіләлемдік тхэквондо федерациясы құрамына 1993 жылы кірді. Осы кезден бастап спорттық жекпе-жектің осы түрі біздің елде қарқынды дами бастады, 11 мың адам белсене айналысуда, 250-ге жуық жаттықтырушы жұмыс істейді. Қазақстандық спортшылар әлемдік жарыстарда 9 қола медаль иеленді, ал азиялық деңгейде алтын медаль да бар. Біз бұл тамаша спорт түрі одан әрі дами береді деген үмітіміз зор. Себебі, ол жастарды тәрбиелеуге және саламатты өмір салтын насихаттауға бағытталған. Мен сіздің сапарыңыз жастардың назарын осы спорт түріне одан әрі аудара түседі деп сенемін, – деді Нұрсұлтан Назарбаев.

	Бұған қоса, Мемлекет басшысы біздің ұлттың жауынгерлік өнерге бейім екенін, Қазақстан жекпе-жектің өзге түрлері және спорттың күш-қуатқа негізделген түрлері бойынша жақсы көрсеткіштерге қол жеткізгенін атап өтті.

	Чунгвон Чо қабылдау үшін алғысын айтып, Қазақстанға тхэквондоның одан әрі таныла түсуіне бағытталған сапарының маңызды екеніне тоқталды.

	– Мен Сіздің Қазақстанда және өзге де елдерде тхэквондоны дамытудағы білімділігіңізге  тәнті болдым. Бүгінде Қазақстан – тхэквондо бойынша жарыстарда Олимпиялық ойындардың тұрақты қатысушысы және сіздің елдеріңіздің әлеуеті зор. Тхэквондо Қазақстанда жедел дамуда, ал спортшыларыңыз спорттың барлық түрі бойынша зор табысқа жетуде. Мен жуық арада Мемлекет басшысының қолдауымен сіздердің спортшыларыңыз олимпиаданың алтын медалін иеленеді және әлем біріншіліктерінде жеңіске жетеді деп сенемін. Қазіргі уақытта тхэквондо спорттық жекпе-жектің қарқынды дамып келе жатқан түрі болып саналады. Мысалы, әлемде шамамен 80 млн. адам шұғылданады, ал Бүкіләлемдік тхэквондо федерациясына 205 ел мүшелікке өткен, – деді Чунгвон Чо.

	Сонымен қатар, кездесуде жалпы және спорттық медицина саласындағы Қазақстан мен Корея Республикасы арасындағы өзара ықпалдастық, сондай-ақ денсаулық сақтау саласының әлемдік стандарттарын енгізу жөніндегі жобаларды іске асыру мәселелері қаралды.

	Соңында Чунгвон Чо Нұрсұлтан Назарбаевқа тхэквондо (WTF) бойынша құрметті тоғызыншы дан дәрежесі белгісін, сондай-ақ тиісті белбеу мен кимононы тапсырды.      

	Мемлекет басшысы бұл кимоно алдағы уақытта тхэквондо бойынша жоғары дан иеленген қазақстандық спортшыға тапсырылатынын айтты.   



///Кездесу барысында Қасым-Жомарт Тоқаевқа «Самұрық-Қазына» ҰӘҚ» акционерлік қоғамының 2020 жылы атқарған жұмыстарының алдын ала қорытындылары туралы баяндалды.
Жаһандық дағдарыс пен пандемияға қарамастан холдинг былтыр өз қызметін табысты атқарған. Қорға қарасты компаниялар қызметкерлерінің жаппай қысқаруына жол бермеген. Қор компанияларының активтерінің өсімі 800 миллиард теңгеге жеткен.
Ахметжан Есімов соңғы 3 жылда «Самұрық-Қазына» Ұлттық әл-ауқат қоры займдарды өтеу үшін өз бастамасымен Ұлттық қорға 554 миллиард теңге қаржы аударған. Холдингке қарасты компаниялардың бизнес-үдерістерін цифрлық трансформациялау нәтижесінде 171 миллиард теңге пайда түскен.
Сонымен қатар Мемлекет басшысына отандық тауар өндірушілерді қолдауға бағытталған ауқымды жұмыстар туралы ақпарат берілді. 2018-2020 жылдардың қорытындысына сәйкес сатып алулар бойынша үнемделген қаржы 410 миллиард теңге болды.
Атқарылған ауқымды жұмыстардың нәтижесінде «Самұрық-Қазына» холдингінің кредиттік рейтингі BB+/B «Тұрақты» деңгейде екенін халықаралық Standart & Poor`s рейтинг агенттігі нақтылады.
Ахметжан Есімов «ҚазМұнайГаз» ұлттық компаниясы мұнай бағасының едәуір арзандағанына және OPEC+ компаниясының шектеулеріне қарамастан, қаржылық рейтингте оң көрсеткішін сақтап қалды. «Қазақстан Темір Жолы» акционерлік қоғамы соңғы 6 жылда бірінші рет өткен жылды қаржылық тұрғыдан пайдамен аяқтаған. «Қазатомөнеркәсіп» ҰК» акционерлік қоғамы активтерінің құны IPO-ға (2018 жылы) шығарылғалы бері 2,1 миллиардтан 5,1 миллиард АҚШ долларына дейін көтерілген. «Самұрық–Энерго» акционерлік қоғамының қарызы 100 миллиард теңгеге азайып, қаржы тұрақтылығының «қызыл» аймағынан «жасыл» аймағына өтті.  
Кездесу соңында Қазақстан Президенті «Самұрық-Қазына» ҰӘҚ» АҚ басқарма төрағасына бірқатар нақты тапсырма берді. 

///Президентке бүкіләлемдік пандемияға қарамастан ұлы Абайдың 175 жылдығы, Әл-Фарабидің 1150 жылдығы, Алтын орданың (Ұлық Ұлыс) 750 жылдығы және ТМД елдерінің биылғы мәдени астанасы Шымкент қаласының 2200 жылдығына арналған іс-шаралардың мазмұнды түрде жүзеге асуы туралы ақпарат берілді. 
Кездесуде Мемлекет басшысы келесі жылы өтетін Тәуелсіздіктің 30 жылдығына дайындық мәселесіне ерекше көңіл бөлу қажет екенін атап өтті.
Қасым-Жомарт Тоқаев Саяси қуғын-сүргін құрбандарын толық ақтау жөніндегі арнайы мемлекеттік комиссияға кезінде қазақ халқының басынан өткен ашаршылық қасіреті туралы іс-шаралар қабылдауды міндеттеді.
Сонымен қатар Мемлекеттік хатшы қазақ тілін латын әліпбиіне көшіру және мемлекеттік тілдің функционалдық мәртебесін көтеру жөніндегі ұсыныс-пікірлерді баяндады. «Рухани жаңғыру» бағдарламасын ұлтты жаңғырту бағдарламасы ретінде жалғастыру қажеттігі атап өтілді.  
Президент Мемлекеттік хатшыға 1 қыркүйектегі Қазақстан халқына арнаған Жолдауында айтылған әлеуметтік мәселелерді шешуде орталық және жергілікті атқарушы органдардың жұмысын үйлестіруді бақылауда ұстауды тапсырды.

/// 
Кеңеске Премьер-Министр К.Мәсімов, Президент Әкімшілігінің Басшысы Н.Нығматулин және Президент Әкімшілігі Басшысының орынбасары Б.Майлыбаев қатысты.
Мемлекет басшысы еліміз өткен жылды әлемдік нарықтағы күрделі жағдайға қарамастан, жақсы экономикалық көрсеткіштермен аяқтағанын атап өтті.
Біз Бес институционалдық реформаны жүзеге асыруды бастайтын ең күрделі кезеңге келдік. Ауқымды дайындық жұмыстары атқарылды, тиісті құжаттар қабылданды. Президент Әкімшілігі, Үкімет, әрбір министрлік және әкімдіктер қойылған міндеттерді нақты орындауға атсалысуы қажет. Жаңғырту жөніндегі ұлттық комиссия қызметін жалғастырып, менің алдымда есеп беретін болады және барлық бағыттар бойынша қандай да бір босаңсуға жол бермеуі тиіс, – деді Қазақстан Президенті.
Нұрсұлтан Назарбаев реформалардың уақтылы және тиімді жүзеге асырылуының маңыздылығын атап өтті.  
Мемлекеттік қызметті жетілдіру жұмысын орталықта да, жергілікті жерлерде де жүргізу керек. Заң үстемдігін қамтамасыз ету аясында сот жүйесінің өзі де өзгерістерге бастамашы болуы қажет. Сонымен қатар, Патриоттық акт қабылдау жоспарланып отыр, онда халық бірлігін, толеранттылық пен сенімді одан әрі нығайту жөніндегі қызметтің негізгі бағыттары көрсетілетін болады. Сондай-ақ есеп беруші мемлекет қалыптастыру міндетіне сәйкес, барлық деңгейдегі атқарушы билік тұрақты негізде халыққа есеп беріп отыруы тиіс. Жалпы алғанда, нәтижеге басшылар жеке жауапты болады. Бұл ретте, реформаларды көзбояушылыққа айналдыруға жол беруге болмайды. Өзгерістерді жүзеге асыруға кедергі болатындар лауазымынан босатылады, – деді Мемлекет басшысы.
Қазақстан Президенті кездесу қорытындысы бойынша бірқатар нақты тапсырма берді. 

///
	 

	Нұрсұлтан Назарбаев қазіргі уақытта белсенді көші-қон үдерісі есебінен елорда тұрғындары 900 мың адамға жақындап қалғанын атап өтті.

	– Бүгінгі күні елорданы ауқымды кеңейтіп, халқының санын 2-3 млн. тұрғынға жеткізу жобалары жоқ. Бұл үшін көп нәрсе – коммуникациялар, сумен жабдықтау және өзге де инфрақұрылымдар жеткіліксіз. Сондықтан бірнеше мәселені шешетін кез келді. Мысалы, қала сыртында жеке тұлғалар кезінде арзан бағамен сатып алған алаңдар әлі күнге дейін көп. Қазір олар ол жерлерді кейін құрылыс салу кезінде сатып жіберіп, мемлекет есебінен «жеңіл жолмен» ақша табу үшін пайдаланбай отыр. Мен ол жерлерді қайтарып алып, мемлекеттік мақсаттарда пайдалану үшін тексеруді жалғастыруды прокуратураға арнайы тапсырамын. Біз олардың иелері кімдер екенін білетін боламыз және дәрежесіне, лауазымына, кім екендігіне қарамастан, жер телімдері мемлекетке қайтарылатын болады, – деді Қазақстан Президенті.   

	Мемлекет басшысы қала тұрғындарының әлеуметтік жағдайын одан әрі жақсарту және елорданың инфрақұрылымдарын дамыту шараларын қабылдау қажеттігіне тоқталды.

	– Кәсіпорындар, сондай-ақ ұлттық компаниялар мектепке дейінгі мекемелер мен басқа да әлеуметтік маңызы бар нысандарды өздері тұрғыза алады. Бұл мәселені біз арнайы қарайтын боламыз. Бұдан бөлек, ЭКСПО-2017 халықаралық көрмесі қарсаңында алғашқы жылдары асығыс салынған үйлердің қасбетін жақсартуды жалғастыру қажет. Сонымен қатар, жеңіл рельсті көлікті іске қосу арқылы көлік проблемаларын және жоғары жылдамдықтағы автобус бағдарлары үшін жолақтарға бөлу мәселесін дер кезінде шешкен жөн, – деді Нұрсұлтан Назарбаев.   

	Сондай-ақ, Қазақстан Президенті адамдар елордаға келген бетте тұрғын үй, мектепке дейінгі мекемелерден орын және т.б. алуға бірден өтініш беріп жататынын, ондайда жағдайды қиындатпас үшін тұрғын үй беру кезегіне қою туралы мәселені қарастыру қажеттігін айтты.

	– Бұған дейін айтқанымдай, ондай мүмкіндіктер жоқ және біз елорда аясын шексіз кеңейте алмаймыз. Астана – еліміздің әкімшілік орталығы. Ол тұратындар үшін ықшам әрі жайлы, қолайлы болуға тиіс. Ол қалыпты даму үстінде. Біз салынатын құрылыстар перспективасын зерттеуді жалғастыруымыз және елордаға көшіп келгенде бірден пәтер немесе үй беріледі деп үміттендірмеуіміз керек. Барлық осы проблемалық мәселенің толғағы жетті. Мен мұқият дайындалып, арнайы кеңес өткізуді тапсырамын, – деді Мемлекет басшысы.

	Бұған қоса, Нұрсұлтан Назарбаев елорда маңында және қала ішінде «жасыл белдеу» аясын ұлғайту жұмыстарын жалғастыруды тапсырды.

	Астана қаласының әкімі Иманғали Тасмағамбетов Қазақстан Президентіне елорда архитектурасы мен қала құрылысы саласында жүргізіліп жатқан жұмыстар жөнінде баяндап, қала құрылысы туралы жобалық ұсыныстарды қарауына ұсынды, сондай-ақ қабылданған жобалардың іске асырылу барысы жайында хабардар етті.

	Соңында Мемлекет басшысы қаралған мәселелер жөнінде тиісті мемлекеттік органдарға бірқатар нақты тапсырмалар берді.


/// 
Кездесу барысында қазақ-түрік қарым-қатынасын одан әрі нығайту, байланыстардың кең ауқымы бойынша өзара ықпалдастықты арттыру мәселелері талқыланды.
Нұрсұлтан Назарбаев пен Реджеп Тайып Ердоған сауда-экономикалық, инвестициялық, өнеркәсіптік, көлік-транзиттік және мәдени-гуманитарлық салалардағы байланыстарды тереңдету жолдарын қараcтырды.
Мемлекет басшылары халықаралық және өңірлік күн тәртібіндегі өзекті жайттарды да қозғады.  
Қазақстан Президенті екі ел арасында орнаған достық және бауырластық қарым-қатынас өте жоғары деңгейде екенін атап өтті.
– Сіздің басшылығыңызбен Түркия соңғы 12 жылда зор табыстарға жетті. Ол экономикалық көрсеткіштері жағынан әлемде 16-орында, бұл – бүкіл халықтың еңбегі және Сіздің күш-жігеріңіздің нәтижесі. Сізбен бірге үлкен делегация келді, олар бүгін екіжақты бизнес форумға қатысады. Сіздің сапарыңыз біздің қарым-қатынастарымызды жаңа деңгейге көтеруге септігін тигізетініне сенімдімін, – деді Қазақстан Президенті.
Р.Ердоған Қазақстан Президентіне былтыр Түркияға сапармен келіп, инаугурация рәсіміне қатысқаны үшін ризашылығын білдірді.
– Әлемдегі күрделі экономикалық ахуал жағдайында Қазақстан қарқынды дамып, елеулі табыстарға жетуде. Бұл бізді қуантады. Сондай-ақ мұнда таяуда президенттік сайлау өтеді. Мен Сізге зор табыс тілеймін, – деді Түркия Президенті. 
 


///Сенім грамотасын қабылдау рәсімі барысында Мемлекет басшысы Қасым-Жомарт Тоқаев Америка Құрама Штаттарының Қазақстандағы Төтенше және өкілетті елшісі Уильям Мозерді еліміздегі дипломатиялық қызметінің ресми түрде басталуымен құттықтады. Сондай-ақ, екі жақты қарым-қатынастарды нығайту үшін осы оқиғаның маңызды екенін айтты.
– Біз Қазақстан мен Америка арасындағы қарым-қатынастардың қазіргі деңгейін жоғары бағалаймыз. Мемлекеттің жаңа басшысы ретінде маған білдірген жылы лебізі үшін АҚШ Президенті Дональд Трампқа ризашылығымды айтқым келеді, – деді Қасым-Жомарт Тоқаев.
Уильям Мозер Мемлекет басшысына алғыс білдіріп, Қазақстанның Тұңғыш Президенті – Елбасы Нұрсұлтан Назарбаевтың былтыр Америка Құрама Штаттарына жасаған сапары аясындағы екі жақты ынтымақтастықтың перспективаларын ерекше атап өтті.
Кездесу соңында Қасым-Жомарт Тоқаев Уильям Мозерді Қазақстандағы дипломатиялық миссиясының басталуымен тағы да құттықтап, оның жұмысы елдеріміз арасындағы достық пен өзара сенімді одан әрі нығайтуға септігін тигізетінін айтты.


///Қасым-Жомарт Тоқаев Үкімет басшысының биылғы қаңтар-тамыз айлары аралығындағы еліміздің әлеуметтік-экономикалық даму қорытындылары туралы есебін тыңдады.
Премьер-Министр сегіз айда қайта өңдеу өнеркәсібіндегі өсім 3,3%-ға, оның ішінде машина жасау – 16,3%-ға,  көлік құрастыру – 51,8%-ға, сондай-ақ фармацевтика –34,1%-ға, жеңіл өнеркәсіп – 11%-ға, химия өнеркәсібі – 3,1%-ға және дайын метал өнімдерін шығару – 18,8%-ға өскенін мәлімдеді.
2020 жылы Индустрияландыру картасы аясында, жалпы сомасы 996 млрд теңге болатын 206 жобаны іске қосу жоспарланған. Бұл өндіріс көлемін 1,3 трлн теңгеге, экспортты 325 млрд теңгеге арттыруға және 19 мыңға жуық жаңа жұмыс орындарын ашуға мүмкіндік береді.
Құрылыс көлемі – 6,5%-ға, тұрғын үйді пайдалануға беру – 6,4%-ға немесе 8,1 млн шаршы метрге артты. Жыл басынан бері 71 мың жаңа үй салынды, бұл өткен жылмен салыстырғанда 8,6%-ға артық.
Ауыл шаруашылығындағы тұрақты өсім 4,9% құрады, азық-түлік өндірісінің көлемі 3,6%-ға артты.
Асқар Маминнің айтуынша, қабылданған шаралар нәтижесінде әлеуметтік маңызды тауарлар бағасынының артуын 4,4% деңгейінде ұстап тұруға мүмкіндік берді, бұл өткен жылдың көрсеткіштерімен салыстырғанда екі есе (8,7%) төмен.
Жыл басынан бері мемлекеттік бағдарламалар аясында 874 мың адам жұмыспен қамтылған, өткен жылмен салыстырғанда бұл көрсеткіш 82,1%-дан асады.
Мемлекет басшысы кездесу қорытындысы бойынша тұрғындарды жұмыспен қамту, кәсіпкерлік субъектілеріне қолдау көрсету, өндіріс үдерістеріне жаңа технологиялар енгізу, эпидемиологиялық жағдайды тұрақтандыру мен карантин талаптарын біртіндеп жеңілдету маңызды екенін атап өтті.
 


///Мемлекет басшысы Қасым-Жомарт Тоқаевтың атына Наурыз мерекесіне орай Америка Құрама Штаттарының Президенті Джо Байденнің құттықтау жеделхаты келіп түсті.
 
Биыл Қазақстан Республикасы өз Тәуелсіздігінің 30 жылдығын атап өтеді. Сізді осы атаулы оқиғамен құттықтай отырып, АҚШ Президентінің Әкімшілігі Өзіңізбен және Қазақстан халқымен етене жұмыс істеуге зор мән беретінін айтқым келеді. Ұзақ жылдар бойы біз ядролық қаруды таратпау, бейбітшілік пен қауіпсіздікті нығайту бағытындағы тығыз серіктесті қолдап келеміз. Менің Әкімшілігім стратегиялық серіктестігімізді тереңдетуге және бұдан 5 жыл бұрын Мемлекеттік хатшы Джон Керридің қатысуымен басталған «С5+1» диалог процесін жалғастыруға мүдделі, – деп жазылған жеделхатта.
 
Наурыз мерекесі қарсаңында Джо Байден Қасым-Жомарт Тоқаевқа және Қазақстан халқына бейбітшілік пен құт-береке тіледі.
///Құрметті ауыл еңбеккерлері!
Астық жинау – диқандар үшін ғана емес, бүкіл еліміз үшін айтулы науқанның бірі. Егін ору нәтижелері мемлекеттегі азық-түлік қауіпсіздігі деңгейін және қоғамдағы әлеуметтік-экономикалық тұрақтылықты айқындайды. Сіздердің маңдай терлеріңіздің арқасында Қазақстан өзінің жетекші астық державасы екенін тағы да дәлелдеді.
21 миллион тоннадан аса астық жиналды. Соның үштен екісінен астамы әлемдік стандарттарға сай келетін жоғары сапалы өнімге жатады. Майлы дақылдар егілетін егістік алқабы айтарлықтай көбейді. Жалпы, астық жинау науқанының қорытындысы еліміздің агроөнеркәсіп кешенінің әлеуеті зор екенін көрсетіп отыр.
Бүгінде мемлекет ауыл шаруашылығы саласын жүйелі түрде жетілдіруге және әртараптандыруға бағытталған саясат жүргізуде. Оны әрі қарай ілгерілетудің маңызды шарты – қайта өңделген өнім шығаруға көшу. Қазақстан әлемдегі экспорттық ауыл шаруашылығы өнімдерін шығаратын ірі елдің бірі болуға тиіс.  
Біз халқымыздың әл-ауқатын жақсарту жолындағы ауыл еңбеккерлерінің еңбегін жоғары бағалаймыз. Сіздерді егін ору науқанының табысты аяқталуымен құттықтаймын! Баршаңызға зор денсаулық және Отанымызды одан әрі өркендету жолында толағай табыс тілеймін!
///Мемлекет басшысы Қасым-Жомарт Тоқаев жеделхатта Ресей Президенті Владимир Путинді және барша ресейліктерді ұлттық мерекелері – Ресей күнімен құттықтады.
– Ресей Федерациясы өзінің жаңа тарихында осы атаулы күнді халықаралық тұрақтылық пен қауіпсіздікті қамтамасыз етуге, жаңа сын-тегеуріндер мен қатерлерге қарсы іс-қимылдарға, әлемдік қауымдастық мүшелері арасындағы өзара тиімді және әділ ынтымақтастықты дамытуға үлкен үлес қосып отырған қуатты әрі беделді держава ретінде атап өтеді. Сіздің стратегиялық бағытыңызды қатаң ұстана отырып, Ресей мемлекеттік құрылымның сан ғасырлық дәстүрін табысты арттырып, қоғамдық өмірдің барлық саласын дәйекті түрде жаңғыртып келеді, – делінген жеделхатта.
Сонымен қатар Қазақстан Президенті ресейліктердің патриотизм мен бірлікке бейілдігі, Отандарына деген мақтаныш сезімі мен жарқын болашаққа деген нық сенімі Ресей мемлекетінің тұрақты дамуына және әл-ауқатының артуына кепіл болатынын атап өтті.
Қасым-Жомарт Тоқаев Владимир Путинге Қазақстан мен Ресей арасындағы достық байланысты және одақтастықты одан әрі нығайтуға бағытталған жемісті еңбегі үшін ризашылығын білдірді.
 
 
///
	 

	Өз есебінде А.Мырзахметов Үкіметтің 2013 жылғы 11 қазандағы кеңейтілген отырысында Мемлекет басшысы берген тапсырмалардың орындалу барысынан хабардар еткен.      

	Оңтүстік Қазақстан облысының әкімі кәсіпкерлерге «Бизнестің жол картасы-2020» бағдарламасы бойынша жалпы құны 90 млн. теңге көлемінде грант және шағын несие бөлу қарастырылғанын мәлімдейді.

	Жыл басынан бері 17 кәсіпкер 71 млн. теңге көлемінде грант алып, қазірдің өзінде өз жобаларын жүзеге асыруда, ал тағы 5 грант бойынша байқау комиссиясының шешімі шығарылып, тиісті құжаттар әзірленуде. Кестеге сәйкес, қаражат жыл соңына дейін толығымен игерілетін болады.

	Бұған қоса, Моноқалаларды дамыту бағдарламасы  аясында құны 12 млн. теңге болатын 6 грант бөлініпті.

	Облыс әкімнің есебі бойынша, «Жұмыспен қамту жол картасы-2020» бағдарламасы аясында жыл басынан бері құны 2,5 млрд. теңге болатын 1076 шағын несие берілген. Бұдан бөлек, «Максимум» өңірлік инвестициялық орталығы арқылы құны 2,4 млрд. теңге болатын 1654 шағын несие қосымша бөлініпті.

	Осылайша бүгінде облыста жалпы құны 4,9 млрд. теңгені құрайтын 2730 шағын несие берілген.

	Сонымен қатар, А.Мырзахметов өңірде тоқыма фабрикаларының жұмыс істеуі мәселелерінің шешілгені туралы баяндады. Мысалы, «Oxy Textile» ЖШС мен мақта өңдеу зауыты «Sarmat trading» ЖШС арасында жыл бойы толық жұмыс істеу үшін жеткілікті 6000 тонна мақта талшығын өңдеу жөнінде келісім жасалған. Бүгінде зауытты іске қосу жұмыстары жүргізілуде. Сондай-ақ, индустрияландыру картасына енбеген «Меланж» тоқыма фабрикасы биылғы қыркүйек айынан бастап жұмыс істей бастады. Ұлттық компаниялармен жылына құны 50 млн. долларға тауар сатып алатын ұзақ мерзімді (5 жыл) келісімдер жасалған.

	Оңтүстік Қазақстан облысы әкімі тоқыма фабрикаларын шикізатпен тұрақты қамтамасыз ететін бірыңғай жүйе қалыптастыру үшін мемлекеттік тұрақтандыру қорын құру жөнінде Үкіметке ұсыныс енгізіліп, бұл бағытта жұмыстар жүргізілгенін мәлім етті.

	А.Мырзахметов есебінің соңында кеңейтілген отырыс барысында алға қойылған басқа да міндеттер бойынша облыста арнайы іс-шаралар жоспары қабылданып, соған сәйкес тиісті жұмыстар атқарылып жатқаны туралы хабарлаған. 
///Президентке «АрселорМиталл Теміртау» компаниясының 2020 жылғы жұмысының нәтижелері мен 2021 жылға арналған жоспарлары туралы ақпарат берілді.
Кездесу барысында өндірістерді жаңғырту, экологиялық ахуалды жақсарту, өндірілетін өнім түрлерін кеңейту мәселелері талқыланды.
Мемлекет басшысы өндіріс қуатын жаңғыртуға және арттыруға тартылатын инвестициялар көлемін ұлғайту қажеттігін айтты. Кеме жасау, автокөлік өнеркәсібі және электротехникалық өндіріс салалары бойынша жаңа тауарлар шығару маңызды міндет болуы керек.
Әңгімелесу барысында тараптар атмосфераға бөлінетін қалдықтарды азайту, оның ішінде, аглоөнеркәсіпте, конверторларда, коксохимиялық өндіріс пен ЖЭО-2-де экологиялық жабдықтарды жаңғыртуға қатысты компанияның жоспарларына ерекше көңіл бөлді.
Қасым-Жомарт Тоқаев өндірістегі жарақат алу жағдайларын азайту, компанияның шетелдік және отандық жұмысшылары арасындағы еңбекақы көлемінің алшақтығына жол бермеу бойынша тапсырма берді.
Бейнебайланыс форматында өткен кездесуге Премьер-Министрдің орынбасары Роман Скляр, Президент Әкімшілігі басшысының орынбасары Тимур Сүлейменов, Қарағанды облысының әкімі Жеңіс Қасымбек қатысты.





///
	 

	Кездесу барысында Қазақстан Президенті кездесуге қатысқан дипломаттар өкілі болып саналатын барлық мемлекеттермен біздің ел достық және тиімді ынтымақтастықты нығайтып отырғанын атап өтті.

	– Былтыр Қазақстанда тіркелген дипломатиялық корпус құрамының үштен бірі жаңарды. Жаңа елшілерді біздің еліміздегі қызметтерінің басталуымен құттықтаймын. Астанада көптен бері жұмыс істеп келе жатқан әріптестеріңізбен бірге сіздер мемлекеттеріміздің ынтымақтастығын дамытуға өз үлестеріңізді қосатындарыңызға сенемін. Біз өз тарапымыздан сіздердің алаңсыз қызмет етулеріңізге барлық жағдайды жасауға дайынбыз. Баршаларыңызға Қазақстандағы лайықты және игілікті қызметтеріңіз үшін алғысымды білдіремін, – деді Мемлекет басшысы.

	Нұрсұлтан Назарбаев «Қазақстан – 2050» Стратегиясының ұзақ мерзімді міндеттері ескеріле отырып, Қазақстанның сыртқы саясатының 2020 жылға дейінгі жаңа тұжырымдамасы бекітілгенін, ол ашық сипатқа ие екенін айтты.

	– Онда жалпыәлемдік трендтер ескеріліп, бүкіл әлем бойынша серіктестерімізбен тиімді өзара ықпалдастыққа бағытталынған. Бүгінде жаһандық экономикада біраз ілгерілеулер байқалуда. Болжамдар Еуропада, АҚШ және өзге де елдерде экономикалық өсім үрдістерінің күшейіп келе жатқандығын көрсетіп отыр, – деді Қазақстан Президенті.

	Осыған байланысты Мемлекет басшысы бірқатар халықаралық аспектілерді назарда ұстау қажет деп есептейді.

	– Жаһандық экономиканың циклдік сипатын да ұмытпау керек. Өсуден соң құлдырау бар. Тарихта мұндай жағдай бірнеше рет болған. Сондықтан әлем және Қазақстан жаһандық экономикадағы кез келген бетбұрыс пен халықаралық саясатқа дайын болуға тиіс. Сондай-ақ, өсу кезеңінде қауіпсіздікті қамтамасыз ету мәселелерінің маңызы артады. Қарт құрлық пен Жаңа әлемнің бірқатар елдерінде әлеуметтік проблемалардың әлі де шешілмеуінен ішкі қақтығыстардың жоғары деңгейдегі қауіп-қатері сақталып отыр, – деді Нұрсұлтан Назарбаев.

	Қазақстан Президенті республикамыз Сириядағы ахуалды реттеу жөніндегі Женева келіссөздерінің басталуын құптайтынын және оның табысты өтуіне үміт артатынын жеткізді. Мемлекет басшысы Қазақстанның тағы бір маңызды халықаралық проблеманы – Иран ядролық бағдарламасы түйткілін шешуге қатысқанын атап өтті. Мысалы, Алматыда осы мәселені реттеу проблемалары жөнінде көптарапты келіссөздердің екі раунды өтті.

	Нұрсұлтан Назарбаев Қазақстанның басқа мемлекеттермен де ынтымақтастық аясын кеңейтетінін мәлім етті.

	– Өткен жылдың өзінде ғана елімізге Ресей, ҚХР, Еуропалық комиссия, Ұлыбритания, Индонезия, Испания, Беларусь, Қырғызстан, Түрікменстан, Финляндия, Латвия көшбасшылары келді. Каспий маңы елдерімен бірлескен жұмысымыздың басым бағыттарының бірі – Каспий теңізінің құқықтық мәртебесін анықтау. Қазақстан Дағдарысқа қарсы дүниежүзілік конференция ұйымдастырды. Ол БҰҰ-дан қолдау тауып, Астана экономикалық форумы аясында өтті. Ресей Федерациясымен, Қытай Халық Республикасымен, көршілес Орталық Азия мемлекеттерімен, АҚШ және Еуропа Одағы елдерімен достық пен ынтымақтастықты дамыту – маңызды міндет. Қазақстан Батыс жартышардағы мемлекеттермен, Оңтүстік-Шығыс Азия және Африкамен ынтымақтастық аясын кеңейтті. Въетнам мен Оңтүстік-Африка Республикасында Қазақстан елшіліктері ашылды. Биыл Эфиопияда, Мексика мен Кувейтте елшіліктеріміз ашылатын болады, – деді Қазақстан Президенті.

	Мемлекет басшысы республикамыз БҰҰ Қауіпсіздік Кеңесінің 2017-2018 жылдар аралығындағы тұрақты емес мүшелігіне сайлау науқанын ресми түрде бастағанын еске салды. Осыған орай, Нұрсұлтан Назарбаев өкілдері қатысып отырған елдердің үкіметтеріне Қазақстанның кандидатурасын қолдауға шақырған үндеу тастады.

	Қазақстан Президенті Еуразияның орталығындағы мемлекет ретінде біздің еліміз үшін интеграциялық үдерістерге қатысудың өмірлік маңызы бар екенін айтты. Ол сондай-ақ бүкіл Орталық Азияның табысты дамуының кепілі де ішкі өңірлік интеграцияны белсенді ілгерілету болатынын атап өтті. 

	Бұған қоса, Мемлекет басшысы Қазақстан сыртқы саясаттың мәдени-гуманитарлық өлшемдерінің барлық аспектісіне, соның ішінде дамуға ресми көмек көрсету жөніндегі халықаралық ынтымақтастыққа да зор мән беретінін айтты.

	Соңында Қазақстан Президенті дипломатияның әрдайым патриоттық өнегенің жоғары сатысы болғанына және солай болып қала беретініне тоқталды.

	– Барлық елшілерге, дипломатиялық миссиялар мен халықаралық ұйымдар өкілдіктерінің басшыларына Қазақстан Республикасындағы лайықты және мәртебелі миссияларыңыз үшін зор ризашылығымды білдіремін. Өз тарапымыздан біз сіздердің толыққанды тұрмыстарыңыз бен қызметтеріңіз,  тиімді демалыстарыңыз үшін барлық қажетті және қолайлы жағдайды жасайтын боламыз. Біз экономиканы, саясатты және қоғам өмірін одан әрі дамыту үшін өзге елдердің тәжірибесін алатын боламыз. Сіздерге жұмыста табыс, отбасыларыңызға бақыт пен амандық тілеймін, – деді Нұрсұлтан Назарбаев.

	Өз кезегінде дипломатиялық корпус дуайені, Ресей Федерациясының Қазақстан Республикасындағы Төтенше және өкілетті елшісі М.Бочарников Қазақстан Президентінің дипломатиялық миссиялар мен халықаралық ұйымдар өкілдіктерінің басшыларымен қалыптасқан дәстүрлі кездесуін дипломаттар жоғары бағалайтынын атап өтті. 

	– Дипломаттар үшін өзіміз келіп отырған елде болып жатқан үдерістердің бағасын, оның болашақ даму бағыттарын мемлекет басшысының өз аузынан есту мүмкіндігіне ие болу өте маңызды. 2013 жыл Қазақстанды әлемдегі ең дамыған 30 елдің қатарына қосуды мақсат еткен «Қазақстан – 2050» Стратегиясын іске асырудың алғашқы жылы болды. Бұл жылы айтарлықтай экономикалық қиыншылықтар кездесті. Қазақстанның дамуының ұзақ жылдар бойы сақталып келе жатқан оң қарқынын атап өту біз үшін сүйінерлік жайт, – деді М.Бочарников.

	Дипломатиялық корпус дуайені экономикалық және қаржылық тұрақтылық Қазақстанның халықаралық беделін нығайтатынына тоқталды.

	Сондай-ақ, М.Бочарников қазіргі уақытта Қазақстан әлемнің 158 елімен дипломатиялық қарым-қатынас орнатқанын, оның 67-сінде республикамыздың дипломатиялық өкілдіктері бар екенін айтты. Ол дипломатиялық корпусқа көрсетілген ықылас пен олардың қызмет етуіне жасалған қолайлы жағдай үшін ризашылығын білдіріп, Ресей Федерациясының елшісі ретінде Сочидегі қысқы Олимпиаданы табысты өткізуге қатысты игі тілектер үшін алғысын айтты.             







///Кездесу барысында мемлекеттер басшылары екіжақты ынтымақтастықтың өзекті мәселелерін және оны одан әрі дамыту перспективасын талқылады.
Нұрсұлтан Назарбаев Ресей Қазақстанның экономикадағы және басқа да салалардағы маңызды стратегиялық әріптесі болып саналатынын атап өтті.
– Биыл елдеріміз арасындағы дипломатиялық қарым-қатынастың орнағанына 25 жыл толып отыр. Осы жылы өзара сауда-саттық көлемі үш есе өсті. Барлық бағыттар бойынша жаңа бірлескен кәсіпорындар құрылуда, – деді Мемлекет басшысы.
Қазақстан Президенті екі елдің Еуразиялық экономикалық одақ аясындағы ынтымақтастығы нәтижелі болып отырғанын айтты.  
– Орын алған қиындықтарға қарамастан, біз алға жылжып келеміз. Қазақстан – Ресейдің ең сенімді әрі жақын серіктесі. Сонымен қатар, Байқоңыр кешеніне қатысты әріптестігіміздің дамып келе жатқанын атап өткен жөн, – деді Нұрсұлтан Назарбаев.
Сондай-ақ, екі елдің басшылары алдағы кездесулер кестесін талқылап, өңірлік саясаттың мейлінше өзекті мәселелеріне тоқталды.
Владимир Путин мемлекетаралық байланыстарды дамытудың және нығайтудың басты факторы саналатын екіжақты кездесулердің маңыздылығы мен нәтижелілігі жөнінде айтты. 


/// 
Ислам Кәрімов Нұрсұлтан Назарбаевты президенттік сайлаудағы жеңісімен құттықтады.
– Өткен сайлаудағы Сіздің айқын жеңісіңіз халықтың жоғары сенімінің және өзіңіздің көреген басшылығыңызбен жүргізілген, Қазақстан халқының бақуаттылығына, сондай-ақ елдің халықаралық аренадағы рөлі мен беделін арттыруға бағытталған қоғамдық-саяси, әлеуметтік-экономикалық терең реформаларды қолдауының айшықты айғағы болды, – делінген жеделхатта.   
Өзбекстан Президенті сан ғасырлық дәстүрлі достыққа, тату көршілестікке және өзара құрметке  негізделген жан-жақты даму мен екіжақты қарым-қатынастың нығаюы бұдан әрі де екі ел халқының мүддесіне, өңірдегі бейбітшілік пен тұрақтылықтың сақталуына қызмет ете беретініне сенім білдірген.
– Осы мүмкіндікті пайдалана отырып, Сізге мықты денсаулық, сарқылмас күш-жігер және мемлекеттік қызметіңізге жаңа табыс, ал бауырлас Қазақстан халқына игілік пен бақ-береке тілеймін, – делінген құттықтауда.
Ислам Кәрімов сондай-ақ Нұрсұлтан Назарбаевты Қазақстан Республикасы Президентінің сайлауындағы жеңісімен кейінірек телефон арқылы сөйлесу кезінде де құттықтады.
Бұдан бөлек, Мемлекеттер басшылары екіжақты ынтымақтастықтың өзекті мәселелерін және Өзбекстан Президентінің елімізге 2014 жылғы қарашада келген ресми сапары кезінде қол жеткізілген уағдаластықтардың орындалу барысын талқылады.
Телефон арқылы сөйлесуге өзбек тарапы бастамашы болды. 
/// 
Кездесу барысында Нұрсұлтан Назарбаев пен Си Цзиньпин бірқатар маңызды салалардағы екіжақты өзара іс-қимылдың мәселелерін талқылады. Тараптар сауда-экономикалық, инвестициялық, транзит-көліктік, мәдени-гуманитарлық салаларда және өзге де барлық бағыт бойынша өзара тиімді ынтымақтастықтың жоғары қарқын алып отырғанын атап өтті.
Бұдан бөлек, екі елдің көшбасшылары өңірлік және халықаралық күн тәртібіндегі бірқатар өзекті жайттар жөнінде пікір алмасты.

///Түстен кейін Президент 2006 жылы пайдалануға берілген № 10 орта мектепті аралап көрді. Бұл мектеп жаратылыстану-математика бағытын ұстанады. Мектепте 507 оқушыға арналған сабақтар бір ауысымда жүргізіледі.
Мемлекет басшысы қала мектептері үшін ақпараттық технологияларды пайдалану жөніндегі база болып табылатын мектептің оқу кабинеттерін аралап көрді. Мұнда екі компьютерлік сынып жабдықталған, компьютерлер Интернет желісіне қосылған, екі интерактивті тақта орнатылған.
 
Сол күні Президент «Қазақмыс» корпорациясы» ЖШС-нің «Казкат» зауытының жұмысымен танысты.
 
«Казкат» зауытының өнімі ішкі және әлемдік нарықта үлкен сұранысқа ие. Бұл жаңа технологияларды енгізудің, әлемдік қатаң бәсекелестік жағдайында өнім сапасын арттырудың заңды нәтижесі болып табылады.
 
- Бизнестің әлеуметтік жауапкершілігі халықтың әл-ауқатын көтерудің міндеті шарты болып табылатынын мен әрдайым айтып келемін. «Қазақмыс» корпорациясы спорт кешендерін, заманауи медициналық мекемелер, шипажайлар, демалыс үйлерін салып, осы жауапкершіліктің жарқын үлгісін көрсетіп отыр, - деп атап өтті Мемлекет басшысы.
 
///
	 

	Отырыста Қазақстан азаматтығын алуға тілек білдірген ададардың көптеген өтініштері қаралды, сондай-ақ Қазақстан Республикасы көші-қон саясатының бірқатар өзекті мәселелері бойынша Ішкі істер министрлігі жұмысының қорытындысы талқыланды.

	- Еліміз мемлекеттік тәуелсіздігін алған күнінен бастап Қазақстан азаматы болуға ниет білдірушілердің саны өсіп келеді. Осы жылдар ішінде қазақстандық азаматтық институттың халықаралық беделі, біздің мемлекетіміздің әлеуметтік жүйесінің мәртебесі айтарлықтай өсті. Бұл факт - Елбасы Нұрсұлтан Назарбаевтың басшылығымен еліміздің өзінің әлеуметтік-экономикалық және қоғамдық-саяси дамуындағы ұлтаралық қарым-қатынасының жоғары мәдениеті мен сенімді қадамының дәлелі. Тұңғыш Президент күні қарсаңында біздің бәрімізге, әсіресе біздің болашақ отандастарымызға қазақстандық қоғамға тән ұлтаралық және конфессияаралық тұрақтылықтың бастауларын терең жауапкершілікпен ұғыну аса маңызды. Біз олардың толық құқылы азаматтар бола отырып, егемен Қазақстанның одан әрі дамуы мен өркендеуіне өз үлестерін қосатындарына сенеміз. Тиісті мемлекеттік құрылымдар біздің қалаларымыз бен ауылдарымызда олардың әлеуметтік бейімделуін жылдамдатуға, сондай-ақ азаматтық алу туралы әрбір өтінішке ерекше мұқият қарауға міндетті, - деп атап көрсетті өз сөзінде Мемлекеттік хатшы.

	Комиссия отырысының қорытындысы бойынша тиісті шешімдер мен ұсынымдар қабылданды.
///Кездесу барысында Қасым-Жомарт Тоқаев Қазақстан мен Ресей Федерациясы арасындағы стратегиялық және одақтастық қатынастардың қарқынды дамып келе жатқанын және екі ел өңірлерінің ықпалдастығы кеңейе түскенін атап өтті. Осы ретте Өңіраралық ынтымақтастық форумы тиімді диалог алаңына айналып отыр.
Қазіргі уақытта Атырау, Батыс Қазақстан, Маңғыстау және Қазақстанның өзге де облыстары Астрахан облысымен көптеген бағыт бойынша өзара тиімді кооперацияны жүзеге асыруда. Экономикалық белсенділіктің жаңғыруына орай шекара маңындағы сауда қарқыны біртіндеп қайта қалпына келіп жатқаны байқалады.
Қазақстан мен Астрахан облысының арасын негізгі байланыстырушы ретінде Ресей бойынша ең көп тұратын сол жердегі қазақ диаспорасы маңызды рөл атқарып отыр.
Президент Астрахан қазақтарының тарихи отанымен рухани байланыстарын нығайтуына, ата-бабаларының тілі мен мәдениетін сақтауына жан-жақты қолдау көрсетіп жатқаны үшін Игорь Бабушкинге ризашылығын білдірді.
Мемлекет басшысы қазақ халқының Бөкей хан, Құрманғазы, Дина Нұрпейісова және басқа да ұлы перзенттерінің есімін Астрахан жерінде ұлықтап келе жатқаны үшін аймақ әкімшілігі мен тұрғындарына алғыс айтты.
///Жиын барысында Премьер-Министрдің бірінші орынбасары – Қаржы министрі Ә.Смайыловтың, Премьер-Министрдің орынбасарлары Ж.Қасымбек пен Г.Әбдіқалықованың, Алматы қаласының әкімі Б.Байбектің және Павлодар облысының әкімі Б.Бақауовтың есептері тыңдалды. 
Қасым-Жомарт Тоқаев еліміздегі әлеуметтік-экономикалық жағдайдың тұрақты екенін және мемлекеттік бағдарламалардың дәйекті түрде жүзеге асырылып жатқанын атап өтіп, кейбір бағыттар бойынша жұмыстарды жандандыру қажеттігін айтты.
– Тұңғыш Президентіміз – Елбасының дана саясатының арқасында ең қиын кезеңдерге табысты төтеп беріп, экономиканың өсу қарқынын қамтамасыз еттік және халықтың әл-ауқатын арттырдық. Қазіргі таңда осы қарқынды сақтауды, жұмыс тәсілдерін жетілдіруді және жүктелген міндеттерді сапалы орындауды қамтамасыз ету қажет. Басты мақсат – азаматтарымыздың әл-ауқатын және болашаққа деген сенімін арттыру, – деді Қазақстан Президенті.
Басқосу соңында Мемлекет басшысы экономиканың өсімін, инвестиция тарту ісін қамтамасыз етуге, әлеуметтік тұрақтылықты нығайтуға, өңірлердегі инфрақұрылымдық және экологиялық өткір проблемаларды шешуге, су тасқынының алдын алуға, тұрғын үй-коммуналдық шаруашылығын және әлеуметтік саланы қамтамасыз етуге, сондай-ақ көктемгі егіс жұмыстарына дайындық және оны жүргізу жұмыстарын ұйымдастыруға бағытталған бірқатар тапсырма берді.
Берілген тапсырмалардың бәрін қатаң бақылауда ұстау Президент Әкімшілігіне тапсырылды.
Мемлекет басшысы Қасым-Жомарт Тоқаевтың сөйлеген сөзінің толық мәтінін мына жерден оқи аласыздар.








///
	 

	Қазақстан Республикасының Израиль Мемлекетіндегі Төтенше және Өкілетті Елшісі Б.Нұрғалиев Қазақстан Республикасының Кипр Республикасындағы Төтенше және Өкілетті Елшісі қызметін қоса атқарушы болып тағайындалды;

	Қазақстан Республикасының Италия Республикасындағы Төтенше және Өкілетті Елшісі А.Елемесов Қазақстан Республикасының Мальта Республикасындағы, Сан-Марино Республикасындағы Төтенше және Өкілетті Елшісі қызметін қоса атқарушы болып тағайындалды.
///
	 

	Әңгімелесу барысында мемлекет басшылары екі елдің 2013-2015 жылдарға арналған бірлесе әрекет ету жоспарлары аясындағы өзара іс-қимыл мәселелерін талқылады.

	Сонымен қатар, түрлі қызмет салаларындағы екіжақты ынтымақтастықтың өзекті мәселелері жөнінде пікір алмасылды.

	Әңгімелесудің қорытындысы бойынша мемлекет басшылары биылғы 8 ақпанда Мәскеуде жұмыс бабындағы кездесу өткізу туралы уағдаластыққа қол жеткізді, онда Бірыңғай экономикалық кеңістік пен Еуразиялық экономикалық одақ аясындағы бірлескен жұмыстың өзекті мәселелері қаралатын болады. 
///
	 

	М. Құл-Мұхаммед мәдениет саласын және ақпараттық кеңістікті жаңғырту, сондай-ақ Үкіметтің кеңейтілген отырысында берілген тапсырмалардың орындалу барысы туралы баяндады.

	Мемлекет басшысы мемлекеттік телеарналарды оңтайландыру және мазмұндық сапасын арттыру жөнінде шаралар қабылдау қажеттігін атап өтті.

	Министр ақпараттық саясаттағы тиісті жұмыстардың жүргізілуі туралы мәлімдеді. Атап айтқанда, мүлікке түгендеу жүргізу нәтижесінде ешқандай қызмет жүргізбеген бұқаралық ақпарат құралдары мемлекеттік тіркеуден алынып тасталды. Бүгінде елімізде нақты жұмыс істейтін 2105 БАҚ тіркелді. Олардың қатарында 1360 газет, 511 журнал, 49 радиостанса, 71 телекомпания бар.

	Бұдан бөлек, кездесу барысында «Астана Опера» театры қызметі мәселелері, Ұлттық мұражай құрылысы мен оның коллекциясын қалыптастыру, ірі халықаралық іс-шараларды, Мәдениет күндерін өткізу барысы,  сондай-ақ ономастикалық комиссиялар жұмысын жетілдіру жайы талқыланды. 

	Мемлекет басшысы қаралған мәселелер бойынша бірқатар нақты тапсырмалар берді.    

///
	 

	Жеделхатта Нұрсұлтан Назарбаев Қазақстан халқы және жеке өз атынан Ж.-К.Юнкерді Еуропалық Комиссияның төрағасы лауазымына сайлануымен құттықтаған.
	
	Қазақстан Президенті Люксембург Премьер-министрі қызметіндегі және Еуропалық топтағы басшылығы кезінде жинаған Ж.-К.Юнкердің мол тәжірибесі, Еуропа мәселелеріне аса жетіктігі оған Еуропалық одақтың орнықты дамуына зор үлесін қосуына септігін тигізеді деп сенетінін айтады.
	
	«Сіздің 2008 жылы Астанаға және менің 2010 жылы Брюссельге жасаған сапарларымыз барысында арамызда орныққан өзара түсіністік пен сенімге негізделген сындарлы диалогты жалғастыруға әзір екенімді білдіремін. Қазақстан мен Еуропалық Одақ арасындағы қарым-қатынастар кеңейтілген әріптестік пен ынтымақтастық туралы жаңа келісім аясында жаңа сапалы деңгейге көтеріледі деп үміт артамын», – делінген жеделхатта.
	
	Ж.-К.Юнкерге Мемлекет басшысы зор денсаулық және табыс, ал Еуропалық Одаққа бейбітшілік пен бақ-береке тіледі.
///Қазақстан Президенті ТМД-ға мүше мемлекеттер басшылары кеңесінің және Жоғары Еуразиялық экономикалық кеңестің отырыстары аясындағы келіссөздерді қорытындылады.
– Алдағы кезеңде атқарылатын жұмыстардың жоспары белгіленді. Елдеріміздегі цифрландыру мәселесіне қатысты перспективалы бағыттарды айқындадық. Қазақстан, Ресей және Беларусь арасында осы салада бірлесе жұмыс жүргізу жөнінде уағдаластыққа қол жеткізілді, – деді Нұрсұлтан Назарбаев.
Мемлекет басшысы келесі жылы Қазақстанда цифрландыру мәселелері жөнінде кездесу өткізу жоспарланғанын айтты.
Бұдан бөлек, Қазақстан Президенті германиялық бизнесмендермен өткен кездесудің нәтижелері туралы әңгімеледі. Онда Қазақстан-Германия қарым-қатынастарын экономиканың түрлі салалары бойынша ілгерілету жөнінде уағдаластыққа қол жеткізілді.
Сондай-ақ Нұрсұлтан Назарбаев Владимир Путинмен болған кездесудің маңыздылығына тоқталды.
– Ресей мен Қазақстан арасындағы қарым-қатынас ең жоғары деңгейде. Байқоңырға қатысты бағдарламаны бірлесе іске асыру жөнінде уағдаластық. Сонымен қатар, Өзбекстанға мұнай құбырын салу жоспарланып отыр. Сол үшін тиісті жұмыс атқарылуы керек,– деді Қазақстан Президенті.
Мемлекет басшысы келіссөздер барысында Еуразия көлік дәлізін дамытуға байланысты Қазақстанның көлік-транзит әлеуетін одан әрі пайдалану мәселесі де талқыланғанын атап өтті.


///
	 

	Кездесу барысында Ұ.Қарабалин Нұрсұлтан Назарбаевқа министрліктің мұнай мен газ өндіру, мұнай-химия өнеркәсібі және көмірсутек шикізатын тасымалдауды қамтамасыз ету тәрізді салалардағы қызметі туралы баяндады.

	Сонымен қатар Қашаған, Теңіз және Қарашығанақты қосқанда ірі кен орындарын игеруге байланысты мәселелер талқыланды. Теңіз жобасында, сондай-ақ өзге де болашақ кен орындарын игеру барысында еліміздің мүддесін мейлінше ескеру қажеттігіне басты назар аударылды.

	Мемлекет басшысы Қазақстан үшін стратегиялық саланың бірі болып саналатын мұнай-газ саласын одан әрі дамыту қажеттігін атап өтті.

	– Бүгінгі күні Қашаған кен орнынан мұнай өндіруді бастауға дайындық процесі жоспарға сәйкес жүргізілуде. Мұнай және газ министрлігіне үлкен жауапкершілік жүктеледі. Оның қызметі жетілдіріліп, тиімділігі арттырылатынына сенемін. Сондай-ақ, министрлік тәжірибе және технологиялар алмасу үшін көршілес елдердегі серіктестерімен тығыз ынтымақтастықта болуы қажет, – деді Қазақстан Президенті.

	Өз кезегінде Ұ.Қарабалин саланы дамытудың оң қарқыны туралы хабардар етті.

	– 2013 жылдың бірінші жартыжылдығының қорытындысы бойынша мұнай және газ конденсатын өндіру 40 миллионнан астам тоннаны құрап, 2012 жылдың тиісті кезеңімен салыстырғанда 101,8 пайыз болды. Сонымен бірге, табиғи және ілеспе газ өндіру жоспарланған кестеге сай жүргізілуде. Мұнай-газ өнімдерін экспорттау жөніндегі жоспарлар, жалпы алғанда, орындалуда, жекелеген көрсеткіштер жыл аяғына дейін теңестірілетін болады, – деді мұнай және газ министрі.

	Ұ.Қарабалин Каспийдің қазақстандық қайраңының Жамбыл учаскесіндегі жұмыстар туралы да мәлім етті. 

	– Жамбыл құрылымындағы барлау ұңғымасын сынақтан өткізу кезінде тәулігіне 60 тонна мұнай ағыны алынды. Біз бұл нысанды зерттеуді одан әрі жүргізе береміз, бірақ қазірдің өзінде жаңа кен орны табылғандығы туралы айта беруге болады, соған орай Сізді құттықтағым келеді. Мұнайшылар және біздің бәріміз үшін бұл өте қуанышты оқиға, – деді мұнай және газ министрі.

	Кездесу қорытындысында Мемлекет басшысы бірқатар нақты тапсырмалар берді.          
///Мемлекет басшысына азаматтардың денсаулығын нығайтуға, Қазақстандағы медициналық көмектің сапасын арттыруға және оның қол жетімділігіне қатысты қабылданған шаралар жөнінде есеп берілді. 
Қасым-Жомарт Тоқаев еліміздің денсаулық сақтау жүйесіне жеткілікті қаражат бөлінетінін атап өтті. Бұл қаржыны оның тиімділігін арттыруға, ішкі ресурстарды жұмылдыруға және медицина қызметкерлерінің еңбекақысын өсіруге жұмсау қажеттігін айтты.
Елбасы мен Қазақстан Президентінің тапсырмалары бойынша 2019 жылғы 1 маусымнан бастап жалақысы төмен медицина қызметкерлерінің еңбекақысы 30 пайызға артады.  
Елжан Біртанов Мемлекет басшысына алғашқы медициналық-санитарлық жәрдем сапасын арттыруға, дәрігерлердің жұмыс жүктемесін азайтуға, тұрғындардың скринингпен қамтылуын кеңейтуге, медициналық қызмет көрсету ісін цифрландыруға  және Нұр-Сұлтан қаласында Ұлттық ғылыми онкологиялық орталық құру туралы жобаны жүзеге асыруға қатысты жүргізілген жұмыстар жөнінде баяндады.
Соңында Қазақстан Президенті халықаралық озық тәжірибені пайдалана отырып, отандық денсаулық сақтау саласын дамыту үшін алдағы уақытта тиісті шаралар қабылдауды тапсырды.  



///Президентке «АрселорМиталл Теміртау» компаниясының 2020 жылғы жұмысының нәтижелері мен 2021 жылға арналған жоспарлары туралы ақпарат берілді.
Кездесу барысында өндірістерді жаңғырту, экологиялық ахуалды жақсарту, өндірілетін өнім түрлерін кеңейту мәселелері талқыланды.
Мемлекет басшысы өндіріс қуатын жаңғыртуға және арттыруға тартылатын инвестициялар көлемін ұлғайту қажеттігін айтты. Кеме жасау, автокөлік өнеркәсібі және электротехникалық өндіріс салалары бойынша жаңа тауарлар шығару маңызды міндет болуы керек.
Әңгімелесу барысында тараптар атмосфераға бөлінетін қалдықтарды азайту, оның ішінде, аглоөнеркәсіпте, конверторларда, коксохимиялық өндіріс пен ЖЭО-2-де экологиялық жабдықтарды жаңғыртуға қатысты компанияның жоспарларына ерекше көңіл бөлді.
Қасым-Жомарт Тоқаев өндірістегі жарақат алу жағдайларын азайту, компанияның шетелдік және отандық жұмысшылары арасындағы еңбекақы көлемінің алшақтығына жол бермеу бойынша тапсырма берді.
Бейнебайланыс форматында өткен кездесуге Премьер-Министрдің орынбасары Роман Скляр, Президент Әкімшілігі басшысының орынбасары Тимур Сүлейменов, Қарағанды облысының әкімі Жеңіс Қасымбек қатысты.





///
	 

	Сонымен қатар, "Мемлекеттік саясат" аталымы бойынша "Жыл адамы" атағына Ресей Федерациясының Президенті В.Путин мен Беларусь Республикасының Президенті А.Лукашенко ие болды. Үш мемлекеттің көшбасшылары ЕурАзЭҚ пен Кеден одағын құруға қосқан үлестері үшін марапатталды.

	Қазақстан Президенті Сарапшылар кеңесінің мүшелері мен лауреаттарға жолдаған жеделхатында Ұлттық сыйлықтың берілгені үшін алғысын білдірген және Кеден одағына мүше елдер көшбасшыларының жеңісі еуразиялық интеграцияның маңызды екенін тағы да көрсетіп бергенін атап өткен.

	"Бұл бірлестік біздің мемлекеттеріміздің экономикалық және әлеуметтік дамуына елеулі ықпал ете отырып, өзінің тиімділігі жоғары екенін іс жүзінде дәлелдеді" делінген жеделхатта.

	Сондай-ақ Нұрсұлтан Назарбаев Кеден одағының одан әрі дамуы Қазақстан, Ресей және Беларусь азаматтарының әл-ауқатының өсуіне ықпалын тигізетініне сенім білдіреді.

	"Жыл адамы" ұлттық сыйлығын Орыс биографиялық институты 1993 жылы бекіткен және стратегиялық мәні бар – ғылым, мәдениет, мемлекеттік басқару, бизнестің әлеуметтік жауапкершілігі, қайырымдылық, ағартушылық қызмет салаларындағы жетістіктері үшін беріледі.

	Өткен жылғы сыйлықтың лауреаттары қатарында Мәскеу және бүкіл Ресей Патриархы Алексий Екінші, жазушы Александр Солженицын, академик Жорес Алферов пен Лео Бокерия және өзге көрнекті қоғам қайраткерлері, ғалымдар, ірі кәсіпорындар басшылары бар.
/// 
Қымбатты отандастар!
Еліміздің православие христиандарын және барша қазақстандықтарды Рождество мейрамымен құттықтаймын!
Бұл мереке адамдардың бойына сенімнің, үміттің және сүйіспеншіліктің сәулесін дарытып, дәстүрлі рухани-адамгершілік құндылықтардың айналасына біріктіруде.
Рождество діндарлардың жүректерін ерекше қуанышқа, бақытқа және таза пейілге кенелтеді. Бұл өзара түсіністік пен мейірімділіктің, жақын жандарға қамқорлықтың және көмекке зәру адамдарға шынайы көңіл бөлудің уақыты.
Барлық конфессиялар өкілдерімен бірге православие христиандары қазақстандық қоғамдағы конфессияаралық келісімді, тұрақтылық пен бірлікті нығайтуға елеулі үлес қосуда. 
Жарқын Рождество мерекесінде шын жүрегімнен баршаңызға зор денсаулық, бақыт, молшылық және игілік тілеймін!
/// 
Елбасы жұмыс сапарымен Қырғыз Республикасына келді. Сапар аясында Мемлекет басшысының Президент А.Атамбаевпен кездесуі, сондай-ақ мемлекеттік шекараның Қазақстан-Қырғыз учаскесінде кедендік бақылауды доғару рәсіміне қатысуы жоспарланған. 

///Отырыста жұмыс тобының бастапқы қорытындылары, атап айтқанда Үкіметті, Орталық сайлау комиссиясын, Есеп комитетін, Конституциялық Кеңесті, Жоғары сот кеңесін жасақтау мәселелерінде Парламенттің рөлін күшейтуге бағытталған ұсыныстар талқыланды.
 
Брифингте жұмыс тобының мүшесі, Конституциялық Кеңестің төрағасы Игорь Рогов хабарлағанындай, «жұмыс тобы мүшелерінің ұсыныстары бойынша жобаға Конституцияның құқық қорғау функциясын күшейтуге, қоғамдық бірлестіктер мен саяси партиялар қызметіне қатысты өзгерістер енгізілетін болады. Президент Конституциядағы жергілікті өзін-өзі басқару органдарын қалыптастыру мәселелеріндегі олқылықтың орнын толтырудағы жұмыс тобының рөлін атап өтті».
 
 
Бұл өзгерістер мен толықтырулар «Қазақстан Республикасының Конституциясына өзгерістер мен толықтырулар енгізу туралы» заң жобасының түпкілікті мәтінінде көрініс табатын болады.
 
 
Анықтама үшін:
 
 
Жұмыс тобы Демократиялық реформалар бағдарламасын әзірлеу және нақтылау жөніндегі мемлекеттік комиссияның шешімімен құрылған болатын. Оның мақсаты – Мемкомиссия қабылдаған құжатта – «Қазақстан Республикасында 2007-2008 жылдарға арналған саяси реформалаудың негізгі бағыттарында» баяндалған ұсыныстарға заңдық құжат формасын беру.
 
 
Жұмыс тобының құрамына Конституциялық Кеңестің төрағасы Игорь Рогов, Президент Әкімшілігі Басшысының орынбасары Оңалсын Жұмабеков, Парламент Сенатының мемлекеттік құрылыс және құқықтық саясат жөніндегі комитетінің төрағасы Ермек Жұмабаев, Парламент Мәжілісінің заңнама және сот-құқықтық реформа жөніндегі комитетінің төрағасы Сергей Жалыбин, Президент Әкімшілігінің Заңнама және құқықтық сараптама бөлімінің меңгерушісі Талған Донақов, Д.Қонаев атындағы университеттің ректоры Өмірәлі Қопабаев, Қазақ гуманитарлық-заң университетінің Мемлекет және құқық ғылыми-зерттеу институтының директоры Ғайрат Сапарғалиев, Абай атындағы Қазақ ұлттық педагогика университетінің конституциялық құқық кафедрасының меңгерушісі Виктор Малиновский, Әл-Фараби атындағы Қазақ ұлттық университетінің сот билігі және қылмыстық үдеріс кафедрасының меңгерушісі Қалимолла Халықов кіреді.
 


/// 
Мемлекет басшысының атына елдің барлық өңірінен Қазақстанның бұдан арғы қоғамдық-саяси, әлеуметтік және экономикалық даму үдерісінде басшылыққа алынар негізгі құжатқа айналуы тиіс Ұлт жоспарына бірауыздан қолдау білдірген көптеген хаттар келіп түсті.
Атап айтқанда, Астана қаласының этно-мәдени және қоғамдық бірлестіктері «100 нақты қадам» жоспарының тиімді жүзеге асырылатынына сенім білдірген және бұл шара халықтың тұрмыс деңгейін көтеріп, елдің әрі қарай дамуына жағдай туғызатынын айтқан.
«Біз оны Қазақстан үшін оңтайлы бағдарлама деп ойлаймыз, өйткені ол қоғамдық-саяси және экономикалық қызметтің барлық қырын қамтып, елімізді жаңа биіктерге жеткізеді», – деп жазады авторлар.
Мемлекет басшысының таңдаған даму бағдарына ардагерлер, қоғамдық бірлестіктер мен мәдени орталықтардың мүшелері, сондай-ақ Алматы, Талдықорған, Қапшағай қалаларының және Алматы облысының бірқатар аудандарының тұрғындары қолдау білдірген. Олар «бес институционалдық реформаны жүзеге асыру жөніндегі Ұлт жоспары – 100 нақты қадам» елдің мүмкіндіктерінен туындайтынын және нақты айқындалған мақсаттарға бағытталғанын, ал бұл мақсаттарға жүйелі қол жеткізу Қазақстанды әлемнің барынша дамыған 30 мемлекетінің қатарына қосатынын атап көрсеткен.
«Ахыска» түрік этномәдени бірлестігінің Алматы облыстық филиалының төрағасы Ш.Асиев елде әзірленген бағдарламалық құжаттар қойылған міндеттерді нақты шешу жолдарын көрсететінін атап өткен.
«Қазақстанның дамуын әлемнің барлық елдері көріп, тәнті болғандарын жеткізуде. Президент ішкі және сыртқы саясатты дұрыс жүргізе отырып, әлемнің барлық мемлекеттерімен қарым-қатынасты жолға қоя білді. Баршаға арналған заманауи мемлекет құру – стратегиялық жоспар. Мемлекет басшысы ұсынған «100 нақты қадам» жүйелі жүзеге асырылатын және елді гүлденуге жеткізетін  нақты іс-қимылға шақырады», – делінген хатта.
Қолдау білдірген хаттар Атырау облысының этномәдени бірлестіктері өкілдерінен де келді. «Иверия» грузин этномәдени бірлестігінің жетекшісі З.Бобохидзе Қазақстан халқы ассамблеясының қоғамды елдің бәсекелестік қабілетін арттыру және әлемнің барынша дамыған мемлекеттерінің қатарына қосылу жөніндегі ортақ мақсат жолында біріккен біртұтас халыққа ұйыстырудағы маңызды рөліне назар аударған.
«Қазақстанның халықаралық аренадағы орны барған сайын нығайып келеді. Бүкіл әлем Қазақстанның даму жолының артықшылығын мойындады», – деп атап өтілген хатта.
Жамбыл облысының жоғары оқу орындарының студенттері, қоғамдық және этномәдени бірлестіктерінің өкілдері, бұқаралық ақпарат құралдарының қызметкерлері де Ұлт жоспарын қолдап хат жазды. Олар Қазақстанның барлық сын-қатерлерді абыроймен еңсеріп қана қоймай, дамудың жаңа деңгейіне шығатынына сенімді екендерін айтқан.
Жамбылдық «Манас Ата» этномәдени бірлестігінің төрағасы М.Намазалиева Қазақстан халқының озық құндылықтарын – жігерлілікті, еңбекқорлықты және мақсаткерлікті нығайтудың маңыздылығына назар аударған.
«Қазақстандық біртектілік елдің тарихи даму үдерісі барысында қалыптасады. Ортақ мақсаттар, мемлекетімізді гүлдендіруге бағытталған ұмтылыс пен жұмыс біздің жеріміздегі татулықты, саяси және экономикалық тұрақтылықты қамтамасыз ететін негізгі тетіктерге айналады», – делінген хатта.
Көптеген хат легі Қарағанды облысынан келді. Айталық, Қарағанды мемлекеттік медицина университетінің студенті А.Тен Ұлт жоспары ілгерішіл жастар үшін айқын бағдар екеніне тоқталған.
«Қазақстанның жас азаматтары үшін мақтануға лайықты, елімізде оқуға және өмір сүруге қажеті жағдайдың бәрі бар. «100 нақты қадам» – менің болашаққа құрған жоспарым екенін жақсы білемін. Осы жүз қадам іс жүзінде жастардың жүз мың қадамын білдіреді. Бұл біздің өрлеу жолымыздың бастауы әрі менің барлық қатарластарыммен бірге көтерілгім келетін баспалдақ», – деп жазады автор.
Теміртау қаласының түрлі этностардан құралған тұрғындары, ардагерлері, зиялы қауымы мен жастар өкілдері де Мемлекет басшысы ұсынған «Ұлт жоспарына» қолдау білдірді. Олар қазақстандықтардың әрбір қадамды жүзеге асыра отырып, бәсекеге қабілетті бола түсетінін атап өткен. Олардың пікірінше, азаматтар елдің алдына қойылған биік мақсаттарға қарай  бірге қадам басуы тиіс, өйткені бірлік іс-қимылдың табысты болуының кепілі саналады.
Олардың сөзіне Қарағанды, Балқаш, Жезқазған, Сарань және Приозерск қалаларының және облыс аудандарының жұртшылық өкілдері, сондай-ақ Балқаш мыс қорыту зауытының еңбек ұжымы да қосылады.
Қызылорда облысынан келіп түскен хаттарда ұйымдардың басшылары мен еңбеккерлері, білім және ғылым саласының өкілдері, оқушылар мен жастар, Қызылорда қаласы мен өңір аудандарындағы қоғамдық бірлестіктер мүшелері Ұлт жоспарында белгіленген реформалардың табысты іске асырылуы әрбір қазақстандықтың нақты іс-әрекетіне байланысты екенін айтады. Сондай-ақ авторлар «Мәңгілік Ел» идеясына, оның жүзеге асырылуының Қазақстан халқының бірлігі үшін, білімді және патриот жас буынды тәрбиелеу үшін зор маңызы бар екеніне айрықша назар аударған.
Маңғыстау облысының тұрғындары, қоғамдық бірлестіктердің, этномәдени орталықтардың, зиялы қауымның өкілдері, түрлі кәсіпорындардың жұмысшылары, жастар елдегі денсаулық сақтау және білім беруді қоса қамтитын маңызды әлеуметтік салалардың жүйелі дамуына назар аударған. Авторлар осы оң өзгерістер жалғасын табатынына және мемлекетіміздің іргесін одан әрі нығайтуға септігін тигізетініне сенім білдірген.
«Алан» осетин этномәдени бірлестігінің төрағасы Ф.Биркле өз хатында Ұлт жоспары тұрақтылықты және азаматтардың тең құқықтылығын нығайтып, мемлекеттік басқарудың тиімді жүйесін құрауға, елдің бет-бейнесінің өзгеруіне септігін тигізетінін және жаңа стандарттар қалыптастыратынын атап көрсеткен. 
«Сіз ұсынған реформалармен танысқаннан кейін ертеңгі күнге деген сенімділіктен туындайтын шуақты сезім пайда болды. Өйткені, қуатты, еркін, өркендеуші мемлекетте тұру зор бақыт қой», – делінген хатта.
Қолдау сөздері мен лебіздерін Павлодар облысындағы Қазақстан халқы Ассамблеясының мүшелері, білім беру саласының қызметкерлері, жоғары оқу орындарының  студенттері мен оқытушылары да жолдады.
С.Торайғыров атындағы Павлодар мемлекеттік университеті «Бірлік» студенттік ассамблеясының төрағасы Р.Смайылов «100 қадам» жоспарының жүзеге асырылуы жоғары нәтижелерге қол жеткізуге мүмкіндік тудыратынына сенім білдірген.
«Мектеп оқушылары мен студенттерден бастап зейнеткерлерге дейінгі көпшілік арасында «100 қадам» жоспарына жан-жүрегімен сенетін мен сияқты жандар өте көп. Олардың бәрі біздің ұлы өзгерістер жолымен жүріп келе жатқанымызды, Президентіміздің соңынан ұлы жеңістерге қарай қадам басып келе жатқанымызды біледі», – деп жазады автор.
Көптеген хаттар мен жеделхаттар Солтүстік Қазақстан облысынан келіп түсті. Мәселен, Петропавловск қаласының тұрғыны С.Абдуллина «100 нақты қадам» бастамасына қолдау білдірген.
«100 қадам Қазақстан үшін күрделі сынақтар кезеңінен батыл өтуге,  «Қазақстан-2050» стратегиясын жүзеге асыру жолынан ауытқымауға және мемлекеттілікті нығайтуға мүмкіндік беретін орнықтылық қорын қамтамасыз етеді деп санаймын», – делінген хатта. 
Сонымен қатар өз хаттарын М.Қозыбаев атындағы Солтүстік Қазақстан мемлекеттік университетінің, Рузаев аграрлық-техникалық колледжінің, Ленинград ауыл шаруашалығы колледжінің оқытушылар мен оқушылары, білім беру, денсаулық сақтау саласының қызметкерлері, Петропавловск қаласы мен облыс аудандарының этномәдени және қоғамдық бірлестіктерінің өкілдері де жолдады. Авторлар Қазақстанның дамуында жаңа өзгерістердің болашақта маңызды рөл атқаратынына және міндетті түрде еліміз табыстарға жететініне сенім білдірген.
Хат-хабардың ауқымды бөлігі Оңтүстік Қазақстан облысынан келіп түсті. Сайрам ауданының тұрғыны, Қазақстан Республикасы ағарту ісінің үздігі Х.Әбдіқадырова Ұлт жоспары дамудың стратегиялық жаңа міндеттерін нақты айқындап, мемлекетіміздің лайықты болашағына деген сенім ұялататынын айтады.
«Әрбір қадам – Президенттің нақты практикалық тапсырмасы. Біздің әрқайсымыз, әр қазақстандық осы маңызды 100 қадамды өз мамандығында, жұмыс орнында, қоғамдық өмірде, отбасында бүкіл елмен бірге жүзеге асырып, өз басынан өткеруге тиіспіз. Қазақстан өзінің көшбасшысы қойған мақсаттарына жетеді деп сенемін, өйткені бұған дейінгі барлық жоспарлар орындалды», – делінген хатта.
Облыстың және Шымкент қаласының әртүрлі этномәдени бірлестіктерінің мүшелері қазақстандық біртектілікті нығайтып, біртұтас азаматтық қоғам қалыптастыруға жағдай туғызатын, септігін тигізетін «Үлкен ел – үлкен отбасы» жобасына арнайы тоқталып өткен.
///
	 

	Кездесу барысында министр елдегі криминалдық жағдайдың жай-күйі, қылмысқа қарсы күресті күшейту шаралары және қоғамдық тәртіпті қамтамасыз ету туралы баяндады.

	Мемлекет басшысы тіркелген аса ауыр қылмыстар саны – 17%-ға, тонау – 25%-ға, қарақшылық – 52%-ға, пәтер ұрлығы – 3%-ға төмендегеніне байланысты оң үрдістерді атап өтті. Нұрсұлтан Назарбаев ұсақ құқық бұзушылықты ашу, жаза қолданылмай қалмау қағидатын сақтау бағытында белсенді жұмыс жүргізу қажеттігіне тағы да назар аударды.

	– Астана мен Алматыда ірі халықаралық іс-шараларды өткізу кезінде қоғамдық қауіпсіздікті қамтамасыз етудің маңызы зор. Мұндай жұмысты еліміздің барлық қалалары мен аудандарында да жүргізу қажет, – деді Мемлекет басшысы.

	Қ.Қасымов жол қауіпсіздігіне бақылауды күшейту, атап айтқанда, Астана мен Алматыда көшеге бейнебақылау, заманауи «ақылды» бағдаршамдар жүйесін орнатуға арналған қалалық бағдарламалардың, сондай-ақ қоғамда құқық бұзушылықтарға «мүлде төзбеу» қағидатын қалыптастыру ісі бойынша полиция жұмысын жандандыру жөніндегі тапсырмалардың іске асырылу барысы туралы хабардар етті.

	Бұған қоса, министр қылмыстар туралы барлық дабылдардың қатаң есебі мен тіркелуін қамтамасыз ету және соған орай жедел әрекет ету жөніндегі шаралар туралы айтты. Биыл ішкі істер органдарына қылмыстар туралы 313 мыңнан астам шағым түскен, оның 95%-ы 3 күн мерзім ішінде қаралды. 

	Кездесу қорытындысы бойынша Мемлекет басшысы құқық тәртібі мен қоғамдық қауіпсіздікті нығайту, сондай-ақ ішкі істер органдары қызметкерлерінің тәртіп пен заңдылықты сақтау мәселелері жөнінде бірқатар нақты тапсырмалар берді.     


///Қымбатты қазақстандықтар! Енді бірер минуттан кейін біз өміріміздің келесі белесіне – жаңа екі мың алтыншы жылға қадам басамыз.
   
Екі мың бесінші жыл еліміздің тарихына алтын әріптермен жазуға тұрарлық жыл болып енді.  Қазақстан экономикада еңселі биіктерді еңсеріп, әлемнің ең бір серпінді дамыған елдерінің қатарына қосылды.
 
Біз барлық көршілерімізбен арамыздағы шекара мәселесін біржолата шештік. Еліміз үш жылға арналған «Ауыл жылдары» бағдарламасын зор табыспен аяқтады. Біз аналарға, балаларға, студенттерге, ардагерлерімізге төленетін барлық әлеуметтік төлемдерді еселеп арттырдық.
 
Тұрғын үй мәселесін шешуді түпкілікті қолға алып, мыңдаған жанұяны жайлы да, жаңа баспанамен қамтамасыз еттік. Қазақстанның серпінді дамуының қайнар көзі саналатын қоғамдағы тұрақтылық пен ұлтаралық келісімді сақтай білдік. Еліміз саяси, экономикалық және әлеуметтік жедел жаңару жолына түсті.
 
Төртінші желтоқсанда өткен Елбасы сайлауы халқымыздың береке-бірлігі мен біртұтастығын дүние жүзіне жарқырата көрсетті. Біз келесі жылы да алған бағытымыздан айнымайтын боламыз.
   
Осы табыстарымыздың бәрі сіздердің қажырлы еңбектеріңіз бен тату-тәтті тірліктеріңіздің жемісі.
 
         Дорогие казахстанцы! Вот и уходит в историю две тысячи пятый год.   Уверен, он войдет яркой главой в летопись нашей Родины. Это был 14-й год независимости нашей страны.  Год 10-летия Конституции и Ассамблеи народов Казахстана.  Год большой работы, успешно реализованных программ и дерзновенных целей на будущее. И самое главное, это был год улучшения жизни казахстанцев по всем параметрам!
 
Вы знаете, что все задачи, поставленные в моем Послании на этот год, полностью выполнены. Заработали сотни промышленных предприятий, открыты новые производства, сотни миллиардов тенге пошли на развитие села, которое прочно встало на ноги. Сегодня у нас самые высокие темпы строительства жилья, открываются новые школы и детские сады, дворцы культуры и спорта. Существенно возросли все виды выплат: пенсии и пособия, зарплаты учителей, врачей, государственных служащих, студенческие стипендии. Значительно увеличились расходы государства на социальную сферу. Наши дети учатся в лучших университетах мира по программе «Болашак». Мы уверенно смотрим в своё будущее.
 
Всё это стало возможным благодаря политической стабильности и межнациональному согласию, оплотом которой являетесь вы, уважаемые казахстанцы.
 
В уходящем году мы еще раз убедились в том, что самый верный путь к благополучию и процветанию страны – это созидательный труд, дружба, вера в себя и в своё будущее. Мы всегда знали это. И поступали именно так.
   
Мы, казахстанцы  еще раз доказали 4 декабря всему миру, что мы едины, ценим мир и процветание страны. Избрав меня Президентом, вы дали мне мандат на продолжение курса созидания и стабильности.
 
Спасибо вам за это доверие!
 

Уважаемые казахстанцы! Впереди у нас – ещё более высокие вершины. Мы должны войти в число 50-ти самых развитых  стран мира. А для этого нам предстоит смело идти вперёд и добиваться поставленных целей!
 
Сейчас, когда все вы собрались за новогодним столом, самое время поздравить своих родных и  близких, друзей и соседей.  Я  желаю всем вам добра, достатка,  спокойствия и уверенности в будущем!
   
Я поднимаю этот бокал за всех вас, дорогие казахстанцы. И за новый 2006 год! Пусть новый год будет светлым для каждого из вас!
 
Әрдайым осылай ақ дастархан басында тек жақсылықта, қуанышта жолығуға жазсын, құрметті бауырлар!
 
Бар тілектер қабыл болып, бар мақсаттар іске ассын!
   

Жаңа 2006 жыл құтты, қайырлы жыл болсын, ардақты ағайын! – деді Президент.
///Кездесуде Нұрсұлтан Назарбаев Инвестициялар және даму министрлігіне бекітілген мемлекеттік және салалық бағдарламаларды іске асырудың маңыздылығына назар аударып, олардың орындалуының аралық қорытындылары жөнінде айтты.
– Индустрияландыру бағдарламасы жүзеге асырылған жылдарда 5,2 триллион теңгені құрайтын 1060 жоба іске қосылды. Соның арқасында 100 мыңнан астам жұмыс орны ашылды. Осы бағдарлама іске асырылғаннан бері жүзеге асқан жобалар 8 триллион теңгенің өнімін берді. Бұл – еліміз үшін аса маңызды жетістік. Біз бұған дейін өндірілмеген өнімнің 500 түрін шығарамыз, – деді Елбасы.
Мемлекет басшысы «Нұрлы жол» инфрақұрылымдық даму бағдарламасын жүзеге асырудың нәтижелеріне назар аударды.
– 2010 жылдан бері республикалық маңызы бар 5 мың шақырым жолдың құрылысы мен қайта жөндеу жұмыстары жүргізілді. 2020 жылға дейін тағы 4500 шақырым жол іске қосылады. Қазір республикалық автомобиль жолдарының 85 пайызы жақсы күйде. Батыс Еуропа – Батыс Қытай жобасы және Астана – Теміртау, Алматы – Қапшағай, Бейнеу – Шетпе, Көкшетау – Петропавл бағыттары бойынша жолдар пайдалануға берілді. Сондай-ақ, Ертіс өзені арқылы өтетін Орталық Азиядағы ең ірі көпір салынды. Осы жобаларды іске асыруға 75 мың адам тартылды. Бұл ретте, барлық құрылыс материалдарының 90 пайызы Қазақстанда жасалған, – деді Нұрсұлтан Назарбаев.
Сонымен бірге, Қазақстан Президенті «Құрық» теңіз порты мен «Қорғас» шекара маңы ынтымақтастығы халықаралық орталығының экономикалық маңыздылығын атап өтті.
Бұдан бөлек, Елбасы «Нұрлы жер» бағдарламасының іске асырылу нәтижелеріне тоқталып, оның аясында 10 миллион шаршы метрден астам тұрғын үй салынғанын айтты.
– 9 облыста тұрғын үй құрылысы жүргізіліп жатыр. Барлық бағдарламалар халықтың тұрмысын жақсартуға арналған. Жинақтағанымыздың бәрін қазақстандықтардың әл-ауқатын арттыруға бағыттадық, – деді Мемлекет басшысы.
Сондай-ақ, Қазақстан Президенті министрліктің басшылығы тарапынан ерекше мән беруді қажет ететін жекелеген мәселелерге тоқталды.
– Индустрияландыру жөніндегі мемлекеттік бағдарлама әлі де экономикамыздың әртараптығын қамтамасыз ете алмай отыр. Өңдеу өнеркәсібінің ішкі жалпы өнімдегі үлесі айтарлықтай өзгерген жоқ. Жалпы, қойылған міндеттерді орындауға қажетті барлық жағдай бар. Сіз экономикалық және әлеуметтік басымдықтарды іске асыруға толық жауаптысыз, – деді Нұрсұлтан Назарбаев.
Мемлекет басшысы елімізді одан әрі дамытып, Қазақстан халқының әл-ауқатын арттыруға бағытталған барлық бағдарламаларды іске асырудың маңыздылығын атап өтті.
Соңында Елбасы бірқатар нақты тапсырма берді.

///Іс-шараға Президент Әкімшілігінің Басшысы Н.Нығматулин, Президенттің көмекшісі – Қауіпсіздік Кеңесінің хатшысы Н.Ермекбаев қатысты.
Кеңес барысында Қарулы Күштер қызметінің 2015 жылғы елдің қорғаныс қабілетін және әскерлердің жауынгерлік дайындығын арттыру жөніндегі қорытындылары талқыланды.
Қазақстан Президенті әлемдік экономика мен халықаралық саясаттағы қиындықтарға қарамастан еліміздің тұрақты дамығанын, дағдарысқа қарсы тиісті стратегиясын әзірлегенін және биылғы жылды оң көрсеткіштермен аяқтап отырғанын атап өтті.
Мемлекет басшысы «Нұрлы жол», индустриялық-инновациялық даму бағдарламалары мен Бес институционалдық реформаның кезең-кезеңімен жүзеге асырылып жатқанын айтты. Қазақстан Президенті бұл орайдағы қадамдар алға қойылған ауқымды міндеттерді белсенді түрде әрі нәтижелі жүзеге асыруды қажет ететініне тоқталды.
Нұрсұлтан Назарбаев армияның қазіргі заманғы әскери және террорлық қатерлердің алдын алу және болдырмау үшін атқаратын рөлінің маңыздылығын атап өтті.
Әрбір қазақстандық өз қауіпсіздігі туралы ойлай отырып, ең алдымен Қарулы Күштерімізге үміт артады. Сондықтан ешқайсыңыз мұны ұмытпауларың керек. Сіздер өздеріңіз әрдайым тас-түйін дайын тұруларыңыз керек және бес қаруларыңыз сай болғаны жөн. Мемлекет өз тарапынан армияға қажетті барлық жағдайды жасауға тиіс. Сіздердің міндеттеріңіз – офицерлер мен сарбаздарды тәрбиелеу және сапалы деңгейде даярлау, – деді Мемлекет басшысы.
Сонымен қатар Жоғарғы Бас Қолбасшы Қарулы Күштердің әскери қызметшілері қарулы қақтығыстардың жаңа үрдістері мен ерекшеліктерін ескеру керектігін, кәсіби, жауынгерлік және моральдық-психологиялық даярлық деңгейін ұдайы арттырып отыруға тиістігін айтты.
Іс-шара соңында Мемлекет басшысы Қарулы Күштерді 2016 жылы дамытуға байланысты бірқатар міндет қойды және офицерлерді алдағы мерекемен құттықтап, басшылық құрамға жаңа қызмет көліктерінің кілтін тапсырды. 

/// 
Отырысқа Қазақстан Президенті Н.Назарбаев, Ауғанстан Президенті М.Гани, ҚХР Төрағасы Си Цзиньпин, Қырғызстан Президенті А.Атамбаев, Моңғолия Президенті Ц.Элбэгдорж, Ресей Президенті В.Путин, Тәжікстан Президенті Э.Рахмон, Өзбекстан Президенті И.Кәрімов, Үндістан Премьер-министрі Н.Моди, Пәкістан Премьер-министрі Н.Шариф, сондай-ақ ШЫҰ бас хатшысы Д.Мезенцев, БҰҰ бас хатшысының саяси мәселелер жөніндегі орынбасары Дж.Фелтман, АСЕАН ұйымының бас хатшысы Ле Лыонг Мин, ШЫҰ-ның Террорға қарсы өңірлік құрылымы (РАТС) Атқару комитетінің директоры Чжан Синьфэн қатысты.
Жиынға қатысушыларға арнаған сөзінде Мемлекет басшысы бүкіл әлемдік қоғамдастық үшін тынышсыз және жауапты кезеңде ШЫҰ-ның беріктігі мен өміршеңдігі жөнінен елеулі сынақты бастан өткеріп отырғанын атап өтті.
Біз ұйымның дамуы, әлемдік аренадағы ықпалы мен беделінің одан әрі өсуі бағытындағы кезекті кезеңінің басында тұрмыз. Өзге де оң мысалдармен бірге ШЫҰ-ның екі стратегиялық бағытының қатарласа ілгерілеуі осыны айғақтайды. Қызметінің алғашқы күндерінен бастап Шанхай үдерісі өзін ашық әрі теңгермелі көпжақты құрылым ретінде көрсетіп келеді. Бұл ретте біз Үндістан мен Пәкістанның мүше-мемлекет мәртебесіне ие болуына бағытталған шараларды бастау туралы шешімді толығымен қолдаймыз. Үндістан мен Пәкістанның халықаралық беделі, тәжірибесі мен экономикалық әлеуеті – біздің ұйымымыздың болашақ перспективалары үшін зор демеу, – деді Қазақстан Президенті.
Нұрсұлтан Назарбаев ШЫҰ-ның 2025 жылға дейінгі даму стратегиясына қол қойылуы ұйымның сапалық тұрғыдан жетілуінің айқын айғағы екеніне тоқталды.
Құжат Шанхай үдерісінің алдағы он жылдағы негізгі арқауы қызметін атқара алады. Әлемде болып жатқан оқиғалар мен үдерістер жағдайында ШЫҰ өңір елдерінің тұрақтылығының, қауіпсіздігі мен өсіп-өркендеуінің кепілі болып қалуға тиіс. Еш әсірелеусіз айтсақ, осынау тарихи кезеңдегі біздің борышымыз – әлемге «Шанхай рухының» бірлігі мен мызғымастығын көрсету,  – деді Мемлекет басшысы.
Сондай-ақ Қазақстан Президенті терроризм құрбандары санының өсіп бара жатқаны туралы ұнамсыз статистика елдердің бақуат өміріне, өңірдегі татулық пен қауіпсіздікке бұл қауіптің айқын қатер төндіріп отырғанын көрсететініне назар аударды.
XXI ғасырдың басынан бері террористік шабуылдардың құрбандарының саны 5 есе өсіп, 150 мың адамға жуықтады. Бұл оқиғалардың 80%-ы Азия, Таяу Шығыс және Африка мемлекеттерінде орын алған. Бейбіт азаматтар мен елдерге қарсы қанқұйлы қылмыстардың 70% пайызға жуығын 4 ұйым –  Даиш, Боко Харам, Талибан және Әл-Каеда жасаған. «Қазіргі заманның зұлымдығы күштерінің» идеологиясы мен мақсатына қол жеткізу жолындағы әдістері барлық діннің қағидаттары мен философиясына түбірімен қайшы келеді. Азаматтарымыздың террористер жағында әскери әрекеттерге қатысуы елеулі проблемаға айналып барады, – деді Нұрсұлтан Назарбаев.
Осы ретте Мемлекет басшысы аталған қатерге қарсы тұрудың халықаралық тәртібін айқындау қажеттігі пісіп-жетілгенін айтты.
ШЫҰ зорлықшыл экстремизммен күресуге дайын әлемдік қоғамдастық мүшелері арасындағы диалогты жолға қою ісіне өз үлесін қосуға тиіс. Терроризммен күрестің әлемдік біртұтас желісін құру үшін бұл мәселені алдағы БҰҰ Ассамблеясының күн тәртібіне енгізген дұрыс болар еді. ШЫҰ-ның терроризммен, экстремизммен және сепаратизммен күрес бағдарламасы, сондай-ақ Терроризммен күрес жөніндегі конвенцияның қабылдануы ортақ ісіміздің бастауына айналады деп үміттенемін, – деді Қазақстан Президенті.
Осы орайда Нұрсұлтан Назарбаев ШЫҰ ұйымына мүше мемлекеттер алдында тұрған бірқатар міндетті атап берді, олардың қатарында терроризмді қаржыландыратын көздерді жою үшін халықаралық ынтымақтастық қажеттігі, терроршылардың қаражат-мүліктерін тауып, тоқтату мәселесінің заңдық тұрғыдан бекітілуі, сондай-ақ Зорлықшыл экстремизмнің алдын алу бағытындағы әрекеттер жоспарын әзірлеу жөніндегі БҰҰ-ның күш-жігерін қолдау амалы бар.
Экологиялық проблемалар, техногенді және табиғи апаттар салдарынан болатын гуманитарлық дағдарысқа жол бермес үшін Қазақстан Президенті ұйымға мүше мемлекеттерді осы саладағы ынтымақтастық жоспары жобасын әзірлеу жұмысына кірісуге шақырды.  
Халықаралық тәжірибе төтенше табиғи жағдайларды болжау мен дайындыққа жұмсалатын шығындар олардың салдарын еңсеруге кететін шығыстардан 15 есе аз екенін көрсетеді. Сондықтан Қазақстан алдын алу шаралары кешенін, сондай-ақ   ШЫҰ-ның орнықты даму және қауіптерге қарсы қолданылатын алдын алу қадамдары саласындағы тұжырымдамасын әзірлеуді ұсынады, – деді Мемлекет басшысы.
Нұрсұлтан Назарбаевтың айтуынша, Шанхай үдерісіне қатысушылардың экономикалық әлеуетін арттыру үшін ШЫҰ кеңістігін халықаралық көлік-логистика жүйесімен ұштастыру үдерісін жеделдету қажет.
Барлық өңірлер мен құрлықтар үшін – Азия, Еуропа, Таяу Шығыс және Африка үшін мұның баршаға бірдей тиімді екені күмән тудырмайды. Қазақстанның «Нұрлы жол» жаңа экономикалық бағдарламасы мен Қытайдың «Жібек жолының экономикалық белдеуі» бастамасының жүзеге асырылуы, ЕАЭО аясында жасалып жатқан қолайлы жағдайлар ШЫҰ-ның міндеттерімен барлық жағынан сәйкеседі. Осының барлығы тағы бір өршіл мақсатқа қол жеткізуге – Орталық Еуразияда бірін-бірі толықтыратын макроэкономикалық даму кеңістігін құруға мүмкіндік береді. ШЫҰ-ның экономикалық бағытының мүмкіндіктерін толық іске қосу мақсатында ымыраластық жолдарын іздестіруді жалғастыру керек. Экономикалық жобаларды іске асыруға арналған ортақ тұғырнама ретінде Инфрақұрылымдық инвестициялардың Азия банкінің әлеуетін пайдаланудың болашағы бар сияқты болып көрінеді, – деді Қазақстан Президенті.
Мемлекет басшысының пікірінше, ШЫҰ қатаң түрде ашықтық қағидатын ұстанып, өзінің тартымдылығын сақтауға тиіс, атап айтқанда, Әзербайжан, Армения, Беларусь, Иран және Түркияның ұйымда белсене жұмыс жасау ниетін қолдауы керек. 
Сондай-ақ Нұрсұлтан Назарбаев қауіпсіздіктің мейлінше өткір мәселелеріне тоқталды.
Ауғанстанды өңірлік интеграциялық үдерістерге тарту ісіне, экономикалық және гуманитарлық ынтымақтастықты арттыруға, бұрын Ауғанстан экономикасының негізін құраған инфрақұрылымдық жобаларды дамытуға баса көңіл бөлген жөн. Украинадағы жағдайды бейбіт жолмен реттеу ісіне басқа балама жоқ деп санаймыз. Қазақстан алда да бұл мәселені шешуге және тараптардың ұстанымдарын жақындастыруға үлесін қосуға әзір. Таяу Шығыста да жағдай әлі күрделі болып тұр. Сирия, Йемен, Ливия және Ирактағы ахуал зор алаңдаушылық тудырады. Палестина-Израиль қақтығысы да бұрынғысынша тұрақсыздықтың от-жалыны лаулаған ошағы күйінде қалып отыр, – деді Мемлекет басшысы.
Қазақстан Президенті бұл оқиғалардың барлығы көпполярлы әлем құрылымының қалыптасуын және әлемдік экономикалық дағдарыстың кезекті толқынын қамтитын жаһандық сипаттағы өзгерістер салдары екенін атап өтті.
Өңірлік және халықаралық қауіпсіздікті қамтамасыз ету ісінде, сондай-ақ біздің сауда-экономикалық байланыстарымыздың жүйесінде Тегеранның маңызды орын алатынын айтқым келеді. Иранның халықаралық делдалдар тобымен келіссөздерінің тезірек аяқталатынына және «Иран ісі» бойынша барлығын қамтитын келісімге қол қойылатынына үміт артамыз, – деді Нұрсұлтан Назарбаев.
Соңында Мемлекет басшысы ШЫҰ-ға мүше мемлекеттер берік жігер, бірлік және «Шанхай рухына» адалдық таныта отырып, халықаралық бейбітшілік пен қауіпсіздікті қамтамасыз етуге, орнықты даму мен ынтымақтастыққа өз үлестерін қосатынына сенім білдірді.
Отырыс қорытындысы бойынша ШЫҰ-ға мүше мемлекеттер басшыларының Уфа декларациясына, түрлі салаларда мемлекетаралық ынтымақтастықты нығайтуға бағытталған өзге де бірқатар құжаттарға қол қойылды.



///
	 

	Қазақстан жолы – 2050:

	Бір мақсат, бір мүдде, бір болашақ

	 

	Қымбатты қазақстандықтар!

	Құрметті депутаттар!

	Бір жыл бұрын мен еліміздің 2050 жылға дейінгі дамуының жаңа саяси бағдарын жария еттім. Басты мақсат – Қазақстанның ең дамыған 30 мемлекеттің қатарына қосылуы. Ол – «Мәңгілік Қазақстан» жобасы, ел тарихындағы біз аяқ басатын жаңа дәуірдің кемел келбеті.

	Қазақ елі өткен 22 жылда қыруар іс тындырды. Біз үлгілі дамудың өзіндік моделін қалыптастырдық. Әрбір отандасымыздың жүрегінде елімізге деген шексіз мақтаныш сезімін орнықтырдық. Қазақстандықтар ертеңіне, елінің болашағына сеніммен қарайды. Халықтың 97 пайызы әлеуметтік ахуалдың тұрақтылығын және оның жыл өткен сайын жақсара түскенін айтады.

	Бүгінде Отанымыздың жетістіктері – әрбір азаматтың ұлттық мақтанышы. Күшті, қуатты мемлекеттер ғана ұзақмерзімдік жоспарлаумен, тұрақты экономикалық өсумен айналысады. «Қазақстан-2050» Стратегиясы – барлық саланы қамтитын және үздіксіз өсуді қамтамасыз ететін жаңғыру жолы. Ол – елдігіміз бен бірлігіміз, ерлігіміз бен еңбегіміз сыналатын, сынала жүріп шыңдалатын үлкен емтихан. Стратегияны мүлтіксіз орындап, емтиханнан мүдірмей өту – ортақ парыз, абыройлы міндет!

	Құрметті отандастар!

	ХХІ ғасырдың Қазақстаны – талантты, еңбекқор, толерантты халықтың небәрі екі онжылдықта «нөлден» бастап құрған елі. Бұл – біздің бәріміз мақтан тұтатын ортақ жемісіміз! Бұл – біздің шексіз сүйетін ұлы туындымыз!

	Біз қазақстандықтардың ел болашағының тұтқасын нық ұстауы үшін «Қазақстан-2050» Стратегиясын қабылдадық. Бүгінде көптеген табысты елдер – Қытай, Малайзия, Түркия ұзақмерзімді жоспар бойынша жұмыс істеуде. ХХІ ғасырда стратегиялық жоспарлау ең өзекті қағида болып саналады. Егер ел өз бағыты мен баратын айлағын білмесе, ешқандай жел оңынан соқпайды. 2050 Стратегиясы айқын шамшырақ секілді басты мақсатымыздан көз жазбай, азаматтарымыздың күнделікті тіршілігінің мәселелерін шешуге мүмкіндік береді. Бұл біздің 30-50 жылда емес, жыл сайын халық тұрмысын жақсартатынымызды білдіреді.

	Стратегия – күннен күнге, жылдан жылға елімізді, қазақстандықтардың өмірін жарқын ете түсетін нақты практикалық істер бағдарламасы. Бірақ нарықтық жағдайда аспаннан нәпақа күтпей, тиімді еңбектену керектігін әркім-ақ түсінуі тиіс. Мемлекеттің міндеті – осыған барлық жағдайды жасау. Мен әлемнің озық елдері арасындағы Отанымыздың лайықты Болашағы ғана қазақстандықтарды мәңгілікке біріктіретініне сенімдімін.

	Бүгін мен дамыған 30 елдің қатарына кіру жоспарымызды ұсынғым келеді. Менің тапсырмам бойынша Үкімет нақты тұжырымдама жобасын жасады. Осы Жолдаудағы менің тапсырмаларым ескеріле отырып жөнделгеннен кейін түпкілікті бекітілетін бұл құжатты жалпы алғанда қолдадым. Көптеген болжамдар бойынша, алдағы 15-17 жыл Қазақстанның ауқымды серпілісі үшін «мүмкіндіктер көзі» болмақ. Бұл кезеңде сыртқы ортаның қолайлылығы, ресурстарға, энергияға және азық-түлікке сұраныстың артуы, Үшінші индустриялық төңкерістің пісіп-жетілуі сақталады. Біз бұл кезеңді пайдалана білуге тиіспіз.

	Біз 2050-дің мақсатына қарай күрделі жаһандық бәсекелестік жағдайында ілгерілейміз. Алдағы онжылдықтарда біз қазірдің өзінде біліп отырған сын-қатерлер, жаһандық нарық пен әлемдік саясаттағы болжаусыз жағдайлар, жаңа дағдарыстар аз кездеспейді. ХХІ ғасырда «жеңіл-желпі жүріп өту» деген болмайды. Ғасыр ортасы да таяп қалды. Әлемнің дамыған елдері соған сай нақты стратегияларын дайындауда. ХХІ ғасырдың орта тұсы күрделі болары даусыз, ал жаһандық отыздық тобының тізіміне кіретін үміткерлер саны тым шектеулі болады. Мен «дамыған ел» ұғымының уақытқа сәйкес өзгеріп тұратын категория екенін бірнеше рет айттым. Дамыған елдерде халықтың мүлде жаңа өмір сапасы пайда болуда.

	Бүгінде дамығандықтың іргелі көрсеткіштерін Экономикалық ынтымақтастық және даму ұйымына (ЭЫДҰ) мүше мемлекеттер көрсетіп отыр. Оған әлемдік ішкі жалпы өнімнің 60 пайыздан астамын өндіретін 34 ел кіреді. ЭЫДҰ-ға кіруге тағы 6 ел – Бразилия, Қытай, Үндістан,Индонезия, Ресей және Оңтүстік Африка Республикасы үміткер болып отыр. Ұйымға мүше барлық елдер терең жаңғыру жолынан өтті, инвестицияның, еңбек өнімділігінің, шағын және орта бизнесті дамытудың, халық өмірі стандарттарының жоғары көрсеткішіне ие болып отыр. Әлбетте, ЭЫДҰ елдерінің болашақ ұзақмерзімді қарқыны ескерілгендегі индикаторлары – жер жүзінің дамыған 30 мемлекетінің қатарына кіру жолындағы біздің базалық бағдарымыз осы.

	Мен Қазақстанда ЭЫДҰ-ның бірқатар қағидаттары мен стандарттарын енгізу жөнінде міндет қойдым. Олар Тұжырымдама жобасында көрініс тапқан.

	Экономикада ішкі жалпы өнімнің жыл сайынғы өсімін 4 пайыздан кем қылмау жоспарлануда. Инвестиция көлемін қазіргі 18 пайыздан бүкіл ішкі жалпы өнім көлемінің 30 пайызына дейін ұлғайту керек. Экономиканың ғылыми қамтымды моделін енгізу Қазақстанның экспорттық әлеуетіндегі шикізаттық емес өнімнің үлесін 70 пайызға дейін арттыру мақсатын көздейді.

	Экономиканың жоғары технологиялық жаңа салаларын құру ғылымды қаржыландыруды ішкі жалпы өнімнің 3 пайызынан кем емес деңгейге дейін арттыруды талап етеді. Ішкі жалпы өнімнің энергия тұтыну ауқымын 2 есе азайту маңызды. Шағын және орта бизнес 2050 жылға қарай Қазақстанның ішкі жалпы өнімінің қазіргі 20 пайызы орнына кемінде 50 пайызын өндіретін болады. Еңбек өнімділігін 5 есеге – қазіргі 24,5 мыңнан 126 мың долларға дейін арттыру керек.

	Әлеуметтік саланы дамытудың 2050 жылға дейін басты бағдарлары нақты индикативті цифрларда көрсетілген. Біз ішкі жалпы өнім көлемін жан басына шаққанда 4,5 есе – 13 мың доллардан 60 мың долларға дейін арттыруымыз керек. Қазақстан халық құрылымында орта тап үлесі басым елге айналады. Урбанизацияның жаһандық үрдісіне орай қалалық тұрғындар үлесі барлық халықтың қазіргі 55 пайызынан 70 пайыздай деңгейге дейін өседі. Қазақстанның қалалары мен елді мекендерін сапалы жолдар мен көліктің барлық түрінің жүрдек бағыттары байланыстырады.

	Саламатты өмір салтының орнығуы, медицинаның дамуы қазақстандықтардың өмір сүру ұзақтығын 80 жасқа дейін арттырады. Қазақстан медициналық туризмнің жетекші еуразиялық орталықтарының біріне айналады. Озық және бәсекеге қабілетті ұлттық білім беру жүйесін құру аяқталады.

	Қазақстан әлемде адамдар үшін қауіпсіз және тұруға жайлы елдің біріне айналуға тиіс. Бейбітшілік пен тұрақтылық, әділ сот және тиімді құқық тәртібі дегеніміз – дамыған елдің негізі.

	Құрметті отандастар!

	Қазақстанның әлемдегі ең дамыған 30 елдің қатарына кіру тұжырымдамасында алдағы жұмыстың ұзақмерзімді басымдықтары белгіленген. Біз мына басым бағыттар бойынша бірқатар мәселелерді шешуіміз керек.

	Бірінші. Инновациялық индустрияландыру трендін түзеу және күшейте түсу маңызды. Мен Үкіметке 2016-2019 жылдарға арналған Үдемелі индустрияландырудың Екінші бесжылдығы жобасы жөнінде бірқатар тапсырмалар бердім. Индустрияландыру басымдықтары санын шектеу керек.

	Бізге дәстүрлі өндіруші секторлар тиімділігін арттыру маңызды. Бұлар – біздің бәсекедегі табиғи артықшылықтарымыз. Бізге мұнай-газ секторының экспорттық әлеуетін сақтай отырып, басқару, өндіру және көмірсутектерді өңдеудің жаңа тәжірибелері керек. Мұнай мен газ өндірудің ықтимал сценарийлері бойынша түбегейлі шешімге келу керек. Сирек металдардың ғылыми қамтымды салалар – электроника, лазерлік техника, коммуникациялық және медициналық жабдықтар салалары үшін маңыздылығын ескере отырып, оларды игеру ауқымын ұлғайту қажет.

	Қазақстан геологиялық барлау саласы бойынша әлемдік нарыққа шығуға тиіс. Тиісті заңнаманы жеңілдете отырып, бұл салаға шетелдік инжинирингтік компаниялардан инвестиция тартқан жөн. Жалпы, дәстүрлі салаларға қатысты біздің оларды дамыту жөніндегі бөлек жоспарларымыз болуы керек. Әрбір келесі бесжылдықтың нақты нәтижесі экономиканың жаңа салаларын қалыптастыру болуға тиіс. Бірінші бесжылдық аясында автомобиль және авиақұрастыру, тепловоз, жолаушылар және жүк вагондары өндірісі жолға қойылды. Оларды кеңейтіп, сыртқы нарықтарға шығару керек.

	Сонымен, 2050-ге дейінгі қалған жылдар жеті бесжылдыққа бөлінеді, олардың әрқайсысы бір мақсат – дамыған 30 елдің қатарына кіру мәселесін шешеді.

	Екінші және одан кейінгі бесжылдықтарда мобильді, мультимедиялық, нано және ғарыштық технологиялар, робот техникасы, гендік инженерия салаларын, болашақтың энергиясын іздеу мен ашудың негізін салған жөн. Мемлекет жұмысының негізгі бөлігі Қазақстан бизнесін, әсіресе шағын және орта бизнесті дамытуға барынша қолайлы жағдай жасау болмақ. Таяудағы 10-15 жылда ғылыми қамтымды экономикалық базис жасау керек, онсыз біз әлемнің дамыған елдері қатарына қосыла алмаймыз. Мұны дамыған ғылым арқылы шешуге болады.

	Екінші. Қазақстанның агроөнеркәсіп кешенін инновациялық бағытқа түсіру маңызды. Бұл – біздің дәстүрлі саламыз. Азық-түлікке деген қажеттілік арта береді. Бұл секторға инвестиция көбірек салынады. Сондықтан бүгінгі фермерлер тек уақытша әрі ауа райына байланысты кездейсоқ жетістіктерді малданып қалмай, өндірістің өсімі жөнінде ойлануға тиіс. Жаһандық ауыл шаруашылығы өндірісінде бәсеке өсе беретін болады. Жермен жұмыс істейтіндер, ең алдымен, жаңа технологияларды енгізіп, өнімділікті үздіксіз арттыратындар, жұмысын әлемдік стандарттар негізінде жүргізетіндер болуы керек.

	Бірінші кезекте, әсіресе баға қалыптастырудың ашық механизмдері арқылы тиімді жер нарығын құру маңызды. Ауылшаруашылық жерлерін инвестиция тарту және озық технологиялар енгізуді ескеріп жалға бергенде ғана бәсеке күшейеді. Ауыл шаруашылығында бизнестің дамуына, фермерлер кооперациясы үдерісіне, жерді тиімді пайдалануға бөгет жасайтын барлық кедергіні жойған жөн.

	Болашақ – аграрлық секторда, әсіресе, шағын және орта бизнес түріндегі жаңа өңдеу кәсіпорындары желісін құруда. Бұл тұста біз бизнесті несие арқылы қолдауға тиіспіз. Фермерлер ұзақмерзімді қаржыландыру мен өткізу нарықтарына делдалсыз, тікелей шыға алатын болуға тиіс. Ауыл өндірушілерінің қарыздарын кепілдендіру және сақтандырудың тиімді жүйесін құру да өзекті мәселе.

	Қазақстан ет және сүт өнімдерін экспорттайтын өңірлік ірі елге айналуға тиіс. Егін шаруашылығында суды көп қажет ететін тиімділігі төмен дақылдар көлемін қысқарту, оларды көкөніспен, майлы және азықтық өнімдермен алмастыру жолына бет бұру керек. Агрохимикаттарды тиімді тұтынудың, қуаң жерлерде топырақты нөлдік өңдеудің заманауи технологиялары мен өзге де инновацияларды қолдануды кеңейтудің кешенді шаралары қажет.

	«Жасыл» экономикаға көшу жөніндегі қабылданған тұжырымдамаға сәйкес, 2030 жылға қарай егіс алқаптарының 15 пайызы суды үнемдеу технологияларына көшірілетін болады. Біз аграрлық ғылымды дамытып, сынақтық аграрлық-инновациялық кластерлер құруымыз қажет. Уақыт көшінен қалмай, табиғи азық-түлік өндірумен қатар құрғақшылыққа төзімді гендік-модификацияланған өнімдер өндірісін де жүргізу маңызды. Айтылған міндеттерді ескере келіп, Үкіметке агроөнеркәсіп кешенін дамыту жоспарына түзету енгізуді тапсырамын.

	Үшінші. Ғылыми қамтымды экономика құру – ең алдымен Қазақстан ғылымының әлеуетін арттыру. Бұл бағыт бойынша венчурлік қаржыландыру, зияткерлік меншікті қорғау, зерттеулер мен инновацияларды қолдау, сондай-ақ ғылыми әзірлемелерді коммерцияландыру жөніндегі заңнаманы жетілдірген жөн. Үкіметке биылғы жылдың 1 қыркүйегіне дейін тиісті заң жобалары топтамасын әзірлеп, Парламенттің қарауына енгізуді тапсырамын. Ғылымды қаржыландыру көлемін біртіндеп арттырып, оны дамыған елдердің көрсеткіштеріне жеткізу жөнінде нақты жоспар қажет.

	Шетелдерден инвестиция тартуды толықтай елімізге білім мен жаңа технологиялар трансферттеу үшін пайдалану керек. Шетелдік компаниялармен бірлесіп, жобалық және инжинирингтік орталықтар құру қажет. Бізге ірі мұнай-газ және тау-кен металлургиялық нысандарында жұмыс істейтін жетекші трансұлттық компанияларды олар осында өз қажеттілігі мен сервисін қамтамасыз ету үшін өндірістер құруға шақырғанымыз жөн. Мен кейбір ірі компаниялардың бұған дайын екендігін білемін. Үкімет осы мәселені қайта пысықтап, қажет болған жағдайда бұл үшін барлық жағдайды жасағаны жөн. Жабдықтарды өз елімізде өндіруімізге де болатын кезде шет елден тасымалдаудың қажеті жоқ.

	Ұлттық инновациялық жүйенің, оның негізгі институттарының тиімділігін арттыру маңызды. Олардың белсенділігін стартаптарды және венчурлік мәмілелердің бастапқы кезеңдеріне қолдау көрсетуге бағыттаған жөн. Ірі қалалық агломерациялардағы, әсіресе Астана мен Алматыдағы технологиялық парктердің жұмысын жандандыру керек. Алғашқы зияткерлік-инновациялық кластер қазір Астанадағы Назарбаев университетінің арқауында табысты жұмыс істеуде. Ал Алматыда мұндай кластер – «Алатау» ақпараттық технологиялар паркі. Технопарктерде қазақстандық ірі компаниялардың қосалқы өндірістерін орналастыру үдерісін ынталандыру шараларын ойластыру маңызды.

	Төртінші. Инфрақұрылымдық үштаған – агломерацияның, көліктің, энергетиканың қарқынды дамуын қамтамасыз ету керек. Агломерациялар – Қазақстанның ғылыми қамтымды экономикасының ұстыны. Елдің орасан зор аумағын, халықтың орналасу тығыздығының төмен екенін ескерсек, агломерациялар қалыптастыру мен дамыту – маңызды мәселе. Қазақстанның алғашқы заманауи урбанистік орталықтары ірі қалалар – Астана мен Алматы, одан соң – Шымкент пен Ақтөбе болады. Олар халықтың және инвестициялардың шоғырлану орталықтарына айналады, сапалы білім беру, медицина, әлеуметтік-мәдени қызметтер көрсетеді.

	Көлік инфрақұрылымы – индустриялық экономика мен қоғамымыздың тамырына қан жүгіртетін жүйе. Сапалы заманауи магистральдарсыз дамыған ел болмайды деп мен талай рет айттым. Бұған қоса, Қазақстанның қатынас жолдары оның Еуропа мен Азия, Солтүстік пен Оңтүстік арасында орналасуы тұрғысынан маңызды мәнге ие. Елде жолдар желісін жасау үшін біз «Астана – Қарағанды – Алматы», «Астана – Павлодар – Өскемен», «Алматы – Қапшағай – Өскемен» автожолдарын салуды бастадық. Осы бағыттар бойынша пойыздар қазірдің өзінде екі есе жылдам жүріп жатыр.

	Логистикалық қызмет көрсету секторын дамыту қажет.

	Ең алдымен біздің жүктерімізді тасымалдау үшін Кеден одағы аумағын барынша пайдалану туралы сөз болып отыр. «Батыс Еуропа – Батыс Қытай» дәлізінің құрылысы да аяқталуға таяу, Парсы шығанағына шығу үшін Түрікменстан мен Иранға теміржол тартылды. Келешекте Қазақстан теңізге шығатын жолдары бар елдерде логистика орталықтарын құруға инвестиция салуға тиіс. Жүктерді кедендік өңдеу мерзімдерін қысқартып, шекара өткелдерінің өткізу мүмкіндігін арттырып, Ақтау портының қуаттылығын күшейтіп, экспорт-импорт операцияларының ресімдерін жеңілдету керек.

	Біз ұзындығы 1200 шақырым болатын Жезқазған – Шалқар – Бейнеу жаңа теміржолын салып жатырмыз. Ол орталықтың көптеген аудандарына жан бітіріп, елдің шығысы мен батысын тікелей байланыстырады. Бұл орасан құрылыс 2015 жылы аяқталады. Бұл магистраль Каспий мен Кавказ арқылы Еуропаға шығуға мүмкіндік береді. Ал шығыста Тынық мұхиттағы Ляньюньган порты арқылы шығамыз,бұл жөнінде ҚХР-мен келісім бар.

	Біз энергетиканың дәстүрлі түрлерін дамытатын боламыз. Жылу-электр стансаларынан шығатын қалдықтарды тазарту жөніндегі ізденістер мен жаңалықтарға, өндіріс пен тұрмыста жаңа технологиялар арқылы жаппай электр қуатын барлық жерде үнемдеуге қолдау көрсету қажет. Таяуда Еуроодақтың ірі компанияларының алғашқы ондығы Еуроодақтың әйгілі жасыл экономика тұжырымдамасы негізінде қабылданған энергетикалық стратегиясына қарсылығын жариялады. Еуроодақ оны жүзеге асырған төрт жылда 51 гигаватт энергия қуатын жоғалтты. Жасыл экономика бағдарламасымен жұмыс жүргізе отырып, біз осы қателікті ескеруіміз керек.

	Астанадағы Дүниежүзілік ЭКСПО-2017 көрмесіне дайындықты болашақтың энергиясын іздеу және жасау жөніндегі озық әлемдік тәжірибені зерделеу мен енгізу орталығын құру үшін пайдалану керек. Мамандар тобы Назарбаев университетінің қолдауымен осы жұмысқа кірісуге тиіс. Біз қоғамдық көлікті отынның экологиялық таза түрлеріне көшіруге, электромобильдерді енгізуге және олар үшін тиісті инфрақұрылым қалыптастыруға жағдай жасауымыз керек. Еліміз бензинді, дизель отынын, авиация керосинін молынан өндіруді қажет етіп отыр. Жаңа мұнай өңдеу зауыттарын салу қажет.

	Сонымен қатар, ядролық энергетиканы дамытудың келешегін ұмытпау керек. Әлемнің таяудағы даму келешегінде арзан атом энергиясына деген қажеттілік өсе түсетін болады. Қазақстан – уран өндіруде әлемдік көшбасшы. Біз АЭС отыны үшін төл өндірісімізді дамытып, атом стансасын салуға тиіспіз.

	Бесінші. шағын және орта бизнесті дамыту – ХХІ ғасырдағы Қазақстанды индустриялық және әлеуметтік жаңғыртудың басты құралы. Мұндағы менің ұстанымым айқын екенін білесіздер, оны талай айтқанмын. Экономикамызда шағын және орта бизнестің үлесі артқан сайын Қазақстанның дамуы да орнықты бола түседі. Бізде шағын және орта бизнестің 800 мыңнан астам субъектісі бар, онда 2,4 миллионнан астам қазақстандық еңбек етеді. Бұл сектордағы өнім көлемі төрт жылда 1,6 есе өсті және 8,3 млрд. теңгені құрап отыр.

	Жаһандық рейтингке сәйкес, Қазақстан бизнесті жүргізуге ең қолайлы жағдайы бар елдер тобына кіреді және біз бұл үрдісті өрістете түсуге тиіспіз. Шағын және орта бизнес – біздегі Жалпыға ортақ еңбек қоғамының берік экономикалық негізі. Оны дамыту үшін жеке меншік институтын заңнамалық тұрғыда нығайтатын кешенді шешімдер қажет. Бизнесті дамытуға кедергі келтіретін барлық енжар құқықтық нормалардың күшін жою керек. Шағын бизнес ұрпақтан-ұрпаққа берілетін отбасы дәстүріне айналуға тиіс.

	Шағын бизнесті мамандандыруды келешекте оларды орта деңгейге көшіру перспективасымен дамыту шараларын қабылдау маңызды болмақ. Осы сектор субъектілерінің банкроттығының айқын тетіктерін енгізген жөн. Шағын және орта бизнес жаңа инновациялық кәсіпорындар төңірегінде дамуға тиіс. Мен Үкіметке индустрияландырудың екінші бесжылдығы жоспарын «Бизнес-2020» жол картасымен үйлестіруді тапсырдым. Үкімет Ұлттық кәсіпкерлер палатасымен бірлесіп, жұмысын жаңа бастаған бизнесмендерге әдістемелік көмектің тиімді тетіктерін жасауы керек.

	Алтыншы. Біздің болашаққа барар жолымыз қазақстандықтардың әлеуетін ашатын жаңа мүмкіндіктер жасауға байланысты. ХХІ ғасырдағы дамыған ел дегеніміз – белсенді, білімді және денсаулығы мықты азаматтар. Бұл үшін біз не істеуіміз керек?

	Біріншіден, барлық дамыған елдердің сапалы бірегей білім беру жүйесі бар. Ұлттық білім берудің барлық буынының сапасын жақсартуда бізді ауқымды жұмыс күтіп тұр. 2020 жылға қарай Қазақстандағы 3-6 жас аралығындағы балаларды мектепке дейінгі біліммен 100 пайыз қамту жоспарлануда. Сондықтан оларға заманауи бағдарламалар мен оқыту әдістемелерін, білікті мамандар ұсыну маңызды. Орта білім жүйесінде жалпы білім беретін мектептерді Назарбаев зияткерлік мектептеріндегі оқыту деңгейіне жеткізу керек. Мектеп түлектері қазақ, орыс және ағылшын тілдерін білуге тиіс. Оларды оқыту нәтижесі оқушылардың сындарлы ойлау, өзіндік ізденіс пен ақпаратты терең талдау машығын игеру болуға тиіс.

	Таяудағы 3 жыл ішінде, 2017 жылға дейін орын жетіспеушілігін жойып, қажетті жерлерде елдегі барлық мектепті екі ауысыммен оқытуға көшіру керек. Үкімет пен әкімдер осы міндетті орындау үшін бюджет қаражатының бөлінуін қарастырғаны жөн. Таяудағы 2-3 жылда дуальдік, техникалық және кәсіптік білім берудің ұлттық жүйесінің негізін қалыптастыру керек. Келешекте жастардың техникалық білім алуын мемлекеттік кепілдендіруге көшіруді қарастыру қажет. Үкіметке 2014 жылғы 1 маусымға дейін осы мәселе бойынша нақты ұсыныстар енгізуді тапсырамын.

	Жетекші университеттерді академиялық және басқарушылық автономияға біртіндеп көшіруге жоспарлы түрде кірісу қажет. Үлгерімі жақсы студенттер мен оқушыларды қолдаудың тиімді жүйесін жасау қажет деп санаймын. Үкіметке 2016 жылғы 1 қаңтардан бастап стипендиялар мөлшерінің 25 пайызға өсірілуін қамтамасыз етуді тапсырамын.

	Екіншіден, денсаулық сақтау саласындағы басты басымдық – алғашқы медициналық-санитарлық көмекті дамыту. Міндетті медициналық сақтандыру енгізу мәселесін зерттеген жөн. Мемлекеттің, жұмыс берушілердің және қызметкердің денсаулық үшін ортақ жауапкершілігі – медициналық қызметтің барлық жүйесінің басты қағидаты. Спортпен шұғылдану, дұрыс тамақтана білу, жүйелі профилактикалық тексерілу – аурудың алдын алудың негізі.

	Үшіншіден, жалпықазақстандық мәдениетті дамытуға жаңаша серпін берген жөн. Мәдени саясаттың ұзақмерзімді тұжырымдамасын әзірлеу қажет. Онда қазақстандықтардың бәсекеге қабілетті мәдени ментальдігін қалыптастыруға, заманауи мәдениет кластерлерін дамытуға бағытталған шаралар белгілеу керек.

	Қазақ тілі бүгінде ғылым мен білімнің, интернеттің тіліне айналды. Қазақ тілінде білім алатындардың саны жыл өткен сайын көбейіп келеді. Еліміз бойынша мемлекеттік тілді оқытатын 57 орталық жұмыс істейді. Олардан мыңдаған азаматтар қазақ тілін үйреніп шықты, әлі де үйренуде. Былтырғыға қарағанда биыл қазақ тілін білемін деген өзге ұлт өкілдерінің саны 10 пайызға өскен. Бұл да біраз жайттан хабар береді. Тек соңғы 3 жылда мемлекеттік тілді дамытуға республика бойынша 10 миллиард теңге бөлінді. Енді ешкім өзгерте алмайтын бір ақиқат бар. Ана тіліміз Мәңгілік Елімізбен бірге Мәңгілік тіл болды! Оны даудың тақырыбы емес, ұлттың ұйытқысы ете білгеніміз жөн.

	Төртіншіден, білім беру, денсаулық сақтау, әлеуметтік қорғау қызметкерлерінің әлеуметтік пакеттерін қайта қарастырған жөн. Үкіметке азаматтық қызметшілер еңбекақысының жаңа үлгісін әзірлеуді және 2015 жылғы 1 шілдеден бастап енгізуді тапсырамын. Ол қызметкерлердің еңбекақыларын денсаулық сақтау саласында – 28, білім беру саласында – 29, әлеуметтік қорғау саласында 40 пайызға дейін арттыруды қамтамасыз етуге тиіс.

	Бесіншіден, мүмкіндігі шектеулі азаматтарымызға көбірек көңіл бөлу керек. Олар үшін Қазақстан кедергісіз аймаққа айналуға тиіс. Бізде аз емес ондай адамдарға қамқорлық көрсетілуге тиіс – бұл өзіміздің және қоғам алдындағы біздің парызымыз. Бүкіл әлем осымен айналысады. Мүмкіндігі шектеулі адамдар тұрмыстық қызмет көрсету, тағам өнеркәсібі, ауыл шаруашылығы кәсіпорындарында жұмыс істей алады. Мен барлық кәсіпкерлерге оларды жұмысқа орналастыруға көмектесіңіздер деп тағы да айтқым келеді. Сондай-ақ, 5-10 адамға арналған арнайы квотаны енгізу мүмкіндігін қарастыруға болады.

	Біз оларды белсенді өмірге тартамыз, олар тек жәрдемақы алып қана қоймайды, сонымен бірге, өздерін қоғамның мүшесі, пайдалы еңбеккер ретінде сезінетін болады. Біздің барлық әлеуметтік институттар, үкіметтік емес ұйымдар, «Нұр Отан» партиясы осы жұмысты қолға алғандары жөн. Егер қажет болған жағдайда Үкімет бұл мәселені барлық компаниялармен бірлесе пысықтап, тиісті шешім қабылдауы керек. Мүгедектігіне және асыраушысынан айрылуына байланысты әлеуметтік жәрдемақы көлемін Үкіметке 2015 жылғы 1 шілдеден бастап 25 пайызға арттыруды тапсырамын. Мүгедектер бірлестіктері қызметінің құқықтық базасын жетілдірген жөн.

	Үкіметтен бастап жергілікті әкімдерге дейінгі барлық мемлекеттік органдардың олармен жұмысын күшейткен маңызды. Кедейлік деңгейін одан әрі төмендетіп, жұмыссыздықтың өсуін тежеген жөн. Бұл ретте масылдық пиғылдың өрістеуіне жол бермеу маңызды.

	Мемлекеттік көмек алушылардың барлығы үшін жұмыспен қамту және әлеуметтік бейімделуге көмектесетін бағдарламаларға міндетті қатысу туралы ереже енгізу керек.

	Жетінші. Мемлекеттік институттар жұмысын жетілдіру. Әлемнің дамыған 30 елінің қатарына ұмтылыс кезінде бізге адал бәсекелестік, әділеттілік, заңның үстемдігі және жоғары құқықтық мәдениет ахуалы қажет. Мемлекеттің үкіметтік емес сектормен және бизнеспен өзара іс-қимылының жаңартылған тәсілдері керек. Заң алдындағы теңдік құқық тәртібінің шынайы негізі болуға тиіс.

	Сот жүйесі іс жүзінде ашық және қолжетімді, қарапайым және барлық дауды тез шеше алатындай болуға тиіс. Барлық құқық қорғау жүйесі жұмысының сапасын арттыру қажет. Зор өкілеттілік пен құқық иеленген шенділер мінсіз мінез-құлқымен және жоғары кәсіби деңгейімен ерекшеленуге тиіс.

	Аса маңызды міндет – сыбайлас жемқорлыққа қарсы жаңа стратегияны қалыптастыру және іске асыруды жалғастыру.Әкімшілік реформа қажетсіз қағазбастылық пен құжат айналымының қолайсыз үдерісіне айналмауға тиіс. Халық алдында есептілігін арттырып, нәтижеге деген жауапкершілігін күшейте отырып, жергілікті жерлердегі басқару органдарына көбірек дербестік беру керек. Үкіметке Президент Әкімшілігімен бірлесіп, биылғы 1 шілдеге дейін осы айтылған барлық мәселелер жөнінде кешенді ұсыныстар енгізуді тапсырамын.

	Мемлекеттік кәсіпорындардың, ұлттық компаниялар мен бюджеттік мекемелердің кадр саясатына меритократия қағидаттарын енгізуді жалғастыру қажет. Үкіметке «Б» корпусы мемлекеттік қызметшілерінің еңбекақысын 2015 жылғы 1 шілдеден бастап – 15 пайызға, ал 2016 жылғы 1 шілдеден бастап – тағы 15 пайызға арттыруды қамтамасыз етуді тапсырамын.

	Мемлекетіміз бен қоғамымыз алдында тұрған әлемнің дамыған 30 елінің қатарына қосылу жолындағы нақты міндеттер осындай. Біздің алдымызда оларды заң жүзіне және нақты шешімдерге айналдыру міндеті тұр.

	Құрметті депутаттар және Үкімет мүшелері!

	Әлемнің дамыған 30 елінің қатарына қосылуға ұмтылысымызды біз екі кезеңде жүзеге асыруымыз қажет.

	Бірінші кезең XXI ғасырдағы «мүмкіндіктер көзін» пайдалана отырып, жаңғыру серпілісін жасау қажет болатын 2030 жылға дейінгі кезеңді қамтиды. Қазақстан осы уақыт ішінде дамыған елдердің өткен жүзжылдықтағы индустриялық дүмпу кезінде жасағанын жүзеге асыруы қажет. Мұны іске асыруға әбден болады. Оңтүстік Корея, Сингапур осындай жолдан өтті. Бұл кезеңде біз экономикамыздың дәстүрлі салаларының қарқынды өсімін қамтамасыз етіп, қуатты индустриялық өңдеуші сектор құрамыз.

	Екінші кезеңде 2030 – 2050 жылдар аралығында еліміздің ғылыми қамтымды және жасыл экономика қағидаттарына негізделген орнықты дамуын қамтамасыз ету қажет. Біз қуатты өңдеуші өнеркәсіп қалыптастырамыз.Дәстүрлі салаларда жоғары өңделген өнімдер шығаруға көшу жүзеге асырылып, ғылыми қамтымды экономиканың базасы ретінде инжинирингтік қызметтер дамиды.

	Көп нәрсе қалай бастауға байланысты екенін ескере отырып, енді биыл атқарылуға тиіс шараларға тоқталайын.

	Үкімет пен Ұлттық банкке осы жылға арналған нақты тапсырмалар беремін.

	Бірінші. Үкімет биыл экономика өсімін 6-7 пайыз деңгейінде қамтамасыз етуге тиіс. Бұл орайда биылғы жыл қорытындысы бойынша, халықтың жан басына шаққандағы ішкі жалпы өнім 14,5 мың доллардан кем болмауға тиіс.

	Екінші. Ұлттық банк пен Үкіметке 2014 жылғы 1 мамырға дейін инфляцияны орта мерзімді перспективада 3-4 пайызға дейін төмендетудің кешенді шараларын әзірлеуді тапсырамын.

	Үшінші. Үкімет Ұлттық банкпен бірлесіп, 2014 жылғы 1 маусымға дейін Қаржы секторын дамытудың 2030 жылға дейінгі кешенді бағдарламасын әзірлеуі қажет.

	Төртінші. Үкімет «Самұрық-Қазына» қорымен бірлесіп, мемлекеттің қатысы бар барлық компанияларға талдау жүргізіп, жеке секторға берілетін кәсіпорындар тізімін анықтауы керек. Тура осындай жұмысты қалған мемлекеттік секторларда да жүргізу қажет. Биылғы жылдың бірінші тоқсанында Жекешелендірудің 2014-2016 жылдарға арналған кешенді бағдарламасы қабылдануға тиіс.

	Бесінші. Үкімет жылдың соңына дейін Астана және Алматы қалаларында агломерациялар қалыптастырудың 2030 жылға дейінгі кезеңге арналған стратегиясы жобасын әзірлеуі керек.

	Алтыншы. Үкімет халықаралық сауданы іске асыру кезіндегі кедергілерді алып тастау мәселелерін қарастыра отырып, Қазақстанның транзиттік әлеуетін дамытудың 2030 жылға дейінгі бағдарламасын 2014 жылғы 1 қыркүйекке дейін әзірлесін.

	Жетінші. Төртінші мұнай өңдеу зауыты мен атом электрстансасының орны, инвестициялар көзі мен құрылыс мерзіміне қатысты мәселелерді Үкімет биылғы бірінші тоқсанның соңына дейін шешкені жөн.

	Құрметті қазақстандықтар! 

	Менің серіктестерім!

	Біздің Стратегия-2050-дегі басты мақсаттарға жетуді көздейтін барлық іс-әрекеттеріміз нақты қағидаттарға негізделуге тиіс.

	Біріншіден, қабылданатын барлық шешімдердің прагматизмі мен эволюциялылығы қағидаты.

	Экономикада, саясат пен әлеуметтік тұрмыста ешбір секіріске, жөнсіз сынақ пен авантюраларға жол беруге болмайды. Айналамыздағы әлем қалай тез өзгеретін болса, еліміз бен қоғамымыз да солай жылдам өзгеруге тиіс.

	Екіншіден, өзара тиімді ашықтық қағидаты.

	Біз экономикамызға шетелдік инвестициялар, технологиялар мен инновацияларды кеңінен тартатын боламыз. Инвесторлар үшін жұмысқа қолайлы жағдайлар жасаймыз. Біз дамыған 30 елдің тобына кірудің осы маңызды тетігі арқылы экономикамыздың өңірлік, жаһандық экономикалық жүйемен терең ықпалдасуын айқын көріп отырмыз. Бұл, ең алдымен, Еуразиялық экономикалық одақ қалыптастыруға қатысуымызға, Дүниежүзілік сауда ұйымына кіруімізге байланысты.

	Үшіншіден, бұл – қазақстандықтардың әл-ауқатын арттыру қағидаты. Қарапайым адамдардың әлеуметтік көңіл-күйі біздің басты мақсатқа ілгерілеуіміздің маңызды индикаторы болуға тиіс.

	Төртіншіден, бүкілхалықтық қолдау қағидаты маңызды мәнге ие.

	Менің халыққа Жолдауым біздің мақсаттарымыз бен міндеттерімізді түсіндіретін басты құжат болып табылады. Әрбір министр, әкім, кәсіпорын басшысы осы Жолдауды түсіндіру жұмысына және оған баршаны қатыстыру ісіне жетекшілік етуге тиіс. Жолдаудың мақсаттары мен міндеттерін жүзеге асыру жөніндегі нақты шаралардан әрбір қазақстандық хабардар болуы қажет. Бұл «Нұр Отан» партиясы қызметінің негізгі мәселелерінің біріне айналады деп сенемін.

	Ол үшін ең алдымен мемлекеттік қызметшілердің өздері Стратегиямыздың идеяларын білуге және мәнін терең ұғуға тиіс.

	Президент Әкімшілігі мен Үкіметтің бүкіл құрамының, барлық деңгейдегі әкімдердің жұмысы барлық осы міндеттерді орындауға бағытталуға тиіс. Жалпы, мемлекеттік органдардың құрылымы алдағы міндеттердің шешімімен үйлесім тауып, 2050 Стратегиясының мақсаттарын іске асыруды қамтамасыз етуі керек.

	Қымбатты отандастар!

	Біздер, қазақстандықтар – бір халықпыз!

	Біз үшін ортақ тағдыр – бұл біздің Мәңгілік Ел, лайықты әрі ұлы Қазақстан! Мәңгілік Ел – жалпы қазақстандық ортақ шаңырағымыздың ұлттық идеясы. Бабаларымыздың арманы.

	Егеменді дамудың 22 жылында барша қазақстандықтарды біріктіретін, ел болашағының іргетасын қалаған басты құндылықтар жасалды.

	Олар көктен түскен жоқ. Бұл құндылықтар – уақыт сынынан өткен Қазақстандық жол тәжірибесі.

	Біріншіден, бұл – Қазақстанның тәуелсіздігі және Астанасы.

	Екіншіден, бұл – қоғамымыздағы ұлттық бірлік, бейбітшілік пен келісім.

	Үшіншіден, бұл – зайырлы қоғам және жоғары руханият.

	Төртіншіден, бұл – индустрияландыру мен инновацияларға негізделген экономикалық өсім.

	Бесіншіден, бұл – Жалпыға Ортақ Еңбек Қоғамы.

	Алтыншыдан, бұл – тарихтың, мәдениет пен тілдің ортақтығы.

	Жетіншіден, бұл – еліміздің ұлттық қауіпсіздігі және бүкіләлемдік, өңірлік мәселелерді шешуге жаһандық тұрғыдан қатысуы.

	Осы құндылықтар арқасында біз әрдайым жеңіске жеттік, елімізді нығайттық, ұлы жетістіктерімізді еселедік.

	Жаңа Қазақстандық Патриотизмнің идеялық негізі осы мемлекет құраушы, жалпыұлттық құндылықтарда жатыр.

	Президент Әкімшілігіне, Үкіметке, Қазақстан халқы Ассамблеясына «Қазақстан-2050» жалпыұлттық қозғалысымен бірлесіп, «Мәңгілік Ел» патриоттық актісін әзірлеп, қабылдауды ұйымдастыруды тапсырамын.

	Біз өз халқымыздың игілігі жолында ұлы мақсаттарды алға қоямыз, сондықтан мен барлық саяси партияларды, қоғамдық бірлестіктерді, барша қазақстандықтарды 2050 Стратегиясының басты мақсатына жету жөніндегі жұмысқа белсене қатысуға шақырамын!

	Әсіресе, жастарымызға мынаны айтамын. Бұл Стратегия сіздерге арналған.

	Оны жүзеге асыратын да, жемісін көретін де сіздер. Өз жұмыс орындарыңызда отырып, осы жұмысқа әрқайсысыңыз атсалысыңыздар. Немқұрайлылық танытпаңыздар.

	Елдің болашағын барша халықпен бірге жасаңыздар!

	Қадірлі халқым!

	Мәңгілік Ел – ата-бабаларымыздың сан мың жылдан бергі асыл арманы.

	Ол арман – әлем елдерімен терезесі тең қатынас құрып, әлем картасынан ойып тұрып орын алатын Тәуелсіз Мемлекет атану еді.

	Ол арман – тұрмысы бақуатты, түтіні түзу ұшқан, ұрпағы ертеңіне сеніммен қарайтын бақытты Ел болу еді.

	Біз армандарды ақиқатқа айналдырдық. Мәңгілік Елдің іргетасын қаладық.

	Мен қоғамда «Қазақ елінің ұлттық идеясы қандай болуы керек?» деген сауал жиі талқыға түсетінін көріп жүрмін. Біз үшін болашағымызға бағдар ететін, ұлтты ұйыстырып, ұлы мақсаттарға жетелейтін идея бар. Ол – Мәңгілік Ел идеясы.

	Тәуелсіздікпен бірге халқымыз Мәңгілік Мұраттарына қол жеткізді.

	Біз еліміздің жүрегі, тәуелсіздігіміздің тірегі – Мәңгілік Елордамызды тұрғыздық.

	Қазақтың Мәңгілік Ғұмыры ұрпақтың Мәңгілік Болашағын баянды етуге арналады.

	Ендігі ұрпақ – Мәңгілік Қазақтың Перзенті. Ендеше, Қазақ Елінің Ұлттық Идеясы – Мәңгілік Ел!

	Мен Мәңгілік Ел ұғымын ұлтымыздың ұлы бағдары – «Қазақстан-2050» Стратегиясының түп қазығы етіп алдым.

	Тәуелсіздікке қол жеткізгеннен гөрі оны ұстап тұру әлдеқайда қиын.

	Бұл – әлем кеңістігінде ғұмыр кешкен талай халықтың басынан өткен тарихи шындық. Өзара алауыздық пен жан-жаққа тартқан берекесіздік талай елдің тағдырын құрдымға жіберген. Тіршілік тезіне төтеп бере алмай, жер бетінен ұлт ретінде жойылып кеткен елдер қаншама.

	Біз өзгенің қателігінен, өткеннің тағылымынан сабақ ала білуге тиіспіз. Ол сабақтың түйіні біреу ғана – Мәңгілік Ел болу біздің өз қолымызда. Бұл үшін өзімізді үнемі қамшылап, ұдайы алға ұмтылуымыз керек.

	Байлығымыз да, бақытымыз да болған Мәңгілік Тәуелсіздігімізді көздің қарашығындай сақтай білуіміз керек.

	«Қазақстан-2050» – Мәңгілік Елге бастайтын ең абыройлы, ең мәртебелі жол. Осы жолдан айнымайық, қадірлі халқым! Әрбір күніміз мерекелі, әрбір ісіміз берекелі болсын! Дамуымыз жедел, келешегіміз кемел болсын! Жарқын іспен күллі әлемді таң қылып, Жасай берсін Елдігіміз Мәңгілік!

	 

	Астана, 2014 жылғы 17 қаңтар








/// 
Кездесу барысында Қазақстан-Қытай қарым-қатынасының одан әрі дамуының негізгі бағыттары, сондай-ақ Қытай Халық Республикасының Төрағасы Си Цзиньпиннің алдағы мемлекеттік сапарының дайындығына қатысты мәселелер талқыланды.
Елбасы екі ел арасындағы достық және сенімге құрылған қатынастардың деңгейі жоғары екенін атап өтті. 
– ҚХР Мемлекеттік кеңесінің премьері Ли Кэцянның былтырғы сапары табысты болды, біз бірқатар маңызды уағдаластықтарға қол жеткіздік. Қытайдың «Бір белбеу, бір жол» бастамасы мен біздің «Нұрлы жол» бағдарламамыздың ұқсастықтары көп. Біздің елдеріміздің іс-қимылы «Батыс Еуропа – Батыс Қытай» автомагистралінің құрылысында да тоғысады, газ құбыры мен теміржолдар салудамыз, – деді Нұрсұлтан Назарбаев.
ҚХР елшісі Қазақстан-Қытай қарым-қатынастары өркендеп отырғанын, өзінің даму тарихында ең жоғары деңгейге көтерілгенін атап өтті.
– «Қазақстан-2050» Стратегиясы және «Қытай арманы» бағдарламасы да мақсаты мен мерзімі жағынан ұқсас. Қазақстан мен Қытай тату көрші ғана емес, стратегиялық серіктес те болып саналады. Біз Қазақстанның ел ішіндегі және өңірдегі тұрақтылықты сақтауға бағытталған ұмтылысын қолдаймыз. Қытай тарапы достық пен екіжақты қарым-қатынастарды жоғары бағалайды, – деді Ч.Ханьхуэй.


///Қасым-Жомарт Тоқаев Ақмола облысының жаңадан сайланған ауыл әкімдерімен кездесті. Президент ауылдардың, аудандық маңызы бар қалалар мен ауылдық округтердің басшыларының тікелей сайлауы саяси жаңғырудың жаңа кезеңін білдіретін маңызды әрі тарихи оқиға екенін атап өтті.
– Шын мәнінде, ел тарихында осындай сайлау алғаш рет ашық әрі әділ өткізіліп отыр. Халық тарапынан ешқандай  шағым түспеді. Мұндай сайлау болған емес.  Біз сайлауды біреуге ұнау үшін емес, азаматтардың тұрмыс сапасын жақсарту үшін өткіземіз, – деді Қасым-Жомарт Тоқаев.
Мемлекет басшысы бұл сайлаудың ауылдағы ағайынға өз әлеуетін толық пайдаланып, елді мекендерді дамыту үшін жаңа мүмкіндік беретініне тоқталды.  
Президент әкімдердің сайлауалды жұмыстарына оң баға беріп, олардың қызметіне табыс тіледі. Қасым-Жомарт Тоқаев олардың халық сенімін ақтау үшін қолдан келгеннің бәрін жасайтынына сенім білдірді.
Жиын соңында жаңадан сайланған әкімдер Мемлекет басшысына өз бастамасын жүзеге асырғаны және еліміз бен ауылдарының игілігі жолында еңбек етуге мүмкіндік бергені үшін алғыс айтты. 


 
///Алматы қаласы
 
Қасым-Жомарт Тоқаевтың Алматы қаласына жасаған жұмыс сапары оңтүстік астана әуежайының жаңа халықаралық терминалы құрылысының капсуласын салу рәсіміне қатысумен аяқталды.
Іс-шара барысында Түркияның TAV Airports Holding компаниясының бас директоры Серкан Каптан, холдингтің директорлар кеңесі төрағасының орынбасары Сани Шенер және Алматы халықаралық әуежайының президенті Ерсой Альп Ер Тунга Қасым-Жомарт Тоқаевқа инвестициялық жоба туралы мәлімет берді.

Бұдан кейін Президент әуежайдың жаңа халықаралық терминалының құрылысын бастауға рұқсат берді.
Мемлекет басшысы Алматы әуежайы еліміз үшін маңызды стратегиялық нысан және Қазақстанның әуе қақпасы екенін атап өтті.
— Жаңа терминал салынғаннан кейін әуежайда жылына 14 миллион жолаушыға дейін қызмет көрсетілетін болады, яғни екі есеге артады деген сөз. Жаңа терминал ең озық технологиямен жабдықталып, халықаралық стандарттарға сай болуы керек. Ең бастысы барлық жұмысты уақытында аяқтау қажет, – деді Президент.

Құрылысқа салынған инвестицияның жалпы көлемі 200 миллион доллардан асады. Жаңа терминал тек халықаралық бағыттағы рейстерге, ал қазіргісі ішкі рейстерге қызмет көрсетеді. Құрылыс 2024 жылы жазда аяқталады деп жоспарланған. 
 


/// 
Прокуратура басшылары Астанаға Шанхай ынтымақтастығы ұйымына мүше мемлекеттер бас прокурорларының 13-отырысына және Тәуелсіз мемлекеттер достастығына мүше мемлекеттер бас прокурорлары үйлестіру кеңесінің 25-отырысына қатысу үшін келді.
Кездесуде ШЫҰ және ТМД аясында заңдылықты, қауіпсіздікті және өңірдегі тұрақтылықты сақтаудың маңызды мәселелері талқыланды.
Мемлекет басшысы ТМД елдері прокуратураларының өзара іс-қимылын күшейтудің қажеттігін атап айтты.
Сіздер осы форматта 20 жылға жуық уақыт бойы кездесулер өткізіп келесіздер, ал 15 жыл бұрын ТМД-ның халықаралық органы мәртебесіне ие болдыңыздар.  Әрбір отырыс арқылы қарым-қатынасты нығайта түстіңіздер. Сонымен қатар, 2001 жылдан бері Шанхай ынтымақтастығы ұйымы жұмыс істейді, ол халықаралық аренада елеулі күшке айналды. Соңғы отырыста ұйымға жаңа мүшелер қабылдау жөнінде шешім қабылданды, – деді Нұрсұлтан Назарбаев.
Бұл орайда Қазақстан Президенті терроризммен және экстремизммен, сондай-ақ трансұлттық қылмыстың өзге де түрлерімен күрес мәселелері бойынша бірлескен тиімді қадамдар жасаудың маңыздылығына тоқталып,  бұл сұхбат прокурорлардың өзара іс-қимылын жаңа деңгейге көтеруге мүмкіндік беретінін айтты.
Мемлекет басшысы осындай кездесулер заң үстемдігін және ШЫҰ, ТМД елдері аумағында қылмысқа қарсы бірлескен күресті күшейтуге септігін тигізеді деп үміттенетінін жеткізді.
Кездесу барысында Бас прокурор А.Дауылбаев Қазақстан Президентіне ұйымға бақылаушы елдер – Үндістан, Ауғанстан және Беларусь ведомстволары басшыларының қатысуымен өткен Шанхай ынтымақтастығы ұйымына мүше мемлекеттер бас прокурорлары отырысының нәтижелері туралы баяндады. 

///
	 

	Сапар барысында Мемлекет басшысының бірқатар нысандарды аралауы, сондай-ақ облыс жұртшылығы өкілдерімен кездесуі жоспарланған.
///Нұрсұлтан Назарбаев шараға қатысушылар алдында сөйлеген сөзінде Мемлекеттік тудың дәстүрлі түрде Астана күні қарсаңында көтерілуі осы жалпыұлттық мерекенің мәртебесін асқақтата түсетінін атап өтті.
Елбасы Қазақстанның аспан түстес көк туы Астананың қалыптасуы мен бүкіл еліміздің даму жолын айшықтайтынын айтты. 
– Батыр бабаларымыз біздің зор жеңістерге жетуімізді тілеп, әрдайым туды тік ұстауды өсиет етті. Содан бері біз барлық жетістікке көк байрақтың астында қол жеткізіп келеміз. «Қазақстан, Тәуелсіздік, Астана» деген түсініктер біздің мемлекеттігімізбен, болашағымызбен біртұтас ұғымға айналды. Қазақстан – біздің жалғыз Отанымыз, Тәуелсіздік – орындалған арманымыз. Әлем елдері туларының ешқайсына ұқсамайтын көк туымызды дүниежүзі мойындады, – деді Мемлекет басшысы.
Мемлекет басшысы еліміздің сыртқы саясатының бейбітсүйгіш сипатын атап өтіп, Қазақстанның Қарулы Күштері үшін әскери кадрларды сапалы дайындаудың маңыздылығын айтты.
– Сіздердің әскери қызметтеріңіз бейбіт жағдайда өтсін деп тілеймін. Бірақ мемлекет әрдайым өзінің қауіпсіздігі мен шекара бүтіндігін ойлауға тиіс. Сондықтан, біз офицерлерімізді тәуелсіз Қазақстанның жаңа жағдайында, жаңа Қарулы Күштеріміз үшін оқытып, тәрбиелейміз. Әскери қызметті лайықты атқарудың үлгісін көрсетіңіздер, – деді Қазақстан Президенті.
Нұрсұлтан Назарбаев жас офицерлерге арнаған сөзінде мемлекеттік туға зор құрмет көрсету Отанды сүюмен бара-бар екенін атап өтті. Бұл қазақстандық патриотизм құндылықтарын және еліміздегі ұлттық бірегейлікті нығайта түседі.
– Бүгін әскери оқу орындарының үздік түлектері офицерлік шен алады. Сіздер арқылы осы жылы оқуын бітіріп жатқан жас офицерлердің бәрін құттықтаймын. Осы сәттен бастап сіздерге Отан қорғау, Қазақстан азаматтарының бейбіт өмірі мен тыныштығын күзету үшін күрделі де мәртебелі миссия жүктеледі. Сіздер ұлы бабаларымыз аманат еткен қасиетті борышты лайықты атқаруларыңыз керек. Бүкіл өмір жолдарыңызда офицерлік атақты үлкен абыроймен алып жүріңіздер! – деді Мемлекет басшысы.
Салтанатты рәсім барысында Қазақстан Президенті – Қазақстан Республикасының Жоғарғы Бас қолбасшысының қолынан еліміздің жоғары әскери оқу орындарының 12 үздік түлегі Қарулы Күштердің офицерлік шендерін алды.
Соңында Нұрсұлтан Назарбаев барша жұртты Астананың 20 жылдығымен құттықтап, Қазақстан халқына бақ-береке тіледі.









///
	 

	Еңбек ұжымдарының, ғылыми және мәдени және іскер топтардың, Қазақстанның үкіметтік емес ұйымдарының өкілдерінен, сондай-ақ шетелдік азаматтардан келіп түскен хаттарда Мемлекет басшысының жылсайынғы Жолдауына жан-жақты қолдау көрсетіліп, қазақстандықтардың әл-ауқатын арттыруға үнемі көңіл бөлініп отыратыны үшін алғыс білдірілген.

	***

	Өз хатында В.Ведяев бұрынғы қазақстандықтардың – Ресей Федерациясы Смоленск облысы, Петрово кентінің тұрғындары атынан олардың елімізден тысқары жерде тұрып жатқанына қарамастан Мемлекет басшысының Жолдауын өте мұқият әрі мақтанышқа сезіміне бөлене отырып тыңдайтыны туралы жазған. Хат иесі мемлекеттің дамуының басты арқауының бірі тарих пен халықтың патриотизмі болып саналатынын атап өткен. Осы орайда, олар жаңа құжатты – «Мәңгілік Ел» Патриоттық актісін әзірлеу және қабылдау туралы шешімді ыстық ықыласпен қабылдаған.

	Өз кезегінде Қазақстанның еңбек ұжымдары мен жекелеген азаматтары еңбек адамының бүкіл елдің игілігіне үлесін қосуына мүмкіндік беретін жан-жақты қолдау шараларына назар аударған.

	Атап айтқанда, Қарағанды қаласындағы «Казахстанская» шахтасының, Алматы локомотив пайдалану депосының жұмысшыларынан, Солтүстік Қазақстан облысының еңбек ардагерлері И.Елеусізов, А.Липов, К.Калиева, Г.Кухарь, Ж.Ысқақовалардан келген хатта Жолдауда айтылған инновациялық экономиканы дамытудың маңызды бағдарламаларын іске асыру, еңбек мұраттары мен кәсіби шеберлікті қайта жаңғырту жөніндегі жүйелі шаралар жиынтығының болашаққа сеніммен қарауға мүмкіндік беретіні айтылған. Бұл пікірлер Солтүстік Қазақстан облысындағы Киров атындағы зауыттың, сондай-ақ Ақмола облысындағы кәсіпорындардың –  «Степногорск подшипник зауыты» АҚ, «Щучинск қазандық-механикалық зауыты» ЖШС, «Қазгер ҚҰС» ЖШС Степняк құс фабрикасының, Бурабай аудандық телекоммуникация өндірістік торабының еңбекшілерінен келген хаттарда да қолдау тапқан.   

	«АрселорМиттал Теміртау» АҚ металлургтері Мемлекет басшысының еңбек адамы туралы ешқашан ұмытпайтынына ерекше тәнті екендіктерін білдірген.  

	«Еңбек жолыңызды біздің комбинатта бастаған Сіз металлургтер қалай тұратынын жақсы білесіз әрі түсінесіз. Металлург еңбегі ешуақытта да жеңіл саналмайтынына қарамастан, біз ертеңге күнге сеніммен қараймыз», – делінген хатта. 

	Ауыл шаруашылығын дамыту мәселесінің аса өзектілігін саланың Солтүстік Қазақстан облысы Ғабит Мүсірепов атындағы ауданының еңбеккерлері атап өткен.

	«Біз Жолдауда Қазақстан ет пен сүт, сондай-ақ егін шаруашылығы өнімдерінің ірі өңірлік экспорттаушыларының бірі болуға тиіс және ауыл шаруашылығында бизнесті дамытуға, фермерлік кооперация мен жерді тиімді пайдалану үдерісіне нұқсан келтіретін барлық кедергілер жойылатын болады деп айтылған бөлігін зор ықыласпен тыңдадық», – деп жазады хат иелері.     

	Еліміздегі шағын және орта бизнес өкілдері, атап айтқанда, Қарағанды облысының Балқаш қаласынан хат жолдаған жеке кәсіпкер Д.Өтепова Мемлекет басшысының өздерін толғандыратын мәселелерге назар аударғанына ерекше тоқталып өткен. 

	«Биылғы Жолдау ұрпақтан-ұрпаққа беріліп, дәстүрге айналуға тиіс отбасылық бизнесті дамытуға қуатты серпін береді. Кәсіпкерлер бизнестегі  бастамаларды іске асыруға өз үлестерін қосып, еліміз одан әрі қуатты болып, ал халқымыз молшылық пен игілікте өмір сүруі үшін барлық күштерін салатынына мен де сенімдімін», – делінген хатта.  Бұл тілектерге Солтүстік Қазақстан облыстық кәсіпкерлер палатасының директоры Н.Кукушкина мен Ақмола облысынан «Заречный» ЖШС басшысы У.Әріпов те қосылатындықтарын жазған.  

	Сонымен бірге Балқаш қаласындағы «Сары Қазына» ЖШС ұжымы Экономикалық ынтымақтастық және даму ұйымы мен Қазақстанның белсенді ынтымақтастығы ел кәсіпорындарының бәсекеге қабілеттігін арттыра түсетінін атап өткен.

	Жолдаудағы Қазақстанның әлемдегі ең дамыған 30 елдің қатарына кіруі жөніндегі басты мақсатқа қолдау білдіріп, өз пікірін жолдағандар арасында Жамбыл облысындағы кардиологиялық диспансердің бас дәрігері А.Гривцов та бар. 

	«Медицинаның барлық саласын жақсарту жайын ойлайтын қамқоршы адам ретіндегі Сіздің ойларыңыз денсаулық сақтау жүйесі қызметкеріне, маған түсінікті әрі жақын», – делінген хатта. Петропавл қалалық әйелдер консультациясы, Ақмола облысындағы Еңбекшілдер аудандық емханасы, Солтүстік Қазақстан облыстық ауруханасының ұжымдары да осындай пікірде.

	Еліміздің білім беру мекемелерінің өкілдері осы салаға Мемлекет басшысының көңіл бөліп отырғаны үшін ризашылық білдіреді.

	Петропавл Классикалық гимназиясының ұжымы жолдаған хатта білім беру қызметкерлерінің еңбекақысын 29%-ға арттыру және 2017 жылға қарай үш ауысым бойынша оқытуды жою туралы шешім орта білім беру сапасын арттырып қана қоймай, барлық педагогтарды ынталандыра түсетіні де атап өтілген. Сондай-ақ, осындай пікірге Балқаш қаласындағы білім және ғылым қызметкерлері кәсіподақтары қалалық комитетінің төрайымы Г.Колесникова және Теміртау қаласының Орталық кітапханалар жүйесінің қызметкерлері де қосылады. 

	Х.Досмұхамедов атындағы Атырау мемлекеттік университеті, М.Х.Дулати атындағы Тараз мемлекеттік университеті, Маңғыстау энергетикалық колледжі, Атырау аграрлық-техникалық колледжі ұжымдары биылғы Жолдау еліміздің бірқатар салаларын дамытуға, сондай-ақ ғылымға негізделген экономиканы құруға қуатты серпін беретініне сенім білдірген.

	Еліміздің студент жастары, атап айтқанда, М.Әуезов атындағы Оңтүстік Қазақстан мемлекеттік университетінің, Қарағанды мемлекеттік техникалық университетінің студенттері, Солтүстік Қазақстан облыстық Студенттер альянсының, Қарағанды облысындағы жастар бірлестіктерінің мүшелері Мемлекет басшысының әрбір Жолдауы маңызды екенін атап өтіп, стипендияны арттырудың жоспарланғанына ризашылықтарын білдірген.

	Ақмола облысы Аршалы ауданындағы жас буынның 7 мың өкілі атынан Жастар форумына қатысушылар және Солтүстік Қазақстан облыстық «Эмпирикалық әлеуметтік технологиялар орталығы» ҚБ мүшелері «Қазақстан – 2050» стратегиясында алға қойылған міндеттерді іске асыру үшін барлық күштерін салатындықтарына сендірген. 

	Мемлекет басшысы Жолдауына қолдау білдірген пікірлер Қазақстан халқы ассамблеясының еліміздің барлық өңіріндегі өкілдерінен де келді.

	Астана қаласындағы Қазақстан халқы ассамблеясы мүшелері тәуелсіз мемлекеттің қалыптасуы, сондай-ақ елорданың өркендеуі еліміздегі этносаралық келісім мен халықтың бірлігін сақтау ісіндегі барлық этностардың күш-жігерінің арқасында жүзеге асқанын атап өткен.

	«Біз Қазақстан халқын балаларымызға қалатын тұрақты қоғам, дамыған қала, бейбіт елді құруға және нығайтуға шақырамыз. Біздің Отанымыз бұдан әрі де қуатты және өркендей түсуі үшін, бүгінгі күннің басты құндылығын – Қазақстанның Тәуелсіздігін, Астананы, ұлттық бірлікті, бейбітшілік пен қоғамымыздағы келісімді сақтау және ұлғайту үшін қолдан келгеннің барлығын істеу маңызды!», – делінген хатта.

	«Қазақстан украиндары радасы» заңды тұлғалар бірлестігі жолдаған хатта «Мәңгілік Ел» ұлттық идеясы елдің болашақ табыстарының негізіне айналатын қоғамымыздың басты құндылықтарының нақты көрінісі екені атап өтілген.

	«Қазақстан халқы айқын жолынан айнымай жүріп келеді, ал Отанымыз еуразиялық кеңістіктегі ең қауіпсіз, жайлы және тұрақты даму үстіндегі елдің біріне айналуда», – деп жазады авторлар.

	Алматы облыстық әзербайжан этномәдени бірлестігінің төрайымы А.Осман және Қызылорда облысының ғылым және интеллигенция өкілдері жылсайынғы Жолдауда мемлекеттік тілге ерекше көңіл аударылатыны үшін өз алғыстарын білдірген.   

	Жолдауға қолдау білдірген хат иелерінің қатарында Қазақстанның татар және башқұрт қауымдастығының, Қазақстан немістері қоғамдық бірлестіктері қауымдастығының, Алматы қалалық Қазақстан халқы ассамблеясының, Қазақстан халқы ассамблеясының Алматы қаласындағы ғылыми-сарапшылар тобының, Ақмола облыстық Қазақстан халқы ассамблеясының, Ақмола облыстық Қазақстан халқы ассамблеясы ғылыми-талдау орталығының, Семей қаласы мен Шығыс Қазақстан облысындағы Достық үйі этномәдени бірлестіктерінің, Оңтүстік Қазақстан облысындағы өзбек этномәдени бірлестігінің, «Ақмола облысындағы поляктар бірлестігі» ҚБ-нің,  Қостанай облысындағы «Шарк» тәжік-өзбек ұлттық-мәдени орталығының, Оңтүстік Қазақстан облысындағы славян мәдени орталығының мүшелері бар.

	Бұған қоса, хаттар мен жеделхаттарды Маңғыстау облысындағы этномәдени бірлестіктер төрағалары, Павлодар облысындағы «Славяндар» болгар этномәдени бірлестігінің төрайымы В.Шатова, Талдықорған немістерінің «Видергебурт» қауымының төрағасы В.Молодцов, Қазақстан халқы ассамблеясы Қарағанды облыстық ғылыми-сарапшылар тобының төрағасы В.Молотов-Лучанский, Маңғыстау облысындағы «Дағыстан» этномәдени бірлестігінің төрағасы Ю.Шахшаев, Атырау облысындағы «Татулық» татар-башқұрт этномәдени бірлестігінің төрайымы Г.Байкенова, Павлодар облысындағы беларусь этномәдени орталығы ақсақалдар кеңесінің төрағасы В.Рак, «Вайнах» қауымдастығының мүшесі З.Чумакова жолдаған.

	Жолдауға қолдау білдірген хаттар мен жеделхаттар еліміздің үкіметтік емес секторының өкілдерінен де келіп түсті.

	Мысалы, Петропавл қаласындағы «Азаматтық бастамаларды дамыту институты» ҚБ төрағасы А.Есқожа барша қазақстандықтар үшін Жолдау кезекті бағдар болып саналады деп есептейді.

	«Түпкі нәтиже туралы айқын түсінігі, мақсаты барлар ғана өз ісінде биіктерге қол жеткізе алады. Өз көшбасшысының соңынан көптеген жылдар бойы ерген қазақстандықтардың мақсаты, мүддесі, міндеттері бір,  болашағы ортақ», – деп жазады хат иесі.

	«Қазақстанның мұсылман әйелдер лигасы» ҚБ Павлодар облыстық филиалының, Ақмола облысының Степногорск қаласындағы Достық және шығармашылық үйінің, Қарағанды облысындағы Теміртау қаласы ардагерлер кеңесінің өкілдері Жолдаудың әлеуметтік саланы одан әрі дамыту туралы тұстарына назар аударған. Олардың пікірінше, халықтың өмір сүру деңгейін арттыруға және әлеуметтік көңіл-күйіне бұл оң әсерін тигізеді. Осы пікірге Солтүстік Қазақстан облысындағы бірқатар ұйымдардың, атап айтқанда, «Тұтынушылар мен кәсіпкерлер құқығын қорғау қауымдастығы» ҚБ, «Солтүстік Қазақстан облыстық іскер әйелдер қоғамдастығы» ҚБ, Қызыл Жарты Ай қоғамының облыстық филиалы, облыстық кәсіподақтар кеңесінің қызметкерлері де қосылады.

	Сондай-ақ, жекелеген азаматтардан да пікірлер келді. Олардың арасында Ақмола облысының тұрғындары – Социалистік Еңбек Ері С.Жұмағалиев және ақын, әнші-композитор И.Тасқараұлы бар.         

	Мемлекет басшысының үзеңгілестері Теміртаудан А.Жүнісов, Ж.Арысов, Қ.Омашев және басқалары Қазақстан Президентінің әрбір Жолдауы айрықша және асыға күтетін оқиға екенін атап көрсеткен.

	«Біздің мемлекетіміз әлі жас. Бірақ халқымыздың ең басты құндылығы – еңбексүйгіштік, төзімділік, бірін-бірі құрметтеу, бейбітшілік пен келісім бізге осындай қысқа мерзімде экономика мен саясатта берік позиция ұстанған, әлемдегі беделді мемлекетке айналуға мүмкіндік берді», – делінген олардың хатында.
///Іс-шараға Президент Әкімшілігінің Басшысы Н.Нығматулин, Президенттің көмекшісі – Қауіпсіздік Кеңесінің хатшысы Н.Ермекбаев қатысты.
Кеңес барысында Қарулы Күштер қызметінің 2015 жылғы елдің қорғаныс қабілетін және әскерлердің жауынгерлік дайындығын арттыру жөніндегі қорытындылары талқыланды.
Қазақстан Президенті әлемдік экономика мен халықаралық саясаттағы қиындықтарға қарамастан еліміздің тұрақты дамығанын, дағдарысқа қарсы тиісті стратегиясын әзірлегенін және биылғы жылды оң көрсеткіштермен аяқтап отырғанын атап өтті.
Мемлекет басшысы «Нұрлы жол», индустриялық-инновациялық даму бағдарламалары мен Бес институционалдық реформаның кезең-кезеңімен жүзеге асырылып жатқанын айтты. Қазақстан Президенті бұл орайдағы қадамдар алға қойылған ауқымды міндеттерді белсенді түрде әрі нәтижелі жүзеге асыруды қажет ететініне тоқталды.
Нұрсұлтан Назарбаев армияның қазіргі заманғы әскери және террорлық қатерлердің алдын алу және болдырмау үшін атқаратын рөлінің маңыздылығын атап өтті.
Әрбір қазақстандық өз қауіпсіздігі туралы ойлай отырып, ең алдымен Қарулы Күштерімізге үміт артады. Сондықтан ешқайсыңыз мұны ұмытпауларың керек. Сіздер өздеріңіз әрдайым тас-түйін дайын тұруларыңыз керек және бес қаруларыңыз сай болғаны жөн. Мемлекет өз тарапынан армияға қажетті барлық жағдайды жасауға тиіс. Сіздердің міндеттеріңіз – офицерлер мен сарбаздарды тәрбиелеу және сапалы деңгейде даярлау, – деді Мемлекет басшысы.
Сонымен қатар Жоғарғы Бас Қолбасшы Қарулы Күштердің әскери қызметшілері қарулы қақтығыстардың жаңа үрдістері мен ерекшеліктерін ескеру керектігін, кәсіби, жауынгерлік және моральдық-психологиялық даярлық деңгейін ұдайы арттырып отыруға тиістігін айтты.
Іс-шара соңында Мемлекет басшысы Қарулы Күштерді 2016 жылы дамытуға байланысты бірқатар міндет қойды және офицерлерді алдағы мерекемен құттықтап, басшылық құрамға жаңа қызмет көліктерінің кілтін тапсырды. 

/// 
Қазақстан Президенті киностудия қызметімен, оның жаңа жобаларымен және киноөндіріс үдерісімен танысты. Нұрсұлтан Назарбаев сондай-ақ «Қазақ Елі» сериалының түсірілім алаңын көріп, шығармашылық топпен әңгімелесті.
Сонымен қатар Мемлекет басшысы тәуелсіз Қазақстан мемлекетінің құрылуы туралы баяндайтын, жұмыс барысындағы бастапқы атауы «Так сложились звезды» деп аталатын фильм түсірілімі жүріп жатқан алаңда болды.
«Қазақфильм» –  республикамыздың жаңғыртудан кейін сапалы киноөнімдер шығару мүмкіндіктері арта түскен басты киноөндіріс орны.  


///Қазақстанның Тұңғыш Президенті – Елбасы «Nur Otan» партиясының орталық аппаратына барып, оның қазіргі жұмысымен танысты және құрылымдық бөлімшелер жетекшілерінің қатысуымен кеңес өткізді.
Елбасы Нұрсұлтан Назарбаев елімізде болған соңғы саяси оқиғаларға байланысты партияның алдында стратегиялық маңызы бар бірқатар міндет тұрғанын айтты.
– Біз жақында «Nur Otan» партиясының съезін өткізіп, оның 20 жылдық мерейтойын атап өттік. Партияның жаңа мақсат-міндеттері айқындалды. Елімізде болған оқиғалар барша жұртқа белгілі. Мен партияның, Қауіпсіздік кеңесінің және Қазақстан халқы Ассамблеясының Төрағасы болып қала беремін, – деді Қазақстанның Тұңғыш Президенті.
Нұрсұлтан Назарбаев белсенді әрі нәтижелі жұмыстың арқасында «Nur Otan» партиясы еліміздің басты саяси күшіне айналғанын атап өтті.
– Реформалар, даму, азаматтық қоғам – партияның жұмылдырушы негізі. Қоғамның тұрақтылығы, халықтың бірлігі мен келісімі өсіп-өркендеуіміздің басты басымдықтарына айналды. Азаматтарымыздың лайықты өмір сүру деңгейін қамтамасыз ету және Қазақстанды әлеуметтік мемлекет ретінде дамыту мәселесі басым бағытымыз болып қала береді, – деді «Nur Otan» партиясының Төрағасы.
Қазақстанның Тұңғыш Президенті тұрғындар үшін жаңа жұмыс орындарын ашудың маңыздылығын атап өтіп, әлеуметтік масылдыққа жол бермеу қажеттігіне баса мән берді.
Нұрсұлтан Назарбаев Қазақстан Республикасы Президентінің кезектен тыс сайлауының өтуіне байланысты «Nur Otan» партиясы алдағы сайлау науқанына белсенді қатысуға тиіс екенін айтты.     
– Кеше Қасым-Жомарт Тоқаев өзінің заңды құқығын пайдаланып, Қазақстан Президентінің кезектен тыс сайлауын өткізу туралы жарлыққа қол қойды. Бұл сайлау биліктің заңдылығын одан әрі нығайтып, елімізде тұрақтылықты қамтамасыз ету үшін қажет. Енді бізге партияның съезін өткізіп, ел президенттігіне кандидатура ұсынуымыз керек. Партияның аппараты съезді өткізу үшін қажетті жұмыстардың бәрін жылдам іске асыруға тиіс. Партиямыздың атынан кандидатура ұсынғаннан кейін Қоғамдық сайлау штабының жұмысын ұйымдастыру қажет. Бұл жұмыспен менің бірінші орынбасарым Мәулен Әшімбаев айналысады, – деді Қазақстанның Тұңғыш Президенті.   
Сонымен қатар, Нұрсұлтан Назарбаев сайлауды толығымен ел заңнамасына сәйкес және барлық демократиялық нормалар мен рәсімдерді сақтай отырып өткізу қажеттігіне назар аударды.  
Кеңес барысында партия Төрағасының бірінші орынбасары М.Әшімбаев сайлау штабын ұйымдастыру жұмыстары туралы баяндады.
Нұрсұлтан Назарбаев М.Әшімбаевтың ақпаратын назарға алып, партияның орталық аппараты мен филиалдары алдағы іс-шараларды ұйымдастыру үшін жылдам әрі үйлесімді жұмыс істеуге тиіс екеніне тоқталды.     
– Партияға зор жауапкершілік жүктеліп отыр. Бұл – таңдап алған саяси бағдарымыздың сабақтастығын және өзім белгілеген барлық стратегиялық міндеттерді іске асыруды қамтамасыз ету. «Nur Otan» Қазақстанды жаңғыртатын басты қозғаушы күшке айналды. Сондықтан, белгіленген міндеттердің бәрі толығымен орындалуға тиіс, – деді Нұрсұлтан Назарбаев.
«Nur Otan» партиясының Төрағасы «Бақытты отбасы», «Құтты мекен», «Ауыл – Ел бесігі» және «Халыққа көмек» жобаларын тиімді іске асыру мәселелері туралы айтты.  
Сондай-ақ, Елбасы партияның 2030 жылға дейінгі жаңа бағдарламасын іске асыру үшін нақты іс-шаралар жоспарын бекітуді тапсырды.
Нұрсұлтан Назарбаев партияның мемлекеттік басқару жүйесі үшін кадр дайындайтын негізгі құрылым болуға тиіс екенін атап өтіп, «Nur Otan» партиясының республикалық кадр резервін жасақтауды тапсырды.
Елбасы мемлекеттік саясаттың өзекті мәселелері бойынша партия мүшелері жүргізетін тиімді ақпараттық-түсіндіру жұмыстарының маңыздылығын атап өтті. 
– «Nur Otan» партиясы менің саясатымның мәнін түсіндіру ісінде басты институт болуға тиіс. Уақыт пен қол жеткізген жетістіктер ұстанған бағытымыздың дұрыстығын көрсетті. Бұл бағдарды одан әрі іске асыру үшін нақты жұмыс істеу керек, – деді Қазақстанның Тұңғыш Президенті. 
 
Қазақстан Республикасының Тұңғыш Президенті – Елбасының
Баспасөз қызметі



///Форумды ашқан Гүлшара Әбдіқалықова көрнекті нейрохирург, Ресей ғылым академиясының академигі А.Потаповтың 70 жасқа толуына орай жолдаған Қазақстан Президентінің құттықтау хатын оқып берді.
Мемлекеттік хатшы Гүлшара Әбдіқалықова Нұрсұлтан Назарбаевтың «Төртінші өнеркәсіптік революция жағдайындағы дамудың жаңа мүмкіндіктері» атты жолдауына сәйкес, Қазақстанның Индустрия 4.0, оның ішінде медицина саласы элементтерін енгізуге кіріскенін айтты.
– Президенттің бастамасымен 2008 жылы негізі қаланған Ұлттық нейрохирургия орталығы денсаулық сақтау саласындағы инновациялық жетекші мекемелердің бірі болып саналады. Бүгінде ол Орталық Азиядағы көш бастаушы клиниканың біріне айналды, – деді Г.Әбдіқалықова.
Ұлттық нейрохирургия орталығында 10 жылдың ішінде 37 мыңнан астам адам ем қабылдады, 25 мыңнан аса ота жасалды, 66 нейрохирургиялық жаңа технология енгізілді. Оның базасында Қазақстанда алғаш рет нейрохирургияның жаңа салалары – микронейрохирургия, эндоваскулярлық, эндоскопиялық және функционалдық нейрохирургия енгізілді.
Соңында Мемлекеттік хатшы форумға қатысушыларға шығармашылық табыс тілеп, Астананың 20 жылдық мерейтойына арналған мерекелік салтанатты іс-шараларға қатысуға шақырды.
Форумға Денсаулық сақтау министрі Е.Біртанов, Астана қаласының әкімі Ә.Исекешев, Парламент депутаттары, әлемнің 20-дан астам елінен келген нейрохирургия саласының жетекші мамандары қатысты.
Іс-шара Астананың 20 жылдығы қарсаңында Ұлттық нейрохирургия орталығының 10 жылдығына орай ұйымдастырылды.
///Мекеменің жұмысымен танысу барысында Мемлекет басшысы емдеу және күндізгі стационар кабинеттерін және емхананың жедел медициналық жәрдем станциясын аралап көрді.
Емделушілерді арнайы көпсалалы дайындықтан өткен тәжірибелі дәрігерлер қабылдайды. Бұл барлық санаттағы тұрғындарға сапалы алғашқы медициналық-санитарлық көмек көрсетуге мүмкіндік береді.
Сонымен қатар, емханада тұрғындарды ақпараттық қолдау жүйесі жұмыс істейді. Соның ішінде тәулік бойы қызмет көрсететін call-орталық, сенім телефоны және емхананың веб-сайты бар.


///Кездесу барысында Мемлекет басшысына еліміздің Қарулы Күштерінің қазіргі жағдайы мен министрлік қызметінің стратегиялық бағыттары туралы мәлімделді.
Н.Ермекбаев Қазақстан Президентіне армияның қорғаныс қабілетін арттыру және әскерді қару-жарақпен қамтамасыз ету үшін қабылданып жатқан шаралар туралы баяндады.
Кездесу қорытындысы бойынша Қасым-Жомарт Тоқаев бірқатар нақты тапсырма берді.

///Кездесу Шетелдік инвесторлар кеңесінің пленарлық отырысы аяқталғаннан кейін өтті.
Келіссөз барысында тараптар өзара ынтымақтастықты кеңейту және стратегиялық әріптестікті дамыту жөніндегі өзекті мәселелерді талқылады.

///Мемлекет басшысы қырғыз тарапының өтініші бойынша Сооронбай Жээнбековпен кездесу өткізді. Әңгіме барысында Қазақстан Президенті Қырғызстан Президентін сайлаудағы жеңісімен құттықтады.
– Екі ел арасындағы туысқандық әрі бауырластық қарым-қатынасты орнына келтіру қажет. Бұл жерде екі халықтың мүддесі тұр, – деді Нұрсұлтан Назарбаев.
Қазақстан Президенті жуық арада екі ел үкіметтерінің жұмыс топтары Жол картасы бойынша жұмыс жүргізіп, оған қол қоятынын айтты. Содан соң, қырғыз тарапының өтініші бойынша Қазақстан мен Қырғызстан шекарасындағы қазіргі мәселелер шешілетін болады.
– Шекараға Қазақстан және Қырғызстан тараптары, сондай-ақ Еуразиялық экономикалық одақ өкілдері бірлесе бақылау орнататын болады. Мұндай тәртіпті Қырғызстан-Қытай шекарасында да белгілеген жөн, – деді Мемлекет басшысы.
Сонымен қатар, Нұрсұлтан Назарбаев Қырғызстан Президентін Қазақстанға ресми сапармен келуге шақырды.
Сооранбай Жээнбеков Нұрсұлтан Назарбаевқа құттықтағаны және Қазақстанға ресми сапармен келуге шақырғаны үшін алғыс айтты.
– Біз елдеріміздің өзара іс-қимыл мәселелерін талқылап, бірқатар ұстаным бойынша ортақ пікірге келдік. Қазіргі проблемаларға қарамастан, мен жеке жауапкершілігіме ала отырып, шекарамыздағы ахуалды реттеуді сұрадым, – деді Қырғызстан Президенті.
Кездесу соңында Мемлекет басшысы елдеріміздің қарым-қатынасы тату көршілік сипатта екенін атап өтіп, туындаған барлық мәселені сындарлы жолмен шешуге ниетті екенін білдірді.


///
	 

	Мемлекет басшысына Т.Ермегияев Астанада халықаралық «ЭКСПО-2017» мамандандырылған көрмесін өткізуге дайындық барысы мен биылғы жылға арналған жоспарлар туралы баяндады.

	Нұрсұлтан Назарбаев нысандар құрылысына отандық компанияларды тартудың маңыздылығын атап өтті.

	– «ЭКСПО-2017» көрмесінің үлкен кешендерінің салынуын шағын және орта бизнесті дамыту үшін пайдаланған жөн. Ең алдымен сапа деңгейіне сәйкес келетін қазақстандық құрылыс компанияларын тарту қажет. Қолданылатын құрылыс материалдары да қазақстандық болуға тиіс, ол отандық бизнестің жұмыс істеуіне мүмкіндік береді. Бұл ретте сапаны қадағалау қажет және тиісті мамандар болуы керек. Еліміздің ірі компаниялары дуальдік оқыту бағдарламасын іске асыруда. Олардың тәжірибесіне қарап, соған ұқсас бағдарлама әзірлеу – жастарды іріктеу, оларды оқыту, «ЭКСПО-2017» көрмесіне дайындық пен өткізу барысындағы жұмысқа мамандар даярлау қажет. Мамандар мен компанияларды Қазақстанның барлық өңірінен тарту керек. Тағы да қайталап айтамын, барлық нысандар кейін де халқымыз бен елордамыздың игілігіне пайдаланылуға тиіс, – деді Қазақстан Президенті.

	Мемлекет басшысы Назарбаев Университетімен бірлесіп Энергия институтын құру мүмкіндігін атап өтті.

	– Бұл ғылыми мекеме жаңа энергия көздерін зерттеумен айналысатын болады. Шет елдердің тәжірибесін жинақтап, оларға зертханалық жағдайда талдау жүргізу мүмкіндігін қарастырған жөн. Бүгіннің өзінде маған  сан алуан энергия түрлерінің әзірлемелері жобаларын жолдауда. Оларды іске асыру мәселесін қарастырған жөн, – деді Мемлекет басшысы. 

	«ЭКСПО-2017» ұлттық компаниясы» АҚ басқарма төрағасы 2014 жылы құрылыстың басталуы және Халықаралық көрмелер бюросының ресми туын алу жоспарланғанынан хабардар етті.

	– 2013 жылғы желтоқсан айында көрмені өткізуге байланысты тіркеу рәсімдерінің бәрі аяқталды. Қазіргі уақытта барлық мәселе ай сайын үкіметтік комиссияда шешілуде. Бүгінгі күні іс-шаралар жұмыс кестесіне сәйкес жүргізілуде, олқылық пен кешігу жайттары жоқ. Көрме аясындағы нысандар құрылысының басталуы осы жылдың сәуір айына жоспарланып отыр, – деді Т.Ермегияев.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.                 


/// 
Түркия Республикасының Президенті Р.Ердоғанның мемлекеттік сапары аясында екі елдің мемлекет басшылары Түркістан қаласында Қожа Ахмет Яссауи кешені жанында орналасқан жаңа мешітке, сондай-ақ халықаралық қазақ-түрік университетіне барады деп жоспарлануда. 
///Мемлекет басшысына индустриялық аймақта іске асырылып жатқан жобалар, сондай-ақ өнеркәсіп кәсіпорындарын цифрландыру және технологиялық тұрғыдан жаңғырту, облыстың агроөнеркәсіп кешенін дамыту үшін атқарылған жұмыстар туралы мәлімделді.
Ақтөбе облысының әкімі өңірдің биылғы 9 айдағы әлеуметтік-экономикалық дамуының негізгі нәтижелері жөнінде баяндады.
– Есепті кезеңде әлеуметтік-экономикалық дамудың барлық негізгі көрсеткіштері бойынша өсу қарқыны сақталып отыр. Өнеркәсіп өсімі – 105,7 пайыз. Жалпы, қаңтар-қыркүйек айларында өндірілген өнімнің құны 1,3 триллион теңгеден асты. Ауыл шаруашылығы өнімінің жалпы көлемі 167,3 миллиард теңгені немесе 104 пайызды құрады. Осы айда 85 мың шаршы метр тұрғын үйді пайдалануға беру жоспарланып отыр. Бұл былтырғы осы кезеңмен салыстырғанда 22,1 пайызға артық. Биылғы 9 ай ішінде 318 миллиард теңгеден астам инвестиция тартылды, – деді Б.Сапарбаев.
Сонымен қатар, өңір басшысы негізгі  мемлекеттік бағдарламалардың, соның ішінде «Бес әлеуметтік бастаманың» жүзеге асырылу барысы жөнінде есеп берді. 
Баяндаманы тыңдаған соң, Нұрсұлтан Назарбаев «Қазақстандықтардың әл-ауқатының өсуі: табыс пен тұрмыс сапасын арттыру» атты халыққа арналған жолдауды тиімді іске асырудың маңыздылығын атап өтіп, облыстағы орташа жалақыны өсіру, жергілікті маңызы бар жолдарды жөндеу және өңірдің, әсіресе Ақтөбе қаласының экологиялық ахуалын жақсарту жөнінде бірқатар нақты тапсырма берді.
***
«Ақтөбе» индустриялық аймағының көлемі 200 гектар жерді қамтиды. Онда инженерлік-коммуникациялық инфрақұрылым, автомобиль және темір жол көліктеріне арналған кірме жолдар бар. Бүгінде мұнда жалпы құны 60,3 миллиард теңге болатын 14 инвестициялық жоба жүзеге асырылуда.


///Қасым-Жомарт Тоқаев жыл басынан бергі аймақтың әлеуметтік-экономикалық дамуының негізгі көрсеткіштері туралы Жеңіс Қасымбектің есебін тыңдады.
Мемлекет басшысына қайта өңдеу және тау-кен өнеркәсібі, ауылшаруашылығы өндірісіндегі оң өзгеріс, астық жинау науқаны туралы мәлімет берілді.
Сонымен қатар Қасым-Жомарт Тоқаевқа жылыту маусымына дайындық және Жұмыспен қамтудың жол картасын жүзеге асыру барысы, тұрғын үй және инфрақұрылымдық құрылыс туралы ақпарат берілді.
Президентке облыстағы коронавирус індетінің алдын алу және оған қарсы іс-қимыл шаралары, пандемияның болуы ықтимал екінші толқынына дайындық жағдайы да айтылды. Жеңіс Қасымбек медициналық инфрақұрылымдар мен дәрігерлерді даярлау жұмыстары туралы айтып берді.
Кездесу соңында Қасым-Жомарт Тоқаев Жұмыспен қамтудың жол картасы бойынша жаңа жұмыс орындарын ашу, өңірге инвестиция тарту және басқа да аймақты дамытуға қатысты бірқатар тапсырма берді.

///
	 

	Құрметті қазақстандықтар!

	Қымбатты отандастар!

	Мен сіздердің бәріңізді ел өміріндегі маңызды қоғамдық-саяси оқиғамен құттықтаймын!

	2013 жылғы тамыздың 5-інен 9-на дейін тәуелсіз Қазақстан тарихында алғаш рет жергілікті билік органдары басшыларының сайлауы табысты өтті. Баламалы негізде мәслихаттар аудандық маңыздағы қалалардың, селолық округтердің, селолық округ құрамына кірмейтін поселкелер мен селолардың әкімдерін сайлады. Бұл елдегі бүкіл әкімдердің 91 %-дан астамы. Барлығы 7 миллион 632 мың қазақстандық тұратын аудандық маңыздағы қалалардың, селолық округтердің, поселкелер мен селолардың 2454 әкімі сайланды.

	Өздеріңіз білетіндей, осы сайлауды өткізу туралы бастаманы мен «Қазақстан-2050» Стратегиясы туралы халыққа Жолдауымда көтердім. Сайлау жас қазақстандық демократияның маңызды жетістігіне айналды.  Оларға шамамен 7 мыңдай кандидат қатысты. Егер бұрын әкімдер тағайындалса, бүгінде олар алғаш рет сайланды. Және оны қазақстандық сайлаушылар өздерінің аттарынан іс-қимыл жасауға жоғары сенім көрсеткен халық өкілдері – мәслихаттар депутаттары заңды негізде саналы және жауапкершілікпен жүзеге асырды.

	Өткен сайлау барысына беделді жұртшылық өкілдері бақылау жасады. Қоғам  қайраткерлерінің бастамасы бойынша Сайлауды қадағалау жөніндегі республикалық қоғамдық комиссия құрылып, табысты жұмыс жүргізді. Бақылаушылар электоралдық науқан мен сайлау барысында айтарлықтай бұрмалаушылықтардың тіркелмегенін атап көрсетті. Сайлау ашық, мөлдір болды және қолданыстағы заңнамалар нормалары мен қазіргі заманғы демократиялық тәжірибеге толықтай сәйкесті.

	Жергілікті әкімдерді сайлаудың «Қазақстан-2050» Стратегиясын жүзеге асыруды бастаудың дәл бірінші жылында өтуінің де нышандық мәні бар. Бұл біздің XXI ғасырға арналған басты стратегиялық жоспарларымызда белгіленген Қазақстан үшін тағдыршешті мақсаттар мен міндеттерді сатылап жүзеге асыруға біздің терең берілгендігімізді бейнелейді.

	 

	Құрметті қазақстандықтар!

	Жергілікті өзін-өзі басқару – Қазақстан Республикасы конституциялық құрылымының базалық негіздерінің бірі. Оның одан әрі тиімді қалыптасуындағы таяудағы және ұзақ мерзімді міндеттер мен бекіткен Қазақстан Республикасында Жергілікті өзін-өзі басқаруды дамыту тұжырымдамасында белгіленген. Оларды бірізділікпен шешу төменгі деңгейдегі басқару жүйесінің сапасын айтарлықтай арттыруға жағдай жасайды. Осы тұжырымдаманы жүзеге асыру үшін де сайлауды табысты өткізу қамтамасыз етілді.

	Менің бұдан былай азаматтармен бетпе-бет жұмыс  істейтін және проблемаларды жергілікті жерлерде тікелей шешетін барлық әкімдердің сайланбалылықпен қамтылғанын айрықша атап өткім келеді. Бұл жергілікті әкімдер қызметіне азаматтық бақылауды күшейту үшін мүмкіндіктерді ұлғайтады, сондай-ақ әрбір жекелеген аумақтық қоғамдастықтағы ахуалға мәслихаттар мен барлық азаматтардың тікелей ықпалының артуына жағдай жасайды. Осылайша, саяси жүйені жаңғырту жолында, қазақстандықтардың жергілікті өзін-өзі басқаруға белсенді қатысу тәжірибесі мен дәстүрлерін кеңейтуде тағы бір маңызды қадам жасалды.

	Жаңа әкімдердің менің тапсырмам бойынша тиімді жұмыс істеуі үшін биылғы жылы жергілікті билік органдарының мүмкіндіктері айтарлықтай күшейтілді. Бүгінде олар тиімді жұмыс жүргізу үшін қажетті барлық материалдық-қаржылық және кадрлық ресурстарға ие. Атап айтқанда, жергілікті әкімдерге әлеуметтік салада қосымша өкілеттіктер берілді. Биылғы жылы күшіне енген жаңартылған заңнама бойынша оларға заң жүзінде 67 функция бекітіліп берілді, оның өзі іс жүзінде жергілікті маңыздағы барлық көкейкесті мәселелерді дербес және жауапкершілікпен шешуге мүмкіндік береді. Бірақ бұл сонымен бір мезгілде әкімдердің отандастары мен мемлекет алдындағы аса зор жауапкершілігі де!

	Әр әкім оны толық сезініп, өз міндеттерін абыроймен және лайықты атқарып, адал да шынайы берілген еңбегімен өзін сайлаған халықтың заңды өкілдерінің жоғары сенімін ақтауы тиіс.

	Мен барлық әкімдерді лауазымға сайлануымен құттықтаймын!

	Сіздер – біздің тарихымызда тұңғыш сайланған әкімдерсіздер. Алда сіздерді барлық қалалардың, ауылдардың, селолар мен селолық округтердің игілігі үшін, біздің бүкіл халқымыздың игілігі үшін жауапты жұмыстардың 4 жылы күтіп тұр. Сіздердің еңбектеріңізге тек сіздердің жерлестеріңіздің  ғана әл-ауқаты байланысты емес. Бұдан кейін сайланатын барлық әкімдер жұмысының жаңа сапасына жоғары өлшемдер белгілеу де сіздердің күш-жігерлеріңізге байланысты. Мемлекет басшысы ретінде мен сіздерден дәл осыны күтемін! Сіздерден біздің бүкіл халқымыз осыны күтеді!

	Сіздерге осы жоғары үміттерге сәйкес болуды тілеймін! Заңды берік ұстаныңыздар, отандастарыңыздың сұраныстарына мұқият болыңыздар! Халық мүддесін бәрінен жоғары қойыңыздар! Бүкіл халықтың бірлігі мен топтасқандығын, біздің жеріміздегі бейбітшілік пен келісімді мұқият сақтаңыздар! Осының бәрі – әр әкімнің табысты жұмысының басты құрамдастары.

	Сіздердің барлығыңызға жұмыста табыстар тілеймін!
///Онлайн форматта өткен кездесуде Қасым-Жомарт Тоқаев Одиль Рено-Бассоны Еуропалық қайта құру және даму банкіне президент болып сайлануымен құттықтады.
Президент Еуропалық қайта құру және даму банкі Қазақстанның маңызды стратегиялық серіктесі деп бағалап, екіжақты ынтымақтастық жылдарында аталған институт ел экономикасына 9 миллиард доллардан астам инвестиция салғанын атап өтті. Банк Еуропа мен Азияның нарық реформаларын және кәсіпкерлік бастамаларын қолдауда маңызды рөл атқарды.
Мемлекет басшысы Еуропалық қайта құру және даму банкі ел экономикасының басым бағыттарын айтарлықтай дамытуға септігін тигізеді деп санайтынын жеткізді. Әңгімелесу барысында ірі инфрақұрылымдық жобаларды қаржыландыру, атап айтқанда, автомобиль жолдарын салу, жаңартылған энергия көздерін дамыту, Қазақстандағы гидроэнергетика мәселелері талқыланды.
Одиль Рено-Бассо COVID‑19 пандемиясының ғаламдық нарыққа және Қазақстан экономикасына тигізетін әсері жайындағы Еуропалық қайта құру және даму банкінің болжамымен және бағдарымен бөлісті. Оның айтуынша, банк Қазақстан Үкіметімен тығыз ынтымақтастық орнатуға және энергетика, инфрақұрылым, инвестиция салалары бойынша жобаларды белсенді дамытуға дайын.





///Елбасы конференцияда сөйлеген сөзінде еліміздің бірінші басшысы лауазымындағы бүкіл қызметі Қазақстанды дамытуға арналғанын атап өтті.
Нұрсұлтан Назарбаев мемлекетті құру жолындағы және егеменді елді қалыптастырудағы қиындықтар туралы айтты. Соның ішінде, Қазақстанның Тұңғыш Президенті тоқсаныншы жылдардың басында еліміздегі ұлттық экономиканың қирауына, этносаралық қақтығыстардың пайда болу қаупіне байланысты жағдай жөнінде айтты.
– Қазақстан демографиялық құлдырау шегінде тұрды. 1989 жылғы халық санағына сәйкес, байырғы халық – қазақтар 39 пайыз немесе 6,5 миллионнан сәл ғана астам адам болды. Сол кезеңдегі ауыр экономикалық ахуал халықтың Қазақстаннан көптеп көшіп кетуіне алып келді. Ол жылдары орташа өмір сүру жасы 5 жылға қысқарды, туу көрсеткіші бірден төмендеді, – деді Нұрсұлтан Назарбаев.
Елбасы тәуелсіздіктің алғашқы жылдары Қазақстан көлік қатынастарының теңгерімсіздігі мен экология мәселесі күрделі технологиялық тұрғыдан ең артта қалған республикалардың қатарында болды.
Қазақстанның Тұңғыш Президенті елімізде қабылданған бағдарламалардың және өткір әлеуметтік-экономикалық мәселелерді шешуге бағытталған даму стратегиясының жүзеге асырылу нәтижелеріне тоқталды.
Сонымен қатар, Нұрсұлтан Назарбаев әлемдік даму үдерісіне әсер ететін стратегиялық сын-қатерлердің бірнеше тобын атап көрсетті. Атап айтқанда, қарқынды әрі үздіксіз технологиялық толқын, кезекті индустриялық революцияға байланысты экономикалық парадигманың ауысуы, әлемдегі геосаяси жағдайдың өзгеруі, түрлі сипаттағы жаһандық деңгейдегі қақтығыс.
– Халық пен Президент әрқашан бірге болуға тиіс. Сонда ғана жетістікке жетеміз. Менің аға буын өкілдеріне айтарым, сіздердің даналықтарыңыз жастардың дұрыс жолмен жүруіне, Отанды сүюіне, мемлекетті нығайтуына, Тәуелсіздікті қорғауына және жарқын болашақ үшін еңбек етуіне жәрдемін тигізуі тиіс. Орта буын өкілдеріне айтарым, сіздердің жинаған тәжірибелеріңіз – қиындықтарды еңсеру жолында бәрімізге көмегі тиетін баға жетпес капитал. Ал, жастарымызға айтарым, жақсы өмір сүрудің бір ғана жолы бар – ол еңбек ету. Еліміздің келешек жолын сіздер анықтайсыздар, – деді Елбасы.
Қазақстанның Тұңғыш Президенті баяндамасының толық мәтінімен мына сілтеме арқылы танысуға болады.
Қазақстан Республикасының Тұңғыш Президенті – Елбасының Баспасөз қызметі
 
 





/// 
Кабус бен Саид Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің осы лауазымдағы қызметіңіздің жалғасуы кезінде біз халықтарымыздың ортақ игілігі үшін ынтымақтастығымыздың аясын кеңейтуге деген шынайы ықыласымызды жеткізгіміз келеді», – делінген жеделхатта.
Оман сұлтаны достас Қазақстан халқының бұдан әрі ілгерілеуі мен өсіп-өркендеуіне бағытталған Мемлекет басшысының бастамаларына табыс тіледі.
///Қазақстан Президенті болып сайлануына орай Қасым-Жомарт Тоқаевтың атына құттықтау хаттары мен жеделхаттар келіп түсуде.
Бельгия Королі Филипп Мемлекет басшысы Қасым-Жомарт Тоқаевты Қазақстан Президенті болып сайлануымен құттықтап, жоғары лауазымды абыроймен атқаруына тілектестік білдірді.
«Мен Сіздің отандастарыңызға бақ-береке тілеп, екі елді жарастыратын достық пен ынтымақтастықты қолдайтынымды жеткізгім келеді», – делінген жеделхатта.
Сингапур Республикасының Президенті Халима Якоб өзінің құттықтау хатында Мемлекет басшысы Қасым-Жомарт Тоқаевтың президент сайлауындағы айқын жеңісін оның саяси тәжірибесі мен көшбасшылығына деген халықтың сенімі екенін атап өтті.
«Сингапур мен Қазақстан түрлі салалар бойынша тығыз жұмыс істеп келеді. Сіздің ел тізгінін қолға алып, Қазақстанды әрі қарай өркендете түсетініңізге сенімдімін. Екі ел арасында қалыптасқан қарым-қатынастарды одан әрі нығайту үшін тығыз ынтымақтаса жұмыс істейміз деген үміттемін», – деп жазды Сингапур Президенті.
Румыния Президенті Клаус Вернер Йоханнис Мемлекет басшысы Қасым-Жомарт Тоқаевтың сайлаудағы жеңісімен құттықтап, демократиялық жаңғыру үдерістерін жалғастыруда табыс тіледі.
«2003 жылғы Румыния мен Қазақстан Республикасының әріптестік және ынтымақтастық туралы Мәлімдемесінің және Еуропалық Одақ пен Қазақстан арасындағы Келісім негізінде екі елдің қарым-қатынастарының нығая түсетініне кәміл сенемін», – деп жазды Клаус Вернер Йоханнис.
Австрияның Федералдық канцлері Бригитте Бирляйн да өз атынан құттықтау жолдап, Қазақстан Президенті Қасым-Жомарт Тоқаевқа лебізін білдірген.
«Екі ел арасындағы қарым-қатынастар мен сындарлы ынтымақтастықты одан әрі жалғастыра алатындығымызға сенемін», – делінген жеделхатта.
Корея Халық Демократиялық Республикасы Жоғарғы Халық Жиналысының Президиум Төрағасы Чве Рён Хэ Қазақстан Президентіне құттықтау хатын жолдап, жылы лебізін білдірген. Ол өзінің жеделхатында екі елдің ынтымақтастығы мен достық қарым-қатынастары одан әрі нығая беретініне сенімді екенін айтқан.
Польша Республикасының сенаторлары Гжегож Челей мен Кажимеж Клейна да Мемлекет басшысы Қасым-Жомарт Тоқаевты сайлаудағы айқын жеңісімен құттықтап, екі ел арасындағы барлық сала бойынша ынтымақтастықтың жалғаса беретініне мүдделі екендерін жеткізген.
Ресейдің «Роснефть» ҰК Бас атқарушы директоры Игорь  Сечиннен, С.А.Герасимов атындағы Бүкілресейлік мемлекеттік кинематография институтының ректоры, «Достық» орденінің кавалері Владимир Малышевтан, ENI компаниясының Бас атқарушы директоры Клаудио Дескальциден де құттықтаулар келді.
 
///Президент Мемлекеттік рәміздердің 30 жылдығына арналған Мемлекеттік ту көтеру салтанатты рәсіміне қатысты.
Қасым-Жомарт Тоқаев жиынға қатысушыларды Мемлекеттік рәміздер күнімен құттықтап, бұл күннің егемен еліміз үшін айрықша мерейлі әрі маңызды екенін атап өтті. Оның айтуынша, қастерлі Тәуелсіздігіміздің рәміздері қабылданғанына дәл бүгін 30 жыл толып отыр.
– Қасиетті нышандарымызда қазақтың мың жылдық арман-тілегі, мақсат-мұраты түгел тоғысқан. Ту халқымыз үшін қашанда ерлік пен елдіктің символы саналған. Көк түріктер заманында бабаларымыз бөрілі байрақтың төңірегіне топтасты. Қазақ хандығының туы бүкіл ұлтты ұйыстырды, ел бірлігін бекемдеді. Ал, өткен ғасырда арыстарымыз «Алаш туы астында, Күн сөнгенше сөнбейміз!» деп халыққа жігер берді.   Көне дәуірден мирас болған осы дәстүр ұрпақтан ұрпаққа жалғасып, бүгінгі күнге жетті.   Қазақ елінің көгінде Ұлы даланың айбынын асырған Тәуелсіздік туы желбіреді. Көк байрағымыз – мызғымас мемлекеттіліктің белгісі. Елтаңбамыз – азаттықтың айшықты көрінісі. Ал, Әнұранымыз – еркіндік пен елдіктің үні. Тәуелсіздіктің осы үш символы халқымызға ерекше рух береді. Әрқайсымыздың кеудемізге мақтаныш ұялатады. Өйткені, бұл – бабаларымыздың орындалған арманы, – деді Қасым-Жомарт Тоқаев.

Президент еліміздің басты құндылықтарын құрметтеу – бәріміздің перзенттік парызымыз екеніне назар аударып, оған немқұрайлы қарайтындарға, қадір-қасиетін түсіретіндерге біржола тосқауыл қою қажеттігін айтты.
– Мемлекеттік рәміздерді пайдалану тәртібі жөніндегі заңнаманы күшейту маңызды. Сонымен бірге, жастармен жан-жақты түсіндіру жұмысын жүргізген жөн. Бұл – бүкіл қоғамның міндеті. Осы орайда, бүгінгі салтанатты іс-шараның тәрбиелік мәні өте зор. Ту көтеру – аса маңызды оқиғаларға орай жасалатын ерекше рәсім. Халқымыз тарихи таңдауын жасайтын сәтте алып байрағымыздың көкте желбіреуін жақсы ырымға балаймыз, – деді Мемлекет басшысы.

Қасым-Жомарт Тоқаев салтанатты жиында сөйлеген сөзінде мемлекеттік рәміздер елдігіміздің жарқын көрінісі, халқымыздың мақтанышы және абыройы екенін атап өтті. Оның пікірінше, Қазақстанның Туы, Елтаңбасы мен Әнұраны ұлтымыздың азаттыққа, өркендеуге және жасампаздыққа деген табанды ұмтылысын білдіреді. Сонымен қатар баршамызды мызғымас бірлікке ұйыстырып, әрбір азаматты Отан үшін күнделікті қажырлы еңбек етуге және үлкен жетістіктерге үндейді.
– Көк туымызды салтанатты түрде көтеріп, ата-бабамыздың даңқты дәстүрін жалғастырамыз. Желбіреген туымыз Тәуелсіздік мұраттарына адал болуға шақырып, ерекше жігер береді. Жаһандық экономикада өршіп келе жатқан сын-қатерлер мен бұрын-соңды болмаған геосаяси шиеленіс жағдайында біз мемлекеттілігімізді нығайту үшін күш-қуатымызды еселей түсуіміз керек. Мемлекеттік рәміздерімізді мазақ етуге, қорлауға ешқашан жол бермеуіміз қажет. Мұндай әрекеттерге барғандарды қатаң жазалаған жөн. Біртұтас халық ретінде ұйыса отырып, біз кез келген қиындықты бірге жеңіп, әділетті, тиімді мемлекет құра аламыз, – деді Президент.
 

Қасым-Жомарт Тоқаев сөзін қорытындылай келе, бас байрағымызды көтерген сәтте ең үздік курсанттарға әскери шен тапсыру игі дәстүрге айналғанын атап өтті.  
– Сіздер Қарулы Күштеріміздің 30 жылдығында офицер атанғалы тұрсыздар. Бұл – үлкен абырой, зор жауапкершілік.    Сондықтан осы мәртебеге лайық болып, көпшілікке үлгі-өнеге көрсетулеріңіз керек. Туған елдің тыныштығы мен тұтастығын қорғау – әр азаматтың қасиетті борышы. Тәуелсіздік туын биік ұстау – Отан күзетінде тұрған әрбір ұланның абыройлы міндеті. Ерлік істер осындай патриоттық сезімнен бастау алады. Сіздер ел үмітін ақтайсыздар деп сенемін. Әскери шендеріңіз құтты болсын!  Еліміз аман, жұртымыз тыныш болсын! Көк байрағымыз әрдайым биікте желбіресін! – деді Мемлекет басшысы.

Салтанатты рәсім барысында жоғары әскери оқу орнының 12 үздік түлегі Қазақстан Президенті – Қазақстан Республикасы Қарулы Күштерінің Жоғарғы Бас қолбасшысының қолынан офицер погонын алды.
Ту көтеру рәсіміне Парламент Сенатының төрағасы Мәулен Әшімбаев, Парламент Мәжілісінің төрағасы Ерлан Қошанов, Премьер-министр Әлихан Смайылов, Мемлекеттік хатшы Ерлан Қарин, Президент Әкімшілігінің Басшысы Мұрат Нұртілеу, мемлекеттік органдар басшылары, Үкімет мүшелері, Парламент депутаттары, Мемлекеттік рәміздер мен ведомстволық және оларға теңестірілген өзге де наградалар геральдикасы мәселелері жөніндегі республикалық комиссия мүшелері, жоғары әскери оқу орындарының курсанттары мен олардың туыстары қатысты. 





 
///Қасым-Жомарт Тоқаевқа еліміздің биылғы қаңтар-ақпан айларындағы әлеуметтік-экономикалық даму қорытындылары және елдегі санитарлық-эпидемиялық ахуал туралы есеп берілді.
Ұсынылған мәліметтерге сәйкес соңғы екі айда экономикада тұрақты оң динамика байқалады. Атап айтқанда, өңдеу өнеркәсібі, құрылыс, ауыл шаруашылығы салалары қарқынды дамып келеді. Қызмет көрсету ісі біртіндеп қалпына келе бастады. Ақпарат пен байланыс саласында оң көрсеткіштерге қол жеткізілді. Азық-түлік өндірісі, жеңіл өнеркәсіп, химия өнеркәсібі, металлургия, оның ішінде, түрлі-түсті металл өндірісі мен машина құрастыру, фармацевтика салаларында тұрақты өсім бар.
Президентке ОПЕК+ Мониторинг комитеті отырысының қорытындылары туралы ақпарат берілді. Аталған жиында Қазақстан үшін мұнай өндірісін тәулігіне 20 мың баррельге дейін арттыру туралы жеке келісім жасалғаны айтылды. Бұл тау-кен секторындағы өндіріс өсімін біртіндеп ұлғайтуға мүмкіндік береді.  
Кездесуде елдегі санитарлық-эпидемиялық жағдай талқыланды. Премьер-Министрдің айтуынша, жағдай бақылауда: республика бойынша вирустың арту көрсеткіші 0,9-ды құрайды, жұқпалы ауруханалардағы төсек орын 23 пайызға, жан сақтау бөлімшелеріндегі орындар 16 пайызға толған.
Мемлекет басшысына инвестициялар тартуды, тұрғындарды жұмыспен қамтуды, әлеуметтік маңызы бар тауарлардың бағасын тұрақтандыруды қамтамасыз ету және еліміздің әлеуметтік-экономикалық дамуының басқа да өзекті мәселелері бойынша қабылданып жатқан шаралар туралы мәлімет берілді.
///Мемлекеттер басшылары екі жақты ынтымақтастықтың, сондай-ақ күн тәртібінің өңірлік және халықаралық өзекті мәселелері жөнінде пікір алмасты.
Сонымен қатар, екі ел көшбасшылары алдағы кездесулер кестесін қарастырып, Санкт-Петербургте өтетін Жоғары Еуразия экономикалық кеңесінің отырысына және ТМД-ға мүше мемлекеттер басшыларының бейресми саммитіне әзірлік барысын талқылады.
/// 
Отырыста партияның парламент сайлауына қатысу қорытындылары талқыланды, сондай-ақ кандидаттардың партиялық тізімі бойынша  Парламент Мәжілісіне депутаттық мандаттарды бөлу кезегі анықталды.
Мемлекет басшысы сайлауда «Нұр Отан» партиясына теңдессіз қолдау көрсетілгенін, сондықтан осындай жоғары сенімді ақтау қажеттігін атап өтті.
Қазақстан Президенті сайлау үдерісін 1000-ға жуық байқаушылар мен әлемнің 51 елінен 150-ге тарта бұқаралық ақпарат құралдарының өкілдері бақылағанын айтты. Сайлау ашық, жария түрде өтіп, жоғары деңгейде ұйымдастырылды деп танылды. Жалпы алғанда, қазақстандықтар бірлігі мен тұтастығын, сондай-ақ ел дамуына үлес қосуға ұмтылысын паш етті. Мемлекет басшысы жаңа шақырылым депутаттары сенімді ақтауы тиіс екендігін, өйткені оларға Ұлт жоспарын тиімді жүзеге асырудың айрықша жауапкершілігі жүктелетінін айтты.
Нұрсұлтан Назарбаев кандидаттардың бекітілген тізімі барлық талаптар мен өлшемдерге сай екеніне, өңірлік, әлеуметтік, кәсіби тұрғыдан екшелгеніне назар аударды.
Қазақстан Президенті депутаттардың Парламентте жетекші саяси күш – «Нұр Отан» партиясы атынан өкілдік ететінін атап айтты.
Сондай-ақ Мемлекет басшысы партияның алдына бірқатар міндеттер қойды.
Атап айтқанда, Үкіметпен бірлесіп Ұлт жоспарын және Бес институционалдық реформаны жүзеге асыру үдерісін заңнамалық тұрғыдан қамтамасыз ету қажет. Сонымен қатар, қазақстандықтар дауыс берген сайлауалды бағдарламаның уақтылы жүзеге асырылуына атсалысу керек.
Қазақстан Президенті «Нұрлы жол» бағдарламасының жүзеге асырылу барысына және бюджет қаражатының тиімді жұмсалуына партиялық бақылау жасау жұмысын күшейтуді тапсырды.
Мемлекет басшысы халықтың мұң-мұқтажын анықтауға және шешуге жақты атсалысу, сондай-ақ Қазақстан халқы Ассамблеясымен өзара тығыз іс-қимылды жолға қою қажеттігін атап өтті.
Отырыс барысында Саяси кеңестің Бюро мүшелері – Парламент Сенатының төрағасы Қ.Тоқаев, Қазақстан халқы Ассамблеясының мүшесі А.Башмаков сөз сөйледі.
Саяси кеңес Бюросының жұмыс қорытындысы бойынша Қазақстан Республикасы Парламенті Мәжілісінің депутаттық мандаттарын бөлу кезегін анықтау туралы қаулы қабылданды.
ҚР Парламенті Мәжілісінің VІ шақырылымы депутаттарының тізіміне «Нұр Отан» партиясынан мыналар кірді:
1.     Айсина Майра
2.     Аманжолова Зәуреш
3.     Аронова Ирина
4.     Ахметов Сапар
5.     Әбдірайым Бақытжан
6.     Әбдіров Нұрлан
7.     Әшімбаев Мәулен
8.     Базарбаев Асқар
9.     Балиева Зағипа
10.   Бектұрғанов Ерсұлтан
11.   Бектұрғанов Әбдіманап
12.    Бижанова Гүлнәр
13.    Бопазов Марат
14.    Бычкова Светлана
15.    Дәуренбаев Амангелді
16.  Дулатбеков Нұрлан
17.  Дүйсебаев Жексенбай
18.  Дьяченко Сергей
19.   Ералиев Абзал
20.   Ержан Құдайберген
21. Ерман Мұхтар
22.  Ертаев Бақытжан
23.  Жабағиев Қожахан
24.   Жайылғанова Анар
25. Жақыпов Қабиболла
26. Жамалов Аманжан
27.  Жарасов Жанат
28. Жылқышиев Байділдә
29.  Звольский Сергей
30.  Иксанова Гүлнар
31.  Имашева Снежанна
32.  Исимбаева Гүлмира
33.  Казанцев Павел
34.  Каратаев Фахриддин
35. Кесебаева Балайым
36. Клименко Иван
37. Козлов Евгений
38. Қайназаров Уәлихан
39.  Қаныбеков Сәкен
40.  Қаракен Құралай
41. Қарақұсова Гүлжан
42. Қожахметов Арман
43. Құрманова Айзада
44.  Құсайынов Серік
45.  Мамыраев Бейбіт
46. Махамбетов Мансұрхан
47.  Мәкен Бақтияр
48.  Мусин Қанат
49. Мұсырман Кәрібай
50. Нұркина Айгүл
51. Нұрманбетова  Жәмила
52. Олейник Василий
53. Омарбекова Жанат
54.  Омаров Сапархан
55.  Оспанов Берік
56.  Өксікбаев Омархан
57. Өтебаев Сәкен
58.  Өтемісов Шавхат
59. Платонов Артур
60. Пішембаев Мейрам
61.  Сабильянов Нұртай
62.  Сапарова Әлия
63. Сейдуманов Серік
64. Симонов Сергей
65. Скляр Роман
66. Смағұл Бақытбек
67.  Смағұлов Асылбек
68. Суслов Александр
69. Сұлтанов Қуаныш
70. Тасболатов Абай
71. Теміржанов Мұрат
72. Тілеухан Бекболат
73. Тінікеев Мұхтар
74. Унжакова Ирина
75. Үмбетов Серік
76.  Хаменова Бақтыгүл
77.  Хитуов Тарас
78.  Чирков Михаил
79.  Шарапаев Петр
80. Шиповских Геннадий
81.  Шишигина Ольга
82. Щегельский Глеб
83. Ізмұхамбетов Бақтықожа
84.  Яковлева Татьяна 

///
	 

	Мемлекет басшысының атына елдің түрлі өңірлері азаматтарынан  Қазақстан халқы ассамблеясының XXI сессиясынан алған әсерлерімен бөліскен, жүргізіліп отырған татулық пен келісім саясатына қолдау білдірген, сондай-ақ Мемлекет басшысын және барлық отандастарды Қазақстан халқының бірлігі күнімен құттықтаған хаттар келіп түсті.

	Қазақстанның орыстар, славяндар және казактар ұйымдарының қауымдастығы төрағасының орынбасары А. Котенёв ҚХА-ның XXI сессиясы бұдан арғы жұмыс үшін жігер бергенін атап өтті.  

	– Сіздің «біз бәріміз – біртұтас қазақ халқының әртүрлі әрі тең балаларымыз» деген сөзіңіз менің жүрегіммен үндесе кетті, – деп жазады автор.

	Қазақстан халқы ассамблеясының сессиясына алғаш рет қатысқан Славян этно-мәдени орталығы төрағасының орынбасары В. Жаринов өз хатында сессия «Қазақстан-2050» Стратегиясын жүзеге асырудағы аса маңызды фактор  ретінде тарихта қалатыны туралы пікірін білдірген.

	Сессияға қатысқан Оңтүстік Қазақстан облысы Сайрам ауданындағы өзбек этно-мәдени орталығының төрағасы П.Исламов та өз кезегінде «Қазақстан-2050» Стратегиясын жүзеге асыруға, соның ішінде әлеуметтік жобалар арқылы да қолдан келгенінше үлес қосуға әзір екенін айтқан.

	Қазақстан халқы ассамблеясының сессиясына өзінің алғашқы қатысуынан алған әсерлерімен Павлодар облысындағы «Буковина» Румын мәдени қоғамы» ҚБ төрағасы А. Дяк та бөліседі.

	– Сессияда қазақстандықтардың әрқайсысы ел тағдырына, ортақ шаңырағымыздағы татулық пен келісімді қамтамасыз етуге, өз халқымыздың тілін, мәдениеті мен салт-дәстүрін жаңғыртуға жауапты екенін айрықша сезіндім, – делінген хатта.

	Қарағанды облысындағы «Lituanica» литва этно-мәдени бірлестігінің төрағасы В.Тварионас Қазақстан халқы ассамблеясы бірлігіміздің іргетасы екенін, ал әрбір сессия азаматтық қоғамды дамытудың жаңа кезеңі болып саналатынын атап өткен.

	– Мен ассамблея жұмысын, оның маңызы мен мәнін жеке өзіме және айналамдағы қазақстандықтарға қатысты бағалаймын. Сіздің жолыңыз бізді халық бірлігін сақтауға деген зор құлшыныс арқылы қоғам мен мемлекетті дамытудың дұрыс бағытына бастап келе жатқанына сенімдімін, – делінген хатта.

	Чехтардың  ақтөбелік мәдени-ағартушылық орталығының жетекшісі В.Пэстру дәл осы ҚХА сессиясы  тәрізді ауқымды шараларда елдің қаншалықты байтақ екенін, этностар мен мәдениеттердің әралуандығын сезіну мүмкіндігі туатынын атап өткен.

	 – Қазақстан халқы ассамблеясы мәдениеттер диалогының бірегей еуразиялық үлгісі болып отыр. Қазақстан жаһандық конфессияаралық диалогтың орталығына айналды. Біздер, ҚХА мүшелері, республика өміріне белсене қатысу мүмкіндігі үшін Сізге ризамыз,  –  деп жазады авторлар.

	Тараз қаласынан «Алтын алқа» иегері А.Дүйсенбекова Қазақстан халқы ассамблеясының XXI сессиясын өз отбасымен бірге үлкен ықыласпен көргенін айтқан. Ол форумның салиқалылығын, ондағы жарқын сөздер мен жылышырайлы ахуалды айрықша атап өткен.

	ҚХА мүшесі С.Вишняк айтқандай, Мемлекет басшысы ассамблея сессиясында көптің көңіліндегі ең жылы және ізгі сезімдерді қозғап, олардың көкейіне татулық, тыныштық және тұрақтылыққа деген үміт ұялатты.

	– Сіз Қазақстанның, Қазақ даласының осында өмір сүріп жатқан баршамыздың мейірбан Отанымыз екенін тағы да нықтай түстіңіз, - деп жазады автор.

	Павлодар облысынан ағылшын тілінің мұғалімі Ю.Отт өзіне Мемлекет басшысымен бір сахнада бірге болу және әңгімелесу мүмкіндігі бұйырғанын еске алады.

	– Өткен сессия еліміздегі ең жарқын шаралардың бірі болды деп санаймын.  Бір шаңырақ астында барлық ұлттар мен этностар өкілдері бас қосып, достық, бірлік туралы айтты, ұмытылмас сәттерді бастарынан өткерді. Менің ойымша, Қазақстан қоғамы өзінің парасаттылығымен ерекшеленеді, мен оның бір бөлшегі екенім үшін бақыттымын, – делінген  хатта.
///
	 

	Мемлекет басшысы Астанадағы Ұлттық теннис орталығында Андрей Голубев (Қазақстан) пен Давид Гоффен (Бельгия) арасындағы ойынды тамашалады.

	Дэвис кубогы аясындағы ірі халықаралық жарыс теннистен ерлер арасында жыл сайын 1900 жылдан бері, ал 1979 жылдан бастап Халықаралық теннис федерациясының қолдауымен өткізіліп келеді.


///Жақып Қажманұлы Асанов Қазақстан Республикасының Бас прокуроры болып тағайындалсын.
 
 
Қазақстан Республикасының
                Президенті                                                         Н.Назарбаев
 
 
Астана, Ақорда, 2016 жылғы  25 сәуір
 
№  238
///Мемлекет басшысы шара барысында Кеңес Одағының Батыры Мәншүк Мәметованың ескерткішіне гүл шоқтарын қойды.
Қазақстан Президенті «Өңірлердің Астанаға тартуы» жобасы аясында Батыс Қазақстан облысы салған «Ақжайық» саябағын аралап көрді.
Сонымен қатар, Нұрсұлтан Назарбаев Батыс Қазақстан облысының жұртшылық өкілдерімен, елордадағы «Сарыарқа» ауданының тұрғындарымен және Мәншүк Мәметованың туыстарымен әңгімелесті.
Мемлекет басшысы «Өңірлердің Астанаға тартуы» жобасының елорданы әлеуметтік әрі мәдени тұрғыда дамыту ісіндегі маңыздылығын атап өтті.
***
Саябақ аумағында Мәншүк Мәметованың ескерткіші, субұрқақ, 100 орындық амфитеатр, «Сиқырлы лабиринт» атты инсталляция, тақырыптық алаңдар, сондай-ақ баскетбол ойнауға және жүгіруге арналған алаңдар бар.



///Мемлекет басшысы «Назарбаев Университеті» дербес білім беру мекемесі инфрақұрылымының бір бөлігі саналатын жаңа ғылыми-зерттеу кешенінің жұмысымен танысты.
Атап айтқанда, Қазақстан Президенті электрондық микроскопия, атомдық-күш микроскопиясы, робот техникалары және зияткерлік жүйелер, озық робот техникалары мен мехатрондық жүйелер зертханаларын, сондай-ақ энергетикалық ғарыштық зертхананы аралап көрді.
Жалпы, кешенде 117 зертхана, соның ішінде 67 инженерлік-техникалық, 40 химия-биологиялық және 10 таза аймақ бар.


///Алматы қаласы

Қасым-Жомарт Тоқаев әлемдік заманауи технологиялармен жабдықталған институттың жаңа ғимаратына барып, мекеме жұмысымен танысты. Бұл ғимарат өзін-өзі сумен және электр қуатымен толық қамтамасыз етуге мүмкіндік береді.
Іргесі 2012 жылы қаланған институт қоршаған ортаны қорғау және ESG – экология, әлеуметтік саясат және корпоративтік басқару саласында іргелі және қолданбалы ғылыми зерттеу жұмыстарын жүргізіп келеді.

Президентке институт жұмысындағы мұнай-химия өнеркәсібінің қалдықтарын қайта өңдеу, су қоймаларын тазалау және су қорын жинау, Каспий итбалығын зерттеу және оңалту сияқты 3 негізгі бағыт таныстырылды. 
Қасым-Жомарт Тоқаев Каспий итбалығының азайып кету себебін зерделеп, осы бағытта іргелі зерттеулер жүргізу қажет екенін атап өтті. Президент осы өзекті мәселені өз бақылауына алатынын айтты.

120-дан астам ғалым мен сарапшы қызмет ететін институттың заманауи құрал-жабдықтармен қамтамасыз етілген жеке зертханасы бар. Жетекші халықаралық ғылыми орталықтармен белсенді ынтымақтастық орнатқан зерттеу мекемесінің басшылығы отандық компаниялардың стратегиясы мен қызметіне ESG қағидаттарын енгізуге атсалысып жатқанын жеткізді.

Мемлекет басшысына өзекті экологиялық мәселелерге қатысты бірқатар технология әзірленгені жөнінде баяндалды. Құрылтайшылардың айтуынша, мұнай-газ өнеркәсібінің топыраққа, жануарлар дүниесіне және жалпы қоршаған ортаға тигізетін зиянын жоққа шығаруға болмайды. Сондықтан аталған институтта топырақты мұнай өнімдерінің зиянды әсерінен залалсыздандыру әдістері әзірленіп, патенттелген.
///Қазақстан Президенті Қасым-Жомарт Тоқаев Жапонияның Премьер-министрі Ёсихидэ Сугаға аса жауапты лауазымға сайлануымен құттықтап жеделхат жолдады.
Жеделхатта жаңа Үкімет басшысының ел дамуына және жапон халқының берекесін баянды етуге, Жапонияның әлемдік қауымдастықтағы беделін одан әрі арттыруға бағытталған игі істері мен бастамаларының табысты болуына тілектестік білдірген.
«Қазақстан мен Жапония арасындағы дәстүрлі достық пен өзара қолдауға негізделген мазмұнды саяси диалогымызды, әртүрлі салалардағы жемісті ынтымақтастығымызды өрістете түсу үшін Сізбен күш-жігер жұмылдыруға дайын екеніме сендіремін», – деп жазылған жеделхатта. 
Мемлекет басшысы екі ел арасындағы қалыптасқан стратегиялық серіктестікті одан әрі нығайту мақсатында, Жапонияның Премьер-министрі Ёсихидэ Суганы Қазақстанға сапармен келуге шақырған.
Қасым-Жомарт Тоқаев Ёсихидэ Сугаға аса жауапты қызметте сәттілік, жапон халқына құт-береке тілеген.
///
	 

	Мемлекет басшысына Ұ.Қарабалин министрліктің 2013 жылғы қызметінің қорытындылары, қазіргі кезеңдегі жоспарлар және саладағы Президенттің Қазақстан халқына Жолдауынан туындайтын стратегиялық міндеттер туралы баяндады. 

	Нұрсұлтан Назарбаев инвестиция тартудың және саланы инновациялық дамыту жөніндегі жұмысты күшейтудің маңыздылығын атап өтті, сондай-ақ ірі мұнай-газ кен орындары мен нысандарының төңірегінен өндірістік кластерлер құру қажеттігіне ерекше назар аударды.

	Кездесу барысында министр Мемлекет басшысына Қазақ мұнай және газ институтының жетекшілігімен ғылыми-зерттеу ұйымдары тобы әзірлеген Қазақстанның перспективалық мұнай-газы бар бассейндері атласын таныстырды. Атлас өңірлік геологиялық барлауда одан әрі перспективалық жұмыстарды қарастыруға мүмкіндік береді.

	Бұған қоса, министр Қазақстанның 15 шөгінді алабына кешенді зерттеулер жүргізу жөніндегі жұмыс қорытындылары, сондай-ақ елімізде отандық геологиялық барлаудың перспективалары мен мұнай-сервистік кластерлерін қалыптастыру туралы баяндады.

	2013 жылдың қорытындысы бойынша республикада 81,8 млн. тонна шикі мұнай өндірілді, яғни 2012 жылмен салыстырғанда 103,2%-ға жетті. Өңделген  газ көлемі өткен жылы елімізде 42,3 млрд. текше метр, ал өңделген мұнай көлемі 14,3 млн. тонна болды. 2014 жылы 83 млн. тонна мұнай және 41 млрд. текше метр газ өндіру, 14,7 млн. тонна мұнай өңдеу жоспарланып отыр.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.    

///Мемлекет басшысы халықаралық қатынастар саласындағы белгілі американдық сарапшы, Стэнфорд университетінің профессоры Фрэнсис Фукуямамен бейне байланыс арқылы кездесу өткізді.

Тараптар әлемдік дамудың заманауи үрдістерін және коронавирустан кейінгі кезеңде геосаясат тәртібін жаңғыртудың келешегін талқылады.
Сондай-ақ COVID-19 пандемиясынан жинақталған тәжірибені ескере отырып, әлемдік экономиканың технологиялық тәртібін өзгертудің негізгі факторлары және халықаралық байланыстардың өзгеруін өзектендіру мәселелері талқыланды.

Президент америкалық ғалымға Қазақстанда жүргізіліп жатқан реформалар, еліміздің сыртқы саясаттағы негізгі басымдықтары, соның ішінде, Орталық Азия аймағына қатысты ұстанымдары туралы айтты.
Қасым-Жомарт Тоқаев әңгімелесу соңында  эпидемиологиялық жағдай жақсарғаннан кейін Фрэнсис Фукуяманы Қазақстанға келуге шақырды. Профессор өз кезегінде Мемлекет басшысына кездесу үшін алғыс білдіріп, болашақта халықаралық саясаттың өзекті мәселелері бойынша өзара табысты ынтымақтастық орнататынына сенім білдірді.
 
***
Анықтама: Фрэнсис Фукуяма – политологияның құрметті профессоры, Мосбахер институтының Демократия, даму және құқық үстемдігі мәселелері орталығының директоры, Стэнфорд университетінің Ф.Спольи атындағы Халықаралық зерттеулер институтының аға ғылыми қызметкері. Бірқатар іргелі зерттеу жұмыстары топтамасының және әлемнің жетекші басылымдарында жарияланған ғылыми мақалалардың авторы. Сондай-ақ беделді Foreign Policy журналы оны бірнеше рет Әлемнің үздік 100 ойшылының тізіміне енгізген.
///Кеңеске Армения Республикасының Президенті С.Саргсян, Беларусь Республикасының Президенті А.Лукашенко, Молдова Республикасының Президенті И.Додон, Ресей Федерациясының Президенті В.Путин, сондай-ақ Қырғыз Республикасының Премьер-Министрі С.Исақов және Еуразиялық экономикалық комиссия алқасының төрағасы Т.Саркисян да қатысты.
Отырыста мемлекеттер басшылары Еуразиялық экономикалық одақ аясындағы өзара іс-қимылдың және экономикалық одақты одан әрі дамытудың бірқатар өзекті мәселелерін талқылап, Еуразиялық экономикалық комиссияның есебін тыңдады.
Келіссөздер барысында Еуразиялық экономикалық одақтың қызметі оған мүше елдердің экономикасына оң әсер етіп отырғаны және интеграциялық үдерістерді күшейтудің маңыздылығы атап өтілді.
Нұрсұлтан Назарбаев жиында қабылданған Еуразиялық экономикалық одақтың цифрлық күн тәртібін іске асырудың негізгі бағыттарының маңызды екенін айтты.
Сонымен қатар, Қазақстан Президенті 2018 жылы одаққа мүше елдердің экономикасын цифрландыру жөнінде Жоғары Еуразиялық экономикалық кеңестің арнайы кездесуін өткізуді ұсынды.
Соңында тараптар қол жеткізілген уағдаластықтарды жүзеге асыру Еуразиялық экономикалық одақ елдері арасындағы ынтымақтастықты бұдан да жоғары деңгейге көтеруге мүмкіндік беретініне сенім білдірді.


///
	 

	Мемлекет басшысына Ұ.Қарабалин министрліктің 2013 жылғы қызметінің қорытындылары, қазіргі кезеңдегі жоспарлар және саладағы Президенттің Қазақстан халқына Жолдауынан туындайтын стратегиялық міндеттер туралы баяндады. 

	Нұрсұлтан Назарбаев инвестиция тартудың және саланы инновациялық дамыту жөніндегі жұмысты күшейтудің маңыздылығын атап өтті, сондай-ақ ірі мұнай-газ кен орындары мен нысандарының төңірегінен өндірістік кластерлер құру қажеттігіне ерекше назар аударды.

	Кездесу барысында министр Мемлекет басшысына Қазақ мұнай және газ институтының жетекшілігімен ғылыми-зерттеу ұйымдары тобы әзірлеген Қазақстанның перспективалық мұнай-газы бар бассейндері атласын таныстырды. Атлас өңірлік геологиялық барлауда одан әрі перспективалық жұмыстарды қарастыруға мүмкіндік береді.

	Бұған қоса, министр Қазақстанның 15 шөгінді алабына кешенді зерттеулер жүргізу жөніндегі жұмыс қорытындылары, сондай-ақ елімізде отандық геологиялық барлаудың перспективалары мен мұнай-сервистік кластерлерін қалыптастыру туралы баяндады.

	2013 жылдың қорытындысы бойынша республикада 81,8 млн. тонна шикі мұнай өндірілді, яғни 2012 жылмен салыстырғанда 103,2%-ға жетті. Өңделген  газ көлемі өткен жылы елімізде 42,3 млрд. текше метр, ал өңделген мұнай көлемі 14,3 млн. тонна болды. 2014 жылы 83 млн. тонна мұнай және 41 млрд. текше метр газ өндіру, 14,7 млн. тонна мұнай өңдеу жоспарланып отыр.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді.    

///Кездесуде еліміздің агроөнеркәсіптік кешенін дамыту бағдарламасы арқылы атқарылған жұмыстардың аралық нәтижелері және оны одан әрі іске асыру жөніндегі жоспарлар талқыланды.
Нұрсұлтан Назарбаев еліміздің барлық диқандарын астық жинау науқанының табысты аяқталуымен құттықтады.
– Жаз айларының басындағы күрделі жағдайға қарамастан, ауыл еңбеккерлері айтарлықтай көлемде астық жинады. Ішкі қажеттілікті қанағаттандыруға және өнімімізді экспортқа шығаруға мүмкіндік бар. Жалпы, барлық мәліметтер оң қарқынды көрсетіп отыр, – деді Қазақстан Президенті.
Мемлекет басшысы ауыл шаруашылығының ел экономикасындағы маңызды рөліне тоқталып, осы салаға бөлінген қаржыны пайдаланудың тиімділігі төмен екенін атап өтті.
– Аграрлық сектор экономикамыздың қозғаушы күші болып саналады. Оған мемлекет көп қаржы құйып жатыр. Оның тиісті қайтарымы болуға тиіс еді, бірақ, өкінішке қарай, олай болмай отыр, – деді Нұрсұлтан Назарбаев.
Сонымен бірге, Қазақстан Президенті биылғы астық жинау науқаны жоғары қарқынмен жүргізілгенін айтты.
– Биыл 21,7 миллион тонна астық жиналып, орташа өнімділік гектарына 14,2 центнерден болды. Бұл былтырғы жылмен салыстырғанда көбірек. Белгіленген жоспарға сәйкес, біз тұтынушылық кооперацияны дамытумен, тұқымдық қорды жақсартумен және мал шаруашылығының өнімділігін арттырумен айналыстық, – деді Елбасы.
Нұрсұлтан Назарбаев ауыл шаруашылығы өнімділігінің көлемін еліміздің ғылыми әлеуетін пайдалана отырып арттыру қажеттігіне назар аударды.
Асқар Мырзахметов Қазақстан Президентіне агроөнеркәсіптік кешеннің мемлекеттік бағдарламасы аясында ауыл шаруашылығының 12 басым бағытын одан әрі дамытудың арнайы карталарын әзірлеу барысы жөнінде баяндады.
Соңында Мемлекет басшысы бірқатар нақты тапсырма берді.


///Мемлекет басшысы Президенттің кеңесшісі –  Реформалар жөніндегі Жоғары Кеңес төрағасының орынбасары Сэр Сума Чакрабартиді қабылдады.
Кездесу барысында биылғы жылдың желтоқсан айына жоспарланған Реформа жөніндегі Жоғары Кеңестің екінші отырысына дайындық барысы және Кеңестің 2021 жылға арналған жұмыс жоспары талқыланды.
 

///Серік Жұманғарин Президент Қасым-Жомарт Тоқаевты жаңадан құрылған Бәсекелестікті қорғау және дамыту агенттігінің алдағы жұмыс жоспарымен таныстырды.  
Президентке еліміздегі бәсекелестікті дамыту, оған қолайлы жағдай жасау және ұлттық идея ретінде қабылдау мақсатында атқарылатын іс-шаралар туралы баяндалды. Осы мақсатта барлық салалар мен аймақтарды қамтитын бәсекелестікті дамыту жөнінде Ұлттық жоба әзірленеді. Салалық және аймақтық бәсекелестік талаптары жасалады.
Агенттік төрағасы Мемлекет басшысына жаңа құрылымның қызметін ұйымдастыру жоспары туралы айтты. Әсіресе, тұтынушылардың талабын қанағаттандыру, экономиканың тұрақты өсімі мен дамуын қамтамасыз ету, нарық субъектілерінің экономикалық тиімділігі мен бәсекеге қабілеттілігін арттыруға басымдық берілмек.
Президент халықаралық нарықтағы озық тәжірибелерді басшылыққа ала отырып, Қазақстанда дұрыс бәсекелестік қалыптастыру маңызды екенін атап өтті.
Кездесу соңында Қасым-Жомарт Тоқаев Агенттік басшысына Қазақстан халқына арнаған Жолдауындағы бәсекелестікті қорғау және экономиканың тиімділігін арттыруға бағытталған тапсырмаларды орындаудың маңыздылығына тоқталды. Жолдау жүктеген міндеттерді орындау бойынша бірқатар нақты тапсырма берді.


///
	 

	Мемлекет басшысы еліміздің саяси және әлеуметтік-экономикалық дамуына, сондай-ақ алдағы ортамерзімді және ұзақмерзімді міндеттерге қатысты сауалдарға жауап берді.

///Мемлекет басшысына биылғы қаңтар айындағы ақша-кредит саясатын іске асырудың алдын ала қорытындысы, Ұлттық қордың алтын-валюта резервтері мен активтерінің жай-күйі туралы баяндалды.
Қасым-Жомарт Тоқаевқа әлемдік экономиканың қалпына қайта келу үрдістері, 2020 жылғы төлем балансын алдын ала бағалау, инфляция мен валюта айырбастау бағамының қазіргі жағдайы жайында ақпарат берілді.
Сондай-ақ Ерболат Досаев Мемлекет басшысының Қазақстан азаматтарының зейнетақы жинақтарын мерзімінен бұрын пайдалану жөніндегі тапсырмасының орындалу барысы туралы айтты.
Президент кездесу қорытындысы бойынша Ұлттық банк басшысына бірқатар тапсырма берді.

/// 
Қазақстан Президенті өз құттықтауында біздің еліміз бен Латвияның достық пен өзара сенімге негізделген қарым-қатынасы болашақта екі халықтың игілігі, татулығы мен тұрақтылығы үшін нығая беретініне сенім білдірген.
Нұрсұлтан Назарбаев Р.Вейониске мықты денсаулық, қызметіне табыс, ал достас Латвия халқына бақ-береке тіледі.  
/// 
Қазақстан Президенті өз сөзінде бұған дейінгі IV съезде Діни лидерлер кеңесін құру ісі Астанада өткен форумға қатысушылар арасында қалыптасқан сенімнің заңды нәтижесі екенін атап көрсетті.
– Діни лидерлер кеңесі жалпы әлемдік рухани-адамгершілік құндылықтарды нығайту, діндер мен мәдениеттердің арасындағы өзара түсіністік пен келісімге қол жеткізу ісінде маңызды рөл атқаратынына сенімдімін. Әлем дамуының қазіргі барысы жаһандық конфессияаралық диалогтың осындай бірегей тетігіне деген сұраныс өсіп келе жатқанын көрсетіп отыр, – деді Мемлекет басшысы.
Нұрсұлтан Назарбаев осының алдындағы съезден соңғы үш жыл ішінде әлем жұртшылығы адамдар арасына діни әркелкілік арқылы іріткі салудың жаңа әрекеттеріне тап келіп отырғанына назар аударды.
– Әскери және ішкі қақтығыстар көбейді, оған қатысушылар адамдардың діни ұстанымын белсенді пайдалануда. Бізді осындай қақтығыстардың бірі мұсылмандардың ең басты киесі, Ислам әлемінің бесігі – Мекке мен Мәдинеге жақын маңда – Иеменде тұтанғаны алаңдатпай тұра алмайды. Бірқатар экстремистік топтардың іс-қимылдары түрлі конфессияны ұстанушылардың арасында жаулық тудырып, Азия мен Африкадағы көп қоғамды жікке бөлуде. Украинаның шығысында қалалар мен селоларды атқылау кезінде храмдардың бүлінгені туралы хабарлар да алаңдатады, – деді Қазақстан Президенті.
Мемлекет басшысы жаһандық лаңкестіктен төнген қатер «ислам мемлекеті» деген акция түріндегі мейлінше қауіпті сатыға көшкенін атап айтты.
– Содырлар жалған діни көзқарас ықпалымен Ирак пен Сирияда мыңдаған жылдар бойғы өркениеттердің мәдени мұраларын әдейі қиратуда. Олар өзге дін ұстанушыларды, журналистер мен еріктілерді жария түрде өлім жазасына кесудің сұмдық шараларын ұйымдастырып, интернет арқылы таратуда, – деді Нұрсұлтан Назарбаев.
Қазақстан Президенті әлемнің барлық діндері ұстамдылық пен төзімділікке, соғыстар мен қақтығыстарды тоқтатуға, бейбітшілікке және адамдар арасындағы келісімге шақыратынын атап өтті.
– ​Исламды экстремизм мен лаңкестіктің кез келген формасын ақтау үшін пайдалануға тырысу – күпірлік. Осынау күрделі кезеңде барлық діни қайраткерлерді өз жамағаттарын татулық пен келісімге, толеранттылық пен кешірімділікке үндеуін еселей түсуге шақырамын, – деді Мемлекет басшысы.
Нұрсұлтан Назарбаев кез келген халық өз бірлігін бағалап, сақтай білгенде ғана өміршең әрі ұлы болатынын атап көрсетті.
– Қазақстан халқы даналығы арқасында біртұтас болып отыр. Біздің халқымыздың даңқы да, қуаты да достықта, өзара түсіністікте, келісім мен  бірлікте, толеранттылықта. Бұл – біздің еліміз қатарына кіруге ұмтылып отырған озық отыз елдің ең биік құндылықтары. Осы ізгі мақсат үшін «Қазақстан-2050» стратегиясын жүзеге асырудамыз. Бес институционалдық реформаны іске асыруға кірістік. Ұлт жоспары – Қазақстанды жаңғыртудың 100 қадамы барлық қазақстандықтарға этникалық және діни айырмашылықтарына қарамастан лайықты тұрмыс жағдайын жасауға бағытталған, – деді Қазақстан Президенті.  
Мемлекет басшысы еліміз Діни лидерлер кеңесінің Әлемдік және дәстүрлі діндер көшбасшылары съезінің идеялары мен шешімдерін ілгерілету жұмысына жан-жақты қолдау көрсететінін атап өтті.
Қазақстан Президенті діннің рухани бастапқы негіз ретіндегі рөліне баға жетпейтініне назар аударды.
– Бұл кеңес адамзаттың ХХІ ғасырдағы рухани регенерациясы идеясының авторы әрі таратушысы бола алар еді деп санаймын. Діни экстремизм мен лаңкестікке қарсы іс-қимыл шараларына бастамашылық ету кеңес жұмысының өзекті бағыты бола алады. Кеңестің бесінші съез тарапынан мақұлданған және қолдау тапқан ұсыныстары діни сенім мәселесінде адасып жүрген адамдардың теріс әрекеттерінен сақтануға көмектесер еді. Нағыз діндар үшін өшпенділік, төзімсіздік, қатыгездік және жақынына әділетсіз қарым-қатынас мүлде жат қасиет екені туралы сіздердің ортақ пікірлеріңіз  кез келген ұрыс-керіс пен жанжалды тежеудің шешуші факторына айналуы мүмкін, – деді Мемлекет басшысы.
Нұрсұлтан Назарбаев ұсыныстарды жүзеге асыру Әлемдік және дәстүрлі діндер лидерлерінің бесінші съезінің жұмысына қатысатын саяси қайраткерлермен диалог барысында басталатынына сенім білдірді.
Соңында Қазақстан Президенті кездесуге қатысушылардың баршасының   жұмысына табыс тіледі.
Отырыс барысында Қасиетті Тақтың дінаралық диалог жөніндегі Папа кеңесінің президенті Ж.-Л. Торан, Минск және Заславск митрополиті, күллі Беларусь Патриархтық Экзархы Павел, Дүниежүзілік Ислам мәзхабтарын жақындастыру ассамблеясының бас хатшысы Аятолла М.Араки, Дүниежүзілік Ислам Лигасы бас хатшысының орынбасары А.бен Абдалла әз-Зейд, Израильдің сефардтық бас раввині И.Йосиф сөз сөйледі.
Кездесуге қатысушылар Әлемдік және дәстүрлі діндер лидерлерінің V съезінің декларациясын мақұлдады, сондай-ақ Діни көшбасшылар кеңесінің келесі үшінші отырысы және VI съезд 2018 жылы өтеді деп белгіленді. 


///Елбасы церебральді сал ауруымен, аутизммен, нейро-ортопедиялық патологиямен ауыратын балаларға арналған заманауи технологиялар мен стандарттары бар әлеуметтік-психологиялық және медициналық оңалту бағдарламаларымен танысты.
Сонымен қатар, Нұрсұлтан Назарбаевқа «Бақытты бала» облыстық жобасының жүзеге асырылу нәтижелері жөнінде мәлімделді. Жоба аясында ерекше мұқтаж балалар үшін арнайы коррекциялық балабақша, психологиялық және медициналық-педагогикалық консультация беретін орындар, «Күншуақ» балаларды сауықтыру лагері ашылды. Аудандардағы психологиялық-педагогикалық коррекция кабинеттері және Ақтөбе қаласының орта мектептерінде инклюзивті білім беру ісін дамыту жөніндегі ресурсты кабинеттер жасақталып, жұмыс жүргізуде.
***
Бизнестің әлеуметтік жауапкершілігі аясында «Ақтөбе мыс компаниясы» жауапкершілігі шектеулі серіктестігі салған орталық Швейцария, Чехия, Польша және Ресейдің заманауи құралдарымен жабдықтаған.


/// 
Мемлекеттер басшылары екіжақты ынтымақтастықтың, сондай-ақ Еуразиялық экономикалық одақ аясындағы өзара іс-қимылдың ағымдағы мәселелерін талқылады.
В.Путин өзінің Германия және Франция көшбасшыларымен 6 ақпанда Мәскеуде өткен келіссөздерінің қорытындылары, сонымен қатар «норманд форматында» 8 ақпанда телефон арқылы өткізген келіссөздері жөнінде айтты.
Нұрсұлтан Назарбаев Минскіде 11 ақпанда өткізу жоспарланған төртжақты келіссөздер Украина қақтығысын реттеу жолдарын іздестіру ісінде мәмілеге келуге мүмкіндік беретініне сенім білдірді.  
Бұдан бөлек, Ресей экономикасындағы уақытша қиындықтарға байланысты мемлекеттер басшылары өзара сауданың ағымдағы мәселелерін талқылады. Екі ел үкіметтеріне өзара тиімді шешімдер әзірлеу жөнінде тапсырма берілді.
///Алматы қаласы
 
Президент, ең алдымен, ғалымдарды Ұлттық ғылым академиясының 75 жылдығымен құттықтап, мұны еліміз үшін мән-маңызы айрықша оқиға деп атап өтті. Сондай-ақ дамудың бірден-бір жолы ғылым екенін айтып, адамзат баласы жетістіктің бәріне білімнің арқасында жеткеніне тоқталды.
 – Қарапайым заттардан бастап, күрделі ой-тұжырымдарға дейін, барлығы да – ғылымның жемісі. Шын мәнінде, ілім-білім арқылы бүкіл жаратылысты терең танып білеміз. Таным көкжиегін кеңейтіп, жаңа белестерге шығамыз. Ғылымның ең басты миссиясы – осы. Ұлы далада өркендеген ғылымның тамыры тым тереңде жатыр. «Адамзаттың екінші ұстазы» – Әл-Фарабидің ғылыми мұрасы – соның айқын көрінісі, – деді Мемлекет басшысы.
Қасым-Жомарт Тоқаев көне заманнан бастау алған ілім жолы ешқашан үзілмегенін, өткен ғасырда қазақ ғылымы ерекше қарқынмен дамығанын еске салды. 
– Бұл ұйым құрылған кезден бастап қоғамдық дамудың көш басында болды. Қаныш Сәтбаев, Мұхтар Әуезов, Әбікен Бектұров, Ахмет Жұбанов, Әлкей Марғұлан, Шахмардан Есенов, Өмірзақ Сұлтанғазин, Мұрат Айтқожин, Әбдуәли Қайдаров және басқа да көптеген көрнекті тұлғалардың есімі Қазақстан тарихына алтын әріппен жазылды. Олардың әрқайсысы өз саласының асқар шыңын бағындырды. Қазба байлығымызды игеруге, өндірісті өркендетіп, экономиканы дамытуға, елді рухани жаңғыртуға өлшеусіз үлес қосты. Біз халқымыздың біртуар перзенттерінің еңбегін әрдайым жадымызда сақтаймыз. Өскелең ұрпақ оларды үлгі-өнеге тұтады. Бүгінде жас ғалымдарымыз сол алыптардың ізін басып, жолын жалғап келеді, – деді Президент.

Мемлекет басшысының айтуынша, әлеуетімізді арттырып, үздіксіз алға басу үшін әрдайым іздену керек. Биік мақсат қойып, жаңашылдыққа ұмтылып, жұмыстың тиімділігін арттыру қажет. Сондай-ақ ХХІ ғасырда мемлекеттің қуаты ғылыми-техникалық жетістіктермен өлшенетінін, халықаралық аренадағы ықпалы да осыған байланысты екенін алға тартты.   
– Ғылым мен технологияны, инновацияны дамыту – еліміздің бәсекеге қабілетін  арттыратын негізгі саланың бірі. Біз отандық ғылымның басымдықтарын халықаралық талаптарға және ұлттық мүддемізге сәйкес айқындаймыз. Бүгінгі басқосуда осы саланың мәселелері туралы ашық пікір алмасамыз деп ойлаймын, – деді Қасым-Жомарт Тоқаев.
Мемлекет басшысы соңғы жылдары ғылым жүйесінде едәуір өзгерістер болып, саланы тежеп отырған түйткілдерді шешу үшін нақты жұмыс атқарылып жатқанына тоқталды. Сонымен қатар өткен аптада Ғылымды дамытудың 2026 жылға дейінгі тұжырымдамасы қабылданғанын айтып, еліміздегі 22 мыңнан астам ғалым санын осыдан 30 жыл бұрынғы ахуалмен салыстырғанда көп емес екенін атап өтті.
– Жалақының аз және тұрақсыз болуы осы саладағы кадрлық әлеуеттің күрт төмендеуіне әкеп соқты. Іргелі ғылымдармен айналысатын институттардың жағдайы өте ауыр болды. Біз алдымызға ғалымдардың санын көбейту, ғылыми экожүйені нығайту сияқты мақсаттар қойып отырмыз. Сондай-ақ, ғылыми жаңалықтардың коммерциялық тиімділігін арттыру және ғылымды басқару жүйесін жетілдіру басты назарда болады, – деді Мемлекет басшысы.
Қасым-Жомарт Тоқаев осы проблеманы ғалымдар жылдар бойы көтеріп келгеніне назар аударып, аталған мәселе «Ғылым туралы» заңға енгізілген өзгерістердің негізінде шешілгенін атап өтті. Нақты айтқанда, заңға іргелі зерттеулерді жүзеге асыратын ғылыми-зерттеу институттарын қаржыландырудың жаңа түрі енгізілді. Бұл қадам бірқатар ғылыми институттардың үздіксіз жұмысын қамтамасыз етуге мүмкіндік берді. Базалық қаржыландыруға жетекші ғалымдардың еңбекақысы кіреді. Қабылданған шаралардың нәтижесінде ғылыми қызметкерлердің орташа жалақысы 70 пайызға өскен. Сондай-ақ ғылыми зерттеулерді қаржыландыру мерзімі үш жылдан бес жылға дейін ұлғайтылып, соңғы үш жылда ғылымның мемлекет тарапынан қаржыландырылуы 70 пайызға артқан.
– Ғалымдардың біліктілігін арттыру үшін әлемдік ғылыми орталықтарда тағылымдамадан өтуге гранттар бөлінеді. Ғылыми және ғылыми-техникалық жұмыстардың нәтижелерін коммерцияландыру бойынша сұранысқа ие жобалар жүзеге асырылып жатыр, – деді Президент.

Қасым-Жомарт Тоқаев отандық ғылымда түйткілді мәселелер әлі де жеткілікті екеніне тоқталып, оларды кезең-кезеңімен шешу үшін Академияның мәртебесін өзгерту, университеттердің ғылыми әлеуетін күшейту, ғылыми-зерттеу және тәжірибелік-конструкторлық жұмыстарды қолдау жүйесін жетілдіру, ұзақмерзімді ғылыми-технологиялық дамуды тиімді жоспарлау сияқты басымдықтарға назар аудару қажет екенін атап өтті.
Президент Академияның мәртебесін өзгерту мәселесіне егжей-тегжейлі тоқталды. Бұл құрылымның 20 жыл бойы ғылымды басқару ісінен тыс қалғанын атап өтіп, оның қызметі әлемдік тәжірибеге сай жүргізілуі керек екенін айтты.
– Бұл құрылым ғылыми ой-тұжырым орталығына айналуға тиіс. Сондай-ақ, сараптама жасайтын беделді мекеме болуы керек. Қара шаңырақтың рөлін арттыру аса маңызды. Сондықтан оған мемлекеттік мәртебе береміз және бюджет есебінен қаржыландырамыз. Оның қазір атқарып отырған қызметінен басқа да міндеттерін нақты белгілеу қажет. Атап айтқанда, ғылыми басымдықтарды дәл осы құрылым айқындауы керек, – деді Қасым-Жомарт Тоқаев.
Президент арнаулы гранттар, стипендиялар және сыйлықтар тағайындау құзыреті де Академияға берілгені жөн деп санайды. Сондай-ақ ғылымға адалдық мәселесіне баса назар аударды.
– Қазір қоғамда құр атақ үшін ғылыми дәреже алғысы келетіндердің бар екені жасырын емес. Бұл жағымсыз үрдіске айналып барады. Олар, шын мәнінде, ғылыми атаққа ие болғанымен, ғылым жолын жалғастырмайды. Соның кесірінен мемлекеттің қаншама қаражаты босқа кетеді. Бұған біржола тосқауыл қоятын кез келді. Біз ғылымға шынайы берілген азаматтарды ғана қолдауымыз қажет. Оның жолдарын жан-жақты ойластырған жөн, – деді Президент.

Қасым-Жомарт Тоқаев Академияға лайықты тұлғалар ғана ашық әрі әділ сайлануы қажет екеніне тоқталып, бұл мекеменің қызметін қазіргі заманғы талаптарға сәйкестендіріп, түбегейлі өзгерту керектігін жеткізді.
– Академиктер барынша ашық әрі әділ сайлануы қажет. Жұрт ұйымға мүше болу рәсімдерін және оған үміткерлерді толығымен біліп отыруға тиіс. Ғылыми қызметпен тікелей айналысатын академиктерге өмір бойы ай сайын стипендия беру мәселесі шешіледі. Үкіметке тиісті тапсырма бердім. Мұның бәрі Академияның жұмысына тың серпін беріп, беделін арттырады, – деді Мемлекет басшысы.
Қасым-Жомарт Тоқаев университеттердің ғылыми әлеуетін нығайтуды екінші басымдық ретінде атады.
– Батыс елдерінде университеттерде технопарктердің аясында әртүрлі инновациялық стартаптар мен технологиялық компаниялар жұмыс істейді. Білім беру жүйесін жеке ғылыми орталықтармен және олардың әлеуетіне қарай технопарктермен біріктіру мықты зерттеу университеттерін қалыптастыруға мүмкіндік береді, – деді Қасым-Жомарт Тоқаев.
Мемлекет басшысы осыған байланысты ғылыми зертханалар мен эксперименттік инфрақұрылымды дамытуға мақсатты гранттар бөлу арқылы ЖОО жанындағы ғылыми-технологиялық парктерді қолдау бағдарламасын іске қосуды Үкімет пен салалық министрлікке тапсырды. Президент зерттеу университеттерін білім берудегі сән үрдісі емес, Жаңа Қазақстанның инновациялық экономикасын құрудың негізі деп атап өтті. Бұған дейін еліміздің батысында техникалық университеттер құру қажеттігін айтқанын еске салған Қасым-Жомарт Тоқаев бұл қадамның дұрыстығына толық сенімді екенін жеткізді.
– Satbayev University – Қазақстандағы техникалық білімнің флагманы, жалғыз ұлттық ғылыми-техникалық университет. Сондықтан ол жаңа техникалық университеттер үшін ғылыми-өндірістік базаға айналуға тиіс. Еліміздің бас техникалық университетінің даму бағдарламасын бекітіп, оның негізінде инженерлік білім мен ғылымдағы жаңа технологиялардың ғылыми-зерттеу хабын құру қажет, – деді Мемлекет басшысы.
Президент үшінші басымдық ретінде ғылыми-зерттеу және тәжірибелік-конструкторлық жұмыстарды қолдау жүйесін жетілдіру жөнінде айтты.
– Ғылымды қаржыландырудың негізгі көзі ретінде мемлекеттік бюджетпен қатар жер қойнауын пайдаланушылар мен ұлттық компаниялардың қаражаттары, ірі жеке сектор – өнеркәсіптік корпорациялар және басқа да ұйымдар тартылуы керек. «Самұрық-Қазына» қоры жанынан Ғылыми-технологиялық бастамалар орталығы құрылды. Оның міндеті – ғылыми әзірлемелерді өндіріске енгізу үшін ғылыми қоғамдастықпен жүйелі ынтымақтастық орнату. Жер қойнауын пайдаланушылардың пайдалы қазбаларды өндіруге кететін қаржысының 1 пайызын ғылыми-зерттеу және тәжірибелік-конструкторлық жұмыстарға аудару және аударымдар мен қаражатты бөлудің ашықтығын қамтамасыз ету жұмыстары жүргізіліп жатыр. Ғылыми-зерттеу және тәжірибелік-конструкторлық жұмыстар мен жаңа ғылыми орталықтарды құруға жеке инвестициялар үшін салықтық және инвестициялық жеңілдіктерді арттыратын кез келді деп есептеймін, – деді Қасым-Жомарт Тоқаев.
Президенттің пікірінше, ғылыми-зерттеу жұмыстарына жергілікті атқарушы органдарды тарту қажет. Олар да ғылыми-зерттеу және тәжірибелік-конструкторлық жұмыстарды қаржыландыра алуы керек.  Жергілікті жерлерде ғылым, бірінші кезекте, облыс экономикасының назарында тұрған мәселелерді шешуге бағытталуға тиіс.
Мемлекет басшысы ұзақмерзімді ғылыми-технологиялық дамуды тиімді жоспарлау мәселесін төртінші басымдық ретінде атады.
– Бұрынғы Ұлттық ғылыми-техникалық ақпарат орталығын қайта ашу керек деп санаймын. Ғылыми қызметті тиімді басқару және сыбайлас жемқорлықтың алдын-алу – маңыздың міндеттің бірі. Сол себепті, осы саладағы барлық үдерісті тезірек  цифрландыру керек. IT саласындағы соңғы жетістіктерді пайдаланып, Қазақстан ғылымының бірыңғай экожүйесін қалыптастыруға тиіспіз, – деді Қасым-Жомарт Тоқаев.
Қасым-Жомарт Тоқаев ғылымның ұлттық экономикаға қосатын үлесін көбейтіп қана қоймай, оның әлемдік ғылыми кеңістікпен ықпалдастығын күшейткен жөн деп есептейді. Сондай-ақ ғалымдар еліміздің рухани дамуына да баса мән бергені дұрыс.
– Жастардың отаншылдық рухын күшейту керек. Қазір әлеуметтік желіде Мемлекеттік туды қадірлеу туралы көптеген ой-пікірлер айтылуда. Өкінішке қарай, қасиетті көк туымызға байланысты орын алған жағымсыз жағдайлар азаймай тұр. Сондықтан, байрағымызды пайдалану тәртібін қайта қарау керек деп ойлаймын. Қажет болса, тиісті заңдарға өзгертулер енгізуге болады. Өйткені, көк туымыз – қастерлі Тәуелсіздігіміздің символы. «Туған жерге туыңды тік» деп халқымыз бекер айтпаған. Біз – туын әрқашан биік ұстаған елміз. Осы ретте, Қаныш Сәтбаевтың бір ойы өзекті болып отырған сияқты: «Өз елінің қара тасын мақтан ете алмаған, өзге жердің алтынын да мақтап жарытпақ емес». Мемлекеттік рәміздерімізді қастерлеу – әр азаматтың перзенттік парызы. Осыны өскелең ұрпақтың санасына сіңіретін ең әуелі – сіздер, яғни зиялы қауым. Қазір еліміз түбегейлі және жан-жақты өзгеру жолына түсті, – деді Президент.
Мемлекет басшысы бірнеше күннен кейін Конституцияға енгізілетін түзетулер бойынша референдум өтетініне тоқталып, бұл болашағымызды айқындайтын жауапты сәт екеніне назар аударды.
– Бұл қоғамдық-саяси өзгерістерге қоғамның сұранысын және халықтың алдағы өзгерістердің шынайылығына деген сенімін көрсетеді. Өйткені, осы реформалар жеке тұлғалардың, соның ішінде Президенттің артықшылықтарын арттыруды емес, бүкіл қоғамның мүддесін көздейді. Менен ел ішінде де, шетелде де Мемлекет басшысы өз өкілеттігін референдум арқылы ұзартуға, басқаша айтқанда, президенттік өкілеттікті қайта бастауға қамданып жатыр ма деп сұрайды. Менің жауабым біреу-ақ, мұндай ниет болған емес, болмайды да, – деді Қасым-Жомарт Тоқаев.
Ұсынылып отырған саяси жаңғырту бағдарламасының мазмұны – ауқымды. Бірақ басты назар адам құқықтары мен бостандықтарын қорғау жүйесін нығайтуға, азаматтардың мемлекеттік басқаруға қатысуын кеңейтуге, мемлекеттік институттардың ашықтығы мен тиімділігін арттыруға бағытталған.
– Дамыған демократиялық қоғам құру дегеніміз айқайлап ұрандату, бірден нәтижеге қол жеткізу емес, дәйекті және жүйелі жұмыс жүргізу екенін түсінуіміз керек. Елімізде жоғары саяси жауапкершілік мәдениеті орнығуы қажет. Бүкілхалықтық референдум жаңа әділетті Қазақстанды құрудың маңызды бастамасы болмақ, – деді Мемлекет басшысы.
Президент қолға алған реформалардың табысты болуы оларды жүзеге асыруға барлық азаматтың қалай атсалысатынына тікелей байланысты екеніне назар аударды. Бәріміз бір жағадан бас, бір жеңнен қол шығарғанда ғана елдің нақты жаңғыруын және прогрессивті дамуын қамтамасыз ете аламыз.
– Алдағы референдум елдің саяси трансформациясының соңғы кезеңі емес, шын мәнінде оның бастамасы екенін атап өткім келеді. Жұмыс енді ғана басталып жатыр, өйткені өмірдің өзі және азаматтардың қажеттіліктері бізге жаңа міндеттер жүктейді. Саясатта шалт қимылға жол берілмейтінін, ең күрделі геосаяси жағдайларда ол жойқын зардаптарға, деградацияға, тіпті мемлекеттіліктің жоғалуына әкеп соқтыруы мүмкін екенін қаперде ұстау керек. Біз осындай тар жол, тайғақ кешуде әр қадамымызға байыппен қарауымыз керек, – деді Қасым-Жомарт Тоқаев.
Мемлекет басшысы бұл үдерісте ғалымдар мен академиялық қоғамдастықтың рөлі өте маңызды деп есептейді. Сондай-ақ қай уақытта да ой-пікір алыптары мен көрнекті зерттеушілер қоғамдық дамудың алдыңғы шебінде болғанын айтты.
– Олар сыни ойлау жүйесін дәйекті түрде қалыптастырды. Надандық пен архаикаға қарсы тұрды және алаяқтар мен популистерге қатаң, дәлелді тойтарыс берді. Өкінішке қарай, елімізде әлі күнге дейін түрлі ырымдарға, ескірген стереотиптерге және жалған ғылыми идеяларға байланысты құбылыстар бар. Дамудың шынайы заңдылықтарын ғылыми тұрғыдан түсінетін қоғамда деструктивті көзқарастарға орын жоқ. Бұл жерде білім мен даму үстемдік етуі керек. Жаңа идеяларды тудыратын еркіндік пен шығармашылық атмосферасы – қазіргі әлемдегі негізгі табысты фактордың бірі, – деді Президент.
Қасым-Жомарт Тоқаев сөзін қорытындылай келе, ғалымдар Жаңа Қазақстанды, яғни Екінші Республиканы құру ісіне белсене атсалысып, осы маңызды әрі тарихи сәтте зор жауапкершілік танытатынына сенім білдірді.
Жиын соңында Президент бірқатар ғалымды мемлекеттік наградалармен марапаттады.
///
	 

	Ә.Рақышева Қазақстан Республикасы Президенті Әкімшілігінің Мемлекеттік құқық бөлімінің меңгерушісі қызметіне;

	***

	Н.Жоламанов Қазақстан Республикасы Ұлттық қауіпсіздік комитеті төрағасының орынбасары – Шекара қызметінің директоры қызметіне тағайындалды;

	***

	И.Ахметова Қазақстан Республикасы Президенті Әкімшілігінің Мемлекеттік құқық бөлімінің меңгерушісі қызметінен босатылды.
/// 
Нұрсұлтан НАЗАРБАЕВ, Қазақстан Президенті:
– Құрметті бұқаралық ақ­парат құралдарының өкілдері! Сіз­дерге айрықша назарларыңыз үшін алғысымды білдіремін. Баршаңызға сайлаудың қалай басталғаны, қалай өткені және оның алдын ала қорытындылары қандай екендігі белгілі. Әрине, мені қазір тұрғындардың жоғары белсенділік көрсетуі үлкен қуаныш сезіміне бөлеп отыр. Бұл мен үшін аса маңызды. Мен Президент лауазымында ұзақ жыл еңбек етіп келемін. Сондықтан, бұл – Қазақстанның тәуелсіздік алған жылдардан бері қол жеткізген жетістігі мен бұл жолдағы менің еңбегімнің нәтижесі, соларға берілген жоғары баға деп есептеймін. Олардың ішіндегі ең маңыздылары – мемлекеттің құрылуы, ортақ мақсат пен мүдде жолында еліміздегі әртүрлі этнос өкілдерінің бірігуі, Қазақстан экономикасы және беделінің өсуі, бізбен шекаралас елдердің барлығымен достық қарым-қатынастың орнауы, сондай-ақ, менің ұсынған бағдарламаларым.
«Қазақстан-2050» Стра­тегия­сының негізгі міндеті – әлемнің дамыған 30 елінің қатарына қосылу. Біз индустрияландыру бағ­дар­ламасын жүзеге асырудамыз. Ол шикізатқа тәуелді емес, мүл­дем жаңа экономиканы құруға негізделген. Бұл бағдарла­маның алғашқы бесжыл­дығы аяқталды. Қайта өңдеу өнер­кәсібіне негізделген 800-ге тарта жаңа кәсіпорын бой көтерді. Олар шикізат бағамының төмен­деуі жағдайында экономиканы өз деңгейінде ұстап тұруға көмек­теседі. Екінші бесжылдық инновациялық дамуға негізделген. Бұл бағ­дарламаға тиісті мөлшерде қаржы-қаражат бөлінген, халық­аралық трансұлттық компа­ниялардың және қаржы инсти­тут­­тарының қатыстырылуы көз­делген.
«Нұрлы Жол» инфрақұ­ры­лымдық бағдарламасы жүзеге асырылуда. Ол Қазақстан территориясы арқылы Ұлы Жібек жолын қайта жандандыруға, оны өңірлерді байланыстыратын автомобиль және теміржол желілерімен қамтуды және Қазақстанды транзитті мемлекетке айналдыруды көздейді.
Мен сонымен қатар, бес инс­ти­тут­тық реформаға өте үлкен маңыз беріп отырмын. Оны біздің тәуелсіз Қазақ­станды дамытудың екінші бес­жылдығы деп есептеймін. Ол үшін бізге 20 жыл уақыт қажет болды. Бұл реформалардың бір бағыты – кәсіби, сыбайлас жемқорлықтан ада, халыққа қызмет ететін мемлекеттік аппаратты құру. Меритократия қағи­датын бұзбауды қамтамасыз ету маңызды. Мемлекеттік қызметте ең басты талап етілетін нәрсе – кәсі­билік, біліктілік және тиісті тәжірибенің болуы.
Екінші бағыт – заңның үстемдік құруы. Бұл екі пункт бойынша бізге ауқымды, күрделі, ауыр реформаны жүзеге асыру қажет. Мен ол үшін не істеу керек екенін білемін.
Осы аталған бағыттар негізінде бизнес пен индустрияландыру қа­лыпты түрде дами алады, ал одан кейін біртұтас қазақстандық халық қалыптаса алады. Алдында айтылған төрт реформаның негізінде қазақ қо­ғамын одан әрі демократияландыру және оның ашықтығын қамтамасыз ету жатыр.
 Әрине, мұны айту жеңіл, бірақ жүзеге асыру оңай емес. Мен үшін бес институттық реформаны іс жүзі­не асыру мандатына ие болу өте маңыз­ды. Енді мен халықтың шексіз сені­міне арқа сүйей отырып, алдағы жылдары оны жүзеге асыруға мүмкіндік алдым. Себебі, мені халық қолдады.  
Ж.ТӨЛЕМІСОВА, «Қазақстан» телеарнасы:
– Президент мырза, Сізді барша журналистер қауымы атынан сайлаудағы айқын жеңісіңізбен құттықтаймыз. Өткен жылғы сая­си доданың кезінде Сіз: «Әдетте Президент сайлауы халықты, елді саяси жікке бөледі, ал бізге тұ­тастық қажет», дедіңіз. Бұл жолғы сайлаудың сипаты қандай болды?
Н.НАЗАРБАЕВ, Қазақстан Пре­зиденті:
– Бұл жолғы сайлау, өздеріңіз біле­тіндей, Қазақстан халқы Ассам­блея­сының ұсынысынан бастау алды. Бала-шағасымен келіп дауыс бе­ріп жатқан халық үшін оның, сай­лау шарасының барлығы мере­ке сияқты өткені себепсіз емес. Ме­нің айтып және жүргізіп келе жатқан саясатымның түпкі мақ­саты – көпэтносты Қазақстан хал­қы­ның бірлігі, елдегі тыныштық, мем­лекеттің экономикасы өркендеп, азамат­тардың жағдайының, әлеумет­тік тұрмысының жақсаруы. Сол бағыттағы ішкі-сыртқы саясатымыз айтарлықтай өзгермейді, алда да осы жолды жалғастыра береміз, өйткені оны халық қолдады.
А.ИСТОМИН, «Хабар» телеарнасы:
– Президент мырза, ең алдымен, Сізді сайлаудағы айқын жеңісіңізбен құттықтағым келеді. Кеше қазақстандықтар қуатты, бірегей қарқынмен тағы да Сіздің бағытыңызды қолдады. Осы орайда, еліміз жеткен жетістіктерді сақтап қана қоймай, оларды еселеу үшін қандай да бір ішкі саяси өзгерістерді күткеніміз жөн бе?  
Н.НАЗАРБАЕВ, Қазақстан Президенті:
– Мемлекет жүргізіп отырған бағытты халықтың қолдайтынын кешегі сайлау көрсетті. Сондықтан, бізге ішкі, әсіресе, сыртқы саясатымызды түбегейлі өзгертудің еш қажеттілігі жоқ. Дегенмен, ішкі сая­сат бес институттық жоба аясын­да өзгеретін болады. Бұл реттегі іс-шара­ларды жүзеге асыру мемлекет тара­пынан қаражаттың бөлінуін қажет етеді, сосын жаңа кадрлар дайын­дау, мемлекеттік қызметкерлерді аттеста­циялаудан өткізу, еңбек өті­ліне бай­ланысты оларды қызметке қа­был­дауды қамтамасыз ету үшін ірік­­теу жүйесіне жетілдіру жүргізі­леді.
Дербес, конъюнктураның ықпа­лы­на, басшы лауазымындағы азамат­тардың ауысуына ұшырамайтын мем­лекеттік аппарат қалыптасуда. Мем­лекеттік қызмет тұрақты күйінде қалуы тиіс, ол жерге тек мемлекет пен ха­лық үшін қызмет ететін азаматтар іріктелінуі тиіс.
Бұл ретте, саяси өзгерістер орын алады, ал қалған бағыттар сол күй­ін­де сақталады, себебі, нақты осы ба­ғыт халық тарапынан қолдау тапты.
П.ДУЛЬМАН, «Российская газета»:
 – Нұрсұлтан Әбішұлы, сайлау науқаны барысында Қа­зақ­стан экономикасындағы ғана емес, әлемдегі қаржылық дағ­дарыс жағ­дайындағы кейбір қиын­дықтар туралы өте көп ай­тылды. Осы орайда, еуразиялық ық­пал­дастықтың басымдықтары туралы сұрағым келеді. Дағдарыстың интеграцияның қарқынына кері әсерін тигізуі мүмкін ме?
Н.НАЗАРБАЕВ, Қазақстан Президенті:
– Қаржылық дағдарыс – әлем­дік. Ал, Қазақстанның ішкі эко­номикасында дағдарыс жоқ. Дағ­дарыс біздің әлемдік нарыққа экспортталатын тауарларға деген баға конъюнктурасының төмендеуіне және Ресей мен Еуропа арасындағы санкцияға байланысты болып отыр. Ал, Ресей біздің сауда-саттықтағы ірі әріптесіміз саналады. Қаржылық дағдарысқа Қазақстан «Нұрлы Жол» бағдарламасы арқылы жауап беріп отыр. Осы бағдарлама негізінде мыңдаған шақырымдық автомобиль және теміржолдар, әуежайлар, тұр­ғындар үшін қолжетімді баспа­налар салынады, Тұрғын үй-коммуналдық ша­руашылығын жаңғырту және ха­лықты жұмыспен қамту бағытында бас­қа да жұмыстар жүргізілетін болады.
Бағаның төмендеуіне байланыс­ты ірі кәсіпорындар жұмыс орнын қыс­қартуға мәжбүр болатыны белгілі. Осы орайда, мемлекет контрциклдік сая­сатты жүзеге асырмақ. Оның аясында Ұлттық қорда жиналған қара­жат инфрақұрылымдық жобаларға, индустрияландыруға бағытталатын болады.
Ал, Еуразиялық экономикалық одаққа келетін болсақ, бұл біздің елдеріміз үшін өте қажетті жоба. Біз қиындықтардың болу мүмкіндігі жөнінде ескерткенбіз. Иә, қазір Еуразиялық экономикалық одақ­тағы тауар айналымы төмендеді. Алайда, бұл заңды да. Себебі, біздегі тауар­лар­дың бағасы да төмендеді. Бірақ, соған қара­мастан, бұл төмендеу интеграцияның түпкілікті өзегіне еш нұқсан келтірмейді. Интеграция негізінде капитал мен еңбек қозғалысы үшін шекаралар ашық күйінде қалады. Сонымен қатар, компаниялар бір нарықтан екінші нарыққа өтіп жатыр, бірлескен кәсіпорындар құрылуда. Демек, бұл – интеграциялық база қалыптасып жатыр деген сөз.
Осы қиындықтар еңсерілгеннен кейін Еу­ра­зиялық экономикалық одақ пост­кеңес­тік кеңістікте өзінің әлеуетін көр­сетеді деп үміттенемін. Бүгінгі таңда бұл Одаққа 40 мемлекет, оның ішінде Түркия, Вьетнам, Шығыс Еуропа және басқа да мемлекеттер қызығушылық танытып отыр. Олар Еуразиялық экономикалық одақпен еркін сауда-саттық жасауға ниет білдіруде. Әрине, үлкен мемлекет, ірі экономика ретінде бұл Одақтың негізгі қозғаушысы Ресей мемлекеті екені жасырын емес. Сондықтан, осындай қиын кезеңде Ресей мемлекеті шыдас береді деп ойлаймын. Себебі, мәңгілік санкция болмайды. Украинадағы жағдай да түбі шешіледі. Кез келген соғыс бәрібір бейбіт жолмен аяқталады.
Д.ШОЛК, тәуелсіз журналист:
– Сіздің жаңа мерзіміңізде Қазақ­стан­ның сыртқы саясаты қалай өзге­руі мүмкін?
Н.НАЗАРБАЕВ, Қазақстан Пре­зи­денті:
 – Қазақстан көпвекторлы сыртқы сая­сатты ұстанады. Біз құрлықтың ішінде орналасқан елміз. Біздің теңіз бен мұхитқа шығу мүмкіндігіміз жоқ. Бірақ, біздің алып көршілеріміз бар. Олар – Ресей және Қытай Халық Республикасы. Олар Қазақстан үшін алып нарық, сондықтан, біз оны толық көлемде пайдаланамыз. Әри­не, Ресеймен бізді Еуразиялық одақ бай­л­аныстырады, ал Қытай Халық Рес­пуб­лика­сымен біз Ұлы Жібек жолын жан­дан­дыру бағытында жұмыс жасап келеміз.
Екіншіден, біздің Еуропалық одақ­пен арамызда ірі тауар айналымы қа­лып­тасқан. Мен өткен жылдың аяғында Қа­зақстан Республикасы мен Еуропа­лық одақ арасындағы әріптестік пен ынты­мақтастықты кеңейту жөніндегі келі­сімшарт жобасы жөніндегі келіссөздердің аяқталуына байланысты құжатқа қол қойдым. Сондықтан, Еуропалық одақпен ынтымақтастығымыз басым бағыттардың бірі болып қалады. Сондай-ақ, біз Ислам әлемімен өте жақсы достық қарым-қатынас ұстанамыз. Оның ішінде біз сауда әріптестігін ұста­натын елдермен әріптестік байланыстамыз. Біз үшін өте маңызды инфрақұрылымдық жоба – Қазақстан теміржолын Түрікменстан мен Иран арқылы байланыстырып, Парсы шығанағына шығаратын жоба. Бұл жоба Үндістан, Пәкістан, араб елдерімен өзара ықпалдастық орнатуға жол ашады. Біз осындай интеграция арқылы ірі нарыққа кіруге мүмкіндік аламыз, сондықтан, бұл саясатты біз өзгерткелі жатқан жоқпыз.
Біздің АҚШ-пен арада жақсы қарым-қатынас орнатылған, болашақта оны әрі қарай дамытатын боламыз. Бұған қоса, біз Оңтүстік-Шығыс Азия елдерімен, оның ішінде Кореямен ынтымақтастықты күшейтіп келе жатырмыз.
Қ.ТОҚАБАЕВ, «Алаш айнасы»:
– Нұрсұлтан Әбішұлы, Сіз Қазақ­станның алдына әлемнің мейлінше дамыған озық 30 елінің қатарына кіру жөнінде үлкен міндет қойып отырсыз. Бүгінгі алмағайып заманда бұл міндетті атқару оңай емес. Оның үстіне біз экономикалық көрсеткіштерімізбен ғана емес, мемлекетіміздің мәдениет деңгейімен де бәсекеге қабілетті болуымыз керек. Осы тұрғыдан алғанда мәде­ниет пен өнерді дамытудағы мемле­кеттің атқарар міндеті қандай болмақ? Дағдарыс жағдайында мәдениет пен өнерді дағдартып алмаймыз ба?
Н.НАЗАРБАЕВ, Қазақстан Пре­зи­денті:
– Өте дұрыс сұрақ. Кез келген мемлекет тек біржақты ғана өркендеп, өсе алмайды. Мемлекет мықты болу үшін, өркениетпен бірге өрлеу үшін, экономикасы да, тұрмысы да, мәдениеті де бірге дамуы керек. Өздеріңіз білесіздер, осы жылдардың ішінде біз көп жұмыс атқардық. Мәдениет жылы аясында Қазақстанда қаншама театрларды, концерт залдарын аштық, жаңа өнер ұжымдарын қатарға қостық. Сондай-ақ, Тарихи зерде жылында, «Мәдени мұра» бағдарламасы аясында Қазақстанның бүкіл тарихын қопарып, қазақ тарихына қатысты дүние жүзіндегі мәліметтердің барлығын жинақтап, алып келдік. Ал озық 30 елдің қатарына қосылу деген сөз – мәдениетіміз сол 30 елдің мәдениетімен де деңгейлес болуы керек деген сөз. Бізге бұл бағытта өте көп жұмыс жасау қажет.
«ЭКСПО-2017» көрмесін өткіземіз, жаңа экономиканы, жаңа энергетиканы көрсетеміз. Сондай-ақ, мәдениетімізді де көрсете алуымыз керек. Еліміздегі өнер адамдары өздерінің биік деңгейдегі өнерлерін көрсетуі тиіс. Ал енді бұл ретте зиялы қауымның алдында тұр­ған үлкен міндеттер бар, ол – жаңа, бүгінгі күнге лайықты туындылар жасау, бұрыннан келе жатқан өзіміздің құндылықтарымызды, әдет-ғұрпымызды, тарихымызды мадақтайтын шығармалар болуы керек. Бізде жоғары деңгейдегі фильмдер, шығармалар, қойылымдар болуы керек. Түптеп келгенде, мәдениетке қам­қорлық, қолдау ешуақытта тоқтап қалмайды, бәсеңдемейді.
М.ЕСЕН, тәуелсіз журналист:
– Елімізде көптеген мемлекеттік бағдарламалар бар. Олар білім, ауыл шаруашылығы, медицина, тағы да басқа салаларға негізделген. Олардың ауқымы мен тереңдігі таң қалдырады, алайда олар барынша сапалы түрде орындалуы үшін не істеу керек?
Н.НАЗАРБАЕВ, Қазақстан Пре­зи­денті:
– Кейбір бағдарламаларды қысқартып, негізгі басым бағыттарға ойысатын боламыз. Мен бекіткен бағдарламалар әрқа­шан қаржылық қолдау тапты. Олардың жүзеге асырылуына бақылау қойылғаннан кейін, барлығы да орындалды.
Мәселен, мәдениет саласын дамыту бағдарламасына орай, бізде қаншама театр­лар, кітапханалар, концерт залдары бой көтерді, ашылды. Концерт зал­дары іске қосылды, жаңа өнер ұжым­дары құрылды. Тарих жылын жария­ладық. Дүниежүзі бойынша біздің ата-баба­ларымыздың жүріп өткен тарихынан хабардар ететін дереккөздерді іздеу және олардың мәдени мұрасын қайта жандандыру бағытында үлкен жұмыс­тар атқарылды.
Экономикалық бағдар­ламалар да өз жемісін берді. Мәсе­лен, индустрия саласы бойынша жаңа кәсіп­орындар бой көтерді, жаңа жұмыс орындары мен жаңа мамандықтар ашылды. Ауыл шаруашылығын дамыту бағы­тындағы бағдарлама айрықша маңызға ие. Ауыл шаруашылығы саласын дү­ние­жүзіндегідей субсидияландыру керек.
Аграрлық секторға қолдау көрсетудің мақсаты – өнімнің қосымша құнын, қайта өңдеудің тереңдігін ұлғайту.
Жалпы, біз маңызды бағдарламаларды қабылдадық және оларды орындап жатырмыз. Мен және Үкімет бұларды назарда ұстап отырмыз. Мен біз қолға алған барлық бағдарламалар орындалып, өз нәтижесін береді деп ойлаймын.
И.ЦЭО, «CCTV» телеарнасы:
– Бәрімізге белгілі, елді инфра­құры­лымдылық жағынан ілгерілету үшін Сіз «Нұрлы Жол» бағдарламасын іске қос­тыңыз. Бұл бағдарламаны Ұлы Жі­бек жолын қайта жандандыру бас­та­ма­сымен қалай байланыстырар едіңіз?
Н.НАЗАРБАЕВ, Қазақстан Пре­зи­денті:
– Бұл бағдарлама аталған бастамамен өте тығыз байланысты. Себебі, бұл бағдарламаны жүзеге асыру арқылы біз «Батыс Еуропа – Батыс Қытай» автомобиль жолын аяқтаймыз. Ол Қытай, Қа­зақстан, Ресей және Еуропа арқылы өтетін барлығы 8 мың шақырымды құрай­ды. Біз арқылы өтетін жол 2700 шақы­рым­ды құрайды. Бұл жолды біз биыл аяқтаймыз.
Сонымен қатар, біз өткен жылы Қазақ­станның орталығынан Каспий теңізіне дейін теміржол салдық. Енді Қытайды Каспий теңізімен біртұтас темір­жол бағыты байланыстырып жатыр. Лянь­юнь­ган портынан жүк контейнерлері Қазақстан аумағы арқылы Еуропаға қазірдің өзінде жөнелтіліп жатыр. Біз­дің елдеріміздің арасында әуе қарым-қа­тынасы да орнаған. Барлық коммуникациялар Ұлы Жібек жолын қалыптастыру үшін жасалуда. Бұл туралы ҚХР төрағасы Си Цзиньпин өз сөзінде айтқан болатын. Біз ҚХР төрағасының біздің елімізге сапарын мамыр айының басында күтіп отырмыз. Ол сапар барысында Қытай Халық Республикасымен Қазақстан эко­номикасын әртараптандырудың мүлдем жаңа ынтымақтастық байланысын талқылайтын боламыз. Біз ҚХР-мен бірлесіп, ондаған жаңа кәсіпорындар құрамыз. Сондықтан, Ұлы Жібек жолы мен біздің «Нұрлы Жол» бағдарламасы бір-бірін үйлесімді толықтырып отыр.
 В.ШПАКОВ, «Экспресс-К»: – Президент мырза, бюджетті үнем­деу режімі енгізілуіне байланысты көп­теген қазақстандықтарды әлеуметтік саланың шығындары кесіп тастала ма деген сауал толғандырады.
Н.НАЗАРБАЕВ, Қазақстан Пре­зи­денті:
– Қазір шын мәнінде біз үнемді жүзеге асырып жатырмыз. Біз министрліктердің, агенттіктердің, комитеттердің санын азайттық. Қазіргі таңда «Самұрық-Қазына» Ұлттық қорындағы, министрліктер мен ведомстволардағы бейінді емес активтерден арылу жөнінде жұмыстар жүргізілуде. Орталық мемлекеттік органдардың өкі­лет­тіктері жергілікті жерлерге берілуде. Яғни, барлық осы жүйелі жұмыс қаржы­ны үнемдеуге бағытталып отыр. Шенеу­ніктік, мемлекеттік құрылымдар байқау­сыз «көбеюге» қабілетті ғой. Сондық­тан, оқтын-оқтын қысқартулар жүргі­зіліп тұрғаны жөн. Экономикадағы шы­ғын­дарды оңтайландырып, энергияны, суды үнемдеу, басқа да ресурстарды ұтымды пайдалану саясаты өмірге енгізілуде.
Бірақ, әлеуметтік салада ешқандай да үнемдеу жоспарланып отырған жоқ. Біздің халықты зейнетақымен қамсыздандыру, мемлекеттік әлеуметтік қамсыздандыру, жәрдемақылар – мұның барлығы қысқармайды.
Р.ФРАНЦЕВ, «Россия-24»:
– Сізді сайлаудағы айқын жеңі­сіңіз­бен тағы бір мәрте құттықтауға рұқсат етіңіз. Менің сауалым да Жеңіске байланысты. Бірақ, біршама басқашалау. Айтулы дата – Ұлы Жеңістің 70 жыл­дығы жақындап келеді. Сіз 9 мамырда Мәскеуде өтетін салтанатты шараға баруды жоспарлап отырсыз ба? Егер, барсаңыз, қандай да бір кездесулер жоспарланған ба? Осы сапар кезінде не нәрсені талқылағанды қалар едіңіз?
Н.НАЗАРБАЕВ, Қазақстан Пре­зи­денті:
– Мен 9 мамырдағы Жеңіс парадына қатысу туралы шешім қабылдадым. Бізде, Қазақстанда да 7 мамыр – Отан қорғаушы күніне арналған шеру өтеді. Шара барысында мен біздің ардагерлермен кездесемін және 8 мамырда Жоғары Еуразиялық экономикалық кеңестің мәжілісі мен Ұжымдық қауіпсіздік туралы шарт ұйымының жиыны болатын Мәскеу қаласына барамын. Біз осы шараны Ресей Президентімен, сонда болатын басқа да әріптестеріммен біздің қаты­нас­тарымызды талқылау үшін екіжақты кездесулер өткізуге пайдаланатын боламыз.
70 жылдықты мерекелеуге қатысты айтатын болсам, ол бәріміз үшін ортақ Ұлы Жеңіс. Біз сол кезде бір елде болдық жә­не бәріміз бірге соғыстық. Іс жүзінде Ресей­дегі сияқты Қазақстанның да әрбір отба­сынан біреу соғысқа қатысса, біреу ұрыс даласында қаза тапты. Ардагерлер қата­ры сиреп барады. Олардың барлығын біз өз қамқорлығымызға алдық. Мен ардагерлер Қазақстанда жақсы сезінетініне, қажеттінің бәрімен қамтылғанына сенімдімін.
9 мамырдың мәні сонда, бұл – кейінгі ұрпақ үшін Ұлы Жеңіс және ұлы өсиет – Отанды біздің аталарымыз қорғаған секілді қорғау. Сондықтан, біз бұл күнді өзіміздің мерекеміз ретінде қабылдаймыз.
Л.ЕДІЛҚЫЗЫ, «Егемен Қазақ­стан»:
– Нұрсұлтан Әбішұлы, еліміз тәуел­сіздік алған жылдардың бедерінде терең­нен тамыр тартатын ұлттық құнды­лықтар жүйесі қаншалықты өзгер­ді? Сізді құндылықтардың қазіргі ахуалы қай тұрғыдан толғандырады?
Н.НАЗАРБАЕВ, Қазақстан Пре­зи­денті:
– Біз қаншалықты өркениетті, бү­гінгі заманға сай боламыз дегенмен, қазақ халқының қадым заманнан бері келе жатқан, жеке өзіндік, дәстүрлі құнды­лықтары бар. Қандай кезде де біз мұ­ны естен шығармауымыз керек. Ол құн­дылықтар – біздің мәдениетіміз, салт-дәс­түрі­міз, қазақ халқының қонақжай­лығы, үлкенге – құрмет, жастар­ға ізет етуі, әйел затын сыйлауы, аза­мат­тардың бір-біріне деген бауырмал­дық, туысқандық ілтипаты мен көңілі. Осын­дай құн дылықтарымызды біз сақтап қалуымыз керек. Бірақ, ештеңе өзгер­мей, қатып қалмайды ғой. Біз бүгінгі дүниенің құндылықтары мен мәдениетін де сіңіруіміз керек. Сол арқылы өз мәдениетіміздің деңгейін көтеруіміз  қажет. Үйренуіміз керек. Мысалы, нарық экономикасының, қарым-қатынастардың өз құндылықтары бар, шетелдермен қарым-қатынастардың өз құндылықтары бар. Сондықтан, өзіміздікін сақтай отырып, өзгелерден үйреніп, мәдениетімізді одан әрі өркендетуіміз керек.
Г.ЖАНДАҒҰЛОВА, «7 арна»:
– Нұрсұлтан Әбішұлы, қазақ­стандықтар Қашаған жобасына үлкен үміт артқан еді. Бұл жобаны биылғы жылы іске қосу мүмкіндігі бар ма?
Н.НАЗАРБАЕВ, Қазақстан Прези­денті:
– Қашаған – әлемдегі 40 жылдағы өте ірі жаңалық. Бұл өте күрделі кен орны. Егер, мұнайшылар тілімен айтатын болсақ, оның мұнайы өте жабысқақ, кү­кір­ті көп және қысымы өте жоғары. Мұн­дай күрделі кен орнын игеру оңай емес.
Біздің бағдарламаларымызға сәйкес, біз 2014 жылы Қашағаннан алғашқы мұ­найымызды алудан үміттенген едік. Бірақ, әртүрлі күтпеген жағдайлар болып тұрады емес пе. Құбырларда, су астын­дағы және су үстіндегі құбырларда жарық­шақтар байқалды. Егер жұмыс жалға­са бергенде ірі апат орын алуы ықти­мал еді. Сондықтан жоғары қысымдағы құбырларды ауыстыру үшін игеру ісін тоқтата тұруға мәжбүр болдық. Қазіргі уақытта компания Қаз­МұнайГазбен бірлесіп белсенді жұмыс жүргізуде. Осы жылдың аяғында немесе 2016 жылы мұнай алуға үмітте­ніп отырмыз. Бұл біздің барлық бағдар­ла­маларымызды орындау үшін айтарлықтай көмек болады. Бұл біздің болашағымыз үшін жұмыс істейтін «үлкен» мұнай мен «үлкен газ», жаңа өңдеу кәсіпорындарын салу дегенді білдіреді.  
Ю.ЖИХОРЬ, «Новое поколение»:
– Нұрсұлтан Әбішұлы, Сізді ха­лық­тың осындай зор сенім артуымен құт­тықтаймын. Қазақстанда ақпан айының ортасынан бері сайлау науқа­нынан кейін теңге бағамының күрт төмендеуі мүмкін деген қауесет шық­ты. Қысқасы, девальвация бола ма?
Н.НАЗАРБАЕВ, Қазақстан Пре­зиденті:
– Сайлаудан кейін күрт өзгеретіндей ештеңе де болмайды. Бұған ешқандай да алғышарттар жоқ. Қалай жұмыс істедік, солай істей береміз. Қазақстандықтар мені біледі, егер сондай бір жағдай туындаса мен оны өзім айтамын. Одан қалай қорғануға, сақтануға болатынын айтамын. Ресей рубліне қатысты теңге бағамында да біршама құбылулар болған еді. Бірақ, қазір өздеріңіз көріп отырғандай, жағдай тұрақтандырылды.
Сондай-ақ, біз теңге бағамын еркіне жіберу мәселесі бойынша жұмыс істеп жатырмыз. Бұл – күрделі мәселе. Біз мұны Ха­лық­аралық валюта қорымен бірлесіп шеш­­пекпіз, олар бізге техникалық кеңес­тер береді. Алайда, ол жүзеге асырылу үшін бес жылдай мерзім керек. Ал осы ара­­лық­та Қазақстанның қаржы жүйесі да­муы үшін арнайы жағдайлар жасалуы тиіс.
Д.ЙЫЛДЫЗ, «Жиһан» ақпараттық агенттігі:
– Сізді жеңісіңізбен құттықтаймын. Қазақстан Орта Азияның ең дамыған, экономикасы ең мықты елдерінің бірі болып саналады. Алдымызда «ЭКСПО-2017» көрмесі күтіп тұр. Қазір жүргізіліп жатқан жұмыстарға және көрмеге қатысатын мемлекеттердің санына Сіздің көңіліңіз тола ма?
Н.НАЗАРБАЕВ, Қазақстан Пре­зи­денті:
– «ЭКСПО-2017» біз үшін өте маңызды. Біз оны 160 мемлекеттің арасынан жеңіп алдық. Бұл бүкіл Қазақстанның, әсіресе Астананың келбетін өзгертетін болады, бұрын-соңды елімізде болмаған жаңа орталық пайда болады. Қазіргі негізгі құрылыстың – диаметрі 100 метр шардың ішінің барлығы зертхана болмақ. Онда мұхиттың толқынының, желдің, жердің астындағы ыстық судың, сутегінің қуатын қалай алу керектігі жөнінде зерттеулер жүргізіледі. Нысанның 8 қабатындағы зертханаларда басқа мемлекеттердің тиісті компаниялары жұмыс істейтін болады. Қазіргі істеліп жатқан жұмыстың барлығы тағайындалған кестеге сәйкес жүріп жатыр. Мен оны қадағалап отырмын, жақында барып барлығын көрдім, барлығы уақытында бітетін болады. 2016 жылдың күзінде барлық ЭКСПО нысандарының құрылысы аяқталады.
ЭКСПО-2017-ні өткізу біз үшін өте маңызды. Біз Қазақстанның жетістіктерін және әлемнің барлық тәжірибесін көрсеткіміз келеді. Қазақстанның бас­ты павильоны нақты осыған арналады. Ол жерде толқын, жел, күннен энергия алудың озық технологиялары, газ, көмір және тағы басқалар негізінде жаңа энергия көздері шоғырланады. Көрмеге қазір қолда бар технологиялармен қатар, болашақта жарыққа шығатын технология­лар қойылмақ.
Бұған қоса, 150 гектар аумаққа әлемнің барлық елдері үшін нысандар мен павильондар салынуда. Ал ЭКСПО-2017 көрмесі аяқталғаннан кейін бұл ғимараттардың барлығы тұр­ғын үй, сондай-ақ, ғылыми зерттеулер алаң­дары ретінде пайдаланылатын болады. Сон­дай-ақ, біз онда осы өңірдегі жаңа қаржы орталығын құруға ұмтыламыз.
Бұл орайда, Қазақстанның ЭКСПО-дан бөлек Қысқы Олимпия ойындарын өткізу құқығын иелену үшін күресіп жат­қанын да еске салғым келеді. Бұл туралы шешім биыл қабылданады. Біздің елі­міз үшін жақсы нәтиже береді деп үміт­тенеміз.
С.КАЛИНИН, «Аргументы и факты»:
– Мен барлық құттықтауларға қосы­ламын. Егер менің дауыс беру құ­қым болса, онда Сіз үшін дауыс беруім әбден мүмкін еді. Астанаға алғаш табаным тиген кезде және ауқым­ды осы өзгерістерді өз көзіммен көрген сәтте тарихтағы тұлғаның рөлі мен саяси ерік-жігері деген түсінік­тер­дің мәнін түйсіне бастайсың. Осы­мен бай­ланысты мынаны сұрағым келеді: Сіз Президент лауазымында Өзіңіз­дің бас­ты еңбегіңіз не деп санайсыз? Өзі­ңіз­дің кезекті президенттік мерзіміңіз­дің қарсаңында нені бөліп көрсетер едіңіз?
Н.НАЗАРБАЕВ, Қазақстан Пре­зи­денті:
– Президент лауазымында ұзақ уақыт болғаныма қарамастан, сайлау уақытында мен толқынысты сәттерді бастан кештім. Сайлау учаскелерінде адамдар елдің болашағы үшін дауыс беруге кезектерде тұрды. Адамдар балаларымен, немерелерімен келді, көпшілігі бюллетеньдерді жәшікке балаларының салуына мүмкіндік берді. Міне, осы сурет мені өте қатты толқытты, бұл – жүректің ең нәзік қылын қозғайтын нәрселер. Кеше адамдар маған және менің жүріп өткен жолдарыма, Қазақстан басшысы ретінде жасаған жұмыстарыма бағаларын берді.
Кеңес Одағы құлағаннан кейін Қазақ­стан сынған тостағанның жарықшақтары секілді күй кешті. Барлық экономикалық байланыстар бір сәтте үзіліп, барлық кәсіп­орындар тоқтады, жылу жоқ, көпқа­батты үйлердің аулаларында отқа шәй қайнатылды. Мұғалімдерге, дәрігер­лерге, армияға еңбекақы төленген жоқ. Зей­нетақы бірнеше айға кешіктіріп берілді. Жұмыс та жоқ. Инфляция айына 50 пайызға жетті, 1994 жылы ол 2100 пайыз­ды құрады. Үйден шыққан кезде кемпір­лер асфальтқа жатып, машинамды тоқ­тататын. Мен олармен жұмысқа бармай, бір сағат бойы әңгімелесетінмін.
Маған жүре үйренуге, қажетті мамандарды іздеп табуға тура келді. Және Қазақстанды осы «апаннан» алып шығуға қол жеткізгенімді өзімнің басты еңбегім деп санаймын.
93-ші жылы біздің ұлттық валютамызды енгізу керек болды, Халықаралық валюта қоры жаңа валютаны қолдау үшін қорларыңда тым болмаса 500 миллион доллар бар ма деп сұрады. Жоқ болатын, қарызға алуға тура келді.
Ал қазір мүлдем жаңа өмір құрдық. Біз әлемнің ең алдыңғы қатарлы универ­ситеттерінде бүгінде өзімізде жұмыс істейтін мыңдаған маманды дайындап алдық. Өзімізде халықаралық деңгейдегі университет құрдық. 20 зияткерлік мектептерде Қазақстанның ең дарынды балалары оқиды. Балалардың 90 пайызын балалар бақшасымен қамтамасыз еттік.
Біз медицинаны жетекші стандарт­тар бойынша қалыптастырдық, Қазақ­станға әлемнің көптеген елдерінен адамдар медициналық туризм жасау үшін келеді. Біз жүрек және басқа да маңызды органдар ауыстырып салатын елдердің қатарына ендік. Барлық облыс орталықтарында жүрекке ашық операция жасалады – мұндай ешқашан болған емес. Осының барлығының арқасында қазақстандықтардың орташа өмір жасы 71 жасқа дейін ұлғайды.
Сондай-ақ, қиын жылдары біз жаңа қала тұрғыза алдық. 250 мыңдық Цели­ноградтан ол Қазақстанның мақтанышына айналған миллионға жуық халқы бар елордаға айналды. Астана барлық қонақ­тарымызды таңғалдырады. Оған қарап, еліміз де өсіп, өркендеп келеді.
Р.СМЫКОВ. «Еуразия» телеарнасы:
– Сізді жеңісіңізбен құттықтауға және белсенділігі жоғары еліміздің бол­ғаны үшін де құттықтауға рұқ­сат етіңіз. Осыдан аз ғана уақыт бұрын Сіз Беларусь және Ресей прези­дент­терімен кездесіп, қазіргідей әлем­дік экономикалық қиындықтар жағ­дайында бірлескен іс-қимыл жос­парын талқылаған едіңіздер. Сол уақыт­та үкіметтердің іс-қимыл жос­пары дайын болған кезде 8 мамырда Мәскеу­де кездесуге уағдаласқан бо­латынсыз­дар. Біздің үкімет тарапынан бірлескен жұмыстарды әрі қарай қа­лай жалғастыру қажеттігіне байла­ныс­ты қандай да бір ұсыныстар бар ма?
Н.НАЗАРБАЕВ, Қазақстан Пре­зи­денті:
– Бұл кездесуден кейін біздің елдің үкіметтері бір-бірімен өзара байланыса отырып, дереу жұмыс жасауға кірісті. Бірлескен іс-қимыл жұмыстарын жүзеге асыру үшін біздің нақты бағыттарымыз көп. Мәселен, рубль девальвациясынан кейін ресейлік тауарлардың бағасы төмендеді. Бұл тұтынушылар үшін тиімді, алайда бұдан біздің өндірушілер зардап шекті. Сондықтан, біз дереу байланыс орнатып, біздің елдеріміз одақтас мемле­кеттер ретінде бұл мәселені оңтайландыру қажеттігі жөнінде келісімге келдік. Ортақ көзқарас табылғандай болды.
8 мамырда Мәскеуде Жоғары еура­зиялық экономикалық кеңестің отырысы өтеді және біздің үкіметтеріміз атқарылған жұмыстар жөнінде есеп береді. Қазір жағдай тұрақтандырылды. Бұған қоса, мен бұрын қазақстандық бизнеске бәсекеге қабілеттілікке дайындалу қажеттігі жөнінде ескерткенмін. Егер, біздің кәсіпорындар жоғары сапалы, жақсы бағадағы тауарларды өндіріп, Еуразиялық экономикалық одақпен бәсекелестікке дайын болмаса, онда олар Еуропалық Одақпен және басқа елдермен қалай бәсекелеседі? Бизнес күресте шынығуы қажет.
 С.ТУМАКОВА, ТАСС:
– Президент мырза, сайлаудағы жеңісіңізбен бірге жауапкершілік жүгі артты ма? Тәуелсіз елді басқару қай кезде жеңіл болды – жолдың басында ма, әлде, көп жұмыс атқарылған қазіргі кезде ме?
Н.НАЗАРБАЕВ, Қазақстан Прези­денті:
– Егер, сайлаудан кейін жеңілденіп қалды ма дегенге келетін болсақ, әрине, солай. Себебі, күтудің қобалжуға толы ке­зеңі артта қалды. Мемлекеттік қызмет­керлер – олар да қарапайым адамдар. Ен­ді, сайлаудан кейін жұмыстың жаңа ке­зе­ңі шұғыл басталады. Менің бірінші жұмы­­сым – 5 институттық реформаны құру ту­­р­алы комиссияны жасақтау болатын шы­ғар. Содан кейін біз олардың әрбін пунк­тін жүзеге асыруға кірісетін боламыз.
Бұл реформаларды, барлық бағдарла­маларымды мен сайлаудың алдындағы «Нұр Отан» партиясының съезінде, Қазақ­стан халқы Ассамблеясының жақында өткен сессиясында, Үкіметтің отырыс­тарында айтқан едім. Республикалық қоғамдық штабтың өкілдері еліміздің түк­пір-түкпіріне барып, ұсынылған бағ­дарламалар туралы айтты.
Қазақстандықтар өздерінің дауыстары арқылы қайта құруды жүзеге асыруға карт-бланш берді. Халық елдегі тыныштықты, тұрақтылықты сақтай келе, халықтың өмір сапасын жақсарта келе, бұған дейінгі атқарылған істерді одан әрі жалғастыруды қалайды.
Сіздердің барлығыңызға сайлауды насихаттауға қатысқандарыңыз үшін үл­кен алғыс айтқым келеді. Баршаңызға мық­ты денсаулық, бақыт және  табыстар тілей­мін.


///
	 

	Мемлекет басшысы еліміздің саяси және әлеуметтік-экономикалық дамуына, сондай-ақ алдағы ортамерзімді және ұзақмерзімді міндеттерге қатысты сауалдарға жауап берді.

///Мемлекет басшысы Қасым-Жомарт Тоқаев Экология, геология және табиғи ресурстар министрі Мағзұм Мырзағалиевтің саладағы атқарылып жатқан жұмыстарының есебін тыңдады.
Президентке елімізде балық шаруашылығын дамыту перспективалары туралы баяндалды. Министрдің дерегіне сүйенсек, 2019 жылы балық және балық өнімдері нарығының жалпы көлемі 66 мың тоннаны құраған. Оның ішінде балық аулау – 45 мың тонна, балық өсіру – 7,4 мың тонна, балық импорты – 43,5 мың тонна, экспорты – 30 мың тоннаға жеткен. Ғалымдардың пайымдауынша, елдегі суқоймаларда жылына 600 мың тоннаға дейін балық өсіруге мүмкіндік бар.
Мемлекет басшысы қолда бар мүмкіндіктерді пайдалану қажеттігін айтты. Министрлікке барлық облыстармен бірлесе отырып, осы жылдың қараша айына дейін балық шаруашылығын дамытудың өңірлік бағдарламаларын әзірлеп, бекіту тапсырылды.
Кездесуде өңірлердегі экологиялық жағдайға ерекше мән берілді. Министрдің айтуынша, қазіргі уақытта қоғаммен бірлесе отырып Алматы, Теміртау қалаларының және Атырау, Ақтөбе, Павлодар облыстарының экологиялық мәселелерін шешу жөніндегі жол карталары әзірленген.
Президент нақты индикаторларды анықтай отырып, еліміздің өңірлеріндегі экология мен атмосфералық ауаны жақсарту бойынша белсенді әрі тиімді жұмысты жалғастыруды тапсырды.
Қасым-Жомарт Тоқаевқа «Жануарларға жауапкершілікпен қарау туралы» заң жобасының әзірленіп жатқаны туралы ақпарат берілді. Мемлекет басшысы әсіресе өскелең ұрпақты тәрбиелеуде бұл құжаттың маңыздылығын атап өтті.
Мағзұм Мырзағалиев Мемлекет басшысына Қазақстанның ұлттық парктерінде экологиялық туризмді дамытудың жоспарын ұсынды. Жоспарды іске асыру арқылы экологиялық туризм саласына 70 млрд теңгеге дейін жеке инвестицияларды тартуға, 4 мыңға дейін жаңа жұмыс орындарын ашуға мүмкіндік береді.
Президент ұлттық парктердің әлеуетін нығайтуды міндеттеп, экологиялық туризмді ілгерілету жұмысын жалғастыруды тапсырды.
Сұхбаттасу барысында геологиялық барлау саласының мәселелері қозғалды. Қасым-Жомарт Тоқаев Қазақстанның назардан тыс қалған және келешегі бар бассейндерін зерттеуге және оларды игеру мақсатында инвестиция тартуға күш жұмылдыру қажеттігі туралы айтты.
Мағзұм Мырзағалиев бұдан басқа өңірлерде суарылатын жерлерді енгізу және жаңа суқоймаларының құрылысы бойынша атқарылып жатқан жұмыс туралы айтты. Мемлекет басшысы суарылатын жерлерді енгізу бойынша жүргізіліп отырған жұмысқа жақсы баға беріп, су үнемдейтін технологияларға және су саласын цифрландыруға жеделдетіп өтуді тапсырды.
///
	

	Кездесуде сауда-экономикалық және инвестициялық салалардағы екіжақты ынтымақтастықтың ауқымды мәселелері талқыланды, сондай-ақ, халықаралық күн тәртібіндегі өзекті мәселелер бойынша пікір алмасылды.

	Бүгінде Испания Еуропадағы негізгі саяси серіктестердің бірі болып саналады, Қазақстанмен Стратегиялық серіктестік туралы шартқа қол қойған екінші еуропалық елге айналып отыр.

	Сонымен қатар, Испания қылмыстық-құқықтық саладағы ынтымақтастық туралы шарттардың бүкіл топтамасы жасалған ЕО-қа мүше алғашқы ел болып саналады.    
///Мемлекет басшысы Қазақстан халқының және жеке өзінің атынан Андрес Мануэль Лопес Обрадорды Мексика Құрама Штаттарының Президенті лауазымына сайлануымен құттықтап, достас Мексика халқына бейбіт өмір мен бақ-береке тіледі.
«Сіздің саяси және қоғамдық қызметтердегі мол тәжірибеңіз Мексиканың одан әрі дамып, халықаралық аренадағы беделінің нығая түсуіне зор үлес қосатынына сенімдімін.
Елдеріміз арасындағы достық қарым-қатынастар мен ынтымақтастық Сіздің белсенді қолдауыңыздың арқасында өзара түсіністік пен тұрақтылық рухында әрі қарай дами береді деп санаймын», – делінген жеделхатта.
///Кездесу барысында Қасым-Жомарт Тоқаев Қазақстан мен Ресей Федерациясы арасындағы стратегиялық және одақтастық қатынастардың қарқынды дамып келе жатқанын және екі ел өңірлерінің ықпалдастығы кеңейе түскенін атап өтті. Осы ретте Өңіраралық ынтымақтастық форумы тиімді диалог алаңына айналып отыр.
Қазіргі уақытта Атырау, Батыс Қазақстан, Маңғыстау және Қазақстанның өзге де облыстары Астрахан облысымен көптеген бағыт бойынша өзара тиімді кооперацияны жүзеге асыруда. Экономикалық белсенділіктің жаңғыруына орай шекара маңындағы сауда қарқыны біртіндеп қайта қалпына келіп жатқаны байқалады.
Қазақстан мен Астрахан облысының арасын негізгі байланыстырушы ретінде Ресей бойынша ең көп тұратын сол жердегі қазақ диаспорасы маңызды рөл атқарып отыр.
Президент Астрахан қазақтарының тарихи отанымен рухани байланыстарын нығайтуына, ата-бабаларының тілі мен мәдениетін сақтауына жан-жақты қолдау көрсетіп жатқаны үшін Игорь Бабушкинге ризашылығын білдірді.
Мемлекет басшысы қазақ халқының Бөкей хан, Құрманғазы, Дина Нұрпейісова және басқа да ұлы перзенттерінің есімін Астрахан жерінде ұлықтап келе жатқаны үшін аймақ әкімшілігі мен тұрғындарына алғыс айтты.
///Қасым-Жомарт Тоқаевқа Мәжіліс депутаттарының бесінші сессиядағы жұмыс нәтижелері мен аймақтарға сапарлары, сондай-ақ, алдағы парламенттік сессия жұмысының негізгі бағыттары туралы ақпарат берілді.
Мәжіліс Төрағасының айтуынша, депутаттар дәріханаларға, ауруханаларға арнайы барып, дәрі-дәрмектердің қорын тексеріп, оның бағасын бақылады. Сондай-ақ депутаттар еріктілер орталықтарының жұмысына да белсенді атсалысуда.
Қазіргі уақытта Палатаның заңнамалық қоржынында 75 заң жобасы бар, оның 22-не депутаттар бастамашы болған. Нұрлан Нығматулиннің айтуынша, олардың қатарында 2021-2023 жылдарға арналған республикалық бюджет жобасы, пандемиядан кейінгі кезеңдегі экономикалық өсімді одан әрі қалпына келтіруге, азаматтардың жекелеген санаттарын әлеуметтік қорғауға және т.б. салаларға бағытталған заң жобалары бар.
Мемлекет басшысы депутаттық корпус өз жұмысында Президент Жолдауы мен басқа да бастамаларды іске асыруды заңнамалық тұрғыдан қамтамасыз етуге, оның ішінде, сыбайлас жемқорлыққа қарсы іс-қимылға басымдық беруі керек екенін айтты.

/// 
Ильхам Әлиев Нұрсұлтан Назарбаевты 26 сәуірде өткен Қазақстан Республикасы Президентінің сайлауындағы жеңісімен құттықтады.
Сондай-ақ мемлекеттер басшылары екіжақты ынтымақтастықтың өзекті мәселелері мен Астрахань қаласында 2014 жылғы 29 қыркүйекте өткен Каспий маңы мемлекеттерінің Төртінші саммитіндегі кездесуде жасалған уағдаластықтардың жүзеге асырылу барысын талқылады.
Телефон арқылы сөйлесуге Әзербайжан жағы бастамашылық етті. 
///Мемлекет басшысы Қытай Халық Республикасына мемлекеттік сапары барысында Қазақстан мен Қытайдың бірлесіп түсірген «Композитор» атты бірінші кинофильмінің шығармашылық тобымен кездесті. Фильм Ұлы Отан соғысы жылдарында Қазақстанда болған қытай композиторы Си Синхай мен қазақ композиторы Бақытжан Байқадамовтың достығына арналған.  
Қазақстан Президенті фильм трейлерінің таныстырылым рәсімінде актерлер құрамына кәсіби өнер көрсеткені үшін ризашылық білдіріп, екі елдің мәдени саладағы ынтымақтастығының жоғары деңгейге көтерілгенін атап өтті. 
Көркем фильмді Ш.Айманов атындағы «Қазақфильм» киностудиясы мен Қытайдың «Shinework Pictures» және «China Film Coproduction Corporation» компаниялары түсірген. Басты рөлдерде қазақстандық актерлер – Берік Айтжанов, Алтынай Нөгербек, Аружан Жазылбекова, қытайлық актерлер – Ху Цзюнь және Юань Цюань ойнайды.
 

///Қазақстан Президенті мемлекет-жекеменшік серіктестік аясында салынған спорт кешенінің жұмысымен танысып, өңірлерде осындай спорт инфрақұрылымдарының ашылуы салауатты өмір салтын насихаттауға және елімізде теннистің даму деңгейін арттыруға мүмкіндік беретінін атап өтті.
Нұрсұлтан Назарбаев жас спортшылармен әңгімелесіп, теннис добына естелік қолтаңба қалдырды, сондай-ақ осы орталықтың қонақ үй кешені мен басқа да орындарын аралап көрді.



/// 
Түркия Республикасының Президенті Р.Ердоғанның мемлекеттік сапары аясында екі елдің мемлекет басшылары Түркістан қаласында Қожа Ахмет Яссауи кешені жанында орналасқан жаңа мешітке, сондай-ақ халықаралық қазақ-түрік университетіне барады деп жоспарлануда. 
/// 
Жеделхатта Қазақстан мен Италия арасындағы достық, өзара сенім және стратегиялық серіктестікке негізделген екіжақты қарым-қатынастар халықтарымыздың игілігі үшін нығая беретіндігі айтылған.
«Алдағы уақытта Сізбен бірге елдеріміздің зор ынтымақтастық әлеуетін барынша дамытуға күш жұмсайтыныма қуаныштымын», – делінген жеделхатта.
Соңында Қазақстан Президенті Н.Назарбаев С.Маттареллаға зор денсаулық, жаңа қызметіне табыс, ал достас Италия халқына бақ-береке тіледі. 
///Жиынға Армения Республикасының Президенті Серж Саргсян, Беларусь Республикасының Президенті Александр Лукашенко, Қырғыз Республикасының Президенті Сооронбай Жээнбеков, Ресей Федерациясының Президенті Владимир Путин және Тәжікстан Республикасының Президенті Эмомали Рахмон қатысты.
Мемлекеттер басшылары осы ұйымның өткен кезеңдегі қызметін қорытындылап, таяу мерзімге арналған жоспарларын белгіледі, сондай-ақ, әлемдегі және Ұжымдық қауіпсіздік шарт ұйымы аймағындағы қазіргі ахуалды талқылады.
Қатысушылар Сирия дағдарысын реттеу тұрғысынан Астанадағы келіссөздер алаңының маңыздылығы мен тиімділігін атап өтті.
Отырыс барысында күн тәртібінің халықаралық өзекті проблемалары жөнінде сындарлы пікір алмасылды, Корей түбегіндегі жағдай мен Ауғанстан және Сириядағы ахуалдар тұрғысынан өңірлік қауіпсіздікті нығайту жөніндегі шаралар белгіленді, сондай-ақ ақпараттық қауіпсіздікті арттыру саласындағы шаралар айқындалды.
Қазақстан Президенті өткен кезеңде осы ұйымға жемісті төрағалық еткені үшін Беларусь тарапына ризашылық білдірді.
Мемлекет басшысы Қазақстанның Ұжымдық қауіпсіздік шарт ұйымына алдағы төрағалығының бес бағыт бойынша басымдықтарын ұсынды. Соның қатарында бұл ұйымға мүше мемлекеттердің әскери саладағы өзара іс-қимыл жолдарын кеңейту, тәжірибелік әскери-техникалық ынтымақтастықты нығайту, ұйымның терроризмге қарсы күрес жүргізудің халықаралық жаһандық жүйесін қалыптастыруға атсалысуын қамтамасыз ету, ұйымға мүше мемлекеттердің киберқауіпсіздігіне төнген қатерлерге қарсы бірлесе әрекет ету, заңсыз есірткі айналымына қарсы тұру жөніндегі шаралардың тиімділігін арттыру сияқты басымдықтар бар.
Соңында Нұрсұлтан Назарбаев ҰҚШҰ Ұжымдық қауіпсіздік кеңесінің кезекті сессиясын 2018 жылдың екінші жартыжылдығында Астанада өткізуді ұсынды.
***
Сессия қорытындысы бойынша төмендегі құжаттар қабылданды:
– Ұжымдық қауіпсіздік шарт ұйымының мерейтойлық декларациясы;
– Сирия ахуалы жөніндегі бірлескен мәлімдеме;
– ЕҚЫҰ-ның Минск тобы тең төрағаларының Таулы Қарабақтағы ахуалды реттеудегі бітімгерлік қызметін қолдау жөніндегі бірлескен мәлімдеме;
– Ұжымдық қауіпсіздік шарт ұйымына мүше мемлекеттердің қорғаныс әлеуетін нығайту мәселесі бойынша бірлескен шаралар жөніндегі мәлімдеме;
– Ұжымдық қауіпсіздік шарт ұйымының Хатшылығы мен Біріккен штабын құру жөніндегі шешім;
– Рәсімдік мәселелер жөніндегі бірқатар құжаттар.
Бұдан бөлек, басқосу аясында Ұжымдық қауіпсіздіктің 2025 жылға дейінгі стратегиясын іске асыру жөніндегі іс-шаралар жоспары бекітілді, сондай-ақ, Ақпарат саласындағы киберқауіп-қатерлерге қарсы тұру бойынша ынтымақтастықты нығайту мақсатымен ақпараттық қауіпсіздік жөніндегі келісімге қол қойылды.





/// 
Елбасы сайлауда дауыс берді және байқаушылармен әңгімелесті.
Нұрсұлтан Назарбаев Қазақстан халқы Ассамблеясының мүшелерімен кездесті. Әңгіме барысында Мемлекет басшысы бұл институттың бірегейлігін, соның арқасында Қазақстан 20 жыл бойы тыныштық пен татулықта өмір сүріп, өсіп-өркендеп келе жатқанын атап өтті.
Ассамблея 100-ден аса этнос атынан өздерінің мүддесін қорғайтын 9 депутатын сайлайды. Республикамыздың барлық облыстарында достық үйлері жұмыс істейді, 960-қа жуық этно-мәдени бірлестік бар. Жастарға, балаларға өз тілін, мәдениеті мен тарихын оқып-үйрену мүмкіндігі берілген. Сол арқылы біз бүкіл Қазақстан халқын байыта түсеміз. Мұндай тәжірибе еш жерде жоқ. Әлемнің әр түпкірінен келген байқаушылар Ассамблеяның бірегей тәжірибесін өзге елдерге тарату керектігін айтуда. Біз мемлекетімізді сіздермен бірге құрып жатырмыз, біздің ортақ міндетіміз – Қазақстанды бәріміз үшін жайлы мекенге айналдыру, – деді Нұрсұлтан Назарбаев.



/// 
Қазақстан Президенті сапар аясында қалалық мәслихаттың сессиясына қатысты. Сессия барысында Алматы қаласының жаңа әкімі Бауыржан Байбектің кандидатурасы депутаттар тарапынан бірауыздан қолдау тапты. 
Мемлекет басшысы сондай-ақ қала активімен кездесіп, жаңа басшыны таныстырды және мегаполистің бұдан әрі даму бағыттарын айқындады.
Қазақстан Президенті "Астана   ЭКСПО-2017" ұлттық компаниясының басшылығына тағайындалған Ахметжан Есімов Алматы қаласының әкімі лауазымында үлкен жұмыс атқарғанын атап өтті.
Осы уақыт аралығында қала елеулі нәтижелерге қол жеткізді, келбеті өзгерді, барынша икемді әрі жайлы бола түсті. Баспана құрылысы қарқынды жүргізіліп, жаңадан екі аудан пайда болды. Азиада табысты өткізілді, қазіргі кезде Дүниежүзілік студенттер ойынына дайындық жүріп жатыр. Алматыда шағын және орта бизнес екпінді дамуда. Оның үлесі қала экономикасында 30 пайыздан асып, бюджет түсімдерінің үштен екісін қамтамасыз етіп отыр. Бұл – маңызды көрсеткіш, – деді Нұрсұлтан Назарбаев.
Қазақстан Президенті атап өткендей, А.Есімовтің тәжірибесі қазіргі уақытта Астанада ЭКСПО көрмесін ұйымдастыру және өткізу үшін қажет.   
ЭКСПО-2017 – біздің болашағымыз. Көрме нысандарының құрылысы – бұл міндеттің тек бір қыры ғана. Оның басқа, әлдеқайда маңызды қыры – мазмұндық толығуы. ЭКСПО-2017 Қазақстанның барлық салада балама энергетиканы дамыту арқылы жаңа технологиялық құрылысқа өтуі үшін серпін беруі тиіс. Ұлттық компанияның басшылығына үкіметпен, барлық өңірлердің әкімдіктерімен іс-қимыл жасайтын, инвестиция және технология тарту үшін әлемнің ондаған елдерімен жұмыс істейтін тәжірибелі адам керек, – деді Мемлекет басшысы.
Нұрсұлтан Назарбаев Алматы елдің ірі қаласы ғана емес, экономиканың локомотиві әрі ғылыми-ағартушылық орталық болғандықтан, оны басқару тәжірибелі және креативті кадрды қажет ететініне назар аударды.
Бауыржан Байбек – осындай лауазымға тағайындалып отырған «Болашақ» бағдарламасының бірінші түлегі. Ол сыртқы істер министрлігі жүйесінде, Президент Әкімшілігінде жұмыс істеді, «Нұр Отан» партиясы төрағасының бірінші орынбасары болды. Қасымда жұмыс істей жүріп, менің қызметімді көрді, бүкіл республикамызды аралады, маңызды сайлау науқандарына қатысты, ал бізді алда парламенттік сайлау күтіп тұр, бұл оңай сынақ емес. Оның қала алдында тұрған міндеттерді елде жүзеге асырылып жатқан бағдарламалар аясында сіздермен бірлесіп шеше алатынына сенімдімін, – деді Қазақстан Президенті.
Мемлекет басшысы Алматы қаласының бұдан әрі дамуының негізгі бағыттарын атады. Бірінші кезекте, қаланың ғылыми және кадрлық әлеуетін, оның инвестициялық тартымдылығын пайдалана отырып, инвестиция тарту және жаңа өндіріс орындарын ашу жұмыстарын жандандыру керек.
Сондай-ақ шағын және орта бизнесті қолдау жұмыстарын мүлде жаңа деңгейге шығару қажет болады.
Алматы ежелден кәсіпкерліктің орталығы болып саналады, сондықтан экономика үшін күрделі кезеңде бизнестің белсенділігін төмендетпей, керісінше ұлғайту үшін мемлекеттік қолдаудың барлық шараларын қабылдау керек, – деді Нұрсұлтан Назарбаев.
Сонымен қатар Қазақстан Президенті 2017 жылғы Универсиаданы жоғары деңгейде өткізуді және салынған барлық нысандардың ол өткеннен кейін тиімді пайдаланылуын қамтамасыз етуді  тапсырды.
Нұрсұлтан Назарбаев атап өткендей, көлік инфрақұрылымы жетілдіруді қажет етеді, ал онымен экологиялық ахуал да байланысты.
Қалада кептелістер мен көлік тұрақтары мәселесі әлі күнге түбегейлі шешілген жоқ. Жол тораптары салынды, метро іске қосылды, қоғамдық көлікті газға көшіру жүріп жатыр. Мұның бәрі ахуалды айтарлықтай жақсартуға көмектеседі, бұл жұмыстарды жалғастыру керек, – деді Мемлекет басшысы.
Қазақстан Президенті тағы бір маңызды бағыт ретінде қаладағы қылмыстық ахуалды жақсарту мәселесін айтты.
Біз Алматыда туризмді дамытуға ниеттіміз, сондықтан қала қауіпсіз әрі өмір сүру үшін жайлы болуы тиіс, – деді Елбасы.
Сондай-ақ Мемлекет басшысы студенттік орталық болып саналатын мегаполисте ғылым мен білімді одан әрі дамытудың, жастарды жұмысқа орналастыру мәселесін шешудің маңыздылығын айтты.
Соңында Нұрсұлтан Назарбаев ел экономикасындағы күрделі ахуалды еңсеру және оның әрі қарай жүйелі дамуы көп жағдайда Алматының табысты дамуымен байланысты екеніне назар аударды. 

/// 
Кездесу барысында сауда-экономикалық, инвестициялық және мәдени-гуманитарлық салалардағы екіжақты ынтымақтастықтың бірқатар негізгі мәселелері талқыланды.
Сонымен қатар, Мемлекеттер басшылары халықаралық күн тәртібіндегі мейлінше өзекті жайттар жөнінде пікір алмасты.
Елбасы Финляндия Президентіне Әлемдік және дәстүрлі діндер лидерлерінің алдағы V сьезіне қатысатыны үшін алғыс айтты.
Нұрсұлтан Назарбаев сондай-ақ мемлекетаралық қарым-қатынастардың табысты дамып келе жатқанына назар аударып, Финляндия Президентінің елімізге 2013 жылғы сапары экономика мен басымдығы бар өзге де салалардағы ынтымақтастықтың жандана түсуіне септігін тигізгенін атап өтті.
С.Ниинистё Мемлекет басшысына шақыруы үшін алғыс айта отырып, екіжақты байланысты нығайтудың маңыздылығына тоқталды.  

/// 
Телефон арқылы сөйлесу барысында  Томислав Николич  Нұрсұлтан Назарбаевты Қазақстан Республикасы Президентінің сайлауындағы айқын жеңісімен құттықтады.
Қазақстан Президенті  Сербияның ЕҚЫҰ-дағы төрағалығы Украинадағы дағдарысты реттеуге және Ұйымға мүше елдердің сындарлы диалогын дамытуға қызмет етеді деп үміттенетінін жеткізді.
Мемлекеттер басшылары Қазақстан мен Сербияның достық қарым-қатынастарын одан әрі нығайту бағытындағы бірлескен жұмысқа дайын екендіктерін айтты.
Телефон арқылы сөйлесуге Сербия жағы бастамашы болды. 
///Мемлекет басшысы дарынды балаларға арналған орталықтың жұмысымен танысты. Бұл білім мекемесінің мақсаты – балалардың зияткерлік және тұлғалық әлеуетін дамыту үшін қолайлы жағдай жасау.  
Орталықтың тәрбиеленушілері Қазақстан Президентіне оқу аудиториялары мен лабораториялық кабинеттерді көрсетті.  
Нұрсұлтан Назарбаев жас жеткіншектерге «Болашақ» стипендиясы, Назарбаев Университеті, Назарбаев Зияткерлік мектептері және олардың жалпы ел экономикасына тигізіп отырған пайдасы жөнінде әңгімелеп берді.
– Облыс жастары мұнай-газ саласы бойынша білім алуға тырысады. Бүгінде мұнай бағасы қалыпты, бірақ бірнеше жылдан кейін оның құны төмендеп, мұнай өндіру азаюы мүмкін. Сондықтан, болашақта сұранысқа ие болатын білімді таңдау қажет, – деді Мемлекет басшысы.
Қазақстан Президенті жұртшылық өкілдерімен әңгімелесу барысында Ақтөбе облысының еліміздегі тез өркендеп келе жатқан өңірлердің бірі екенін атап өтіп, 20 жыл ішінде Ақтөбе қаласының тұрғындары екі есе көбейгенін және қазіргі уақытта жарты миллионнан асқанын айтты.
– Ақтөбе бай табиғи ресурстарының, дамыған өндірісі мен кен өндіру саласының арқасында Батыс Қазақстанның орталығына айналды, – деді Нұрсұлтан Назарбаев.
Облыстың әлеуметтік-экономикалық даму қарқынына оң баға берген Мемлекет басшысы Қазақстан халқына арналған жаңа жолдаудағы және өңірлік деңгейде шешілуге тиіс бірқатар мәселені атап өтті.
– 2019 жылдан бастап ең төменгі жалақы 1,5 есе өсетін болады. Бұл 40 мың ақтөбеліктің әл-ауқатына оң ықпал етеді. Олардың жартысы – бюджет саласының қызметкерлері.  Ірі кәсіпорындар осы бастаманы қолдайды деп сенемін, – деді Қазақстан Президенті.
Нұрсұлтан Назарбаев көлік инфрақұрылымын дамыту және жергілікті маңызы бар жолдардың сапасын жақсарту мәселелеріне арнайы тоқталды.
– Облыстың географиялық жағдайын ескере отырып, Еуразия экономикалық одағына мүше елдермен сауда-саттық жасаудың транзиттік мүмкіндіктерін кеңейту қажет, – деді Мемлекет басшысы.
Қазақстан Президенті сапар қорытындысы бойынша журналистер алдында сөйлеген сөзінде өңір басшылығының негізгі әлеуметтік-экономикалық көрсеткіштерге қол жеткізу және мемлекеттік бағдарламаларды жүзеге асыру жөніндегі жұмыстарына жоғары баға берді.
– Облыс экономикасы өсіп, жолдар, мектептер салынып, қала инфрақұрылымы дамуда. Ақтөбеліктердің әл-ауқаты жақсарып келеді. Жергілікті атқарушы органдар халықтың тұрмыс сапасын арттыруға және «Бес әлеуметтік бастама» мен «Қазақстандықтардың әл-ауқатының өсуі: табыс пен тұрмыс сапасын арттыру» атты жолдауды одан әрі іске асыруға күш жұмылдыруы керек, – деді Нұрсұлтан Назарбаев.  






///Мемлекет басшысына өңірдің 2020 жылғы даму қорытындылары мен Президент тапсырмаларының орындалу барысы, сондай-ақ, Қазақстан халқына арналған Жолдаудағы міндеттерді жүзеге асыру жоспары жөнінде баяндалды.
Бердібек Сапарбаев Қасым-Жомарт Тоқаевқа есеп беріліп отырған кезеңдегі Жамбыл облысының экономикасының өсімі 102,2 пайызға, негізгі капиталдың инвестициясы 344,1 миллиард теңгеге жеткені жайында айтты.
Кездесу барысында әлеуметтік саланы дамытуға ерекше көңіл бөлінді. Президентке пандемия кезінде облыстың 524 мың тұрғынына 44,6 миллиард теңге көлемінде қаржылай әлеуметтік көмек көрсетілгені туралы айтылды. Сондай-ақ Тәуелсіздік күні мен жаңа жыл мерекелері қарсаңында 8 мың адамға 203 миллион теңге көлемінде қосымша бір реттік көмек берілген.
Сонымен қатар Қасым-Жомарт Тоқаевқа Қордай ауданындағы ахуал жөнінде баяндалды. Облыс әкімінің айтуынша, аудандағы жағдай тұрақты. Былтыр тұрғын үй және жол құрылысы, білім беру, медицина, мәдениет және спорт  салалары бойынша жалпы құны 35,1 миллиард теңге болатын 392 жоба іске асырылған. Мемлекет басшысының тапсырмасы бойынша 22 елді мекенге газ тарту, ауызсумен қамтамасыз ету және 391 шақырым жол салу жұмыстары жүргізілген. 360 пәтерлік 5 тұрғын үй салынған.  
Бердібек Сапарбаев коронавирустың келесі толқынына дайындық жөнінде айтты. Облыста жұқпалы ауру жұқтырғандар үшін 4,5 мың және жан сақтау бөлімдерінде 468 төсек-орын дайындалған. Дәрі-дәрмектің екі айлық қоры жасақталған. Қажет болған жағдайда қосымша 7 мыңға дейін медицина қызметкерлері жұмысқа тартылады.
Қордай ауданының Гвардейск ауылындағы Биологиялық қауіпсіздік проблемалары жөніндегі ғылыми-зерттеу институтының базасында отандық иммундық препараттар шығаратын зауыттың құрылысы жүргізіліп жатыр.  
Бердібек Сапарбаев Қасым-Жомарт Тоқаевқа өңірдегі апатты жағдайда тұрған және үш ауысымды мектептердің мәселесін шешу, бұқаралық спортпен шұғылданатын адамдардың санын 35 пайызға дейін жеткізу жоспары туралы ақпарат берді.
Мемлекет басшысы өңірдің әлеуметтік-экономикалық дамуы бойынша облыс әкімінің жұмысына оң баға беріп, эпидемиялық ахуалды бақылауда ұстауды, инвестиция тарту және Жұмыспен қамту жол картасын тиімді жүзеге асыру жұмыстарын жандандыруды тапсырды.

///Мемлекет басшысы Америка Құрама Штаттарының 41-ші Президенті Джордж Герберт Уокер Буштың қайтыс болғаны туралы хабарды зор күйзеліспен қабылдады.
– Сіздің әкеңіз өз елінің нағыз патриоты болды әрі Американың өркендеуіне адал қызмет етті. Ол қырғи-қабақ соғыстың аяқталуына және жаһандық қауіпсіздікті сақтауға зор үлес қосқан аса көрнекті мемлекет қайраткері ретінде әлем тарихында өшпес із қалдырды.
Қазақстан халқы Джордж Бушты екі жақты достық қарым-қатынасты орнатуға және оны нығайтуға көп күш жұмсаған дана саясаткер ретінде әрдайым есте сақтайтын болады. Ол – біздің тәуелсіздігімізді алғаш мойындаған көшбасшылардың бірі.
Біз Джордж Буш екеуіміз жақсы дос болдық және жиі кездесіп тұрдық. Оның Техастағы резиденциясында, әсіресе 2006 жылы Кеннебанкпорттағы үйінде маған көрсеткен қонақжайлығын әрқашан жылы сезіммен еске аламын.
Барша Қазақстан халқының және жеке өзімнің атымнан Сізге және бүкіл Америка халқына көңіл айтамын, – делінген жеделхатта.
///
	 

	Мадридтің «Барахас» әуежайында Мемлекет басшысын Испания Корольдігінің Сыртқы істер және ынтымақтастық министрлігінің Мемлекеттік хатшысы Гонсало де Бенито қарсы алды.

	Сапар барысында Испания Королі Хуан Карлос I-мен, Испания Корольдігі Үкіметінің төрағасы М.Рахоймен және испандық бірқатар компаниялардың басшыларымен екіжақты кездесу өткізу жоспарланған.     

	 
///
	Екі ел көшбасшыларының кездесуі барысында екіжақты ынтымақтастықтың, атап айтқанда, инвестициялық және сауда-экономикалық салалардың негізгі бағыттары талқыланды.

	Нұрсұлтан Назарбаев пен Тамим бин Хамад әл-Тани екі мемлекеттің өзара ықпалдастығын бірлескен жобаларды іске асыру арқылы жандандыру үшін ауқымды перспективалар барын атап өтті.

	Кездесу барысында Қазақстан Президенті Катар Әмірінің елімізге жасаған сапары оның Катар тағына отырған кезден бергі шет елге алғашқы сапарының бірі болып саналатынына тоқталды. 

	– Сізді Катар Әмірі жауапты лауазымын иеленуіңізбен құттықтаймын, денсаулық және қызметте табыстар тілеймін. Сіздің әкеңіз Хамад бин Халиф әл-Танимен бірнеше рет кездескенбіз. Ол бірнеше рет Қазақстанға келді, сондай-ақ мен де Катарда сапармен болдым. Біз әсіресе экономикалық өзара іс-қимыл саласында тиімді қарым-қатынастар орнатуға мүдделіміз. Қазақстан мен Катардың экономикалық құрылымында бірқатар ұқсастықтар бар. Мұнай мен газ көлемі жөнінде Катар бүгінде өңірдегі және әлемдегі жетекші мемлекеттердің біріне айналды. Қазақстанның да жер қойнауы мол байлыққа ие. Сондықтан бірлесіп жұмыс істеуге мүмкіндік жеткілікті. Екі ел ведомстволары көп жұмыс жасады, қол қою үшін бірқатар құжаттар дайындалды. Атап айтқанда, Қосарланған салық салуды болдырмау туралы конвенция және екі елдің қорлары арасында өзара түсіністік туралы меморандум, – деді Мемлекет басшысы.

	Катар Әмірі кездесу мен қонақжайлық үшін алғысын айтты және өзінің әкесі Хамад бин Халиф әл-Танидің сәлемін жеткізді.

	Кеңейтілген құрамдағы келіссөздер барысында Нұрсұлтан Назарбаев Тамим бин Хамад әл-Танидің Қазақстанға алғашқы сапары екіжақты қарым-қатынастарды сапалы жаңа деңгейге көтеретініне сенімін білдірді.

	– Қазақстан тәуелсіздігін алғалы бері небәрі 22 жыл өтті. Осы уақыт ішінде біз көлемі 2,3 млрд. долларға жетпейтін экономиканы дамытып, оны 230 млрд. деңгейіне дейін жеткіздік. Тіпті қазірдің өзінде, дағдарысқа қарамастан, жалпы ішкі өнім 6% болып, еліміздің экономикасы қарқынды дамып келеді, – деді Қазақстан Президенті.    

	Өз кезегінде Катар Әмірі бұл кездесу екі елдің өзара ықпалдастығын одан әрі дамытуға септігін тигізетінін атап өтті. Тамим бин Хамад әл-Тани келіссөздер барысында тараптар екіжақты қарым-қатынастар мәселелерін, сондай-ақ өңірдегі ахуалды қарастыратынын айтты.

	Жалпы, жоғары деңгейдегі кездесу қол жеткізілген табыстарды бекітуге мүмкіндік беріп, екіжақты ынтымақтастықтың жаңа перспективалық бағыттарын айқындауды көздейді.     

	Сапар қорытындысында екі ел арасындағы мынадай құжаттарға қол қойылды:

	1) Қазақстан Республикасының Үкіметі мен Катар Мемлекетінің Үкіметі арасындағы Қосарланған салық салуды болдырмау және табысқа салынатын салықтан жалтаруға жол бермеу туралы конвенция мен оған хаттама;

	2)  «Тау-Кен Самұрық» ҰК» АҚ мен «Qatar Mining Company QSC» арасындағы ынтымақтастық туралы келісім;

	3) «Самұрық-Қазына ұлттық әл-ауқат қоры» АҚ мен Катар инвестициялық қоры арасындағы өзара түсіністік туралы меморандум.





///Қасым-Жомарт Тоқаевқа министрліктің 2020 жылы атқарған жұмыстарының нәтижелері, Президент Жолдауында қаржы саласына қатысты айтылған тапсырмаларының орындалу барысы, ведомствоның алдағы негізгі міндеттері жайында баяндалды.
Министр бюджеттің тең бөлінуін қамтамасыз ету, салық-кеден әкімшілігін цифрландыру, көлеңкелі экономиканың көлемін азайту, мемлекеттік активтерді басқарудың тиімділігін арттыру, сатып алу мен мемлекеттік аудит жүйелерін жетілдіру туралы айтты.
Мемлекет басшысы үш жылдық республикалық бюджетті оңтайландыруға және сапалы әзірлеуге қатысты бірқатар тапсырма берді. Қасым-Жомарт Тоқаев салық-кеден әкімшілігін цифрландыру жұмысын толық ойластырып, белгіленген мерзімде орындаудың маңыздылығын атап өтті.
Президент мемлекеттік сатып алу туралы заңнаманы жетілдіру қажеттігіне тоқталды. Оның айтуынша, ұсынылып отырған барлық жаңа заңнамалық бастамалар әбден пысықталуы тиіс.
Қасым-Жомарт Тоқаев мемлекеттік аудиторлық қызмет тиімді болуы қажет және ресми органдардың негізсіз бюджеттік шығындарын анықтап, оның алдын алу шараларына баса мән беруі керек деп санайды.

///Мемлекет басшысына елімізде заңдылықтың сақталу жағдайы және қадағалау қызметінің маңызды бағыттарына қатысты жұмыстардың негізгі қорытындысы жөнінде есеп берілді.
Берік Асыловтың айтуынша, жыл басынан бері прокуратура қабылдаған шаралардың нәтижесінде 7 мыңнан астам заң бұзушылық жойылған. Оның көбі мемлекеттік сатып алулар, денсаулық сақтау, экология және балалардың құқықтарын қорғау салаларында анықталған. 10 мыңнан астам мемлекеттік қызметші мен квазимемлекеттік сектордың қызметкері әкімшілік және тәртіптік жауапқа тартылған. Прокуратураның араласуынан кейін мемлекетке 8,4 миллиард теңге қайтарылған, 177 мыңнан астам еңбек құқығы қалпына келтірілген, сондай-ақ 1 миллиард теңгеден астам жалақы қарызы өтелген.
Президентке криминогендік жағдайлар және азаматтардың конституциялық құқықтарын қамтамасыз ету үшін қылмыстық-құқықтық салада қабылданып жатқан шаралар жөнінде ақпарат берілді. Прокурорлар заңсыз ұсталған 596 азаматты босатты. 542 азаматқа қатысты шешімді қайта қарау ұсынылды, соның ішінде сотталған 90 адамның жағдайы жақсартылып, 9 адам ақталды.  
Қасым-Жомарт Тоқаевқа қылмыстық процестің жаңа үш буынды моделінің енгізілу барысы жөнінде арнайы баяндалды. Биыл прокурорлар 152 мың процессуалдық шешімді қайта електен өткізді. Соның ішінде 11,5 мыңнан астам қаулы заңсыз деп танылды. 1 мыңға жуық азаматтың қылмыстық процеске негізсіз тартылуына жол берілмеді. 
Берік Асылов Мемлекет басшысына бизнесті қорғау, әсіресе заңсыз қылмыстық қудалауға жол бермеу үшін қабылданып жатқан шаралар жөнінде жан-жақты баяндады. Президенттің тапсырмасы бойынша прокурорлар кәсіпкерлерге қатысты қозғалған барлық қылмыстық істің заңдылығын тексеріп жатыр. Жүргізілген тексерістер нәтижесінде өндірістегі 378 істің 36-сы тоқтатылды. Бизнеске кедергі жасау, құқық қорғау және басқа да мемлекеттік орган өкілдері тарапынан қызметін асыра пайдалану фактілері бойынша 12 сотқа дейінгі тергеу амалдары жүргізілуде. Материалдарды тексеру әлі де жалғасып жатыр.
Кәсіпкерлердің қылмыстық процеске негізсіз тартылуын болдырмау мақсатында ұйымдастырушылық және заңнамалық шаралар кешені әзірленуде.
Мемлекет басшысына қаңтар оқиғасына байланысты тергеу амалдарының барысы туралы арнайы баяндалды. Бүгінде 489 азаматқа қатысты іс сотқа жолданған. 331 адам, негізінен ұрлық, тонаушылық, қару сақтау және ұрлау деректері бойынша сотталған. Тек 23 адамға қатысты бас бостандығынан айыру туралы нақты шешім шыққан, қалғандарына жеңіл жаза кесілген. Рұқсат етілмеген тергеу амалдары мен жаппай тәртіпсіздік кезінде қаза болғандарға қатысты істер ерекше бақылауға алынған.
Қасым-Жомарт Тоқаев қаңтар оқиғасының себебін жан-жақты тексеріп, оған кінәлілерді объективті түрде анықтау, сондай-ақ тергеу қорытындысы жөнінде жұртшылыққа тұрақты ақпарат беру қажет екенін атап өтті. Бұдан бөлек Президент еліміздің әлеуметтік және экономикалық өмірінің барлық саласында заңдылықты қамтамасыз етудің аса маңызды екенін айтты.
///Нұрсұлтан Назарбаев Беларусь Республикасына ресми сапары барысында Ұлы Отан соғысында қаза болған жауынгерлер мен партизандарға арналған Жеңіс монументіне гүл шоқтарын қойды.

///Нұрсұлтан Назарбаев кездесу барысында Владимир Путинді Ресей Федерациясының Президенті болып сайлануымен тағы да құттықтап, жауапты қызметіне табыс тіледі.
– Биылғы 18 наурызда тарихи маңызы бар оқиға болды. Сіз Ресей халқының асқақ сенімін иеленіп, зор жеңіске жеттіңіз. Қазіргідей күрделі жағдайда мұндай сенімнің мәні зор, – деді Қазақстан Президенті.
Нұрсұлтан Назарбаев Қазақстан мен Ресей арасындағы сауда-экономикалық, инвестициялық және басқа да маңызды салалар мен бағыттар бойынша екі жақты достық пен тығыз ынтымақтастық орныққанына тоқталды.
– Қазақстан – Ресеймен үлгі боларлық қарым-қатынас және қарқынды экономикалық байланыс орнатқан ең жақын мемлекет. Елдеріміз арасындағы тауар айналымының көлемі – 16 миллиард долларға жуық. Бірлескен кәсіпорындар саны артып келеді, – деді Қазақстан Президенті.
Сонымен қатар, Мемлекет басшысы екі ел арасындағы жоғары деңгейдегі өзара ықпалдастық Қазақстан-Ресей қатынастарында туындайтын мәселелерді тиімді шешуге септігін тигізіп отырғанын айтты.
– Қазақстан әрдайым сіздермен бірге. Біз әрқашан бірге жұмыс жүргізіп, бірлесе алға ұмтылып, бұл күрделі кезеңді де еңсеретін боламыз. Бүгінде барлық бағыт бойынша қалыпты жұмыс жүргізілуде. Көршілес тәуелсіз мемлекеттер арасында әрдайым мәселелер туындап жатады. Біздің үкіметтеріміз бен министрліктеріміз арасында тығыз қарым-қатынас орныққан. Туындайтын мәселелерді дүрліктірмей, байсалдылықпен шешу қажет. Біз – одақтас елдерміз, екі елдің бұқаралық ақпарат құралдары да осы бағытта жұмыс жүргізуге тиіс, – деді Нұрсұлтан Назарбаев.
Ресей Федерациясының Президенті екі мемлекет арасындағы түрлі салалар бойынша өзара тиімді қарым-қатынас орныққанын айтып, оның оң қарқынмен дамып келе жатқанына тоқталды.
Владимир Путин Қазақстан Ресейдің стратегиялық одақтасы ғана емес, сондай-ақ ең жақын экономикалық серіктестерінің бірі екенін атап өтті.
– Елдеріміз арасындағы қатынастар табысты әрі дәйекті дамып келеді. Былтыр экономикада жақсы нәтижеге қол жеткіздік. Атап айтқанда, тауар айналымы 30 пайызға өсті. Ресей Қазақстанның жетекші сауда-экономикалық серіктестерінің бірі болып қала бермек. Ресейдің Қазақстан экономикасына бөлген тікелей инвестициясының көлемі артқанын да атап өткім келеді, – деді Владимир Путин.




///Форумды ашқан Гүлшара Әбдіқалықова көрнекті нейрохирург, Ресей ғылым академиясының академигі А.Потаповтың 70 жасқа толуына орай жолдаған Қазақстан Президентінің құттықтау хатын оқып берді.
Мемлекеттік хатшы Гүлшара Әбдіқалықова Нұрсұлтан Назарбаевтың «Төртінші өнеркәсіптік революция жағдайындағы дамудың жаңа мүмкіндіктері» атты жолдауына сәйкес, Қазақстанның Индустрия 4.0, оның ішінде медицина саласы элементтерін енгізуге кіріскенін айтты.
– Президенттің бастамасымен 2008 жылы негізі қаланған Ұлттық нейрохирургия орталығы денсаулық сақтау саласындағы инновациялық жетекші мекемелердің бірі болып саналады. Бүгінде ол Орталық Азиядағы көш бастаушы клиниканың біріне айналды, – деді Г.Әбдіқалықова.
Ұлттық нейрохирургия орталығында 10 жылдың ішінде 37 мыңнан астам адам ем қабылдады, 25 мыңнан аса ота жасалды, 66 нейрохирургиялық жаңа технология енгізілді. Оның базасында Қазақстанда алғаш рет нейрохирургияның жаңа салалары – микронейрохирургия, эндоваскулярлық, эндоскопиялық және функционалдық нейрохирургия енгізілді.
Соңында Мемлекеттік хатшы форумға қатысушыларға шығармашылық табыс тілеп, Астананың 20 жылдық мерейтойына арналған мерекелік салтанатты іс-шараларға қатысуға шақырды.
Форумға Денсаулық сақтау министрі Е.Біртанов, Астана қаласының әкімі Ә.Исекешев, Парламент депутаттары, әлемнің 20-дан астам елінен келген нейрохирургия саласының жетекші мамандары қатысты.
Іс-шара Астананың 20 жылдығы қарсаңында Ұлттық нейрохирургия орталығының 10 жылдығына орай ұйымдастырылды.
///Әңгіме барысында Өзбекстан көшбасшысы Мемлекет басшысы Нұрсұлтан Назарбаевты Қазақстан Республикасының Тұңғыш Президенті күнімен құттықтап, оған зор денсаулық пен амандық, жаңа табыс тіледі.
Мемлекеттер басшылары жоғары деңгейдегі тұрақты диалогтар Қазақстан мен Өзбекстанның кең ауқымды бағыттар бойынша серіктестіктігінің жемісті болуының кепіліне, сондай-ақ Орталық Азиядағы тұрақтылықты нығайтудың және өзара іс-қимылды арттырудың маңызды факторына айналғанын ерекше атап өтті.
/// 
2016 жылдың 1 қаңтарынан «5 институттық реформаны жүзеге асыру бойынша 100 нақты қадам» – Ұлт жоспарын орындаудың практикалық кезеңі басталды.
Мемлекетті, экономика мен қоғамды дамыту үшін қағидатты жаңа құқықтық орта қалыптастыратын 59 заң күшіне енді.
Бізге тарихымыздағы бұрын-соңды болмаған ауқымдағы ұлттық заңнамаға өзгерістерді бағамдау маңызды. Оның үстіне, олар біздің қазақстандық арманымыз – ХХІ ғасырда көшбасшы отыз ұлттың бірі болуға қол жеткізуімізге жол ашады.
Әр ұрпақтың өз арманы бар, оларда тек жеке және отбасылық игіліктерге ғана ұмтылыс көрініс таппайды.
Оларда қашанда туған жерге деген сүйіспеншілік сезімі, өз халқы мен Отанының бақыты туралы аңсар айқын көрінеді.
Ата-бабаларымыздың көптеген ұрпақтары үшін Қазақстанның Тәуелсіздігі асыл арман болып келді.
Біз олардың азат және тәуелсіз Отанды аңсаған көп ғасырлық қиялдарын іс жүзіне асырдық.
Біз, қазіргі қазақстандықтар үшін Тәуелсіздік көпэтносты қоғамымыздың нақты жоғары өмірлік құндылығына айналды.
Біз осыдан бар-жоғы ширек ғасыр бұрын ғана барлық ақыл-ойымыз бен жүрегімізді баурап алған көптеген ой-ниеттерімізге қол жеткіздік.
Біз Қазақстан Республикасының егемендігі Конституция мен заңдардың берік арқауы мен халық мүддесіне қызмет ететін мемлекеттік аппараттың кәсіби және негізді іс-қимылына арқа сүйеуін қамтамасыз еттік.
Оны Қазақстан экономикасының нақты табыстарымен, ұлттық байлықтың және халық игілігінің өсімімен нығая түсетін еттік.
Тәуелсіздігіміздің жоғары халықаралық беделмен және ұлттық қауіпсіздіктің тиімді жүйесімен сенімді қорғалуын қамтамасыз еттік.
Біз өз жеріміз бен оның байлығының ұқыпты иесі болуға үйренудеміз, жаңа технологияларды меңгеріп, тарихымызда ешқашан болып көрмеген өндірістік қуаттар мен экономиканың тұтас салаларын іске қосудамыз.
Және ең бастысы – біз жаңаша армандауды, Тәуелсіз Қазақстанымыз бір бөлшегі болып отырған жаһандық әлемдегі қиындықтарға қарамастан, ел мен қоғамды дамытуда нақты міндеттер қоюды және оларды шешуді үйрендік.
 
Жаңа қазақстандық арман
Біз Тәуелсіздіктің 25-ші жылдығына жаңа қазақстандық арманмен аяқ бастық, оның басты мақсаты жүзеге асырылып жатқан «2050» Стратегиясымен бара-бар.
ХХІ ғасырдың ортасына қарай біз Қазақстанның әлемдегі аса дамыған 30 мемлекеттің қатарына қосылуына қол жеткізуді жоспарлап отырмыз.
Бұл 2015 жылдың сәуірінде өтіп, қазақстандықтардың абсолютті көпшілігі қолдау көрсеткен кезектен тыс президенттік сайлау барысында пайда болған бүкілхалықтық арманға айналды.
Шын мәнінде, осы бүкілхалықтық сенім кепілі біздің Болашағы Біртұтас Ұлт туындауындағы тарихи акт болды.
Біз өзіміздің жаңа арманымызға қарай жақындауды Бес институттық реформаны жүзеге асыру бойынша 100 нақты қадам – Ұлт жоспарын жасаудан бастадық.
Осы жаңғыртуларға шешуші рөл беріліп отыр. Олар Қазақстанды, оның экономикасын, мемлекет пен қоғамды өзгертетін тарихи міндеттер кешенін шешуге даңғыл жол салады.
Олар планетадағы аса дамыған мемлекеттерді біріктіретін Экономикалық ынтымақтастық және даму ұйымының стандарттарына сәйкес келетін елді дамыту, экономикалық өсім мен барлық қазақстандықтардың өмірін жақсарту үшін жаңа лайықты жағдайлар қалыптастырады.
Біздің Қазақстанымыз серпіндірек, лайықтырақ, сенімдірек және  дәулеттірек болады.
2015 жылдың бірнеше айының ішінде ғана Бес институттық реформаның басталуын заңнамалық және ұйымдастыру тұрғысынан қамтамасыз ету бойынша орасан зор жұмыс атқарылды.
Бұл жұмыс менің Жарлығым бойынша құрылған Жаңғыртулар жөніндегі ұлттық комиссияның басшылығымен жүргізілді.
Мен бірқатар кеңес өткізіп, сарапшылармен, саясаткерлермен, бизнес және қаржы ұйымдарының басшыларымен әңгімелестім.
Халықаралық сапарларым мен кездесулерім шеңберінде мен өзімнің әріптестеріммен – өзге елдердің мемлекет және үкімет басшыларымен талай рет кеңестім.
Тұтастай алғанда, менің Қазақстанды тереңдете жаңғырту жөніндегі ой-ниетіме барлық тараптан жан-жақты қолдау көрсетілді.
Әлеуметтік сауалдамалар да Ұлт жоспарының барлық бес реформасына тұрақты жоғары қолдау көрсетіліп келе жатқанын айғақтап беріп отыр. Қазақстандықтар реформалардың уақтылы және көкейкесті екенімен бірауыздан келіседі.
Қазірдің өзінде барлық қажетті заңдар қабылданды және заңдық күшіне енді.
Парламент пен Үкімет жұмысының үйлесімділігін ерекше атап өткім келеді. Өте қысқа мерзімде жүзеге асырылған заңнамалық жұмыстардың осындай қарқыны мен сапасы бұған дейін Қазақстанда болып көрген емес.
Бұл – біздің парламенттік моделіміздің және мемлекеттік биліктің өкілетті және атқарушы тармақтарының өзара іс-қимыл жүйесінің жоғары тиімділігінің айғағы.
Ұлт жоспарын орындау бойынша практикалық жұмыстар жаңа мүмкіндіктер мен әлемдік дамудағы ықтимал тәуекелдерді есепке ала отырып, өзгермелі жаһандық жағдайларға толық сәйкес түзіліп жатқанын көру маңызды.
Бұл туралы менің 2015 жылдың 30 қарашасындағы Қазақстан халқына Жолдауымда егжей-тегжейлі баян етілген.
Бес институттық реформа Қазақстан экономикасы жаһандық экономикалық қиындықтардың күшті ықпалын сезініп отырған қазіргі кезеңде ерекше маңызды.
Біз оларды экономикалық өсімнің сенімді қарқынын қалпына келтіру мен бүкіл халыққа берік әлеуметтік кепілдіктерді қамтамасыз етуге бағытталған мемлекеттің дағдарысқа қарсы кең ауқымды шараларының басты құрамдасы ретінде қарастырамыз.
Қазақстанның дамудың жоғары әлемдік стандарттарына қол жеткізуіне ықпал ететін жаңа қазақстандық заңнамалар қазірдің өзінде жұмыс істей бастады.
Сондықтан қазір қазақстандықтардың олар туралы тек біліп қана қоймай, сондай-ақ, олардың практикалық өмірде, экономикалық қызметте немесе қоғамдық қатынастарда беретін жаңа мүмкіндіктерін қолданулары маңызды.
Баршаның бойында құқықтық жаңалықтар негізінде мемлекеттік басқару мен құқық тәртібінің жүйесі қалай ауысатыны жайында барынша толық түсінік болуы тиіс. Жаңа жағдайларда бизнесті қалай дамытуға немесе мемлекеттік емес сектордың қызметін қандай перспективалы бағыттарда белсенді етуге болады деген сияқты.
Осының бәрі, тұтастай алғанда, тұрғындардың бәрінің экономикалық және азаматтық белсенділіктерін арттыруға қуатты серпін беретін болады.
Осының арқасында біз өзіміздің қазақстандық арманымызға қарай секіріс жасап, ХХІ ғасырдың ортасындағы басты мақсатымызға жақындай түсетін боламыз.
Бес реформаның әрқайсысы бойынша іс-қимылдың жол картасы жасалған және біз оларды дәйектілікпен жүзеге асырамыз.
 
Мемлекетті кәсібилендіру
Біздің бірінші реформамыз «Мемлекеттік қызмет туралы» жаңа Заң негізінде мемлекеттік аппараттың тиімділігін арттыруға бағытталған.
Мемлекеттік қызметтің реформасын біз алғашқы заңнамалық акт – Президенттің «Қазақстан Республикасындағы мемлекеттік қызмет туралы» заң күші бар Жарлығы қабылдануының 20 жылдығы тұсында жүзеге асыра бастауымыздың нышандық мәні бар.
1995 жылдың желтоқсанында бұл құжат тек Қазақстан үшін ғана емес, сондай-ақ, бүкіл ТМД кеңістігі үшін инновация болғанын атап өту маңызды.
Біз барлық посткеңестік елдердің ішінде алғаш болып мемлекеттік қызметшілердің жаңа кадрлық корпусын конкурс және меритократия қағидаттары арқылы қалыптастыруға кірістік.
Қазір қазақстандық мемлекеттік қызметті дамытудың жаңа кезеңі бастау алды.
Менің Жарлығыммен Мемлекеттік қызмет істері жөніндегі министрлік, оның құрылымында – Жемқорлыққа қарсы іс-қимылдың ұлттық бюросы құрылды.
Осылайша, тек мемлекеттік қызмет жүйесі ғана емес, сондай-ақ, жемқорлыққа қарсы іс-қимыл танытатын, яғни жемқорлық көріністерінің барынша алдын алуға бағдарланған жүйе де жаңғыртылып отыр.
Бұл жерде жемқорлықпен күрестің өзі барынша дәйекті бола түседі және жүйелі сипатқа ие болады.
Міне, жемқорлыққа қарсы іс-қимыл туралы жаңа заң осындай ұстанымдарға негізделсе, оның өзі халықаралық стандарттарға бағдарланған және жаңа жылдан бастап күшіне енді.
Жемқорлыққа қарсы жаңа заңнамамен өзара байланыста және сонымен қатарласа қабылданған мемлекеттік қызмет туралы жаңа заң мемлекеттік қызметтің жаңартылған моделінің негізгі шеңберлерін және мемлекетті басқарудың барлық жүйесінің тиімділігін күшейту бойынша одан арғы іс-қимылдардың рет-тәртібін айқындайды.
Біріншіден, әкімшілік мемлекеттік қызметшінің мансабы оның біліктілігі және жинақтаған тәжірибесі есепке алына отырып құралады.
Мансаптық сатының әр баспалдағында ол өзінің кәсіби жарамдылығын дәлелдеп отыруға тиіс болады.
Жаңа заңға бірқатар қағидатты нормалар енгізілген.
Мемлекеттік қызметке орналасу тек кешенді іріктеу мен жұмысты тек төменгі лауазымдардан бастаудың нәтижелері бойынша мүмкін болады.
Жұмыс тәжірибесі мемлекеттік қызметшінің мансаптық ілгерілеуінің басты шарты болады және мұнда да тек конкурстық негізде жүзеге асырылады.
Сондай-ақ, жекелеген мемлекеттік қызметшілер ротацияларының мүмкіндігі көлбеуінен және тігінен оларды қызметтік баспанамен қамтамасыз ете отырып қарастырылған.
Екіншіден, мемлекеттік қызметке ашық конкурс арқылы және Кадр саясаты жөніндегі ұлттық комиссияның шешімі бойынша келісімшарттық негізде мемлекеттік емес сектордағы басқарушылар қатарынан азаматтар және шетелдік менеджерлер тартыла алады.
Үшіншіден, мемлекеттік қызметшіге еңбекақы төлеудің жаңа жүйесі оның біліктілігі мен атқаратын жұмысының сипатына, көлемі мен нәтижесіне байланысты заң тұрғысынан бекітіледі. Аса нәтижелі қызмет үшін бонустар төлеу қарастырылған.
Мұндай жүйені 2017 жылдың 1 қаңтарынан бастап енгізу жоспарланып отыр.
Бұл жерде 2016 жылы бүгінде «Б» корпусына кіретін мемлекеттік қызметшілердің еңбекақысы жоғарылайтынын айта кету керек.
Төртіншіден, заңда саяси мемлекеттік қызметшілер ауысқан кезде мемлекеттік аппараттың автономдығы мен тұрақтылығы қағидаты нақты жазылған.
Министрлер мен орталық атқарушы органдардың жауапты хатшыларының өкілеттіктері егжей-тегжейлі дәлдеп ажыратылған.
Бесіншіден, шенеуніктер ортасында этикалық нормаларды бұзуға әкелетін және жемқорлық құбылыстар туындататын жағдайлардың алдын алу бойынша қатаң шаралар қарастырылған.
Мемлекеттік қызметшілердің жұмыс пен тұрмыстағы жүріс-тұрысының қалыптары регламенттелген Мемлекеттік қызметшілердің жаңа этикалық кодексі жасалды.
Сондай-ақ, жаңа институт – этика бойынша өкілетті өкілдер институтын құру көзделіп отыр. Олар азаматтар мен мемлекеттік қызметшілерге кеңес беріп, олардың құқықтарын қорғауды қамтамасыз ететін болады.
Алтыншыдан, мемлекеттік қызмет туралы жаңа заңның маңызды қыры оның арқаулық нормаларының құқық қорғау органдарына да қатысты болатынымен байланысты.
Бұл жерде құқық қорғау органдарындағы қызметтің ерекшелігі қолданыстағы «Құқық қорғау қызметі туралы» Заңда ескерілген.
Жетіншіден, жаңа заң негізінде және еңбекке ақы төлеудің жаңа жүйесі енгізілгеннен кейін «Б» корпусының әкімшілік мемлекеттік қызметшілерін жаңа біліктілік талаптарына сәйкестігі бойынша кешенді аттестаттаудан өткізу жоспарланған.
Аттестаттау кезеңінде мемлекеттік қызметке орналасуға конкурстар өткізуге мораторий жарияланатын болады.
Қызметшілердің біліктілігін 3 жылда бір реттен кем болмайтындай етіп міндетті арттырып отыру заң тұрғысынан бекітіледі.
Тұтастай алғанда, мемлекеттік қызметті жаңғыртудың негізгі қырлары осындай.
Мен оны Қазақстандағы барлық жаңғырту үдерісі ой-ниеті табысының шешуші тетігі ретінде қарастырамын.
 
Құқық тәртібі және заңдылық
Екінш реформаның мәні тәуелсіз сот төрелігі мен Қазақстанның бүкіл құқық қорғау жүйесінің тек қана азаматтардың құқықтары мен бостандықтарын қамтамасыз етуге, заңдарды қатаң орындауға және құқық тәртібін нығайтуға бағытталуы тиістігінде.
Оны заңнамалық тұрғыдан қамтамасыз ету аясында жаңа Азаматтық іс жүргізу кодексі мен жаңа «Жоғары Сот Кеңесі туралы» Заң қабылданды. «Сот жүйесі және судьялардың мәртебесі туралы» Конституциялық заңға, Қылмыстық-іс жүргізу кодексіне және Әкімшілік құқық бұзушылық туралы кодекске қажетті өзгерістер енгізілді.
Бәрінен бұрын, жаңартылған заңнамалар қоғамның сот жүйесіне сенімін арттыруға ықпал ететін болады. Әділдік нақ сотта салтанат құратыны белгілі.
Қазақстан соттарын реформалаудағы темірқазық мәселе – сапалы судьялар корпусын жасақтау.
Судьялыққа кандидаттарды іріктеудің қатаң тетігі мен оларға қойылатын жоғары біліктілік талаптары заң тұрғысынан қарастырылған.
Сот төрелігін үлкен өмірлік тәжірибесі бар және жоғары моральдық ұстанымдарға ие ең лайықты әрі барынша дайындалған кәсіби шеберлер жүзеге асырулары тиіс.
Судьяларды іріктеу мен тағайындау үдерістері қоғам үшін мөлдір және ашық болады.
Осымен байланысты өзінің аппараты бар, құрамы мен өкілеттілігі кеңейтілген автономды мемлекеттік мекемеге айналатын Жоғары Сот Кеңесі түбегейлі реформаланды.
Сот реформасының маңызды қыры – сот төрелігінің бес сатылы жүйесінен үш буынды жүйесіне өту.
Тек бірінші, апелляциялық және кассациялық инстанциялар қалады. Бұл жерде көп іс қаралатын бірінші және апелляциялық инстанциялар соттарының рөлдері айтарлықтай күшейтілетін болады. Мұндай қадам соттық әуре-сарсаңның алдын алып, сот шешімін қабылдаудың мерзімін қысқартады.
Қазақстандағы сот төрелігі азаматтардың жеке өмірінің құпиялығына кепіл құқын есепке ала келгенде барынша ашық бола түседі.
Сот залдары сот істерін аудио және видеожазудың аппаратураларымен жарақтандырылады және жазбаларды қандай да бір тоқтатуға немесе редакциялауға мүмкіндік берілмейді.
Бұл судьяларды және сот мәжілісіне басқа да қатысушыларды тәртіпке шақырады, сот процесі мен сот қабылдаған шешімнің объективтілігін қамтамасыз етеді.
Сот жүйесін реформалау шеңберінде бірқатар институттық шешімдер жұмыс істей бастайды.
Біріншіден, Жоғарғы Сот жанындағы Сот жюриі түбегейлі қайта құрылады.
Сот жюриі азаматтардың судьялардың іс-әрекетіне және судьялық корпус өкілдерінің қабылданады деп күтіліп отырған Этикалық кодексті бұзу жағдайларына байланысты арыз-шағымдарын қарайтын болады.
Екіншіден, Жоғарғы Сот жанынан дауларды, оның ішінде, ірі инвесторлар қатысатын дауларды қарау үшін мамандандырылған алқа құрылатын болады.
Оның шеңберінде шетел инвесторларының құқын өздерінде туындаған құқықтық даулар бойынша сапалы әрі әділ шешу жүзеге асырылады.
Үшіншіден, қылмыстық іс жүргізу шеңберінде соттарда, оның ішінде сотқа дейінгі кезеңде, айыптау мен қорғау арасында теңгерім қамтамасыз етілетін болуы тиіс.
Бұған адамның конституциялық құқы мен бостандығын шектейтін тергеу судьясының барлық тергеу әрекетін санкциялау бойынша өкілеттіліктерін одан әрі қарай кеңейту есебінен қол жеткізілетін болады.
Төртіншіден, қазақстандық соттардың төрағалары – құқы теңдердің ішіндегі жолы кеңдері екенін ұмытпау маңызды.
Сондықтан олардың тарапынан басқа судьялар қабылдайтын шешімге ықпал ету мүмкіндігі мүлдем болмайды.
Бесіншіден, мемлекеттік сот орындаушыларын кезең-кезеңімен қысқарту арқылы жеке сот орындаушыларының институты одан әрі дамытылады.
Сот жүйесінің тәуелсіздігін нығайтатын шаралардың маңызы ерекше.
Менің тапсырмам бойынша бүгінде құрметті зейнетке шыққан судьяларды зейнетақылық қамтамасыз ету бойынша барлық мәселелерін шешуді қарастыратын заң қабылданғаны белгілі. Бұл судьяларға бар күш-жігерін сот төрелігін барынша объективті атқаруға аудару мүмкіндігін береді.
Бұдан бөлек, бізге барлық құқық қорғау органдарының және бәрінен бұрын полицияның адамдардың мүддесі мен құқықтық тәртіпті нығайту қызметінде тұруына қол жеткізуіміз қажет.
Бұл үшін жергілікті биік органдары мен жергілікті қоғамдастықтарға есеп беретін жергілікті полиция қызметі құрылады. Осындай қызмет тұтастай Экономикалық ынтымақтастық және даму ұйымына мүше бірқатар елдерде өзін жақсы танытты.
Жергілікті полиция қызметінің қарауына қоғамдық тәртіп күзеті, тұрмыстық қылмысқа қарсы тұру, жол қауіпсіздігін қамтамасыз ету мен ұсақ құқық бұзушылықтарға атымен төзбеушілік мәселелері беріліп отыр.
Осы жаңалықтар жаңа заңнамада көрініс тапқан. Онда, сондай-ақ, азаматтардың этикалық нормаларды бұзған полициялардың үстінен түсірген арыз-шағымдарын қарайтын қоғамдық кеңестер мен өзге де консультативтік-кеңестік органдар жүйесін құру қарастырылған.
Сондай-ақ, «Қылмыстық құқық бұзушылық картасы» интернет-порталы құрылатын болады. Мұндай тетік әлемнің бірқатар елдерінде табысты қолданылып келеді. Осы веб-ресурсқа елдегі барлық қылмыстық құқық бұзушылықтар жедел енгізіледі. Бұл жұртшылықтың құқық қорғау органдары жұмысының тиімділігін бақылауына мүмкіндік береді.
Пенитенциарлық жүйені жақсарту көкейкесті мәселе болып табылады. Бұл жұмыс мемлекеттік-жекеменшік әріптестігін дамыту шеңберінде жүргізілуі тиіс.
Шетелдердің табысты тәжірибелері жеке секторды пенитенциарлық мекемелерді салу мен пайдалануға тарту жөніндегі шараларды жүзеге асырудың негізі болуы тиіс.
Сондай-ақ, бұған дейін заңнан аттап, сонысы үшін жазасын өтеген адамдарға көмек көрсету мен ықпал ету маңызды.
Бұл үшін әлеуметтік оңалту кешенді дамытылып, жазасын өтеп жатқан азаматтар үшін арнайы әлеуметтік қызмет көрсету стандарттары енгізілетін болады.
Тұтастай алғанда, Қазақстанда құқықтық мемлекеттің орнықтырылуы – біртұтас жаңғырту үдерісі аясында шешіліп жатқан біздің конституциялық міндетіміз. Белгіленген шаралар мен қадамдарды жүзеге асыру азаматтардың, сондай-ақ, шетел инвесторларының ұлттық сот және құқық қорғау жүйесіне сенімін арттырып, тұтастай алғанда, еліміздегі бизнес-ахуалды жақсартады.
 
Бюрократтық шығынсыз экономикаға қадам басу
Ауқымды жұмыс үшінші реформаторлық бағытқа – индустрияландыру мен экономикалық өсімді қамтамасыз ету бойынша жаңғыртулар кешенімен байланысты.
Біздің ұзақ мерзімді ұстанымымыз экономика қызметіндегі транзакциялық шығындарды ұдайы қысқарту болуы тиіс.
Олардың көлемі, ең алдымен, мемлекеттік институттардың қалай жұмыс істейтініне байланысты.
Салықтық және кедендік әкімшілік жүргізуді жақсартуға бағытталған шаралар зор маңызға ие болады.
Біріншіден, бұл арада әңгіме салықтық және кедендік жүйелерді кіріктіру туралы болып отыр.
Бірте-бірте электронды пішімге көшірілетін тауарлы-көліктік жүкқұжат бақылауы енгізіледі. Сондай-ақ, құжаттардың сәйкестендірілуі пішіні негізінде салықтық және кедендік тексерулер ресімі оңтайландырылады.
Тексерулерге шағым беру ресімі біртұтастандырылады.
Екіншіден, табыс пен мүлікті жалпыға ортақ декларациялауға кезең-кезеңімен көшу қарастырылады.
2017 жылы декларацияларды мемлекеттік кәсіпорындар мен мекемелердің, ұлттық компаниялардың қызметкерлері – бұл шамамен 1,7 миллион адам – ұсынатын болады. 2020 жылдан бастап жалпыға ортақ декларациялаумен барлық жеке тұлғалар қамтылады.
Үшіншіден, салықтық әкімшілік жүргізуді оңайлату мақсатында қосымша құн салығының орнына сатуға салық енгізудің орындылығы мәселесі қарастырылып жатыр.
Төртіншіден, қолданыстағы салықтық режімдерді оңтайландыру жоспарланып отыр, онда 2017 жылдан салықтық кірістер мен шығыстардың есебі міндетті түрде енгізілетін болады. Бұл көлеңкелі экономиканың деңгейін төмендетуге мүмкіндік береді.
ЭЫДҰ елдерінің тәжірибесі көрсетіп отырғандай, табысты жұмыс істеп тұрған экономиканың маңызды қағидаты мемлекеттің шағын және орта кәсіпкерлікті қолдауы, оны қорғаудың тиісті деңгейін қамтамасыз ету болып табылады. Бұл жайлар бизнестің оңалтылуы мен банкроттығының жаңғыртылған құқықтық қырлары бар Кәсіпкерлік кодексінде көрініс тапқан.
Бизнесті қорғау мен кәсіпкерлерге құқықтық көмек көрсетудің орталық тетігі болуы тиіс бизнес-омбудсмен институты нығайып келеді. Оның қызметінің заңнамалық негізі де Кәсіпкерлік кодексінде бекітілген.
Бұдан бөлек, онда мемлекеттік монополияға қарсы қызметтің құқықтық шеңберлері ЭЫДҰ стандарттарына сәйкес егжей-тегжейлі баян етілген.
Жаңартылған монополияға қарсы қызмет еркін бәсекелестікті жан-жақты дамытуға бағдарлануы тиіс.
2016 жылдың 1 қаңтарынан бастап доминанттар тізілімі тек реттелетін рынок бойынша жүргізіледі, ал 2017 жылдан бастап толықтай алынып тасталады.
Тиісті тауарлы рыноктарға субъектілердің үлесін ұлғайтуға мұндай іс-қимылдар бәсекелестікті шектеу белгісі болмаған кезде ғана жол берілетін болады.
2017 жылдың 1 қаңтарынан бастап бағалық реттеу алынып тасталады, оның орнына тек монополияға қарсы реттеу мен бақылау құралдары ғана пайдаланылады.
Монополияға қарсы қызмет жанынан жаңа институт – монополияға қарсы заңнаманы бұзушылықтар қорытындылары бойынша қабылданатын шешімдердің объективтілігі мен мөлдірлігін қамтамасыз ететін келісім комиссиясы құрылатын болады.
Мемлекеттің кәсіпкерлікпен өзара іс-қимылы мен әріптестігінің жаңа қағидаттары Мемлекеттік сатып алулар туралы Заңның жаңартылған редакциясында көрініс тапқан.
Олар өнімді сату үшін ұзақ мерзімді келісімшарттар жасасу арқылы тікелей инвестициялар тартуға жаңа мүмкіндіктер ашады. Бұл, сондай-ақ, Қазақстанда жаңа жоғары технологиялы өндірістер құруға қызмет ететін болады.
Фермерлік пен бүкіл аграрлық секторды дамыту үшін айтарлықтай ынталандырушы күш Жер кодексіне енгізілген өзгерістер болды.
Жаңа құқықтық нормалар жұмыс істеп тұрған 224 мыңнан астам агроөнеркәсіптік кешен субъектілеріне олар жалға алған 97,4 млн. га жерді жекеменшікке алуға мүмкіндік береді. Оның үстіне, кадастрлық құнының 50 %-ы көлемінде 10 жыл мерзімге бөліп-бөліп төлеу қарастырылған.
Бұдан бөлек, 102 млн. гектар запас жердің ауыл шаруашылығы өндірісін жүргізуге арналған 85,3 млн. гектарын да Қазақстан Республикасының заңды және жеке тұлғалары жекеменшікке аукцион арқылы сатып ала алады.
Мүлікті заңдастыру мерзімі 2016 жылдың 31 желтоқсанына дейін ұзартылды. Мүлік пен ақшаны заңды айналымға қайтару үшін қосымша ынталандыру шаралары қабылданды. Құпиялылықты сақтауға, сондай-ақ,  Қылмыстық және әкімшілік қудалаудан қорғауға кепілдік беріліп отыр.
Бұл капитал ағынын ұлғайтып, көлеңкелі экономика деңгейін айтарлықтай төмендетуге мүмкіндік береді.
Заңды тұлғалардың оңалтылуы мен банкроттығы ресімдері заңнамалық деңгейде нақты және түсінікті бекітілген.
Компаниялардың банкроттығы, әлемдік тәжірибеге сәйкес, кәсіпорындардың жұмысшыларын қысқарту арқылы тоқтап қалуына алып келмеуі тиіс.
Өндірістің өміршеңдігі мен жұмыс орындарын сақтау үшін төлеуге қабілетсіздікті сотқа дейінгі тәртіпте реттеудің жаңа тетігі жасалды. Ол борышкер мен кредиторға кәсіпорынды қаржылық сауықтыру мақсатында қайта құрылымдау мәселелерін бірлесіп шешуге мүмкіндік береді. Инвесторлар өздерінің шығындарын азайтуға, қалпына келтіруге мүмкіндік алады.
Мемлекет иелігінен алу мен жекешелендіруді белсенді ете түсу үшін жекешелендіруден, активтерді әділ нарық бағасы бойынша сатудан, сондай-ақ, қазақстандық және шетелдік инвесторларға жекешелендіруге барынша қатысуға жағдай жасау үшін шектеулерді алып тастауға мүмкіндік беретін заңнамалық өзгерістер қабылданды.
Жекешелендірудің шешуші тетігі акцияларды қор рыноктарына ашық аукциондар арқылы орналастыру болады.
2016 жылдың І тоқсанында мүліктен айыруға жататын нысандардың тізімі қысқартылып, барлық акционерлердің квазимемлекеттік секторда иеліктен шығарылған активтерін сатып алуға басым құқықтарын алып тастауды қарастыратын заң жобасы жасалатын болады.
Жаңа тетіктерді есепке ала отырып Жекешелендірудің 2016-2020 жылдарға арналған кешенді жоспарын жүзеге асыру басталды.
Осы құжат шеңберінде бәсекелесті ортаға «Самұрық-Қазына» ҰӘҚ, «Бәйтерек» АҚ пен «ҚазАгро» АҚ-тың мемлекеттік меншіктегі аса ірі 65 компаниясы, «Самұрық-Қазына» ҰӘҚ» АҚ-тың құрамына кіретін 173 еншілес және тәуелді ұйымдары берілетін болады.
Сондай-ақ, 545 ұйымнан тұратын Жекешелендіру нысандарының қолданыстағы тізіміне өзекті сипат беріледі.
2016-2018 жылдары «Самұрық-Қазына» ҰӘҚ» АҚ, «Бәйтерек» ҰБХ» АҚ пен «ҚазАгро» ҰБХ» АҚ активтерінің бір бөлігі бәсекелесті ортаға өткеннен кейін олар ықшам холдингтерге қайта құрылатын болады.
Мемлекеттік меншікті жекешелендіру мен квазимемлекеттік сектор активтерін беру отандық кәсіпкерлікті, жеке бизнесті одан әрі нығайту мен дамыту үшін жүргізіліп отыр.
Жекешелендірудің кешенді жоспарын жүзеге асыру шағын және орта бизнесті дамытуға жаңа серпін береді.
Пайдасын ұлғайтуға мүдделі жеке бизнес қызмет көрсету ауқымын кеңейтіп, өнімінің сапасын жоғарылатады, бәсекелестік өсетін болады, демек – ұсынылатын қызметтің бағасы төмендейді.
Аграрлық секторда әкімшілік кедергілер қысқарады.
Қазірдің өзінде аукцион тетігін енгізу жолымен жер қойнауын пайдалану құқығын ұсыну ресімі жеңілдетілді.
Ал болашақта біз іздеуді, бағамдау мен кен орнын игеруді қоса алғанда, геологиялық жұмыстардың барлық түрін жүргізу тәсілін оңайлатуды қарастыратын жер қойнауын пайдаланудың австралиялық моделіне көшеміз.
Экономикалық өсімнің жаңа бастауын қалыптастыру мен қазақстандық бизнестің бәсекеге қабілеттілігін арттыруда бүгінде «Ұлттық чемпиондар» бағдарламасы маңызды шара болып отыр.
Оған қатысушылар – импорт алмастыруға бағыт ұстанған өндіріс секторының аса перспективалы компаниялары.
32 компания – «ұлттық чемпиондар» 2019-2020 жылдарға қарай ішкі тікелей инвестицияларды шамамен 750 млн. доллар көлемінде өсіруді, шамамен 15 мың жұмыс орнын құруды, еңбек өнімділігін 30-50 %-ға арттыруды және шикізаттық емес экспорт көлемінің өсімін 260 млн. долларға дейін жеткізуді қамтамасыз етеді.
 
Сыртқы инвестициялардың жаңа көздері
Ұлт жоспарының экономикалық блогына кіретін шаралар біздің экономикамыздың өңдеуші секторына кем дегенде 10 трансұлттық корпорацияны тартуды қарастырады.
«Зәкірлі инвесторлармен» бірлескен кәсіпорындар құру жөніндегі жұмыстармен өңдеуші өнеркәсіптің, инфрақұрылымдардың, энергетиканың және басқа отандық компаниялардың 3 тобы қамтылатын болады.
Бірінші топ – қайта инвестициялау арқылы терең жаңғыртуға жататын кәсіпорындар.
Екінші топ – трансұлттық корпорациялардың әлеуеті пайдаланылатын кәсіпорындар.
Үшінші топ – «зәкірлі инвесторлар» үшін жоғары нарықтық бәсекелі кәсіпорын мен экспорттық брендтердің пайда болуы.
Қазірдің өзінде 26-дан астам ТҰК-пен келіссөз жүргізілсе, олардың бірқатарымен нақты уағдаластыққа қол жеткізу мүмкін болды.
Ұлт жоспарының үшінші бағытының темірқазық мәселесі тәуелсіз сот жүйесі, ағылшын тілін қолдану және инвестициялық резиденттік қағидатын енгізу құқығымен жеке заң құзыреті қағидаты бойынша АСТАНА халықаралық қаржы орталығын (АХҚО) құру болып табылады.
«Астана» Халықаралық қаржы орталығы туралы» Қазақстан Республикасының Конституциялық Заңы қабылданып, күшіне енді.
АХҚО қызметінің экономикалық нәтижелері қазақстандық капитал рыногына тікелей шетел инвестицияларының ағыны есебінен жыл сайын орта есеппен ІЖӨ-нің 1 пайызға дейін жеделдете өсуінде көрініс табатын болады.
Мұның сыртында АХҚО шеңберінде 2 мыңнан астам білікті жұмыс орындары құрылады.
Біздің елордамыз Астана Еуразияның іскерлік, мәдени және ғылыми орталығы ретінде дамып, әуежайдың жаңа терминалын қоса алғанда, заманауи халықаралық көліктік-логистикалық жүйеге ие болады.
 
Инновациялық индустрияландыру көкжиектері
Ұлт жоспарында экономиканың бірқатар перспективалы секторларын дамыту бойынша шаралар қарастырылған.
Бірінші кезекте ол электр энергиясы секторына және энергиялық тиімділіктің өсуіне қатысты.
Бізге 2020 жылға қарай ІЖӨ-нің энергия сыйымдылығын 25 пайызға және ғасырдың ортасына қарай 50 пайызға төмендетуге қол жеткізу керек.
Ол үшін энергия сервистік келісімшарттар тетігі арқылы энергия үнемдеу саласына стратегиялық инвесторларды тарту қажет.
Жеке энергия сервистік компанияларды дамытуды белсенділендірудің, оларды энергия үнемдеу саласына қызметтер кешенін ұсынуға ынталандырудың маңызы зор.
Елдің тұтынушыларын электр энергиясымен сенімді жабдықтау – электр энергетикасының негізгі міндеті.
Электр энергетикасы саласындағы заңнамадағы өзгерістер энергия өндіруші ұйымдарға «бірегей сатып алушы» моделін енгізу арқылы негізгі қорларды жаңғыртуға, қайта құруға, ұлғайтуға және жаңартуға салынған инвестицияларды қайтаруда ұзақ мерзімді кепілдіктер беруді қамтамасыз етуді көздейді.
Энергия мен жабдықтау сенімділігін арттыру және түпкі тұтынушылар үшін электр энергиясы бағасының бақылаусыз өсуінің алдын алу үшін өңірлік электр желілік компаниялар мен электрмен жабдықтаушы ұйымдарды нығайту бойынша жұмыс жүргізіледі.
Ол салаға инвестициялар тарту үшін қолайлы жағдайлар туғызып, электр энергиясының халықаралық ағындарын ішкі тұтынушылар пайдасына қарай реттеуді қамтамасыз етеді, саланы мемлекеттік басқару сапасын арттырады.
Біз ғылымды қажет ететін экономиканы қалыптастыру бойынша жұмыстарды жалғастыра береміз.
Бұл орайда бәсекеге қабілетті, жоғары технологиялы өндірістердің сыни массасын өсіруге қол жеткізу маңызды.
Қазір Дүниежүзілік банкпен «Технологияларды коммерцияландыру» бағдарламасын бірлесіп жүзеге асыру шеңберінде 65 ғылыми жоба орындалуда.
Зәкірлік ТҰК-терді тарту технологиялық даму орталықтарын құруға мүмкіндік береді. 
Индустриялық-инновациялық дамудың екінші бесжылдығының нәтижелері бойынша-ақ бірқатар шешуші көрсеткіштерге қол жеткізілмек.
Бизнестің инновациялық белсенділігі ІЖӨ-нің 20 пайызына дейін, инновациялық өнімдер үлесі 2,5 пайызға дейін артады.
Көлік тасымалдары жүйесі мен транзитті дамыту мақсатында, «Нұрлы жол» Мемлекеттік бағдарламасында қаралғандай, республикалық маңыздағы 7 мың шақырымнан астам автомобиль жолдары қайта жаңғыртылатын болады.  Оларда ақы алу жүйесін енгізу жоспарланған.
2022 жылға қарай жол жүруден түскен алымдар шамамен 41 млрд. теңгені құрайтын болады, ал ол республикалық маңыздағы автожолдардың бүкіл жүйесін ұстауға жағдай жасайды.
Қазақстанды халықаралық көліктік-коммуникациялық ағындарға интеграциялау мақсатында мультимодальды «Еуразиялық трансқұрлықтық дәлізін» құру бойынша жоба басталды.
Ол жүктердің Азиядан Еуропаға кедергісіз транзитін қамтамасыз етеді, жүк жеткізу құнын 2 еседен астамға төмендетеді.
Қазақстандық маршруттарға қосымша жүк ағындарын тарту көліктің барлық түрлерімен транзиттік тасымалды 2020 жылы қазіргі 18 млн. тоннадан 33 млн.тоннаға дейін және 2030 жылы 50 млн. тоннаға дейін ұлғайтады.
Контейнерлік тасымалдарды мемлекеттік реттеуден босату таяудағы 5 жылда олардың көлемін 500 мың тоннадан астамға ұлғайтуға жағдай жасайды.
Азаматтық авиация саласында әуе тасымалдары, ең алдымен, отандық тасымалдаушылардың транзиттік әлеуеті мақсатты түрде ұлғайтылатын болады.
Әуе тасымалдарының рентабельділігін арттыру үшін Алматы маңында халықаралық авиациялық хаб құрылады.
Астананың әлемдік деңгейдегі қаржы орталығы ретінде қалыптасуы үшін 2019 жылға дейін Токио, Сингапур және Гонконг сияқты жетекші қаржы орталықтарымен жаңа халықаралық бағыттар ашылатын болады.
Құрылыс саласында құрылыс салушылардың бүкіл рұқсат беру ресімдерін «бір терезе» қағидаты бойынша өту үдерісін реттейтін бірегей нормативтік құжат қабылданады.
Сараптаманың жекелеген түрлері, жұмыстың технологиялық күрделілігіне байланысты, жеке секторға берілетін болады. 2016-2020 жылдары жобалардың 90 пайызға дейінін жекеменшік рынокқа беру жоспарланып отыр.
Сол сияқты құрылыстың сметалық құнын анықтаудың ресурстық әдісіне көшу де жоспарланған, ол құрылыс материалдарының, жұмыс күшінің және басқа да қызметтердің ағымдағы нарықтық құнын ескеруге жағдай жасайды.
Оның сыртында 2015 жылдың 1 шілдесінен еурокодтарға негізделген жаңа құрылыс нормалары іске қосылған болатын.
Туризм сияқты перспективалы салада негізінен әкімшілік кедергілерді төмендету, жаңа туристік нысандар мен маршруттарды дамыту, көрсетілетін қызмет сапасын арттыру есебінен айтарлықтай өсімге қол жеткізу қарастырылуда.
 
Әлеуметтік жаңғырту ынталандырушылары
Экономиканың қарқынды дамуы еңбек қатынастарының жаңа түрін қалыптастыру үдерісіне айрықша назарды қажет етеді.
Осы мақсатпен Қазақстан Республикасының жаңа Еңбек кодексі қабылданды.
Ол Халықаралық еңбек ұйымы мен ЭЫДҰ-ның еңбек стандарттарына негізделген.
Еңбек шарты жағдайларын өзгерту ресімдері заңнамалық тұрғыда оңайлатылған, еңбек ұжымдарында өзін өзі басқару жүйесін енгізу бойынша шаралар, жұмысшылар мен жұмыс берушілердің ұжымдық келіссөздері тетігі қарастырылған.
Білім беру, денсаулық сақтау және халықты әлеуметтік қорғау салаларын реформалау адам әлеуетінің сапасын арттыруға жағдай жасайды.
Білім беру саласында мектепке дейін және мектепте білім берудің жаңа үйлестірілген стандарттарын әзірлеу және бекіту бойынша жұмыстар жүргізілуде. 
Білім беру үш тілде – қазақ, орыс және ағылшын тілдерінде жүргізілетін болады.
Мемлекеттік индустриялық-инновациялық даму бағдарламасы (МИИДБ) жобалары үшін кадрлар даярлау деңгейін арттыру бойынша шаралар қабылданды.
Тұрғындардың денсаулығын сақтау саласындағы басты міндет – міндетті медициналық сақтандыруды енгізу. Арқаулық медициналық көмектің кепілдендірілген көлемін көрсетуде жеке сектордың үлесін ұлғайту есебінен бәсекелестік орта кеңейеді және денсаулық сақтау қызметінің сапасы артады.
Медициналық қызметтің сапасы бойынша бірлескен комиссия құрылатын болады.
Медициналық мекемелерде басқарудың корпоративтік моделін енгізу қарастырылған.
Сол сияқты мұқтаж тұрғындарға оның атаулы сипатын күшейту арқылы әлеуметтік көмек көрсету жүйесін оңтайландыру жоспарланып отыр.
Мұндай көмек табыстары отбасының әр мүшесіне шаққанда ең төменгі күнкөріс деңгейінен 50 пайыз төмен отбасыларына көрсетілетін болады. Сонымен бірге көмек алушылар жұмыспен қамтуға ықпал ету және әлеуметтік бейімделу бағдарламаларына міндетті түрде қатысатыны туралы әлеуметтік келісімшарт бекітеді.
Әлеуметтік көмек көрсетудің мұндай түрлері мен қағидаттары 2018 жылдан бастап енгізіледі.
Бүтіндей алғанда, жаңа әлеуметтік саясаттың аса маңызды қыры адам әлеуетін дамытуға инвестициялардың біртіндеп өсіп отыруына байланысты болмақ.
Бізге Жалпыға Ортақ Еңбек Қоғамы идеясын табанды түрде өмірге енгізу қажет.
Қаржыландыру көлемін арттыра отырып, Жұмыспен қамтудың жол картасы өзекті етіле түседі. Оның бағдарламаларына қатысу еңбекке қабілетті халыққа қысқа мерзімді қайта даярлау курстарынан өтуге, өзінің біліктілігін арттыруға, шағын несие алуға мүмкіндік береді. Сонымен бірге, Жаһандық дағдарыстың ағымдағы ықпалына байланысты объективті қиындықтарды еңсеруге жағдай жасайды.
2017 жылы «Барша үшін тегін кәсіптік-техникалық білім» жаңа жобасын жүзеге асыру басталады.
Оған қатысу, әсіресе, жас қазақстандықтарға олардың өмірлерінде кәдеге асатын арқаулық еңбек дағдыларын алуға жағдай жасайды.
 
Реформалар табысы – ұлт бірлігіне бастар жол
Қазақстан Тәуелсіздігінің ширек ғасыры топтасқан халықтың ғана дамудың таңғажайып шыңдарына жете алатынын көрсетіп берді.
Біздің еліміз өзінің табысты даму моделімен тұрақтылықтың, бейбітшілік пен келісімнің қаншалықты маңызды екенін көрсетті.
Қазіргі заманғы әлемде барлық дамыған мемлекеттер – біртұтас ұлттар.
Олар бірыңғай экономикалық, саяси және мәдени рет-тәртіппен өмір сүреді, оларды дамудың ортақ мақсаттары, жеке адамның табысы мемлекеттің қуатымен және табыстылығымен ажырағысыз байланысты екендігіне деген бірегей түсінік біріктіреді.
Бүгінде әлемнің барлық дамыған елдері өздерінің жаңғыртушы жобаларын бұрыннан қалыптасқан біртектілік негізінде жүзеге асырады. Қазақстанға келер болсақ, біз де осы жолға түстік.
Әлемдік тәжірибе көрсетіп отырғандай, біртектілік пен біртұтастық саласында әмбебап стандарттар мен ұсынымдамалар жоқ. Әлемде бірде-бір ел осы саладағы сын-қатерлерге дайын рецепттерге, модельдер мен жауаптарға ие емес.
Әлемде әлі ешкім де өмірдің осы саласын өлшеуге қабілетті қандай да бір жалпыға ортақ біртектілік пен біртұтастық индексін немесе формуласын ойлап тапқан жоқ.
Сонымен бірге, біздің біртектілік пен ұлт бірлігі саласындағы жұмыстарымыздың түпкі мақсаттары – немесе технократтық түрде бейнелегенде – күтілетін нәтижелер – ЭЫДҰ елдерімен ортақ.
Біздің жолымыз – ол бірлік жолы және азаматтық біртектілік негізінде ұлтты дәйектілікпен қалыптастыру жолы.
Қазақстандықтардың азаматтық біртектілігі мен біртұтастығын нығайтуға бағытталған төртінші реформаның мәні де дәл осында.
Бізде қазірдің өзінде екі негіз бар, оларды дамыта отырып, біз өзіміздің Болашағы Біртұтас Ұлтты дәйекті түрде нығайта беретін боламыз.
Біріншіден, ол – Қазақстан халқы Ассамблеясы. Оның миссиясы – бізді этносаралық бейбітшілік пен келісімнің мызғымастығына бастайтын жол.
Ғылым жердегі әрбір этнос кем дегенде бір айрықша сапаға ие дегенді айтады.
Біздің өміріміз қазақстандық 100 этностың 100-ден кем емес, айрықша және қайталанбас ерекшеліктері бар екенін көрсетіп отыр. Олардың бәрі жиналып келгенде біздің Біртұтас Ұлтымызға тамаша артықшылықтар береді.
Көпэтностық – біздің ортақ ұлы қазынамыз! Міне, 20 жылдан бері Қазақстан халқы Ассамблеясы осы байлықтың басты сақтаушысы миссиясын табысты атқарып келеді.
Ассамблея – біздің қазақстандық біртектіліктің негізі де осы.
Екіншіден, біз Мәңгілік Ел  жалпыұлттық идеясына ие болдық.
«ЕЛ» сөзінде үлкен біріктіруші күш бар, өйткені, барлық уақыттарда да туған жер қазақстандықтар үшін ең жақын және өзіне тартушы құндылық болған және болып қала береді.
Мәңгілік Ел идеясында болашаққа деген жалпыхалықтық сенім айнадағыдай көрініс тапқан.
Жасампаз қазақстандық патриотизмнің осынау негізін біз өзіміздің ұлы істерімізбен қалыптастырдық.
Оны нығайтып және көбейтіп қана қоймай, сонымен бірге, ұрпақтан ұрпаққа, дәуірден дәуірге ұластырып отыру керек.
Мәңгілік Ел  Патриоттық актісінің тарихи және рухани күші де осыдан танылуы тиіс.
Біз біртұтас азаматтық, Мәңгілік Ел жалпыұлттық құндылықтары қағидатында, Тәуелсіздік жылдары ішіндегі біздің жетістіктерімізді жұмылдыру, сондай-ақ, үш тұғырлы тіл мәдениетін енгізу негізінде Қазақстан қоғамын дамыту арқылы ортақ біртектілік пен ел бірлігін нығайтуды мақсат етудеміз.
Біздің күретамырлық басымдықтарымыз да осы.
Осы бағыттар бойынша жұмысты жалғастыру үшін, сөз жоқ, ЭЫДҰ елдерінің тетіктер жүйесі пайдаланылады.
Олар қазақстандық ерекшелікті ескере отырып, ең алдымен, мәдениет пен білім беру саласын жаңғырту үшін, жастарды әлеуметтендіру және патриоттық тәрбие беру үшін бейімделген.
Сонымен бірге, мемлекет құрудың жаңа белесінде ұлт біртектілігі мен біртұтастығын нығайтудағы біздің стратегиямызда қағидатты маңызды сәт бар.
Біртектілік пен біртұтастық бойынша бүкіл жұмысты біз Қазақстан халқы Ассамблеясы айналасында түзетін боламыз. Ол шешуші қағидат.
ЭЫДҰ елдерінің тәжірибесі біртектілік пен біртұтастықтың тек нақты факторларға – меритократияға, кәсіби мемлекеттік аппараттың тиімді жұмысына, заңның үстемдігін қамтамасыз етуге, экономикалық өсімге, есеп беретін мемлекеттің транспарентті жұмысына ғана арқа сүйей алатынын көрсетіп отыр.
Басқаша айтқанда, Ұлт жоспарының барлық 100 қадамының табысты нәтижелеріне арқа сүйейтін болады.
Біртектілік пен халықтың бірлігі негізінде біртектілікті нығайту үшін институттық негіз құру мақсатында заңдар, Президент жарлықтары, Үкімет қаулылары, Мемлекеттік хатшы өкімдері пішімінде бірқатар құжаттар әзірленді.
Ұлт жоспарының төртінші бағытын жүзеге асыруды заңнамалық қамтамасыз ету үшін Парламент Қазақстан халқы Ассамблеясы, мемлекеттік рәміздер, мәдениет және тарихи-мәдени мұралар, туризм, үкіметтік емес ұйымдар қызметі мәселелері туралы заңдарға өзгерістер мен толықтырулар енгізді. 
Сондай-ақ, Қайырымдылық, демеушілік және меценаттық қызмет туралы жаңа Заң қабылданды.
3 жаңа Тұжырымдама әзірленді – біртектілік пен біртұтастықты нығайту және дамыту, Қазақстан халқы Ассамблеясын 2025 жылға дейін дамыту, дене тәрбиесі мен спортты 2025 жылға дейін дамыту.
Мәдени саясат тұжырымдамасына, мемлекеттік даму және тілдердің жұмыс істеуі, білім беру бағдарламасына маңызды өзгертулер енгізілді. Оның сыртында Туристік саланы дамыту тұжырымдамасы, 2020 жылға дейін үш тілді білім беруді дамытудың жол картасы әзірленді.
Үкімет Қазақстанның ұлттық брендін ілгерілету бойынша іс-қимылдар жоспарын бекітеді.
Қазақстандық музейлерді және мемлекеттік рәміздерді пайдалану жүйесін жаңғырту бойынша жұмыстар жүргізілуде.
Дербес Іс-қимылдар жоспарын жүзеге асыру шеңберінде мемлекеттің ҮЕҰ-лармен өзара іс-қимылын нығайту үлкен маңызға ие.
Бірегей Ұлттық мерекелер күнтізбесін құру бойынша жұмыс жоспары да өзекті.
Қазақстандық БАҚ-тарды жаңғырту, Жалпыға Ортақ Еңбек Қоғамы идеясын ілгерілету, бірқатар мәдени-білім беру және ақпараттық жобаларды жүзеге асыру жоспарлары жүзеге асырылатын болады.
Қазақстандық біртектілік – мемлекеттің, қоғамның, жекелей алғанда, әрбір азаматтың табысының біртектілігі екенін ерекше атап көрсеткім келеді.
 
Қоғамға есеп беретін ашық мемлекет 
Транспарентті және есеп беретін мемлекет қалыптастыруға бағытталған бесінші реформа шеңберінде бірнеше түйінді міндеттерді шешуге тура келеді.
Біріншіден, «Үкімет азаматтар үшін» Мемлекеттік корпорациясы құрылатын болады.
Бұл жаңа құрылымға қазір жұмыс істеп тұрған «Халыққа қызмет көрсету орталығы», «Жылжымайтын мүлік орталығы», «Жер кадастры ғылыми-өндірістік орталығы», «Зейнетақылар төлеу жөніндегі мемлекеттік орталық» республикалық мемлекеттік кәсіпорындары біріктіріледі.
Азаматтар мемлекеттік қызмет көрсетудің ортақ провайдеріне ғана өтініш береді.
Бұл оларды ұсынудың мөлдірлігін қамтамасыз етіп, қажетсіз әкімшілік кедергілерді және сұрау салынатын құжаттар тізімін қысқартады.
Қызмет көрсететін мемлекеттік органдар корпорацияға өз өкілеттіктері шеңберінде барынша ықпал жасап, сондай-ақ, бүкіл мемлекеттік қызмет көрсетулердің 2017 жылдың соңына дейін берілуін қамтамасыз етуі тиіс.
Мемлекеттік қызмет көрсету сапасына Үкімет өкілі жаңа Корпорация болып табылатын ортақ Провайдер, сондай-ақ, ҮЕҰ құратын арнаулы қоғамдық кеңес бақылау жасайтын болады.
Екіншіден, мемлекеттік басқарудың бүкіл жүйесі нақты нәтижелерге қол жеткізуге бағдар ұстанады.
Ол үшін жыл сайын Үкімет, министрлер, әкімдер үшін және осылайша мемлекеттік органның әрбір құрылымдық бөлімшелеріне дейін мақсатты индикаторлар қабылданатын болады. Барлық мемлекеттік қызметшілер өздерінің басшылығы бекіткен жеке жоспарлар бойынша жұмыс істейді.
Мансаптық дәреже, олардың біліктілігі, атқаратын функциясы және оған бекітілген өкілеттіктер негізінде мемлекеттік қызметшілердің ағымдағы тапсырмаларды орындау жүйесін жеңілдету де маңызды.
Үшіншіден, сапалы жоспарлауды жүзеге асыру үшін мемлекеттік статистиканың анықтығын қамтамасыз ету қажет.
Сондықтан сапалы статистикалық мәліметтер беруде респонденттер мен әкімшілік көздерінің жауапкершілігін арттыру маңызды.
Осы жайлардың бәрі нормативтік-құқықтық актілерге өзгерістер мен толықтырулар енгізу барысында ескерілген.
Төртіншіден, менің тапсырмам бойынша мемлекеттік органдардың бағдарламалық құжаттарына ревизия және оңтайландыру жүргізілді.
Бұдан әрі де барлық деңгейлердегі бағдарламаларды жоспарлауда, әзірлеуде және жүзеге асыруда ЭЫДҰ ұсынымдамаларына негізделген 5 шешуші қағидат – негізділік, сабақтастық, транспаренттілік, мониторинг және бақылауды нақты сақтау қажет.
Аумақтарды дамыту бағдарламалары да осы тұрғыда қайта пішімделуі тиіс.
Барлық жаңа мемлекеттік және үкіметтік бағдарламаларды Премьер-Министр басқаратын консультативтік-кеңес беруші орган қарауы керек.
Бесіншіден, Бюджет кодексіне өзгерістер мен толықтырулар қабылданды.
Мемлекеттік органдарға түпкі нәтижелерге қол жеткізу үшін бюджет қаржыларын шұғыл түрде қайта бөлу құқы берілді.
Құрылым және штат саны бойынша шешімдер қабылдауда олардың өкілеттіктері кеңейтілді, ол білікті мамандар тарту үшін маңызды.
Алтыншыдан, мемлекеттік басқару органдарының жұмысына баға берудің жаңа жүйесі сыртқы тәуелсіз аудиттің міндеттілігі, жариялылығы жұртшылықпен кері байланыс, басшылардың дербес жауапкершілігі қағидаттарына негізделеді.
Бағдарламалық құжаттардың орындалуы мен мемлекеттік органдар қызметі бағасының берік өзара байланысын қалыптастыру маңызды.
Мемлекеттік аудит жүйесін жетілдіру шеңберінде Есеп комитеті мен қаржылық бақылау органдарын реформалау жоспарланып отыр. Олар сараптамалық-талдамалық құрамдастарды күшейте отырып, әлемдік аудиторлық компаниялар моделі бойынша жұмыс істеуі тиіс.
Оның сыртында квазимемлекеттік сектор субъектілерінің жыл сайынғы аудиті, әсіресе, бюджет қаржыларын пайдалану бөлігінде аутсорсингке беріледі.
Жетіншіден, мемлекеттің транспаренттілігі мен есептілігінің негізгі критерийлерінің бірі халықтың ақпараттарға қолжетімділігін кеңейту болып табылады.
2016 жылдан бастап азаматтар мен заңды тұлғалардың сауалдары бойынша, мемлекеттік құпиялар мен өзге де заңмен қорғалатын құпиялардан басқа, мемлекеттік органдардың барлық ақпараттарына қолжетімділік қамтамасыз етілетін болады.
Жеке компаниялар да, егер олар қоғамдық функциялар атқарса немесе бюджет қаржыларын алушылар болып табылса, ақпараттар ашықтығы ережесін ұстануға тиіс болады.       
Бұл орайда мемлекеттік органдардың жаңа, азаматтар үшін қолайлы және түсінікті ақпараттарды беру пішімін әзірлеуі және енгізуі талап етіледі. Қазіргі бар порталдарды жаңғырту, сол сияқты селолық елді мекендерді жоғары шапшаңдықты трафикпен қамтамасыз ету бойынша үлкен жұмыстар атқаруға тура келеді.
2016 жылдан бастап орталық және жергілікті мемлекеттік органдарда автономды, дербестік, жариялылық, мерзімді ротация қағидаттарында жаңа Қоғамдық кеңестер құрылып, жұмыс істеп тұрғандары қайта пішімделетін болады.
«Қоғамдық кеңестер туралы» заңға сәйкес бұл институт қоғамдық бақылаудың жаңа тиімді тетіктеріне ие болды.
Кеңестер құрамы квоталық қағидат бойынша құрылады, бірақ олардың мүшелерінің үштен екіден кем емес бөлігін жұртшылық өкілдері құрауы тиіс.
Кеңестер басында мемлекеттік қызметте жоқ белгілі қоғам қайраткерлері тұруы тиіс.
Қоғамдық кеңестерге меморгандардың бюджеттік бағдарламаларының жобаларын және олардың орындалуын, стратегиялық жоспарларды, аумақтарды дамыту бағдарламаларын талқылау құқы беріледі.
Олардың отырыстарында мақсатты индикаторларға қол жеткендігі туралы атқарушы органдардың есептері тыңдалып, азаматтардың құқықтарына, бостандықтары мен міндеттеріне қатысты нормативтік-құқықтық актілердің жобалары қаралатын болады.
Атқарушы биліктің барлық сатылары мен Үкімет мүшелерінің азаматтар алдындағы есептері қарастырылған.
Олар, сондай-ақ, заңнамаларды жетілдіру бойынша ұсыныстар әзірлеп, мемлекеттік органдарға ұсыныстар енгізетін болады.
Кеңестердің шешімдері ұсынымдамалық сипатқа ие болады,  бірақ олардың қаралуы мемлекеттік органдар үшін міндетті.
 
Мемлекет функцияларын бәсекелесті ортаға және жергілікті өзін-өзі басқаруға беру
Мемлекеттің дамуы бірқатар мемлекеттік функцияларды бәсекелестік ортаға беруді талап етеді, ал олар бүгінде, бүтіндей алғанда, 4,5 мыңға жуық.
Осы мақсатта Премьер-Министрдің орынбасарының басшылығымен, оның құрамына Парламент депутаттарын, орталық атқарушы органдар басшыларын, «Атамекен» ҰКП, Қазақстанның Азаматтық альянсы өкілдерін қоса отырып, тұрақты жұмыс істейтін Комиссия құрылады.
Оның шеңберінде әрбір меморган бойынша бәсекелесті ортаға берілетін функциялар тізімі анықталады. Сондай-ақ, бәсекелесті ортаның берілетін мемлекеттік функцияларды, жұмыс істеп тұрған регламенттерді, сондай-ақ, бағалар мен сапа критерийлерін жүзеге асыруға дайындығын ескере отырып, оларды беру пішінін таңдап алу қажет.
Комиссия мемлекеттік функцияларды беру регламентін қарастырып, мониторинг жүргізеді және олардың орындалу сапасына бақылау жасайды.
Оларға үш сатыда берілетін жергілікті өзін-өзі басқару органдарына қосымша өкілеттіктер беру орталық деңгейдегі реформалардың заңды жалғасы болуы тиіс.
Бірінші сатыда (2016-2017 жылдар):
- аудан әкімінің аудандық маңыздағы қала, кент, село және селолық округ әкімі лауазымына ұсынатын кандидатурасын одан әрі аудан мәслихатына және сайлау өткізуге енгізу үшін келісу;
- әкімді босату туралы мәселеге бастамашы болу;
- жергілікті қоғамдастықты дамыту туралы бағдарламалық құжаттар жобаларын қарау және абаттандыру мен қоғамдық тәртіптің көкейкесті мәселелерін талқылау;
- қолма-қол ақшаның бақылау шоты есебінен алынған мүлікті иеліктен шығаруда аудан әкімі ұсынысын қарау;
- елді мекендер шеңберіндегі жер телімдерінің мақсатты пайдаланылуын және жеке тұлғалардың заңсыз иеленуіне жол бермеуін бақылау;
- жергілікті қоғамдастықтың мемлекеттік мекемелеріне басшылар тағайындау бойынша ұсыныстар енгізу;
- оларға қосымша екі салықты – көлік және заңды тұлғалардан жер салығын алу құқын беру жолымен жергілікті өзін-өзі басқарудың салықтық әлеуетін күшейту.
Екінші сатыда (2018 жылдан бастап):
- аудан мәслихаты бекіткен жергілікті өзін-өзі басқару бюджетін сатылап қалыптастыру;
- әкімнің аудандық мәслихатқа бекіту үшін енгізген жергілікті қоғамдастық бюджетінің жобасын Жиналыстың келісуі және олардың орындалуы туралы есепті мәслихатқа ұсыну үшін қолдау;
- жергілікті қоғамдастықтың коммуналдық меншікті басқару мәселелері;
- бюджетті тұрғындары 2 мың адамнан асатын әкімшілік-аумақтық бірлік үшін ғана енгізу және оны аудандық мәслихаттың бекітуі;
- «Жергілікті өзін-өзі басқару коммуналдық меншігі» институтын енгізу;
- олардың әлеуетін ұлғайту мақсатында селолық округтер деңгейінде әкімшілік-аумақтық бірлікті нығайту мәселесін әзірлеу.
Үшінші сатыда (2020 жылдан) төмендегілер қарастырылады:
- жергілікті өзін өзі басқарудың өкілді органын құру;
- халқының саны 2 мың адамнан кем елді мекендерде жергілікті өзін-өзі басқарудың дербес бюджетін енгізу;
- қоғамдық маңызды мәселелерді қамтитын жергілікті бюджеттердің жобалары бойынша азаматтардың ұсыныстарын қарау ресімдерін енгізу.
Осы шаралардың бәрін орындау мемлекеттік органдардың шешімдер қабылдау үдерісінің мөлдірлігін арттырады және жергілікті өзін өзі басқару жүйесін дамытуға жағдай жасайды.
 
Ұлт жоспары – қазақстанды кең ауқымды Жаңғырту жобасы
Ұлт жоспарын іс жүзінде жүзеге асыру кезеңі басталды. Ол Жаңғырту жөніндегі ұлттық комиссияның бақылауымен жүретін болады.
Барлық мемлекеттік органдардан, қоғамдық институттар мен азаматтардан іс-қимылдың үйлесімділігі, табандылық, креативтілік және қажырлылық талап етіледі.
Бізге үлкен жолдан өтуге тура келеді, ол бойынша біз қазір алғашқы 100 қадамды жасаудамыз.
Басқа қадамдар да болады, мен оған айна-қатесіз сенімдімін.
Эволюциялылық және тұтастай қамтушылық – ширек ғасырлық мерейтойына қадам басып, біздің Тәуелсіздігіміздің тарихын алға бастырып отырған жаңғырту үдерісінің басты қағидаты да осы.
Біздің бәріміз жаңғыртудың тек қуатты мемлекет пен Ұлттың топтасқандығы жағдайында ғана табысты болатынын естен шығармауға тиіспіз. Ол тәртіпке бастауы тиіс.
Біріншіден, мемлекеттегі тәртіпке.
Екіншіден, барша үшін де міндетті заңдардың қаріпінде бейнеленген бизнестегі барша үшін мөлдір және міндетті ережелерді орнатуға.
Үшіншіден, қоғамдық және саяси өмірдегі тәртіп пен келісімге.
Біз көптеген сынақтарға абыройлы төтеп бердік, шынықтық, рухымызды күшейттік. Біз жаңа Қазақстанды – Ұлы Дала Елін құрдық.
Ұлт жоспарын орындай отырып, біз өзіміздің Ұлттың Өрлеу Дәуірінің көкжиектерін кеңейтеміз, өзіміз Тәуелсіздік жылдары ішінде қол жеткізген және бізге жаһандық даму берген барлық мүмкіндіктерді пайдаланамыз.
Әлемде, сөз жоқ, үшінші әлемнен біріншіге қадам басқан елдердің мысалдары бар. Біз олардың жарқын тәжірибелерін зерттейміз және ескереміз.
Қазір біз экономиканың, мемлекет пен қоғам дамуының ең табысты жаһандық модельдерін өлшем ретінде аламыз.
Бүгінде әлемде өзінің жалпыұлттық арманын ұмыт қалудың жүзжылдығынан шыға отырып, әлемнің ең ұлы ұлттарымен бір қатарда тұру тұрғысында бейнелейтіндер кем де кем.
Біз Қазақстанның осынау тарихи тағдырына сенеміз.               
Мен қазақстандықтарды Ұлт жоспарын жүзеге асыруға және реформаларды жүргізуге барынша белсенді қатысуға, олар ашатын мүмкіндіктерді пайдалануға шақырамын.
Біз өзіміздің қазақстандық арманымыздың орындалуына және Қазақстанның өркендеуіне сенімді түрде қол жеткізетін боламыз!   
 
///
	 

	Қуат Бәкірұлы Қожахметов Қазақстан Республикасы Ұлттық Банкі Төрағасының орынбасары қызметіне;

	Нұрлан Жетпісұлы Құсайынов Қазақстан Республикасы Ұлттық Банкі Төрағасының орынбасары қызметіне тағайындалды.
///Армен Саркисян Нұрсұлтан Назарбаевтың Қазақстан мен Армения арасындағы өзара тиімді ынтымақтастық пен екі ел халықтарының игілігіне негізделген қарым-қатынастарды қалыптастыру және дамыту ісіндегі рөлін жоғары бағалайтынын айтты.
Армения Президенті Армен Саркисян Нұрсұлтан Назарбаевтың әлемдегі тұрақтылық пен қауіпсіздікті нығайтуға зор үлес қосқан қазіргі замандағы ең беделді саясаткерлердің бірі екенін атап өтті.
Тараптар алдағы уақытта тұрақты байланыстарын жалғастыра беруге уағдаласты.
/// 
Қазақстан Президенті қазақ-түрік бизнес форумы аяқталғаннан кейін БАҚ өкілдеріне арналған брифинг барысында елдегі су тасқынына байланысты ахуалға тоқталды.
Мемлекет басшысы Қазақстанның бес облысына су жайылғанын айтты.
– Қардың жылдам еруі, күннің күрт жылынуы осындай жағдайға әкелді. Қазірдің өзінде 15 мың адам көшірілді, материалдық шығын бар. 5500 адам және 1500 техника жұмысқа тартылып, зардап шеккендерге көмек көрсетілуде. Бағымызға орай, адам шығыны жоқ. Төтенше жағдай органдары мен басқа да қызметтердің өкілдері ерлікке барабар жұмыс атқаруда. Олардың бәріне зор ризашылығымды білдіремін. Мен өңірлердің әкімдерімен ұдайы байланысып отырмын. Қарағанды облысына 1 миллиард теңге бөлінді. Ол жақта су қайта бастады. Тасқын су мәселесін шешеміз деп ойлаймын, бұған қажетті ресурстардың бәрі бар, барлық мүмкіндіктер пайдаланылуда. Аса қатты алаңдауға ешқандай негіз жоқ, – деді Нұрсұлтан Назарбаев.
///Қасым-Жомарт Тоқаевтың төрағалығымен Төтенше жағдай жөніндегі мемлекеттік комиссияның кезекті отырысы өтті. Оған облыстар мен республикалық маңызы бар қалалардың әкімдері, сондай-ақ, мемлекеттік органдар мен құқық қорғау құрылымдарының басшылары бейнебайланыс арқылы қатысты.
Мемлекет басшысы өз сөзінде бүкіл әлем коронавирус пандемиясының жағымсыз салдарынан зардап шегіп отырғанын, ал, елімізде қабылданған карантин шараларының арқасында індеттің жаппай таралуы бәсеңдегенін, жағдайдың бақылауда екенін айтты. Дегенмен Қарағанды, Ақмола, Қызылорда, Түркістан, Жамбыл облыстарында ауру жұқтырғандардың саны күрт өсті. Бұл қосымша шаралар қабылдау қажеттігін көрсетіп отыр.
– Оңтүстік – халық тығыз орналасқан өңір. Сондықтан індеттің таралуын тоқтатпасақ, жағдайды ушықтырып аламыз. Оған қоса, көктемгі егіс науқаны басталды. «Жұмыспен қамту жол картасы» бойынша бірқатар жобалар қолға алынады. Осындай уақытта елдегі эпидемиологиялық ахуалға айрықша назар аударуымыз керек. Бұл – аса маңызды міндет. Мемлекеттік комиссия аймақтардағы карантин шараларының орындалуын қатаң бақылауға алуы тиіс, – деді Президент.
Мемлекет басшысы пандемиямен күрестің алдыңғы шебінде жүрген барлық медицина қызметкерлерінің ерлікке пара-пар еңбектерін атап өтіп, оларға төленетін барлық қосымша төлемдерді уақтылы жүргізуді тапсырды.
– Қосымша төлемдерді төлей бастағалы бері, менің атыма оның сомасына, төлем алушыларға және басқа да мәселелерге қатысты сұрақтар мен шағымдар келіп түсе бастады. Мемлекеттік комиссия қаражаттың өз иелеріне дер кезінде жеткізілуін қатаң бақылауға алып, жұмыстың ашық жүргізілуін қамтамасыз етуі керек. Біз коронавирус жұқтырған науқастармен тікелей жұмыс істейтін медицина қызметкерлеріне көмектестік. Олардың саны шамамен 30 мың. Сонымен қатар жергілікті билік басқа да санаттағы медицина қызметкерлерінің мәселелерін шешуден қашпауы керек, – деді Қасым-Жомарт Тоқаев.
Медицина қызметкерлерін жеке қорғаныс құралдарымен, жұмыс істеуге қажетті жағдайлармен және тынығу орындарымен қамтамасыз ету мәселелері ерекше бақылауда болуға тиіс. Бұл жұмыстар полиция мен әскери қызметшілерге және алдыңғы шепте жүрген мемлекеттік орган қызметкерлеріне де қатысты жүргізіледі.
Төтенше жағдай кезінде табысынан айырылып, 42 500 теңге көлемінде әлеуметтік төлем тағайындалған азаматтарды қолдау мәселесі де Мемлекет басшысының назарынан тыс қалған жоқ. Әлеуметтік жәрдемақы алуға 1,7 миллион азамат өтініш білдірген.
– Әлеуметтік көмек көрсету механизмдерінің дайындығы өз деңгейінде емес екенін мойындауымыз керек. Тиісті ведомство мен араласқаннан кейін ғана жедел шешімдер қабылдай бастады. Орталық және жергілікті мемлекеттік органдардың түсіндіру жұмыстары өз нәтижесін бермеді. Бұл халықтың мәселені әрқалай қабылдап, азаматтар арасында түсінбеушіліктерге және жергілікті жерлерде шатасуларға әкеп соқтырды. Адамдар өз бастарын тәуекелге тігіп, банктерден есеп ашу және бірыңғай әлеуметтік төлем төлеу үшін кезекте тұруға мәжбүр, – деді Қасым-Жомарт Тоқаев.
Осыған байланысты Президент Үкіметке азаматтардың үйінен шықпай-ақ мемлекеттен көмек алудың тетіктерін жедел әзірлеп, оны барлық бұқаралық ақпарат құралдарында және әлеуметтік желілерде жариялауды тапсырды. Сондай-ақ төлем карталарын қашықтан алу мәселесін 3 күн ішінде  шешуді талап етті.
– Азаматтар бұл көмектің Төтенше жағдайдың енгізілуіне байланысты қаржылық қиындықтарға тап болған адамдарға ғана берілетінін түсінуі керек. Сондықтан бұл қолдауды табыс көзі жеткілікті адамдардың негізсіз алуын тоқтату қажет. Осындай әрекеттерге барған алаяқтарды, арам пиғылды адамдарды қоғамның назарынан жасырмай, ашық айыптау керек, – деді Президент.
Қасым-Жомарт Тоқаев азаматтар карантин режиміне көшіп, мектептер мен университеттер қашықтан оқыта бастағаннан кейін интернет жүйесі сыр бергенін, яғни, стресс-тесттен өтпегенін айтты.
– Елеулі жүйелік кемшіліктер анықталды. Білім министрлігі теледидар арқылы сабақ беруге мәжбүр. Жарнамасы жер жарған E-Learning жүйесінің жұрт айтып жүргендей, үні шықпай қалды. Сонымен қатар E-Gov жүйесінде де ақаулар бар екені мәлім болды. Алдағы уақытта осы вирус кезіндегі жағдайлардан сабақ алып, талдаулар жасап, мынандай тосын жағдайларға дайын болуымыз керек. Ең бастысы, шын мәніндегі цифрлы мемлекетке айналу үшін IT саласын сапалы жаңа деңгейге шығару жоспарын дайындау қажет. Елімізде келесі жыл тиімді цифрландыру аясында өтуі тиіс, – деді Мемлекет басшысы.
Президент жаңа тәжірибелерді ескере отырып, «Цифрлық Қазақстан» мемлекеттік бағдарламасын қосымша қаржылық шығындарсыз қайта қарауды, сондай-ақ, денсаулық сақтау, білім беру мен ғылымды түбегейлі реформалауды тапсырды.
– Жоғарыда айтқанымдай, дағдарыс барлық кемшіліктерімізді көрсетіп, жаңа мүмкіндіктерге жол ашады. Біз осыны пайдалануымыз керек. Реформаларды дайындау жұмыстарын қазірден бастау қажет, – деді Қасым-Жомарт Тоқаев.
Мемлекеттік комиссияның отырысында оқшауланған қалалардың тұрғындарын азық-түлікпен қамтамасыз ету, тауарлар мен олардың бағасының қол жетімді болуы, халықтың әлеуметтік тұрғыдан қорғалмаған топтары үшін коммуналдық төлемдерді төмендету мәселелері қаралды.
Мемлекет басшысы «Жұмыспен қамтудың жол картасы» бағдарламасын сапалы түрде іске асырудың маңыздылығын атап өтіп, вирустан кейінгі кезеңде аталған бағдарлама аясында шамамен 240 мың жұмыс орны ашылатынын айтты.
– Бұл жұмыстарды жүзеге асыру үшін бұрын-соңды болмаған қаржы бөлінеді. Бөлінген қаражаттың құмға сіңген судай болмауы өте маңызды. Мұндай жағдай бұған дейін бірнеше рет болған. Сондықтан Үкімет пен әкімдер бұл жұмысқа қазақстандық кадрларды, отандық құрылыс компанияларын және құрылыс материалдарын өндірушілерді тартуға міндетті. Менің қолымдағы сараптама бойынша, мұның басым бөлігі уақытша жұмыс орындары екенін көрсетіп отыр. Бағдарлама аяқталғаннан кейін 13 мың адам ғана тұрақты жұмыспен қамтамасыз етіледі екен, – деді Қасым-Жомарт Тоқаев.
Сонымен қатар Президент көктемгі егіс науқанын уақытында және сапалы атқаруды тапсырды. Шаруашылықтарды пестицидтер мен тыңайтқыштар, сапалы тұқымдар және жанар-жағар май сатып алумен қамтамасыз ету керек. Көктемгі егіс жұмыстарын қаржыландыру көлемі 3 есеге жуық, яғни, 170 миллиард теңгеге дейін артты.
– Жаңа тыйымдарға, квоталарға байланысты ауыл шаруашылығы өнімдерін өндірушілердің сұрақтары көп. Ауыл шаруашылығы министрлігі оларға жедел жауап беруі керек. Бірыңғай колл-орталық қажет. Көктемгі егіс жұмыстарын қолдауға бөлінген қаражатты тиісті жерлерге уақытында жеткізу керек, – деді Қасым-Жомарт Тоқаев.
Ақмола, Қостанай және Солтүстік Қазақстан облыстарының әкімдеріне дауылдан зардап шеккен инженерлік инфрақұрылымды қайта қалпына келтіру, тұрғын үйлер мен әлеуметтік нысандарды дереу жөндеу жұмыстары тапсырылды. Сонымен қатар көктемгі су тасқыны да бақылауда болуы тиіс.
Президент жиын барысында азаматтардың денсаулығына баса мән берілетінін атап өтіп, жалпы жұмыс кезінде осы істі қаперде ұстау керек екенін айтты.
–15 сәуірде Төтенше жағдай режимі туралы Жарлығымның мерзімі аяқталады. Төтенше жағдай режимін, кем дегенде, сәуірдің аяғына дейін созуға тура келетіні қазірдің өзінде түсінікті болып отыр. Біз коронавируспен ауырудың шарықтау шегінен әлі өткен жоқпыз. Індетке қатысты жағдайды жеңілдетуге болмайды. Осыған байланысты карантин режимін елордада, Алматы мен Шымкентте және тиісті облыстарда сәуірдің аяғына дейін созуды тапсырамын. Мұның оңтайлы шешім емес екенін түсінемін. Өйткені халық көшеге шығып, қалыпты тұрмысын жалғастырғысы келеді. Бірақ карантин режимін сақтаудан, оқшауланудан басқа жол жоқ. Бұлай жасамасақ, жағдайды ушықтырып аламыз. Індет белең алып, барша ұлтымыздың денсаулығына, сондай-ақ, ұлттық қауіпсіздікке қауіп төнеді. Мұндай жағдайда шағын және орта бизнеске, тіпті, бүкіл экономикаға қатысты жасап жатқан әрекеттеріміздің мәні жоғалады, – деді Мемлекет басшысы.
Үкіметке әкімдермен тығыз байланыс орната отырып, шағын және орта бизнесті тоқыраудан біртіндеп өркендеу аймағына алып шығу үшін, ең алдымен, еліміздің екі ірі қаласында жүйелі жұмыс жүргізу тапсырылды. Әкімдіктер жұмыс орындарында қатаң санитарлық-эпидемиологиялық режимді және әлеуметтік қашықтандыруды қамтамасыз ете алатын мекемелердің тізімін дайындайды.
Дағдарысқа қарсы штабтар кәсіпорындардың жұмыс режимін, еңбеккерлердің жұмыс орнына жеткізілуін және басқа да техникалық-ұйымдастыру мәселелерін анықтайтын болады. Осының негізінде Мемлекеттік комиссия тиісті кәсіпорындардың жұмысын қайта қалпына келтіру жөнінде шешім қабылдай алады.
– Еліміз үшін зардабы ауыр тиіп тұрған індет кезінде алға озып кетуге, бөрікті аспанға атуға болмайды. Қазір Үкіметтің өз ішінде, сондай-ақ, Үкіметтің әкімдермен өзара іс-қимылдарында бұрын-соңды болмаған жүйелі жұмыс талап етіледі. Атқарушы биліктен шешімдер әзірлеп, қабылдау кезінде, менің тапсырмаларымды орындау барысында өте байыпты болуды талап етемін, – деді Қасым-Жомарт Тоқаев.
Президент барша қазақстандықтарға түсіністік, сабырлық пен шыдамдылық танытқаны үшін ризашылығын білдіріп, «Карантиндегі жұлдыздар» жалпыұлттық жобасын жүзеге асырып жатқан мәдениет қайраткерлеріне алғысын айтты.
Отырыс барысында Премьер-Министр Асқар Маминнің, Ұлттық банк төрағасы Ерболат Досаевтың, Денсаулық сақтау министрі Елжан Біртановтың, Еңбек және халықты әлеуметтік қорғау министрі Біржан Нұрымбетовтің, Нұр-Сұлтан қаласының әкімі Алтай Көлгіновтің, Алматы қаласының әкімі Бақытжан Сағынтаевтың, Қызылорда облысының әкімі Гүлшара Әбдіқалықова және Қарағанды облысының әкімі Жеңіс Қасымбектің есептері тыңдалды. 
Мемлекет басшысының сөйлеген сөзінің толық мәтінін мына сілтеме арқылы оқуға болады.
 





///Мемлекет басшысы Қазақстан халқының және жеке өзінің атынан Андрес Мануэль Лопес Обрадорды Мексика Құрама Штаттарының Президенті лауазымына сайлануымен құттықтап, достас Мексика халқына бейбіт өмір мен бақ-береке тіледі.
«Сіздің саяси және қоғамдық қызметтердегі мол тәжірибеңіз Мексиканың одан әрі дамып, халықаралық аренадағы беделінің нығая түсуіне зор үлес қосатынына сенімдімін.
Елдеріміз арасындағы достық қарым-қатынастар мен ынтымақтастық Сіздің белсенді қолдауыңыздың арқасында өзара түсіністік пен тұрақтылық рухында әрі қарай дами береді деп санаймын», – делінген жеделхатта.
///
	 

	

	Кеңеске Премьер-Министр С.Ахметов, Президенттің көмекшісі-Қауіпсіздік кеңесінің хатшысы М.Тәжин, Бас прокурор А.Дауылбаев, Қорғаныс министрі Ә.Жақсыбеков, Ішкі істер министрі Қ.Қасымов, Ұлттық қауіпсіздік комитеті төрағасының бірінші орынбасары В.Жұмақанов қатысты.

	Мемлекет басшысы 25 желтоқсанда 18 сағат 55 минутта Шымкент қаласының аумағында бортында шекарашылар болған әскери-көлік ұшағы апатқа ұшырағанын айтып өтті.

	- Экипаждың жеті мүшесі, жиырма офицер қайтыс болды. Арнайы ведомствоаралық комиссия құрылды. Бас прокуратура қылмыстық іс қозғады, тергеу жүргізілуде. Менің нұсқауым бойынша, барлық ұйымдастыру мәселелерін анықтау үшін апат орнына ҰҚК төрағасы ұшып барды. Бұл – үлкен қайғы, мен қайтыс болғандардың барлық жақындары мен туған-туыстарына қайғырып көңіл айтамын, - деді Нұрсұлтан Назарбаев.

	Қазақстан Президенті әуе апатының барлық жай-жапсары жан-жақты зерттелетінін атап өтті.

	- Қызметтік тексеріс жүргізу үшін арнайы топ құрылды. «Қара» жәшікті ашқаннан кейін біз қайғылы оқиғаның мән-жайын толық білетін боламыз. Алдын ала мәліметтер бойынша, ешқандай жат ниетті сыртқы әсерлер болмаған деп айтуымызға болады. Бұл түрлі жағдайлардың салдары деп есептеймін. Сол күні Шымкент маңында ауа-райы өте құбылмалы болды, соған қарамастан экипаж ұшақты қондыруға тырысқан. Қаладан 40 шақырым маңда ұшақ радардан жоғалып кеткен. Ұшқыш тәжірибелі еді, ұшақ жарамды жағдайда болған, жоспарлы жөндеуден өткізілген. Дегенмен оқиғаның барлық мән-жайы апатқа ұшырау себептері біз жүргізіп отырған толық тексерістен кейін нақты белгілі болады, - деді Мемлекет басшысы.

	Нұрсұлтан Назарбаев мұндай оқиғалардың қайталануына жол бермес үшін шаралар қабылдау қажеттігіне тоқталды.

	- Адамдар қызметтік міндеттерін орындау кезінде қаза тапты. Бұл – үлкен қайғы. Бұл – бәріміз үшін ауыр сынақ. Бұл – бүкіл халқымыз үшін азалы кезең. Сондықтан мен 27 желтоқсанды жалпыұлттық аза тұту күні деп жарияладым. Оқиғаның анық-қанығы болған жайға жан-жақты талдау жасалғаннан кейін жария етіледі. Өкінішке қарай, әлемде мұндай оқиғалар болып тұрады. Бірақ бұл бізді сонда да жұбатпауға тиіс. Біз елімізде мұндай жағдайлар болмас үшін барлық қажетті шараларды қабылдауға тиіспіз, - деді Қазақстан Президенті.

	Сондай-ақ кеңес барысында Мемлекет басшысы Үкіметке, тиісті ведомстволарға қайтыс болғандардың отбасыларына барлық қажетті көмек көрсетуді тапсырды.

	ҰҚК төрағасының бірінші орынбасары В.Жұмақанов ведомство басшысы оқиға орнында жүргенін және қажетті ұйымдастырушылық іс-шараларды өткізіп жатқанын мәлімдеді.

	- ҰҚК төрағасы қайтыс болғандардың туыстарымен кездесті, «Оңтүстік» өңірлік басқармада кеңес өткізді. Қайтыс болған адамдардың орнына міндетті уақытша атқарушы адамдар тағайындалды. Қазіргі уақытта қандай да бір қаскүнемдік әрекет болғанын айғақтайтындай белгілер жоқ. Жалпы, шекара қызметі жоспарлы режімде жұмыс істеуде. Мемлекеттік шекара тиісінше қорғалуда, - деді В.Жұмақанов.

	Бұдан бөлек, ол ҰҚК-да қайтыс болғандардың отбасыларымен жұмыс жүргізу және шекара қызметінің қайтыс болған офицерлерін жерлеуді ұйымдастыру үшін комиссия құрылғаны туралы хабардар етті.

	Қорғаныс министрі Ә.Жақсыбеков авиациялық оқиғаға тексеру жүргізу ережелеріне сәйкес, ұшақтың апатқа ұшырау себептерін тексерумен айналысатын арнайы комиссия тағайындалғанын айтып өтті.

	- Алдын ала тексеріс әуежай ауданында ауаның ылғалдылығы 97 пайыз, тұманды, температурасы - 1 градус болғанын көрсетті, сондықтан мұз қатып қалуы да мүмкін. Сондай-ақ ұшақтың қалыпты қонуына кедергі келтірген ауа-райының қолайсыз жағдайын көрсететін бірқатар өзге де фактілер бар, - деді Ә.Жақсыбеков.

	Бас прокурор А.Дауылбаев құрылған жедел тергеу тобына прокуратураның, ұлттық қауіпсіздік органдарының және ІІМ әскери-тергеу бөлімшелерінің таңдаулы тергеушілері енгенін мәлімдеді.

	- Біз әскери-көлік ұшағының ұшу орны мен орналасу орнын қоса алғанда, осы техникаға жүргізілген жөндеу жұмыстарына байланысты барлық құжаттарын алдық. «Қара» жәшік табылды, тиісті сараптама жүргізілуде, оқиға болған орын тексерілуде. Біз әскери-көлік ұшағының апатқа ұшырауына әкеліп соққан нақты себептерді анықтаймыз, - деді А.Дауылбаев. 

///Кешеннің инфрақұрылымымен танысқан Мемлекет басшысы оның елордада спорт кластерін дамыту және қысқы спорт түрлерін ілгерілету үшін маңызды екенін атап өтті.
Бүгін біз тағы бір маңызды әлеуметтік нысанның іске қосылуының куәсі болдық. Оны шынымен де Мұз сарайы деуге болады, өйткені онда 12 мың көрерменге есептелген әлемдік деңгейдегі арена, Хоккей академиясы, Олимпиадалық бассейн бар.  Бұл стадион біздің спортшыларымызды жаңа жеңістерге жігерлендіретініне, осы бір ғажайып спорт түрінің жанкүйерлерін қуантып, бірегей жарыстар өткізетінімізге сенімдімін, – деді Нұрсұлтан Назарбаев нысанды аралап көргеннен кейінгі брифинг барысында.
 
Қазақстан Президенті өңірлік және халықаралық турнирлер, концерттер мен өзге де шаралар өткізу қызметі есебінен кешеннің өзін өзі ақтауына қол жеткізу қажеттігін, бұл әлемдік тәжірибеге сай екенін атап өтті. Жалпы алаңы 86 мың шаршы метр Мұз сарайы – хоккей корты, жүзу бассейні және Хоккей академиясының ғимараты бар көпфункционалды кешен.  
///
	 

	А.Гүл Қазақстан Президентін Астананың ЭКСПО-2017 бүкіләлемдік көрмесін өткізу құқығына дауыс берудегі сенімді жеңісімен құттықтады.

	Ол мұндай ауқымды іс-шараны өткізу түркі халықтарының өзара қолдауының артуына мүмкіндік беретінін атап өткен. Халықаралық көрме тұңғыш рет мұсылман елінде өтпек.

	Түркия Президенті көрменің тақырыбы «Болашақтың энергиясы» деп аталуы маңызды екенін атап көрсеткен.

	«Аталған тақырып халықаралық қауымдастықты барған сайын толғантуда және осы өзекті мәселеге қатысты жаһандық пікір алмасулар болашақта арта түседі» делінген хатта.

	Автор бауырлас Қазақстан халқы осы аса маңызды халықаралық іс-шараны жоғары деңгейде жүзеге асыратынына сенім білдіреді.

	Хат соңында А.Гүл Мемлекет басшысына денсаулық және бақыт, ал достас халыққа құт-береке және өсіп-өркендеу тілейді.
///
	

	Кездесу барысында теміржол жабдықтарын әзірлеу, өндіру және техникалық қызмет көрсету, сондай-ақ жайлылылығы мен қауіпсіздігі жоғары деңгейдегі жолаушылар вагондарының бірлескен өндірісі саласындағы өзара іс-қимыл мәселелері қаралды.  

	Қазақстан Президенті «Talgo» компаниясымен ынтымақтастықты дамытудың келешегі зор екенін, соның ішінде «ҚТЖ» ҰК» АҚ-мен бірлескен вагондар өндірісі жобасы іске асырылып жатқанын айтты.

	- Қазірдің өзінде 70-тей вагон құрастырылды. Таяу келешекте оның өндірісін 150-ге дейін жеткізу жоспарлануда. Испания королі Хуан Карлоспен теміржол саласындағы ынтымақтастық туралы уағдаласқанымыз есімде. Бүгінде нақты нәтижеге қол жеткізілді. Қазір біздің алдымызда Астана мен Алматы арасында жоғары жылдамдыққа арналған теміржол құрылысын салу міндеті тұр. Біз бұл салада одан әрі жұмыс істей береміз деп ойлаймын, - деді Нұрсұлтан Назарбаев.

	К.Ориоль өзінің компаниясы 10 жыл бойы қазақстандық серіктестерімен бірлесіп іс-қимыл жасап келе жатқанын, бүгінде бұл жұмыста нақты нәтижелер бар екенін атап өтті.

	- Қазақстан Президентінің теміржол саласын, алғашқы кезекте жоғары жылдамдыққа арналған теміржол көлігін дамытуға қарымды және айқын көзқарас танытатыны бізді қуантады. Біз үшін Қазақстанмен ынтымақтастық маңызды болып саналады. Біз оның екі тараптың игілігі жолында одан әрі дами беруі үшін қолдан келгеннің бәрін жасаймыз, - деді «Patentes Talgo S.L.» компаниясының басшысы.           

	Бүгінде Қазақстанда «ҚТЖ» ҰК» АҚ мен «Patentes Talgo S.L.»-ның бірлескен жобасы – «Тұлпар-Тальго» ЖШС жолаушылар вагондары өндірісі зауыты жұмыс істейді. Жобаның мақсаты ішкі нарық пен ТМД елдеріне экспорт сұранысын өтеу үшін жылына 150-ге дейін жолаушылар вагондарын шығару болып саналады.

///Елбасы орталықтың жұмысымен танысты. Оның негізгі міндеті – баламалы энергетика технологиясын көрсету және тұрғын үйлерді ыстық сумен, жылумен және электр қуатымен қамтамасыз ету үшін оны пайдалана білуге үйрету.
Орталықтың ғимараты күн панелдерімен, газ поршенді станциямен, геотермальді жүйемен, сондай-ақ жел генераторларымен жабдықталған. Мұнда Қала тіршілігін қамтамасыз ету және тұрғын үй-коммуналдық шаруашылық инженерлік желілеріне мониторинг жүргізу орталығы, Халыққа қызмет көрсету орталығы, Облыстық ішкі істер департаментінің Жедел басқару орталығы, Ақтөбе қаласының «Алматы» ауданы әкімінің аппараты орналасып, жұмыс жүргізуде.
Нұрсұлтан Назарбаев енгізілген жаңалықтарға оң баға беріп, «ЭКСПО-2017» халықаралық көрмесінде таныстырылған «жасыл» технологияларды тәжірибеде қолданудың маңыздылығын атап өтті.
Сонымен қатар, Ақтөбе қаласының әкімі Қазақстан Президентіне облыс орталығының даму барысы, сондай-ақ Ақтөбе агломерациясын, «SmartCity Ақтөбе» жүйесін және қаланың қоғамдық кеңістігін құру жөнінде берілген тапсырмалардың орындалуы туралы мәлімдеді.
Соңында Елбасы Ақтөбе қаласының одан әрі дамуына қатысты бірқатар нақты тапсырма берді.





///Әңгімелесу барысында Германия Канцлері Ангела Меркель Нұрсұлтан Назарбаевтың Қазақстан Республикасының Президенті өкілеттігін тоқтату туралы шешімін зор құрметпен қабыл алғанын айтты.
Ангела Меркель тәуелсіз Қазақстанның жетістіктері Елбасының есімімен тікелей байланысты екенін, сондай-ақ оның халықаралық аренадағы беделін, әлемдегі қауіпсіздік пен тұрақтылықты қамтамасыз етудегі жемісті күш-жігерін атап өтті.
Германия көшбасшысы достық пен сенімге негізделген Қазақстан-Германия ынтымақтастығының қалыптасуына және нығая түсуіне Нұрсұлтан Назарбаевтың қосқан үлесін ерекше бағалады.
Ангела Меркель Қазақстанның Тұңғыш Президентіне зор денсаулық, сондай-ақ халықтың игілігі жолындағы алдағы қызметіне табыс тіледі.
Тараптар тұрақты байланыстарын жалғастыра беруге уағдаласты.
/// 
2016 жылдың 1 қаңтарынан «5 институттық реформаны жүзеге асыру бойынша 100 нақты қадам» – Ұлт жоспарын орындаудың практикалық кезеңі басталды.
Мемлекетті, экономика мен қоғамды дамыту үшін қағидатты жаңа құқықтық орта қалыптастыратын 59 заң күшіне енді.
Бізге тарихымыздағы бұрын-соңды болмаған ауқымдағы ұлттық заңнамаға өзгерістерді бағамдау маңызды. Оның үстіне, олар біздің қазақстандық арманымыз – ХХІ ғасырда көшбасшы отыз ұлттың бірі болуға қол жеткізуімізге жол ашады.
Әр ұрпақтың өз арманы бар, оларда тек жеке және отбасылық игіліктерге ғана ұмтылыс көрініс таппайды.
Оларда қашанда туған жерге деген сүйіспеншілік сезімі, өз халқы мен Отанының бақыты туралы аңсар айқын көрінеді.
Ата-бабаларымыздың көптеген ұрпақтары үшін Қазақстанның Тәуелсіздігі асыл арман болып келді.
Біз олардың азат және тәуелсіз Отанды аңсаған көп ғасырлық қиялдарын іс жүзіне асырдық.
Біз, қазіргі қазақстандықтар үшін Тәуелсіздік көпэтносты қоғамымыздың нақты жоғары өмірлік құндылығына айналды.
Біз осыдан бар-жоғы ширек ғасыр бұрын ғана барлық ақыл-ойымыз бен жүрегімізді баурап алған көптеген ой-ниеттерімізге қол жеткіздік.
Біз Қазақстан Республикасының егемендігі Конституция мен заңдардың берік арқауы мен халық мүддесіне қызмет ететін мемлекеттік аппараттың кәсіби және негізді іс-қимылына арқа сүйеуін қамтамасыз еттік.
Оны Қазақстан экономикасының нақты табыстарымен, ұлттық байлықтың және халық игілігінің өсімімен нығая түсетін еттік.
Тәуелсіздігіміздің жоғары халықаралық беделмен және ұлттық қауіпсіздіктің тиімді жүйесімен сенімді қорғалуын қамтамасыз еттік.
Біз өз жеріміз бен оның байлығының ұқыпты иесі болуға үйренудеміз, жаңа технологияларды меңгеріп, тарихымызда ешқашан болып көрмеген өндірістік қуаттар мен экономиканың тұтас салаларын іске қосудамыз.
Және ең бастысы – біз жаңаша армандауды, Тәуелсіз Қазақстанымыз бір бөлшегі болып отырған жаһандық әлемдегі қиындықтарға қарамастан, ел мен қоғамды дамытуда нақты міндеттер қоюды және оларды шешуді үйрендік.
 
Жаңа қазақстандық арман
Біз Тәуелсіздіктің 25-ші жылдығына жаңа қазақстандық арманмен аяқ бастық, оның басты мақсаты жүзеге асырылып жатқан «2050» Стратегиясымен бара-бар.
ХХІ ғасырдың ортасына қарай біз Қазақстанның әлемдегі аса дамыған 30 мемлекеттің қатарына қосылуына қол жеткізуді жоспарлап отырмыз.
Бұл 2015 жылдың сәуірінде өтіп, қазақстандықтардың абсолютті көпшілігі қолдау көрсеткен кезектен тыс президенттік сайлау барысында пайда болған бүкілхалықтық арманға айналды.
Шын мәнінде, осы бүкілхалықтық сенім кепілі біздің Болашағы Біртұтас Ұлт туындауындағы тарихи акт болды.
Біз өзіміздің жаңа арманымызға қарай жақындауды Бес институттық реформаны жүзеге асыру бойынша 100 нақты қадам – Ұлт жоспарын жасаудан бастадық.
Осы жаңғыртуларға шешуші рөл беріліп отыр. Олар Қазақстанды, оның экономикасын, мемлекет пен қоғамды өзгертетін тарихи міндеттер кешенін шешуге даңғыл жол салады.
Олар планетадағы аса дамыған мемлекеттерді біріктіретін Экономикалық ынтымақтастық және даму ұйымының стандарттарына сәйкес келетін елді дамыту, экономикалық өсім мен барлық қазақстандықтардың өмірін жақсарту үшін жаңа лайықты жағдайлар қалыптастырады.
Біздің Қазақстанымыз серпіндірек, лайықтырақ, сенімдірек және  дәулеттірек болады.
2015 жылдың бірнеше айының ішінде ғана Бес институттық реформаның басталуын заңнамалық және ұйымдастыру тұрғысынан қамтамасыз ету бойынша орасан зор жұмыс атқарылды.
Бұл жұмыс менің Жарлығым бойынша құрылған Жаңғыртулар жөніндегі ұлттық комиссияның басшылығымен жүргізілді.
Мен бірқатар кеңес өткізіп, сарапшылармен, саясаткерлермен, бизнес және қаржы ұйымдарының басшыларымен әңгімелестім.
Халықаралық сапарларым мен кездесулерім шеңберінде мен өзімнің әріптестеріммен – өзге елдердің мемлекет және үкімет басшыларымен талай рет кеңестім.
Тұтастай алғанда, менің Қазақстанды тереңдете жаңғырту жөніндегі ой-ниетіме барлық тараптан жан-жақты қолдау көрсетілді.
Әлеуметтік сауалдамалар да Ұлт жоспарының барлық бес реформасына тұрақты жоғары қолдау көрсетіліп келе жатқанын айғақтап беріп отыр. Қазақстандықтар реформалардың уақтылы және көкейкесті екенімен бірауыздан келіседі.
Қазірдің өзінде барлық қажетті заңдар қабылданды және заңдық күшіне енді.
Парламент пен Үкімет жұмысының үйлесімділігін ерекше атап өткім келеді. Өте қысқа мерзімде жүзеге асырылған заңнамалық жұмыстардың осындай қарқыны мен сапасы бұған дейін Қазақстанда болып көрген емес.
Бұл – біздің парламенттік моделіміздің және мемлекеттік биліктің өкілетті және атқарушы тармақтарының өзара іс-қимыл жүйесінің жоғары тиімділігінің айғағы.
Ұлт жоспарын орындау бойынша практикалық жұмыстар жаңа мүмкіндіктер мен әлемдік дамудағы ықтимал тәуекелдерді есепке ала отырып, өзгермелі жаһандық жағдайларға толық сәйкес түзіліп жатқанын көру маңызды.
Бұл туралы менің 2015 жылдың 30 қарашасындағы Қазақстан халқына Жолдауымда егжей-тегжейлі баян етілген.
Бес институттық реформа Қазақстан экономикасы жаһандық экономикалық қиындықтардың күшті ықпалын сезініп отырған қазіргі кезеңде ерекше маңызды.
Біз оларды экономикалық өсімнің сенімді қарқынын қалпына келтіру мен бүкіл халыққа берік әлеуметтік кепілдіктерді қамтамасыз етуге бағытталған мемлекеттің дағдарысқа қарсы кең ауқымды шараларының басты құрамдасы ретінде қарастырамыз.
Қазақстанның дамудың жоғары әлемдік стандарттарына қол жеткізуіне ықпал ететін жаңа қазақстандық заңнамалар қазірдің өзінде жұмыс істей бастады.
Сондықтан қазір қазақстандықтардың олар туралы тек біліп қана қоймай, сондай-ақ, олардың практикалық өмірде, экономикалық қызметте немесе қоғамдық қатынастарда беретін жаңа мүмкіндіктерін қолданулары маңызды.
Баршаның бойында құқықтық жаңалықтар негізінде мемлекеттік басқару мен құқық тәртібінің жүйесі қалай ауысатыны жайында барынша толық түсінік болуы тиіс. Жаңа жағдайларда бизнесті қалай дамытуға немесе мемлекеттік емес сектордың қызметін қандай перспективалы бағыттарда белсенді етуге болады деген сияқты.
Осының бәрі, тұтастай алғанда, тұрғындардың бәрінің экономикалық және азаматтық белсенділіктерін арттыруға қуатты серпін беретін болады.
Осының арқасында біз өзіміздің қазақстандық арманымызға қарай секіріс жасап, ХХІ ғасырдың ортасындағы басты мақсатымызға жақындай түсетін боламыз.
Бес реформаның әрқайсысы бойынша іс-қимылдың жол картасы жасалған және біз оларды дәйектілікпен жүзеге асырамыз.
 
Мемлекетті кәсібилендіру
Біздің бірінші реформамыз «Мемлекеттік қызмет туралы» жаңа Заң негізінде мемлекеттік аппараттың тиімділігін арттыруға бағытталған.
Мемлекеттік қызметтің реформасын біз алғашқы заңнамалық акт – Президенттің «Қазақстан Республикасындағы мемлекеттік қызмет туралы» заң күші бар Жарлығы қабылдануының 20 жылдығы тұсында жүзеге асыра бастауымыздың нышандық мәні бар.
1995 жылдың желтоқсанында бұл құжат тек Қазақстан үшін ғана емес, сондай-ақ, бүкіл ТМД кеңістігі үшін инновация болғанын атап өту маңызды.
Біз барлық посткеңестік елдердің ішінде алғаш болып мемлекеттік қызметшілердің жаңа кадрлық корпусын конкурс және меритократия қағидаттары арқылы қалыптастыруға кірістік.
Қазір қазақстандық мемлекеттік қызметті дамытудың жаңа кезеңі бастау алды.
Менің Жарлығыммен Мемлекеттік қызмет істері жөніндегі министрлік, оның құрылымында – Жемқорлыққа қарсы іс-қимылдың ұлттық бюросы құрылды.
Осылайша, тек мемлекеттік қызмет жүйесі ғана емес, сондай-ақ, жемқорлыққа қарсы іс-қимыл танытатын, яғни жемқорлық көріністерінің барынша алдын алуға бағдарланған жүйе де жаңғыртылып отыр.
Бұл жерде жемқорлықпен күрестің өзі барынша дәйекті бола түседі және жүйелі сипатқа ие болады.
Міне, жемқорлыққа қарсы іс-қимыл туралы жаңа заң осындай ұстанымдарға негізделсе, оның өзі халықаралық стандарттарға бағдарланған және жаңа жылдан бастап күшіне енді.
Жемқорлыққа қарсы жаңа заңнамамен өзара байланыста және сонымен қатарласа қабылданған мемлекеттік қызмет туралы жаңа заң мемлекеттік қызметтің жаңартылған моделінің негізгі шеңберлерін және мемлекетті басқарудың барлық жүйесінің тиімділігін күшейту бойынша одан арғы іс-қимылдардың рет-тәртібін айқындайды.
Біріншіден, әкімшілік мемлекеттік қызметшінің мансабы оның біліктілігі және жинақтаған тәжірибесі есепке алына отырып құралады.
Мансаптық сатының әр баспалдағында ол өзінің кәсіби жарамдылығын дәлелдеп отыруға тиіс болады.
Жаңа заңға бірқатар қағидатты нормалар енгізілген.
Мемлекеттік қызметке орналасу тек кешенді іріктеу мен жұмысты тек төменгі лауазымдардан бастаудың нәтижелері бойынша мүмкін болады.
Жұмыс тәжірибесі мемлекеттік қызметшінің мансаптық ілгерілеуінің басты шарты болады және мұнда да тек конкурстық негізде жүзеге асырылады.
Сондай-ақ, жекелеген мемлекеттік қызметшілер ротацияларының мүмкіндігі көлбеуінен және тігінен оларды қызметтік баспанамен қамтамасыз ете отырып қарастырылған.
Екіншіден, мемлекеттік қызметке ашық конкурс арқылы және Кадр саясаты жөніндегі ұлттық комиссияның шешімі бойынша келісімшарттық негізде мемлекеттік емес сектордағы басқарушылар қатарынан азаматтар және шетелдік менеджерлер тартыла алады.
Үшіншіден, мемлекеттік қызметшіге еңбекақы төлеудің жаңа жүйесі оның біліктілігі мен атқаратын жұмысының сипатына, көлемі мен нәтижесіне байланысты заң тұрғысынан бекітіледі. Аса нәтижелі қызмет үшін бонустар төлеу қарастырылған.
Мұндай жүйені 2017 жылдың 1 қаңтарынан бастап енгізу жоспарланып отыр.
Бұл жерде 2016 жылы бүгінде «Б» корпусына кіретін мемлекеттік қызметшілердің еңбекақысы жоғарылайтынын айта кету керек.
Төртіншіден, заңда саяси мемлекеттік қызметшілер ауысқан кезде мемлекеттік аппараттың автономдығы мен тұрақтылығы қағидаты нақты жазылған.
Министрлер мен орталық атқарушы органдардың жауапты хатшыларының өкілеттіктері егжей-тегжейлі дәлдеп ажыратылған.
Бесіншіден, шенеуніктер ортасында этикалық нормаларды бұзуға әкелетін және жемқорлық құбылыстар туындататын жағдайлардың алдын алу бойынша қатаң шаралар қарастырылған.
Мемлекеттік қызметшілердің жұмыс пен тұрмыстағы жүріс-тұрысының қалыптары регламенттелген Мемлекеттік қызметшілердің жаңа этикалық кодексі жасалды.
Сондай-ақ, жаңа институт – этика бойынша өкілетті өкілдер институтын құру көзделіп отыр. Олар азаматтар мен мемлекеттік қызметшілерге кеңес беріп, олардың құқықтарын қорғауды қамтамасыз ететін болады.
Алтыншыдан, мемлекеттік қызмет туралы жаңа заңның маңызды қыры оның арқаулық нормаларының құқық қорғау органдарына да қатысты болатынымен байланысты.
Бұл жерде құқық қорғау органдарындағы қызметтің ерекшелігі қолданыстағы «Құқық қорғау қызметі туралы» Заңда ескерілген.
Жетіншіден, жаңа заң негізінде және еңбекке ақы төлеудің жаңа жүйесі енгізілгеннен кейін «Б» корпусының әкімшілік мемлекеттік қызметшілерін жаңа біліктілік талаптарына сәйкестігі бойынша кешенді аттестаттаудан өткізу жоспарланған.
Аттестаттау кезеңінде мемлекеттік қызметке орналасуға конкурстар өткізуге мораторий жарияланатын болады.
Қызметшілердің біліктілігін 3 жылда бір реттен кем болмайтындай етіп міндетті арттырып отыру заң тұрғысынан бекітіледі.
Тұтастай алғанда, мемлекеттік қызметті жаңғыртудың негізгі қырлары осындай.
Мен оны Қазақстандағы барлық жаңғырту үдерісі ой-ниеті табысының шешуші тетігі ретінде қарастырамын.
 
Құқық тәртібі және заңдылық
Екінш реформаның мәні тәуелсіз сот төрелігі мен Қазақстанның бүкіл құқық қорғау жүйесінің тек қана азаматтардың құқықтары мен бостандықтарын қамтамасыз етуге, заңдарды қатаң орындауға және құқық тәртібін нығайтуға бағытталуы тиістігінде.
Оны заңнамалық тұрғыдан қамтамасыз ету аясында жаңа Азаматтық іс жүргізу кодексі мен жаңа «Жоғары Сот Кеңесі туралы» Заң қабылданды. «Сот жүйесі және судьялардың мәртебесі туралы» Конституциялық заңға, Қылмыстық-іс жүргізу кодексіне және Әкімшілік құқық бұзушылық туралы кодекске қажетті өзгерістер енгізілді.
Бәрінен бұрын, жаңартылған заңнамалар қоғамның сот жүйесіне сенімін арттыруға ықпал ететін болады. Әділдік нақ сотта салтанат құратыны белгілі.
Қазақстан соттарын реформалаудағы темірқазық мәселе – сапалы судьялар корпусын жасақтау.
Судьялыққа кандидаттарды іріктеудің қатаң тетігі мен оларға қойылатын жоғары біліктілік талаптары заң тұрғысынан қарастырылған.
Сот төрелігін үлкен өмірлік тәжірибесі бар және жоғары моральдық ұстанымдарға ие ең лайықты әрі барынша дайындалған кәсіби шеберлер жүзеге асырулары тиіс.
Судьяларды іріктеу мен тағайындау үдерістері қоғам үшін мөлдір және ашық болады.
Осымен байланысты өзінің аппараты бар, құрамы мен өкілеттілігі кеңейтілген автономды мемлекеттік мекемеге айналатын Жоғары Сот Кеңесі түбегейлі реформаланды.
Сот реформасының маңызды қыры – сот төрелігінің бес сатылы жүйесінен үш буынды жүйесіне өту.
Тек бірінші, апелляциялық және кассациялық инстанциялар қалады. Бұл жерде көп іс қаралатын бірінші және апелляциялық инстанциялар соттарының рөлдері айтарлықтай күшейтілетін болады. Мұндай қадам соттық әуре-сарсаңның алдын алып, сот шешімін қабылдаудың мерзімін қысқартады.
Қазақстандағы сот төрелігі азаматтардың жеке өмірінің құпиялығына кепіл құқын есепке ала келгенде барынша ашық бола түседі.
Сот залдары сот істерін аудио және видеожазудың аппаратураларымен жарақтандырылады және жазбаларды қандай да бір тоқтатуға немесе редакциялауға мүмкіндік берілмейді.
Бұл судьяларды және сот мәжілісіне басқа да қатысушыларды тәртіпке шақырады, сот процесі мен сот қабылдаған шешімнің объективтілігін қамтамасыз етеді.
Сот жүйесін реформалау шеңберінде бірқатар институттық шешімдер жұмыс істей бастайды.
Біріншіден, Жоғарғы Сот жанындағы Сот жюриі түбегейлі қайта құрылады.
Сот жюриі азаматтардың судьялардың іс-әрекетіне және судьялық корпус өкілдерінің қабылданады деп күтіліп отырған Этикалық кодексті бұзу жағдайларына байланысты арыз-шағымдарын қарайтын болады.
Екіншіден, Жоғарғы Сот жанынан дауларды, оның ішінде, ірі инвесторлар қатысатын дауларды қарау үшін мамандандырылған алқа құрылатын болады.
Оның шеңберінде шетел инвесторларының құқын өздерінде туындаған құқықтық даулар бойынша сапалы әрі әділ шешу жүзеге асырылады.
Үшіншіден, қылмыстық іс жүргізу шеңберінде соттарда, оның ішінде сотқа дейінгі кезеңде, айыптау мен қорғау арасында теңгерім қамтамасыз етілетін болуы тиіс.
Бұған адамның конституциялық құқы мен бостандығын шектейтін тергеу судьясының барлық тергеу әрекетін санкциялау бойынша өкілеттіліктерін одан әрі қарай кеңейту есебінен қол жеткізілетін болады.
Төртіншіден, қазақстандық соттардың төрағалары – құқы теңдердің ішіндегі жолы кеңдері екенін ұмытпау маңызды.
Сондықтан олардың тарапынан басқа судьялар қабылдайтын шешімге ықпал ету мүмкіндігі мүлдем болмайды.
Бесіншіден, мемлекеттік сот орындаушыларын кезең-кезеңімен қысқарту арқылы жеке сот орындаушыларының институты одан әрі дамытылады.
Сот жүйесінің тәуелсіздігін нығайтатын шаралардың маңызы ерекше.
Менің тапсырмам бойынша бүгінде құрметті зейнетке шыққан судьяларды зейнетақылық қамтамасыз ету бойынша барлық мәселелерін шешуді қарастыратын заң қабылданғаны белгілі. Бұл судьяларға бар күш-жігерін сот төрелігін барынша объективті атқаруға аудару мүмкіндігін береді.
Бұдан бөлек, бізге барлық құқық қорғау органдарының және бәрінен бұрын полицияның адамдардың мүддесі мен құқықтық тәртіпті нығайту қызметінде тұруына қол жеткізуіміз қажет.
Бұл үшін жергілікті биік органдары мен жергілікті қоғамдастықтарға есеп беретін жергілікті полиция қызметі құрылады. Осындай қызмет тұтастай Экономикалық ынтымақтастық және даму ұйымына мүше бірқатар елдерде өзін жақсы танытты.
Жергілікті полиция қызметінің қарауына қоғамдық тәртіп күзеті, тұрмыстық қылмысқа қарсы тұру, жол қауіпсіздігін қамтамасыз ету мен ұсақ құқық бұзушылықтарға атымен төзбеушілік мәселелері беріліп отыр.
Осы жаңалықтар жаңа заңнамада көрініс тапқан. Онда, сондай-ақ, азаматтардың этикалық нормаларды бұзған полициялардың үстінен түсірген арыз-шағымдарын қарайтын қоғамдық кеңестер мен өзге де консультативтік-кеңестік органдар жүйесін құру қарастырылған.
Сондай-ақ, «Қылмыстық құқық бұзушылық картасы» интернет-порталы құрылатын болады. Мұндай тетік әлемнің бірқатар елдерінде табысты қолданылып келеді. Осы веб-ресурсқа елдегі барлық қылмыстық құқық бұзушылықтар жедел енгізіледі. Бұл жұртшылықтың құқық қорғау органдары жұмысының тиімділігін бақылауына мүмкіндік береді.
Пенитенциарлық жүйені жақсарту көкейкесті мәселе болып табылады. Бұл жұмыс мемлекеттік-жекеменшік әріптестігін дамыту шеңберінде жүргізілуі тиіс.
Шетелдердің табысты тәжірибелері жеке секторды пенитенциарлық мекемелерді салу мен пайдалануға тарту жөніндегі шараларды жүзеге асырудың негізі болуы тиіс.
Сондай-ақ, бұған дейін заңнан аттап, сонысы үшін жазасын өтеген адамдарға көмек көрсету мен ықпал ету маңызды.
Бұл үшін әлеуметтік оңалту кешенді дамытылып, жазасын өтеп жатқан азаматтар үшін арнайы әлеуметтік қызмет көрсету стандарттары енгізілетін болады.
Тұтастай алғанда, Қазақстанда құқықтық мемлекеттің орнықтырылуы – біртұтас жаңғырту үдерісі аясында шешіліп жатқан біздің конституциялық міндетіміз. Белгіленген шаралар мен қадамдарды жүзеге асыру азаматтардың, сондай-ақ, шетел инвесторларының ұлттық сот және құқық қорғау жүйесіне сенімін арттырып, тұтастай алғанда, еліміздегі бизнес-ахуалды жақсартады.
 
Бюрократтық шығынсыз экономикаға қадам басу
Ауқымды жұмыс үшінші реформаторлық бағытқа – индустрияландыру мен экономикалық өсімді қамтамасыз ету бойынша жаңғыртулар кешенімен байланысты.
Біздің ұзақ мерзімді ұстанымымыз экономика қызметіндегі транзакциялық шығындарды ұдайы қысқарту болуы тиіс.
Олардың көлемі, ең алдымен, мемлекеттік институттардың қалай жұмыс істейтініне байланысты.
Салықтық және кедендік әкімшілік жүргізуді жақсартуға бағытталған шаралар зор маңызға ие болады.
Біріншіден, бұл арада әңгіме салықтық және кедендік жүйелерді кіріктіру туралы болып отыр.
Бірте-бірте электронды пішімге көшірілетін тауарлы-көліктік жүкқұжат бақылауы енгізіледі. Сондай-ақ, құжаттардың сәйкестендірілуі пішіні негізінде салықтық және кедендік тексерулер ресімі оңтайландырылады.
Тексерулерге шағым беру ресімі біртұтастандырылады.
Екіншіден, табыс пен мүлікті жалпыға ортақ декларациялауға кезең-кезеңімен көшу қарастырылады.
2017 жылы декларацияларды мемлекеттік кәсіпорындар мен мекемелердің, ұлттық компаниялардың қызметкерлері – бұл шамамен 1,7 миллион адам – ұсынатын болады. 2020 жылдан бастап жалпыға ортақ декларациялаумен барлық жеке тұлғалар қамтылады.
Үшіншіден, салықтық әкімшілік жүргізуді оңайлату мақсатында қосымша құн салығының орнына сатуға салық енгізудің орындылығы мәселесі қарастырылып жатыр.
Төртіншіден, қолданыстағы салықтық режімдерді оңтайландыру жоспарланып отыр, онда 2017 жылдан салықтық кірістер мен шығыстардың есебі міндетті түрде енгізілетін болады. Бұл көлеңкелі экономиканың деңгейін төмендетуге мүмкіндік береді.
ЭЫДҰ елдерінің тәжірибесі көрсетіп отырғандай, табысты жұмыс істеп тұрған экономиканың маңызды қағидаты мемлекеттің шағын және орта кәсіпкерлікті қолдауы, оны қорғаудың тиісті деңгейін қамтамасыз ету болып табылады. Бұл жайлар бизнестің оңалтылуы мен банкроттығының жаңғыртылған құқықтық қырлары бар Кәсіпкерлік кодексінде көрініс тапқан.
Бизнесті қорғау мен кәсіпкерлерге құқықтық көмек көрсетудің орталық тетігі болуы тиіс бизнес-омбудсмен институты нығайып келеді. Оның қызметінің заңнамалық негізі де Кәсіпкерлік кодексінде бекітілген.
Бұдан бөлек, онда мемлекеттік монополияға қарсы қызметтің құқықтық шеңберлері ЭЫДҰ стандарттарына сәйкес егжей-тегжейлі баян етілген.
Жаңартылған монополияға қарсы қызмет еркін бәсекелестікті жан-жақты дамытуға бағдарлануы тиіс.
2016 жылдың 1 қаңтарынан бастап доминанттар тізілімі тек реттелетін рынок бойынша жүргізіледі, ал 2017 жылдан бастап толықтай алынып тасталады.
Тиісті тауарлы рыноктарға субъектілердің үлесін ұлғайтуға мұндай іс-қимылдар бәсекелестікті шектеу белгісі болмаған кезде ғана жол берілетін болады.
2017 жылдың 1 қаңтарынан бастап бағалық реттеу алынып тасталады, оның орнына тек монополияға қарсы реттеу мен бақылау құралдары ғана пайдаланылады.
Монополияға қарсы қызмет жанынан жаңа институт – монополияға қарсы заңнаманы бұзушылықтар қорытындылары бойынша қабылданатын шешімдердің объективтілігі мен мөлдірлігін қамтамасыз ететін келісім комиссиясы құрылатын болады.
Мемлекеттің кәсіпкерлікпен өзара іс-қимылы мен әріптестігінің жаңа қағидаттары Мемлекеттік сатып алулар туралы Заңның жаңартылған редакциясында көрініс тапқан.
Олар өнімді сату үшін ұзақ мерзімді келісімшарттар жасасу арқылы тікелей инвестициялар тартуға жаңа мүмкіндіктер ашады. Бұл, сондай-ақ, Қазақстанда жаңа жоғары технологиялы өндірістер құруға қызмет ететін болады.
Фермерлік пен бүкіл аграрлық секторды дамыту үшін айтарлықтай ынталандырушы күш Жер кодексіне енгізілген өзгерістер болды.
Жаңа құқықтық нормалар жұмыс істеп тұрған 224 мыңнан астам агроөнеркәсіптік кешен субъектілеріне олар жалға алған 97,4 млн. га жерді жекеменшікке алуға мүмкіндік береді. Оның үстіне, кадастрлық құнының 50 %-ы көлемінде 10 жыл мерзімге бөліп-бөліп төлеу қарастырылған.
Бұдан бөлек, 102 млн. гектар запас жердің ауыл шаруашылығы өндірісін жүргізуге арналған 85,3 млн. гектарын да Қазақстан Республикасының заңды және жеке тұлғалары жекеменшікке аукцион арқылы сатып ала алады.
Мүлікті заңдастыру мерзімі 2016 жылдың 31 желтоқсанына дейін ұзартылды. Мүлік пен ақшаны заңды айналымға қайтару үшін қосымша ынталандыру шаралары қабылданды. Құпиялылықты сақтауға, сондай-ақ,  Қылмыстық және әкімшілік қудалаудан қорғауға кепілдік беріліп отыр.
Бұл капитал ағынын ұлғайтып, көлеңкелі экономика деңгейін айтарлықтай төмендетуге мүмкіндік береді.
Заңды тұлғалардың оңалтылуы мен банкроттығы ресімдері заңнамалық деңгейде нақты және түсінікті бекітілген.
Компаниялардың банкроттығы, әлемдік тәжірибеге сәйкес, кәсіпорындардың жұмысшыларын қысқарту арқылы тоқтап қалуына алып келмеуі тиіс.
Өндірістің өміршеңдігі мен жұмыс орындарын сақтау үшін төлеуге қабілетсіздікті сотқа дейінгі тәртіпте реттеудің жаңа тетігі жасалды. Ол борышкер мен кредиторға кәсіпорынды қаржылық сауықтыру мақсатында қайта құрылымдау мәселелерін бірлесіп шешуге мүмкіндік береді. Инвесторлар өздерінің шығындарын азайтуға, қалпына келтіруге мүмкіндік алады.
Мемлекет иелігінен алу мен жекешелендіруді белсенді ете түсу үшін жекешелендіруден, активтерді әділ нарық бағасы бойынша сатудан, сондай-ақ, қазақстандық және шетелдік инвесторларға жекешелендіруге барынша қатысуға жағдай жасау үшін шектеулерді алып тастауға мүмкіндік беретін заңнамалық өзгерістер қабылданды.
Жекешелендірудің шешуші тетігі акцияларды қор рыноктарына ашық аукциондар арқылы орналастыру болады.
2016 жылдың І тоқсанында мүліктен айыруға жататын нысандардың тізімі қысқартылып, барлық акционерлердің квазимемлекеттік секторда иеліктен шығарылған активтерін сатып алуға басым құқықтарын алып тастауды қарастыратын заң жобасы жасалатын болады.
Жаңа тетіктерді есепке ала отырып Жекешелендірудің 2016-2020 жылдарға арналған кешенді жоспарын жүзеге асыру басталды.
Осы құжат шеңберінде бәсекелесті ортаға «Самұрық-Қазына» ҰӘҚ, «Бәйтерек» АҚ пен «ҚазАгро» АҚ-тың мемлекеттік меншіктегі аса ірі 65 компаниясы, «Самұрық-Қазына» ҰӘҚ» АҚ-тың құрамына кіретін 173 еншілес және тәуелді ұйымдары берілетін болады.
Сондай-ақ, 545 ұйымнан тұратын Жекешелендіру нысандарының қолданыстағы тізіміне өзекті сипат беріледі.
2016-2018 жылдары «Самұрық-Қазына» ҰӘҚ» АҚ, «Бәйтерек» ҰБХ» АҚ пен «ҚазАгро» ҰБХ» АҚ активтерінің бір бөлігі бәсекелесті ортаға өткеннен кейін олар ықшам холдингтерге қайта құрылатын болады.
Мемлекеттік меншікті жекешелендіру мен квазимемлекеттік сектор активтерін беру отандық кәсіпкерлікті, жеке бизнесті одан әрі нығайту мен дамыту үшін жүргізіліп отыр.
Жекешелендірудің кешенді жоспарын жүзеге асыру шағын және орта бизнесті дамытуға жаңа серпін береді.
Пайдасын ұлғайтуға мүдделі жеке бизнес қызмет көрсету ауқымын кеңейтіп, өнімінің сапасын жоғарылатады, бәсекелестік өсетін болады, демек – ұсынылатын қызметтің бағасы төмендейді.
Аграрлық секторда әкімшілік кедергілер қысқарады.
Қазірдің өзінде аукцион тетігін енгізу жолымен жер қойнауын пайдалану құқығын ұсыну ресімі жеңілдетілді.
Ал болашақта біз іздеуді, бағамдау мен кен орнын игеруді қоса алғанда, геологиялық жұмыстардың барлық түрін жүргізу тәсілін оңайлатуды қарастыратын жер қойнауын пайдаланудың австралиялық моделіне көшеміз.
Экономикалық өсімнің жаңа бастауын қалыптастыру мен қазақстандық бизнестің бәсекеге қабілеттілігін арттыруда бүгінде «Ұлттық чемпиондар» бағдарламасы маңызды шара болып отыр.
Оған қатысушылар – импорт алмастыруға бағыт ұстанған өндіріс секторының аса перспективалы компаниялары.
32 компания – «ұлттық чемпиондар» 2019-2020 жылдарға қарай ішкі тікелей инвестицияларды шамамен 750 млн. доллар көлемінде өсіруді, шамамен 15 мың жұмыс орнын құруды, еңбек өнімділігін 30-50 %-ға арттыруды және шикізаттық емес экспорт көлемінің өсімін 260 млн. долларға дейін жеткізуді қамтамасыз етеді.
 
Сыртқы инвестициялардың жаңа көздері
Ұлт жоспарының экономикалық блогына кіретін шаралар біздің экономикамыздың өңдеуші секторына кем дегенде 10 трансұлттық корпорацияны тартуды қарастырады.
«Зәкірлі инвесторлармен» бірлескен кәсіпорындар құру жөніндегі жұмыстармен өңдеуші өнеркәсіптің, инфрақұрылымдардың, энергетиканың және басқа отандық компаниялардың 3 тобы қамтылатын болады.
Бірінші топ – қайта инвестициялау арқылы терең жаңғыртуға жататын кәсіпорындар.
Екінші топ – трансұлттық корпорациялардың әлеуеті пайдаланылатын кәсіпорындар.
Үшінші топ – «зәкірлі инвесторлар» үшін жоғары нарықтық бәсекелі кәсіпорын мен экспорттық брендтердің пайда болуы.
Қазірдің өзінде 26-дан астам ТҰК-пен келіссөз жүргізілсе, олардың бірқатарымен нақты уағдаластыққа қол жеткізу мүмкін болды.
Ұлт жоспарының үшінші бағытының темірқазық мәселесі тәуелсіз сот жүйесі, ағылшын тілін қолдану және инвестициялық резиденттік қағидатын енгізу құқығымен жеке заң құзыреті қағидаты бойынша АСТАНА халықаралық қаржы орталығын (АХҚО) құру болып табылады.
«Астана» Халықаралық қаржы орталығы туралы» Қазақстан Республикасының Конституциялық Заңы қабылданып, күшіне енді.
АХҚО қызметінің экономикалық нәтижелері қазақстандық капитал рыногына тікелей шетел инвестицияларының ағыны есебінен жыл сайын орта есеппен ІЖӨ-нің 1 пайызға дейін жеделдете өсуінде көрініс табатын болады.
Мұның сыртында АХҚО шеңберінде 2 мыңнан астам білікті жұмыс орындары құрылады.
Біздің елордамыз Астана Еуразияның іскерлік, мәдени және ғылыми орталығы ретінде дамып, әуежайдың жаңа терминалын қоса алғанда, заманауи халықаралық көліктік-логистикалық жүйеге ие болады.
 
Инновациялық индустрияландыру көкжиектері
Ұлт жоспарында экономиканың бірқатар перспективалы секторларын дамыту бойынша шаралар қарастырылған.
Бірінші кезекте ол электр энергиясы секторына және энергиялық тиімділіктің өсуіне қатысты.
Бізге 2020 жылға қарай ІЖӨ-нің энергия сыйымдылығын 25 пайызға және ғасырдың ортасына қарай 50 пайызға төмендетуге қол жеткізу керек.
Ол үшін энергия сервистік келісімшарттар тетігі арқылы энергия үнемдеу саласына стратегиялық инвесторларды тарту қажет.
Жеке энергия сервистік компанияларды дамытуды белсенділендірудің, оларды энергия үнемдеу саласына қызметтер кешенін ұсынуға ынталандырудың маңызы зор.
Елдің тұтынушыларын электр энергиясымен сенімді жабдықтау – электр энергетикасының негізгі міндеті.
Электр энергетикасы саласындағы заңнамадағы өзгерістер энергия өндіруші ұйымдарға «бірегей сатып алушы» моделін енгізу арқылы негізгі қорларды жаңғыртуға, қайта құруға, ұлғайтуға және жаңартуға салынған инвестицияларды қайтаруда ұзақ мерзімді кепілдіктер беруді қамтамасыз етуді көздейді.
Энергия мен жабдықтау сенімділігін арттыру және түпкі тұтынушылар үшін электр энергиясы бағасының бақылаусыз өсуінің алдын алу үшін өңірлік электр желілік компаниялар мен электрмен жабдықтаушы ұйымдарды нығайту бойынша жұмыс жүргізіледі.
Ол салаға инвестициялар тарту үшін қолайлы жағдайлар туғызып, электр энергиясының халықаралық ағындарын ішкі тұтынушылар пайдасына қарай реттеуді қамтамасыз етеді, саланы мемлекеттік басқару сапасын арттырады.
Біз ғылымды қажет ететін экономиканы қалыптастыру бойынша жұмыстарды жалғастыра береміз.
Бұл орайда бәсекеге қабілетті, жоғары технологиялы өндірістердің сыни массасын өсіруге қол жеткізу маңызды.
Қазір Дүниежүзілік банкпен «Технологияларды коммерцияландыру» бағдарламасын бірлесіп жүзеге асыру шеңберінде 65 ғылыми жоба орындалуда.
Зәкірлік ТҰК-терді тарту технологиялық даму орталықтарын құруға мүмкіндік береді. 
Индустриялық-инновациялық дамудың екінші бесжылдығының нәтижелері бойынша-ақ бірқатар шешуші көрсеткіштерге қол жеткізілмек.
Бизнестің инновациялық белсенділігі ІЖӨ-нің 20 пайызына дейін, инновациялық өнімдер үлесі 2,5 пайызға дейін артады.
Көлік тасымалдары жүйесі мен транзитті дамыту мақсатында, «Нұрлы жол» Мемлекеттік бағдарламасында қаралғандай, республикалық маңыздағы 7 мың шақырымнан астам автомобиль жолдары қайта жаңғыртылатын болады.  Оларда ақы алу жүйесін енгізу жоспарланған.
2022 жылға қарай жол жүруден түскен алымдар шамамен 41 млрд. теңгені құрайтын болады, ал ол республикалық маңыздағы автожолдардың бүкіл жүйесін ұстауға жағдай жасайды.
Қазақстанды халықаралық көліктік-коммуникациялық ағындарға интеграциялау мақсатында мультимодальды «Еуразиялық трансқұрлықтық дәлізін» құру бойынша жоба басталды.
Ол жүктердің Азиядан Еуропаға кедергісіз транзитін қамтамасыз етеді, жүк жеткізу құнын 2 еседен астамға төмендетеді.
Қазақстандық маршруттарға қосымша жүк ағындарын тарту көліктің барлық түрлерімен транзиттік тасымалды 2020 жылы қазіргі 18 млн. тоннадан 33 млн.тоннаға дейін және 2030 жылы 50 млн. тоннаға дейін ұлғайтады.
Контейнерлік тасымалдарды мемлекеттік реттеуден босату таяудағы 5 жылда олардың көлемін 500 мың тоннадан астамға ұлғайтуға жағдай жасайды.
Азаматтық авиация саласында әуе тасымалдары, ең алдымен, отандық тасымалдаушылардың транзиттік әлеуеті мақсатты түрде ұлғайтылатын болады.
Әуе тасымалдарының рентабельділігін арттыру үшін Алматы маңында халықаралық авиациялық хаб құрылады.
Астананың әлемдік деңгейдегі қаржы орталығы ретінде қалыптасуы үшін 2019 жылға дейін Токио, Сингапур және Гонконг сияқты жетекші қаржы орталықтарымен жаңа халықаралық бағыттар ашылатын болады.
Құрылыс саласында құрылыс салушылардың бүкіл рұқсат беру ресімдерін «бір терезе» қағидаты бойынша өту үдерісін реттейтін бірегей нормативтік құжат қабылданады.
Сараптаманың жекелеген түрлері, жұмыстың технологиялық күрделілігіне байланысты, жеке секторға берілетін болады. 2016-2020 жылдары жобалардың 90 пайызға дейінін жекеменшік рынокқа беру жоспарланып отыр.
Сол сияқты құрылыстың сметалық құнын анықтаудың ресурстық әдісіне көшу де жоспарланған, ол құрылыс материалдарының, жұмыс күшінің және басқа да қызметтердің ағымдағы нарықтық құнын ескеруге жағдай жасайды.
Оның сыртында 2015 жылдың 1 шілдесінен еурокодтарға негізделген жаңа құрылыс нормалары іске қосылған болатын.
Туризм сияқты перспективалы салада негізінен әкімшілік кедергілерді төмендету, жаңа туристік нысандар мен маршруттарды дамыту, көрсетілетін қызмет сапасын арттыру есебінен айтарлықтай өсімге қол жеткізу қарастырылуда.
 
Әлеуметтік жаңғырту ынталандырушылары
Экономиканың қарқынды дамуы еңбек қатынастарының жаңа түрін қалыптастыру үдерісіне айрықша назарды қажет етеді.
Осы мақсатпен Қазақстан Республикасының жаңа Еңбек кодексі қабылданды.
Ол Халықаралық еңбек ұйымы мен ЭЫДҰ-ның еңбек стандарттарына негізделген.
Еңбек шарты жағдайларын өзгерту ресімдері заңнамалық тұрғыда оңайлатылған, еңбек ұжымдарында өзін өзі басқару жүйесін енгізу бойынша шаралар, жұмысшылар мен жұмыс берушілердің ұжымдық келіссөздері тетігі қарастырылған.
Білім беру, денсаулық сақтау және халықты әлеуметтік қорғау салаларын реформалау адам әлеуетінің сапасын арттыруға жағдай жасайды.
Білім беру саласында мектепке дейін және мектепте білім берудің жаңа үйлестірілген стандарттарын әзірлеу және бекіту бойынша жұмыстар жүргізілуде. 
Білім беру үш тілде – қазақ, орыс және ағылшын тілдерінде жүргізілетін болады.
Мемлекеттік индустриялық-инновациялық даму бағдарламасы (МИИДБ) жобалары үшін кадрлар даярлау деңгейін арттыру бойынша шаралар қабылданды.
Тұрғындардың денсаулығын сақтау саласындағы басты міндет – міндетті медициналық сақтандыруды енгізу. Арқаулық медициналық көмектің кепілдендірілген көлемін көрсетуде жеке сектордың үлесін ұлғайту есебінен бәсекелестік орта кеңейеді және денсаулық сақтау қызметінің сапасы артады.
Медициналық қызметтің сапасы бойынша бірлескен комиссия құрылатын болады.
Медициналық мекемелерде басқарудың корпоративтік моделін енгізу қарастырылған.
Сол сияқты мұқтаж тұрғындарға оның атаулы сипатын күшейту арқылы әлеуметтік көмек көрсету жүйесін оңтайландыру жоспарланып отыр.
Мұндай көмек табыстары отбасының әр мүшесіне шаққанда ең төменгі күнкөріс деңгейінен 50 пайыз төмен отбасыларына көрсетілетін болады. Сонымен бірге көмек алушылар жұмыспен қамтуға ықпал ету және әлеуметтік бейімделу бағдарламаларына міндетті түрде қатысатыны туралы әлеуметтік келісімшарт бекітеді.
Әлеуметтік көмек көрсетудің мұндай түрлері мен қағидаттары 2018 жылдан бастап енгізіледі.
Бүтіндей алғанда, жаңа әлеуметтік саясаттың аса маңызды қыры адам әлеуетін дамытуға инвестициялардың біртіндеп өсіп отыруына байланысты болмақ.
Бізге Жалпыға Ортақ Еңбек Қоғамы идеясын табанды түрде өмірге енгізу қажет.
Қаржыландыру көлемін арттыра отырып, Жұмыспен қамтудың жол картасы өзекті етіле түседі. Оның бағдарламаларына қатысу еңбекке қабілетті халыққа қысқа мерзімді қайта даярлау курстарынан өтуге, өзінің біліктілігін арттыруға, шағын несие алуға мүмкіндік береді. Сонымен бірге, Жаһандық дағдарыстың ағымдағы ықпалына байланысты объективті қиындықтарды еңсеруге жағдай жасайды.
2017 жылы «Барша үшін тегін кәсіптік-техникалық білім» жаңа жобасын жүзеге асыру басталады.
Оған қатысу, әсіресе, жас қазақстандықтарға олардың өмірлерінде кәдеге асатын арқаулық еңбек дағдыларын алуға жағдай жасайды.
 
Реформалар табысы – ұлт бірлігіне бастар жол
Қазақстан Тәуелсіздігінің ширек ғасыры топтасқан халықтың ғана дамудың таңғажайып шыңдарына жете алатынын көрсетіп берді.
Біздің еліміз өзінің табысты даму моделімен тұрақтылықтың, бейбітшілік пен келісімнің қаншалықты маңызды екенін көрсетті.
Қазіргі заманғы әлемде барлық дамыған мемлекеттер – біртұтас ұлттар.
Олар бірыңғай экономикалық, саяси және мәдени рет-тәртіппен өмір сүреді, оларды дамудың ортақ мақсаттары, жеке адамның табысы мемлекеттің қуатымен және табыстылығымен ажырағысыз байланысты екендігіне деген бірегей түсінік біріктіреді.
Бүгінде әлемнің барлық дамыған елдері өздерінің жаңғыртушы жобаларын бұрыннан қалыптасқан біртектілік негізінде жүзеге асырады. Қазақстанға келер болсақ, біз де осы жолға түстік.
Әлемдік тәжірибе көрсетіп отырғандай, біртектілік пен біртұтастық саласында әмбебап стандарттар мен ұсынымдамалар жоқ. Әлемде бірде-бір ел осы саладағы сын-қатерлерге дайын рецепттерге, модельдер мен жауаптарға ие емес.
Әлемде әлі ешкім де өмірдің осы саласын өлшеуге қабілетті қандай да бір жалпыға ортақ біртектілік пен біртұтастық индексін немесе формуласын ойлап тапқан жоқ.
Сонымен бірге, біздің біртектілік пен ұлт бірлігі саласындағы жұмыстарымыздың түпкі мақсаттары – немесе технократтық түрде бейнелегенде – күтілетін нәтижелер – ЭЫДҰ елдерімен ортақ.
Біздің жолымыз – ол бірлік жолы және азаматтық біртектілік негізінде ұлтты дәйектілікпен қалыптастыру жолы.
Қазақстандықтардың азаматтық біртектілігі мен біртұтастығын нығайтуға бағытталған төртінші реформаның мәні де дәл осында.
Бізде қазірдің өзінде екі негіз бар, оларды дамыта отырып, біз өзіміздің Болашағы Біртұтас Ұлтты дәйекті түрде нығайта беретін боламыз.
Біріншіден, ол – Қазақстан халқы Ассамблеясы. Оның миссиясы – бізді этносаралық бейбітшілік пен келісімнің мызғымастығына бастайтын жол.
Ғылым жердегі әрбір этнос кем дегенде бір айрықша сапаға ие дегенді айтады.
Біздің өміріміз қазақстандық 100 этностың 100-ден кем емес, айрықша және қайталанбас ерекшеліктері бар екенін көрсетіп отыр. Олардың бәрі жиналып келгенде біздің Біртұтас Ұлтымызға тамаша артықшылықтар береді.
Көпэтностық – біздің ортақ ұлы қазынамыз! Міне, 20 жылдан бері Қазақстан халқы Ассамблеясы осы байлықтың басты сақтаушысы миссиясын табысты атқарып келеді.
Ассамблея – біздің қазақстандық біртектіліктің негізі де осы.
Екіншіден, біз Мәңгілік Ел  жалпыұлттық идеясына ие болдық.
«ЕЛ» сөзінде үлкен біріктіруші күш бар, өйткені, барлық уақыттарда да туған жер қазақстандықтар үшін ең жақын және өзіне тартушы құндылық болған және болып қала береді.
Мәңгілік Ел идеясында болашаққа деген жалпыхалықтық сенім айнадағыдай көрініс тапқан.
Жасампаз қазақстандық патриотизмнің осынау негізін біз өзіміздің ұлы істерімізбен қалыптастырдық.
Оны нығайтып және көбейтіп қана қоймай, сонымен бірге, ұрпақтан ұрпаққа, дәуірден дәуірге ұластырып отыру керек.
Мәңгілік Ел  Патриоттық актісінің тарихи және рухани күші де осыдан танылуы тиіс.
Біз біртұтас азаматтық, Мәңгілік Ел жалпыұлттық құндылықтары қағидатында, Тәуелсіздік жылдары ішіндегі біздің жетістіктерімізді жұмылдыру, сондай-ақ, үш тұғырлы тіл мәдениетін енгізу негізінде Қазақстан қоғамын дамыту арқылы ортақ біртектілік пен ел бірлігін нығайтуды мақсат етудеміз.
Біздің күретамырлық басымдықтарымыз да осы.
Осы бағыттар бойынша жұмысты жалғастыру үшін, сөз жоқ, ЭЫДҰ елдерінің тетіктер жүйесі пайдаланылады.
Олар қазақстандық ерекшелікті ескере отырып, ең алдымен, мәдениет пен білім беру саласын жаңғырту үшін, жастарды әлеуметтендіру және патриоттық тәрбие беру үшін бейімделген.
Сонымен бірге, мемлекет құрудың жаңа белесінде ұлт біртектілігі мен біртұтастығын нығайтудағы біздің стратегиямызда қағидатты маңызды сәт бар.
Біртектілік пен біртұтастық бойынша бүкіл жұмысты біз Қазақстан халқы Ассамблеясы айналасында түзетін боламыз. Ол шешуші қағидат.
ЭЫДҰ елдерінің тәжірибесі біртектілік пен біртұтастықтың тек нақты факторларға – меритократияға, кәсіби мемлекеттік аппараттың тиімді жұмысына, заңның үстемдігін қамтамасыз етуге, экономикалық өсімге, есеп беретін мемлекеттің транспарентті жұмысына ғана арқа сүйей алатынын көрсетіп отыр.
Басқаша айтқанда, Ұлт жоспарының барлық 100 қадамының табысты нәтижелеріне арқа сүйейтін болады.
Біртектілік пен халықтың бірлігі негізінде біртектілікті нығайту үшін институттық негіз құру мақсатында заңдар, Президент жарлықтары, Үкімет қаулылары, Мемлекеттік хатшы өкімдері пішімінде бірқатар құжаттар әзірленді.
Ұлт жоспарының төртінші бағытын жүзеге асыруды заңнамалық қамтамасыз ету үшін Парламент Қазақстан халқы Ассамблеясы, мемлекеттік рәміздер, мәдениет және тарихи-мәдени мұралар, туризм, үкіметтік емес ұйымдар қызметі мәселелері туралы заңдарға өзгерістер мен толықтырулар енгізді. 
Сондай-ақ, Қайырымдылық, демеушілік және меценаттық қызмет туралы жаңа Заң қабылданды.
3 жаңа Тұжырымдама әзірленді – біртектілік пен біртұтастықты нығайту және дамыту, Қазақстан халқы Ассамблеясын 2025 жылға дейін дамыту, дене тәрбиесі мен спортты 2025 жылға дейін дамыту.
Мәдени саясат тұжырымдамасына, мемлекеттік даму және тілдердің жұмыс істеуі, білім беру бағдарламасына маңызды өзгертулер енгізілді. Оның сыртында Туристік саланы дамыту тұжырымдамасы, 2020 жылға дейін үш тілді білім беруді дамытудың жол картасы әзірленді.
Үкімет Қазақстанның ұлттық брендін ілгерілету бойынша іс-қимылдар жоспарын бекітеді.
Қазақстандық музейлерді және мемлекеттік рәміздерді пайдалану жүйесін жаңғырту бойынша жұмыстар жүргізілуде.
Дербес Іс-қимылдар жоспарын жүзеге асыру шеңберінде мемлекеттің ҮЕҰ-лармен өзара іс-қимылын нығайту үлкен маңызға ие.
Бірегей Ұлттық мерекелер күнтізбесін құру бойынша жұмыс жоспары да өзекті.
Қазақстандық БАҚ-тарды жаңғырту, Жалпыға Ортақ Еңбек Қоғамы идеясын ілгерілету, бірқатар мәдени-білім беру және ақпараттық жобаларды жүзеге асыру жоспарлары жүзеге асырылатын болады.
Қазақстандық біртектілік – мемлекеттің, қоғамның, жекелей алғанда, әрбір азаматтың табысының біртектілігі екенін ерекше атап көрсеткім келеді.
 
Қоғамға есеп беретін ашық мемлекет 
Транспарентті және есеп беретін мемлекет қалыптастыруға бағытталған бесінші реформа шеңберінде бірнеше түйінді міндеттерді шешуге тура келеді.
Біріншіден, «Үкімет азаматтар үшін» Мемлекеттік корпорациясы құрылатын болады.
Бұл жаңа құрылымға қазір жұмыс істеп тұрған «Халыққа қызмет көрсету орталығы», «Жылжымайтын мүлік орталығы», «Жер кадастры ғылыми-өндірістік орталығы», «Зейнетақылар төлеу жөніндегі мемлекеттік орталық» республикалық мемлекеттік кәсіпорындары біріктіріледі.
Азаматтар мемлекеттік қызмет көрсетудің ортақ провайдеріне ғана өтініш береді.
Бұл оларды ұсынудың мөлдірлігін қамтамасыз етіп, қажетсіз әкімшілік кедергілерді және сұрау салынатын құжаттар тізімін қысқартады.
Қызмет көрсететін мемлекеттік органдар корпорацияға өз өкілеттіктері шеңберінде барынша ықпал жасап, сондай-ақ, бүкіл мемлекеттік қызмет көрсетулердің 2017 жылдың соңына дейін берілуін қамтамасыз етуі тиіс.
Мемлекеттік қызмет көрсету сапасына Үкімет өкілі жаңа Корпорация болып табылатын ортақ Провайдер, сондай-ақ, ҮЕҰ құратын арнаулы қоғамдық кеңес бақылау жасайтын болады.
Екіншіден, мемлекеттік басқарудың бүкіл жүйесі нақты нәтижелерге қол жеткізуге бағдар ұстанады.
Ол үшін жыл сайын Үкімет, министрлер, әкімдер үшін және осылайша мемлекеттік органның әрбір құрылымдық бөлімшелеріне дейін мақсатты индикаторлар қабылданатын болады. Барлық мемлекеттік қызметшілер өздерінің басшылығы бекіткен жеке жоспарлар бойынша жұмыс істейді.
Мансаптық дәреже, олардың біліктілігі, атқаратын функциясы және оған бекітілген өкілеттіктер негізінде мемлекеттік қызметшілердің ағымдағы тапсырмаларды орындау жүйесін жеңілдету де маңызды.
Үшіншіден, сапалы жоспарлауды жүзеге асыру үшін мемлекеттік статистиканың анықтығын қамтамасыз ету қажет.
Сондықтан сапалы статистикалық мәліметтер беруде респонденттер мен әкімшілік көздерінің жауапкершілігін арттыру маңызды.
Осы жайлардың бәрі нормативтік-құқықтық актілерге өзгерістер мен толықтырулар енгізу барысында ескерілген.
Төртіншіден, менің тапсырмам бойынша мемлекеттік органдардың бағдарламалық құжаттарына ревизия және оңтайландыру жүргізілді.
Бұдан әрі де барлық деңгейлердегі бағдарламаларды жоспарлауда, әзірлеуде және жүзеге асыруда ЭЫДҰ ұсынымдамаларына негізделген 5 шешуші қағидат – негізділік, сабақтастық, транспаренттілік, мониторинг және бақылауды нақты сақтау қажет.
Аумақтарды дамыту бағдарламалары да осы тұрғыда қайта пішімделуі тиіс.
Барлық жаңа мемлекеттік және үкіметтік бағдарламаларды Премьер-Министр басқаратын консультативтік-кеңес беруші орган қарауы керек.
Бесіншіден, Бюджет кодексіне өзгерістер мен толықтырулар қабылданды.
Мемлекеттік органдарға түпкі нәтижелерге қол жеткізу үшін бюджет қаржыларын шұғыл түрде қайта бөлу құқы берілді.
Құрылым және штат саны бойынша шешімдер қабылдауда олардың өкілеттіктері кеңейтілді, ол білікті мамандар тарту үшін маңызды.
Алтыншыдан, мемлекеттік басқару органдарының жұмысына баға берудің жаңа жүйесі сыртқы тәуелсіз аудиттің міндеттілігі, жариялылығы жұртшылықпен кері байланыс, басшылардың дербес жауапкершілігі қағидаттарына негізделеді.
Бағдарламалық құжаттардың орындалуы мен мемлекеттік органдар қызметі бағасының берік өзара байланысын қалыптастыру маңызды.
Мемлекеттік аудит жүйесін жетілдіру шеңберінде Есеп комитеті мен қаржылық бақылау органдарын реформалау жоспарланып отыр. Олар сараптамалық-талдамалық құрамдастарды күшейте отырып, әлемдік аудиторлық компаниялар моделі бойынша жұмыс істеуі тиіс.
Оның сыртында квазимемлекеттік сектор субъектілерінің жыл сайынғы аудиті, әсіресе, бюджет қаржыларын пайдалану бөлігінде аутсорсингке беріледі.
Жетіншіден, мемлекеттің транспаренттілігі мен есептілігінің негізгі критерийлерінің бірі халықтың ақпараттарға қолжетімділігін кеңейту болып табылады.
2016 жылдан бастап азаматтар мен заңды тұлғалардың сауалдары бойынша, мемлекеттік құпиялар мен өзге де заңмен қорғалатын құпиялардан басқа, мемлекеттік органдардың барлық ақпараттарына қолжетімділік қамтамасыз етілетін болады.
Жеке компаниялар да, егер олар қоғамдық функциялар атқарса немесе бюджет қаржыларын алушылар болып табылса, ақпараттар ашықтығы ережесін ұстануға тиіс болады.       
Бұл орайда мемлекеттік органдардың жаңа, азаматтар үшін қолайлы және түсінікті ақпараттарды беру пішімін әзірлеуі және енгізуі талап етіледі. Қазіргі бар порталдарды жаңғырту, сол сияқты селолық елді мекендерді жоғары шапшаңдықты трафикпен қамтамасыз ету бойынша үлкен жұмыстар атқаруға тура келеді.
2016 жылдан бастап орталық және жергілікті мемлекеттік органдарда автономды, дербестік, жариялылық, мерзімді ротация қағидаттарында жаңа Қоғамдық кеңестер құрылып, жұмыс істеп тұрғандары қайта пішімделетін болады.
«Қоғамдық кеңестер туралы» заңға сәйкес бұл институт қоғамдық бақылаудың жаңа тиімді тетіктеріне ие болды.
Кеңестер құрамы квоталық қағидат бойынша құрылады, бірақ олардың мүшелерінің үштен екіден кем емес бөлігін жұртшылық өкілдері құрауы тиіс.
Кеңестер басында мемлекеттік қызметте жоқ белгілі қоғам қайраткерлері тұруы тиіс.
Қоғамдық кеңестерге меморгандардың бюджеттік бағдарламаларының жобаларын және олардың орындалуын, стратегиялық жоспарларды, аумақтарды дамыту бағдарламаларын талқылау құқы беріледі.
Олардың отырыстарында мақсатты индикаторларға қол жеткендігі туралы атқарушы органдардың есептері тыңдалып, азаматтардың құқықтарына, бостандықтары мен міндеттеріне қатысты нормативтік-құқықтық актілердің жобалары қаралатын болады.
Атқарушы биліктің барлық сатылары мен Үкімет мүшелерінің азаматтар алдындағы есептері қарастырылған.
Олар, сондай-ақ, заңнамаларды жетілдіру бойынша ұсыныстар әзірлеп, мемлекеттік органдарға ұсыныстар енгізетін болады.
Кеңестердің шешімдері ұсынымдамалық сипатқа ие болады,  бірақ олардың қаралуы мемлекеттік органдар үшін міндетті.
 
Мемлекет функцияларын бәсекелесті ортаға және жергілікті өзін-өзі басқаруға беру
Мемлекеттің дамуы бірқатар мемлекеттік функцияларды бәсекелестік ортаға беруді талап етеді, ал олар бүгінде, бүтіндей алғанда, 4,5 мыңға жуық.
Осы мақсатта Премьер-Министрдің орынбасарының басшылығымен, оның құрамына Парламент депутаттарын, орталық атқарушы органдар басшыларын, «Атамекен» ҰКП, Қазақстанның Азаматтық альянсы өкілдерін қоса отырып, тұрақты жұмыс істейтін Комиссия құрылады.
Оның шеңберінде әрбір меморган бойынша бәсекелесті ортаға берілетін функциялар тізімі анықталады. Сондай-ақ, бәсекелесті ортаның берілетін мемлекеттік функцияларды, жұмыс істеп тұрған регламенттерді, сондай-ақ, бағалар мен сапа критерийлерін жүзеге асыруға дайындығын ескере отырып, оларды беру пішінін таңдап алу қажет.
Комиссия мемлекеттік функцияларды беру регламентін қарастырып, мониторинг жүргізеді және олардың орындалу сапасына бақылау жасайды.
Оларға үш сатыда берілетін жергілікті өзін-өзі басқару органдарына қосымша өкілеттіктер беру орталық деңгейдегі реформалардың заңды жалғасы болуы тиіс.
Бірінші сатыда (2016-2017 жылдар):
- аудан әкімінің аудандық маңыздағы қала, кент, село және селолық округ әкімі лауазымына ұсынатын кандидатурасын одан әрі аудан мәслихатына және сайлау өткізуге енгізу үшін келісу;
- әкімді босату туралы мәселеге бастамашы болу;
- жергілікті қоғамдастықты дамыту туралы бағдарламалық құжаттар жобаларын қарау және абаттандыру мен қоғамдық тәртіптің көкейкесті мәселелерін талқылау;
- қолма-қол ақшаның бақылау шоты есебінен алынған мүлікті иеліктен шығаруда аудан әкімі ұсынысын қарау;
- елді мекендер шеңберіндегі жер телімдерінің мақсатты пайдаланылуын және жеке тұлғалардың заңсыз иеленуіне жол бермеуін бақылау;
- жергілікті қоғамдастықтың мемлекеттік мекемелеріне басшылар тағайындау бойынша ұсыныстар енгізу;
- оларға қосымша екі салықты – көлік және заңды тұлғалардан жер салығын алу құқын беру жолымен жергілікті өзін-өзі басқарудың салықтық әлеуетін күшейту.
Екінші сатыда (2018 жылдан бастап):
- аудан мәслихаты бекіткен жергілікті өзін-өзі басқару бюджетін сатылап қалыптастыру;
- әкімнің аудандық мәслихатқа бекіту үшін енгізген жергілікті қоғамдастық бюджетінің жобасын Жиналыстың келісуі және олардың орындалуы туралы есепті мәслихатқа ұсыну үшін қолдау;
- жергілікті қоғамдастықтың коммуналдық меншікті басқару мәселелері;
- бюджетті тұрғындары 2 мың адамнан асатын әкімшілік-аумақтық бірлік үшін ғана енгізу және оны аудандық мәслихаттың бекітуі;
- «Жергілікті өзін-өзі басқару коммуналдық меншігі» институтын енгізу;
- олардың әлеуетін ұлғайту мақсатында селолық округтер деңгейінде әкімшілік-аумақтық бірлікті нығайту мәселесін әзірлеу.
Үшінші сатыда (2020 жылдан) төмендегілер қарастырылады:
- жергілікті өзін өзі басқарудың өкілді органын құру;
- халқының саны 2 мың адамнан кем елді мекендерде жергілікті өзін-өзі басқарудың дербес бюджетін енгізу;
- қоғамдық маңызды мәселелерді қамтитын жергілікті бюджеттердің жобалары бойынша азаматтардың ұсыныстарын қарау ресімдерін енгізу.
Осы шаралардың бәрін орындау мемлекеттік органдардың шешімдер қабылдау үдерісінің мөлдірлігін арттырады және жергілікті өзін өзі басқару жүйесін дамытуға жағдай жасайды.
 
Ұлт жоспары – қазақстанды кең ауқымды Жаңғырту жобасы
Ұлт жоспарын іс жүзінде жүзеге асыру кезеңі басталды. Ол Жаңғырту жөніндегі ұлттық комиссияның бақылауымен жүретін болады.
Барлық мемлекеттік органдардан, қоғамдық институттар мен азаматтардан іс-қимылдың үйлесімділігі, табандылық, креативтілік және қажырлылық талап етіледі.
Бізге үлкен жолдан өтуге тура келеді, ол бойынша біз қазір алғашқы 100 қадамды жасаудамыз.
Басқа қадамдар да болады, мен оған айна-қатесіз сенімдімін.
Эволюциялылық және тұтастай қамтушылық – ширек ғасырлық мерейтойына қадам басып, біздің Тәуелсіздігіміздің тарихын алға бастырып отырған жаңғырту үдерісінің басты қағидаты да осы.
Біздің бәріміз жаңғыртудың тек қуатты мемлекет пен Ұлттың топтасқандығы жағдайында ғана табысты болатынын естен шығармауға тиіспіз. Ол тәртіпке бастауы тиіс.
Біріншіден, мемлекеттегі тәртіпке.
Екіншіден, барша үшін де міндетті заңдардың қаріпінде бейнеленген бизнестегі барша үшін мөлдір және міндетті ережелерді орнатуға.
Үшіншіден, қоғамдық және саяси өмірдегі тәртіп пен келісімге.
Біз көптеген сынақтарға абыройлы төтеп бердік, шынықтық, рухымызды күшейттік. Біз жаңа Қазақстанды – Ұлы Дала Елін құрдық.
Ұлт жоспарын орындай отырып, біз өзіміздің Ұлттың Өрлеу Дәуірінің көкжиектерін кеңейтеміз, өзіміз Тәуелсіздік жылдары ішінде қол жеткізген және бізге жаһандық даму берген барлық мүмкіндіктерді пайдаланамыз.
Әлемде, сөз жоқ, үшінші әлемнен біріншіге қадам басқан елдердің мысалдары бар. Біз олардың жарқын тәжірибелерін зерттейміз және ескереміз.
Қазір біз экономиканың, мемлекет пен қоғам дамуының ең табысты жаһандық модельдерін өлшем ретінде аламыз.
Бүгінде әлемде өзінің жалпыұлттық арманын ұмыт қалудың жүзжылдығынан шыға отырып, әлемнің ең ұлы ұлттарымен бір қатарда тұру тұрғысында бейнелейтіндер кем де кем.
Біз Қазақстанның осынау тарихи тағдырына сенеміз.               
Мен қазақстандықтарды Ұлт жоспарын жүзеге асыруға және реформаларды жүргізуге барынша белсенді қатысуға, олар ашатын мүмкіндіктерді пайдалануға шақырамын.
Біз өзіміздің қазақстандық арманымыздың орындалуына және Қазақстанның өркендеуіне сенімді түрде қол жеткізетін боламыз!   
 
/// 
Ауқымды шоу барысында Қазақстан мен Ресейдің эстрада әртістері өнер көрсетті.
Сондай-ақ іс-шара барысында Нұрсұлтан Назарбаевқа «Өмірді өркендетуге қосқан үлесі үшін» номинациясы бойынша арнайы сыйлық тапсырылды. 

/// 
Кездесуге сондай-ақ БРИКС ұйымына мүше елдердің лидерлері – Ресей Президенті Владимир Путин, Бразилия Президенті Дилма Роуссефф, Үндістан Премьер-министрі Нарендра Моди, Қытай Халық Республикасының Төрағасы Си Цзиньпин, Оңтүстік Африка Республикасының Президенті Джейкоб Зума және шақырылған мемлекеттер басшылары қатысты.
Кездесу барысында өсіп-өркендеу мен даму жолындағы ынтымақтастықты нығайту мәселелері талқыланды. Сонымен қатар ортақ мүдделерге қатысты мейлінше өзекті мәселелер жөнінде пікір алмасылды.
Өз сөзінде Қазақстан Президенті Уфадағы саммиттер оған қатысушылардың әлемдік үдерістер жүлгесі бойымен қозғалуының айшықты көрінісі екенін атап өтті.
Көпполярлы әлемнің қалыптасуы, жаһандық сын-қатерлер мен қауіптер, сондай-ақ елдер мен өңірлердің өзара тәуелділігінің артуы бүгінде жаңа күн тәртібін түзіп отыр. Бұл ретте ЕАЭО, ШЫҰ және БРИКС сияқты бірлестіктер барған сайын көбірек рөл атқарады. Көлік коммуникацияларын көлденең және тік сызықтары өсім үшін жақсы мүмкіндіктер тудырады. Жаһандық қаржы-экономикалық дағдарыс біздің бәріміз үшін үлкен сабақ болды. Оның құндылығы – халықаралық қоғамдастықтың мына бір ақиқатты сезінуінде: күш-жігер жұмылдырмай, тереңдеп кеткен түйткілдерді, мүкістік пен теңсіздіктерді жою мүмкін емес, – деді Мемлекет басшысы.
Нұрсұлтан Назарбаев қазіргі заманның өткір мәселелерін шешу ісінде Қазақстанның өзге елдермен өзара іс-қимылды жалғастыруға әзір екенін айтты.
Соның бірі – терроризм, онымен тек БҰҰ қолдауымен халықаралық желі құру арқылы ғана күресуге болады. Біз бұл зұлымдықпен күрес жөніндегі дүниежүзілік желіні құру үшін БҰҰ Бас Ассамблеясының 70 жылдығының күн тәртібіне осы мәселені енгізуге тиіспіз. Терроризм – бүкіл әлемге, ең алдымен біздің өңірге төнген қатер, – деді  Қазақстан Президенті.
Сондай-ақ Мемлекет басшысы сыртқы экономикалық байланыстарды кеңейту, өңірлік интеграцияны нығайту, көлік байланыстарының әлемдік жүйесіне кіру елдердің болашақ дамуының негізін құрайтынына назар аударды.
Осы орайда Нұрсұлтан Назарбаев мемлекеттер арасындағы өзара іс-қимылдың басымдығы бар бірқатар бағыттарын атады, соның бірі – өңірлік ынтымақтастықты дамыту.
Қазіргі үрдістер жағдайында ЕАЭО Батыс пен Шығыс арасындағы бір-бірін өзара толықтыратын ынтымақтастықтың дамуының жаңа кезеңі ретінде Ұлы Жібек жолын жаңғырту үдерісіндегі негізгі буынға айналып келеді. ШЫҰ да сенімсіздікті еңсерудегі қуатты серпінге айналды. Қысқа уақыт үзігі ішінде «Шанхай рухы» жаңа Еуразияның символына айналды. Қазірдің өзінде ЕАЭО мен ШЫҰ арасындағы қызу диалог алдағы трансқұрлықтық тығыз ынтымақтастықтың басталуына оңтайлы негіз қалауда. ЕАЭО-ШЫҰС көлденең көлік артериясы мен БРИКС тік көлік артериясының қосылуы сауданың күрт өсуіне ықпал ете алады. Болашақта оны біздің аумағымыздағы ортақ бірлестік және ортақ еркін аймақ ретінде қарастыруға болады, – деді Мемлекет басшысы.
Қазақстан Президенті сондай-ақ көлік-транзит кооперациясы аясын кеңейту қажеттігін айтты.
Қазақстанның жаңа «Нұрлы жол» бағдарламасы аясында Жібек жолы бағдарламасына қосымша ретінде біртұтас көлік-логистика кеңістігін дамыту мен жаңғырту бағытында белсенді шаралар қабылдануда. Орталық Азияны әлемдік коммуникация жүйесінің маңызды буынына айналдыру біздің елдің аумағында «Батыс Еуропа – Батыс Қытай» автомагистралі учаскесін салуға мүмкіндік беріп отыр, оның 3000 шақырымының, сондай-ақ 1000 шақырымдық Қытай – Каспий теңізі – Парсы шығанағы теміржолының және 950 шақырымдық Қазақстан – Түрікменстан – Иран теміржол дәлізінің құрылысы аяқталуға таяу. Бұл көлік артериялары Азияны, Еуропаны, Кавказды және Таяу Шығыс елдерін өзара байланыстыратын болады. Сары теңіздегі Ляньюнган портында Қазақстанның терминалының ашылуын да маңызды жетістік деп санаймыз.  Оны іске қосу арқылы Азия – Тынық мұхит өңірі мен Қазақстан арасындағы жүк ағыны мөлшерін 80% ұлғайтуға қол жетті, – деді Нұрсұлтан Назарбаев.
Бұдан бөлек, Мемлекет басшысы кездесуге қатысушылар назарын өңірлік ынтымақтастықты қаржылай қолдаудың бірыңғай жүйесін қалыптастыру қажеттігіне  назар аударды.
Біз таяуда «ЭКСПО-2017» дүниежүзілік көрмесі платформасында «Астана» халықаралық қаржы орталығын құру туралы шешім қабылдадық. Ол орталық Қазақстанның қаржы инфрақұрылымының өзегіне, ал кейін бүкіл Орталық Азия өңірінің қаржылық хабына айналады. Инвестициялық-қаржылық ахуалды жақсарту бағытындағы бірлескен шараларды үйлестіру мүмкіндігін Инфрақұрылымдық инвестициялардың Азия банкі, Еуразия даму банкі және БРИКС даму банкі аясында қарастырған жөн деп санаймын, – деді Президенті Қазақстан.
Нұрсұлтан Назарбаев жаһандық энергетикалық қауіпсіздікті қамтамасыз ету мәселелерін де қозғады.
Еуразиядағы ірі энергия ресурстарын өндірушінің бірі ретінде Қазақстан энергетикалық қауіпсіздіктің жаңа архитектурасын құру ісіне қатысады. «ЭКСПО–2017» халықаралық көрмесінің «Болашақтың энергиясы» тақырыбы ынтымақтастықтың қолайлы платформасы бола алар еді. Бұл –инвестициялық өзара іс-қимыл үшін және баламалы энергия көздері саласында технологиялар мен озық тәжірибелер алмасу үшін жақсы мүмкіндік, – деді Мемлекет басшысы.
Қазақстан Президенті азық-түлік қауіпсіздігі түйткілін шешудің маңыздылығына тоқталды.
БҰҰ-ның бағалауы бойынша, таяудағы 30 жылда демографиялық дүмпуге байланысты азық-түлік өндірісін екі еселеу қажет болады. Қазақстан бұл мәселенің шешілуіне өз үлесін қосуға әзір. Біздің еліміз әлемдегі ірі астық экспорттаушылардың 10-дығына кіреді, – деді Нұрсұлтан Назарбаев.
Соңында Мемлекет басшысы әлемдік дағдарыс салдарының әсері мен экономикалық дамудың негізгі түйткілдерінің шиеленісуі мемлекетаралық диалогты ерекше өзекті әрі қажетті ете түсетінін атап өтті.
Теңдесі жоқ ЕАЭО, ШЫҰ және БРИКС формуласы планета халқының басым көпшілігінің қауіпсіздік пен өсіп-өркендеу үшін ынтымақтасу жолындағы бірлігі мен ынтымағының белгісі қызметін атқарады. Үш халықаралық ұйымның өзара бір-бірін толықтыратын әлеуеті мен бірлескен мүмкіндіктері жаһандық проблемаларды шешуде оң рөл атқара алатынына  сенімдімін, – деді Қазақстан Президенті.
 



///
	 

	Азамат Құрманбекұлы Әбдімомынов Қазақстан Республикасы Қауіпсіздік Кеңесі хатшысының орынбасары – Қазақстан Республикасы Қауіпсіздік Кеңесі хатшылығының меңгерушісі қызметіне тағайындалды, ол Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметінен босатылды;

	Аяна Тоқтағанқызы Манасова Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметіне тағайындалды.
///Мемлекет басшысы Қасым-Жомарт Тоқаев «Кугар» әскери тікұшағының апатқа ұшырап, бірнеше адамның қаза болуына байланысты Түркия Президенті Режеп Тайип Ердоғанға Қазақстан халқының және жеке өзінің атынан көңіл айту жеделхатын жолдады.
 
«Түркияның шығысындағы Бингёль аймағында апатқа ұшыраған «Кугар» әскери тікұшағында құрбан болған және зардап шеккендер туралы ақпаратты терең күйзеліспен қабыл алдым. Осындай ауыр сәтте қайғы-қасіреттеріңізге ортақтасып, барша қазақстандықтардың және жеке өз атымнан Сізге, сондай-ақ, бауырлас түрік халқына қайғыра көңіл айтамын. Алла тағаладан қаза болғандардың жандары жәннатта болуын, жараланғандардың тез арада сауығып кетуін тілеймін», – деп жазылған жеделхатта.
/// 
Кездесу барысында Елбасы МАГАТЭ бас директорын Қазақстанда аз байытылған уран банкін құру туралы келісімге қол қойылуымен құттықтады. Нұрсұлтан Назарбаев бұл оқиға жемісті өзара іс-қимылдың қорытындысы болғанын атап өтті.
Қазақстан Семей полигонын жапты, біз ірі ядролық қарудан бас тарттық. Еліміз ядролық қару таратпау саясатын жүргізіп келеді. Бұл орайда біздің көзқарастарымыз ұқсайды деп ойлаймын, – деп атап өтті Қазақстан Президенті.
Мемлекет басшысы Иранның ядролық бағдарламасына қатысты Қазақстанда өткен келіссөздердің бірінші раунды кезінде осындай Банктің қорынан ядролық отын алу мүмкіндігін Қазақстан тарапы бірнеше рет айтқанын атап өтті.
Ю.Амано шартқа қол қою шын мәнінде тарихи оқиға болғанына тоқталды.  
Бүгінде атом электр стансасын салуға ниетті немесе сондай жолды қарастырып отырған елдер уран нарығындағы кез келген ауытқуларға қарамастан, аз байытылған уран сатып алу мүмкіндігі бар екеніне сенімді бола алады. Осы маңызды бастаманы жүзеге асыру барысында Сіздің көшбасшылығыңыз негізгі рөл атқарды. МАГАТЭ атынан және бүкіл халықаралық қоғамдастық атынан Сізге өз ризашылығымызды білдіргіміз келеді, – деді Амано.
МАГАТЭ бас директоры сондай-ақ ядролық қаруды таратпау режімін нығайту тұрғысынан бай тарихы, сондай барлық қажетті инфрақұрылымы бар Қазақстан мұндай банкті орналастыруға ең лайықты үміткер екенін айтты.  
Кездесу соңында Мемлекет басшысы қазақстандықтарға осы тарихи қадамды түсіндірудің маңыздылығын атап өтті.
Қандайда бір елдің ядролық бағдарламасын уранды байытудан бастауы баршаны алаңдатады. Бұл оның заңсыз таралу қаупін тудырады. Ал біз өзіміздің ядролық циклды құрмай-ақ бейбіт атомды пайдалануға жағдай жасаймыз, – деді Нұрсұлтан Назарбаев.

/// 
Әзербайжан Президенті Елбасы Нұрсұлтан Назарбаевты алдағы Жаңа жылмен құттықтады.
Мемлекеттер басшылары әңгіме барысында екіжақты ынтымақтастықтың қазіргі мәселелерін талқылады.
Телефон арқылы сөйлесуге Әзербайжан жағы бастамашы болды. 
///
	 

	Малайзия тарапының бастамасымен өткен әңгімелесу барысында екіжақты қарым-қатынастардың ахуалы мен перспективалары,  сондай-ақ халықаралық күн тәртібіндегі өзекті мәселелер талқыланды.

	Нұрсұлтан Назарбаев Малайзия Премьер-Министрін Қазақстанға сапармен келуге шақырды.

	 
///Алматы қаласы

Кездесуде Ауғанстандағы дағдарысты тұрақтандыру, гуманитарлық көмек көрсету және әлеуметтік-экономикалық жағдайды қалпына келтіру жөніндегі халықаралық күш-жігер аясында Қазақстан мен БҰҰ арасындағы ынтымақтастықты дамытудың перспективалары талқыланды.   
Мемлекет басшысы Қазақстанның терроризм мен экстремизмге қарсы күрес, Ауғанстанға гуманитарлық көмек көрсету, ауған студенттері үшін білім беру бағдарламаларын жалғастыру салалары бойынша халықаралық қоғамдастықпен жан-жақты ынтымақтастықты жалғастыруға бейілді екенін растады.

Дебора Лайонс Мемлекет басшысына Еуропалық Одақ пен Орталық Азияның Ауғанстан жөніндегі арнаулы өкілдерінің кеше Алматыда өткен екінші кездесуінің қорытындысы, сондай-ақ UNAMA кеңсесінің Ауғанстанды қалпына келтіру үшін қабылдаған шаралары жөнінде мәлімет берді.
БҰҰ жоғары лауазымды өкілі осы Ұйымның Ауғанстандағы миссиясының қызметіне қолдау көрсеткені үшін Қазақстан Президентіне алғыс айтты.
Қол жеткізілген келісімдерге сәйкес UNAMA-ның уақытша қашықтағы кеңсесі Алматыда орналасатын болды. Жуық арада Қазақстандағы аталған миссияның мәртебесі туралы келісімге қол қойылады.
 
/// 
Кездесу барысында сауда-экономикалық, инвестициялық және мәдени-гуманитарлық салалардағы екіжақты ынтымақтастықтың бірқатар негізгі мәселелері талқыланды.
Сонымен қатар, Мемлекеттер басшылары халықаралық күн тәртібіндегі мейлінше өзекті жайттар жөнінде пікір алмасты.
Елбасы Финляндия Президентіне Әлемдік және дәстүрлі діндер лидерлерінің алдағы V сьезіне қатысатыны үшін алғыс айтты.
Нұрсұлтан Назарбаев сондай-ақ мемлекетаралық қарым-қатынастардың табысты дамып келе жатқанына назар аударып, Финляндия Президентінің елімізге 2013 жылғы сапары экономика мен басымдығы бар өзге де салалардағы ынтымақтастықтың жандана түсуіне септігін тигізгенін атап өтті.
С.Ниинистё Мемлекет басшысына шақыруы үшін алғыс айта отырып, екіжақты байланысты нығайтудың маңыздылығына тоқталды.  

///Мемлекет басшысы Қасым-Жомарт Тоқаевтың Қазақстан Республикасының Президенті болып сайлануына орай, құттықтау жеделхаттары келіп жатыр.  
Черногория Президенті Мило Джуканович Қасым-Жомарт Тоқаевты сайлаудағы жеңісімен құттықтап, екі ел арасындағы жемісті ынтымақтастыққа сенім білдірді.
«Черногория Қазақстанмен барлық сала бойынша екіжақты ынтымақтастықты нығайта беруге ниетті. Жоғары деңгейдегі саяси диалог екі мемлекеттің қатынастарына тың серпін беретініне сенімдімін. Жуық арада Сізбен кездесеміз деген үміттемін», – делінген жеделхатта.
Палестина мемлекетінің Президенті Махмұд Аббас өзінің құттықтау хатында Қасым-Жомарт Тоқаевты президент сайлауындағы жеңісімен құттықтап, оған Қазақстанды дамыту және өркендету жолында алдына қойған мақсатына қол жеткізу үшін табыс тіледі.
«Сіздің басшылығыңызбен Палестина мен Қазақстанның арасындағы тығыз қатынастар халықтарымыздың мүддесі тұрғысынан нығая түсетініне сенімдімін», – деп жазды Махмұд Аббас.
Мәскеу және бүкіл Русь Патриархы Қазақстан Президентін айқын жеңісімен құттықтап, Қазақстандағы мемлекеттік органдар мен орыс православ шіркеуінің епархиясының арасындағы жемісті өзара іс-қимылдар одан әрі дами түсетініне сенім білдірді.  
«Рухани-ағартушылық, әлеуметтік және білім саласындағы ынтымақтастық елде бейбітшілік пен бақуатты өмір қалыптастыруға септігін тигізетініне сенімдімін», – деп атап өткен жеделхат авторы.
БҰҰ Даму бағдарламасының әкімшісі Ахим Штайнер халықаралық ұйымның жұмысы Қазақстанмен жемісті ынтымақтастыққа бағытталғанын атап өткен.
«Қазақстан Сіздің басшылығыңызбен плюрализм мен адам құқығының әмбебап құндылықтарын қорғай береді деп сенемін. Сізбен және Сіздің Үкіметіңізбен тығыз ынтымақтастыққа бейілдігіміздің өзгермейтініне сенім білдіремін», – деп жазылған жеделхатта.
Сондай-ақ, Қасым-Жомарт Тоқаевтың атына өз құттықтауларын ТРАСЕКА үкіметаралық комиссиясының тұрақты хатшылығының Бас хатшысы Мирча Чиопрага, Бүкіләлемдік зияткерлік меншік ұйымының Бас директоры Фрэнсис Гарри жолдады.
///
	 

	Кездесу барысында Ұ.Қарабалин Нұрсұлтан Назарбаевқа министрліктің мұнай мен газ өндіру, мұнай-химия өнеркәсібі және көмірсутек шикізатын тасымалдауды қамтамасыз ету тәрізді салалардағы қызметі туралы баяндады.

	Сонымен қатар Қашаған, Теңіз және Қарашығанақты қосқанда ірі кен орындарын игеруге байланысты мәселелер талқыланды. Теңіз жобасында, сондай-ақ өзге де болашақ кен орындарын игеру барысында еліміздің мүддесін мейлінше ескеру қажеттігіне басты назар аударылды.

	Мемлекет басшысы Қазақстан үшін стратегиялық саланың бірі болып саналатын мұнай-газ саласын одан әрі дамыту қажеттігін атап өтті.

	– Бүгінгі күні Қашаған кен орнынан мұнай өндіруді бастауға дайындық процесі жоспарға сәйкес жүргізілуде. Мұнай және газ министрлігіне үлкен жауапкершілік жүктеледі. Оның қызметі жетілдіріліп, тиімділігі арттырылатынына сенемін. Сондай-ақ, министрлік тәжірибе және технологиялар алмасу үшін көршілес елдердегі серіктестерімен тығыз ынтымақтастықта болуы қажет, – деді Қазақстан Президенті.

	Өз кезегінде Ұ.Қарабалин саланы дамытудың оң қарқыны туралы хабардар етті.

	– 2013 жылдың бірінші жартыжылдығының қорытындысы бойынша мұнай және газ конденсатын өндіру 40 миллионнан астам тоннаны құрап, 2012 жылдың тиісті кезеңімен салыстырғанда 101,8 пайыз болды. Сонымен бірге, табиғи және ілеспе газ өндіру жоспарланған кестеге сай жүргізілуде. Мұнай-газ өнімдерін экспорттау жөніндегі жоспарлар, жалпы алғанда, орындалуда, жекелеген көрсеткіштер жыл аяғына дейін теңестірілетін болады, – деді мұнай және газ министрі.

	Ұ.Қарабалин Каспийдің қазақстандық қайраңының Жамбыл учаскесіндегі жұмыстар туралы да мәлім етті. 

	– Жамбыл құрылымындағы барлау ұңғымасын сынақтан өткізу кезінде тәулігіне 60 тонна мұнай ағыны алынды. Біз бұл нысанды зерттеуді одан әрі жүргізе береміз, бірақ қазірдің өзінде жаңа кен орны табылғандығы туралы айта беруге болады, соған орай Сізді құттықтағым келеді. Мұнайшылар және біздің бәріміз үшін бұл өте қуанышты оқиға, – деді мұнай және газ министрі.

	Кездесу қорытындысында Мемлекет басшысы бірқатар нақты тапсырмалар берді.          
///
	

	Отырыста Каспий маңы өңірінің инфрақұрылымын дамыту келешегі және Қазақстан мен Орта Азиядағы өңірлік қауіпсіздік пен тұрақтылықты қамтамасыз ету жөніндегі шаралар қаралды.

	Мемлекет басшысы еліміздің Каспий маңындағы өңірлері біркелкі және кешенді дамуы қажеттігін атап өтті. Мемлекеттің экономикасы мен қауіпсіздігі үшін республиканың әр облысының рөлін, орны мен маңызын анықтау қажет. Осы орайда, нақты өңірдің өзіне тән ерекшеліктері кеңінен пайдаланылуы керек. Мысалы, Каспий маңы облыстары көмірсутек өндіретін негізі аудан, сондай-ақ Қазақстанның бірден-бір теңіз қақпасы болып саналады.   

	- Осы жылдар ішінде өңірдің экономикасына мол мемлекеттік инвестиция тартылды. Бүгінде ол қарқынды дамуда және еліміз үшін маңызды рөл атқарады. Өңірдің болашақ дамуының стратегиясын әзірлеп, атқарылған жұмыстарға талдау жасайтын уақыт келді. Біз тек қана өнім өндіріп, оны қайта өңдеп және сыртқы нарыққа экспорттап қана қоймай, инфрақұрылымды одан әрі жаңғырту жөнінде не істеуіміз керек екенін анықтауға тиіспіз. Білікті мамандарды даярлау және жұмысқа орналастыру – маңызды мәселе. Инфрақұрылымдық жоспарда Каспий өңірінде туризмді дамыту және экологияны сақтау мәселесін қарастыру қажет, - деді Нұрсұлтан Назарбаев.         

	Атырау облысының әкімі Б.Ізмұхамбетов пен Маңғыстау облысының әкімі Б.Мұхамеджанов өңірдегі экологиялық проблеманы шешу процесінде жергілікті атқарушы органдардың рөлі туралы баяндады. Атап айтқанда, олар өңірлік экономиканың құрылымын әртараптандыруға бағытталған жаңа өндірістер құру жөніндегі салалық министрліктердің іс-қимылын үйлестірудің маңыздылығына назар аударды.

	Қорғаныс министрі Ә.Жақсыбеков өз баяндамасында Мемлекет басшысын елдің батыс бағытындағы әскери қауіпсіздікті қамтамасыз ету жөнінде қабылданған шаралар жайынан хабардар етті. Олар әскери-теңіз күштері үшін қажетті инфрақұрылым құру мәселесін ерекше атап өтті.   

	Сонымен қатар, отырысқа қатысушылар Каспий маңы облыстарын индустрияландыру, жұмысқа орналастыру, тұрғындарды ауыз сумен қамтамасыз ету, туризмді дамыту мәселелерін талқылады. Қоршаған ортаны және Каспий теңізінің биологиялық әркелкілігін қорғау, судың ластануына, соның ішінде мұнайдың төгілуіне жол бермеу қажеттілігі атап өтілді.

	Осыған байланысты Мемлекет басшысы Үкіметке және мүдделі мемлекеттік органдарға өңірдің инфрақұрылымын дамыту, әлеуметтік-экономикалық және экологиялық проблеманы шешу жөнінде қажетті шараларды әзірлеуді және іске асыруды тапсырды.

	Сондай-ақ отырыс барысында Сыртқы істер министрі Е.Ыдырысов пен «Сырбар» сыртқы барлау қызметінің директоры А.Жанқұлиев Мемлекет басшысына Қазақстан мен Орта Азиядағы өңірлік қауіпсіздікті қамтамасыз етуге байланысты проблемалық мәселелер жөнінде баяндады.

	Қазақстан Президенті қалыптасқан жағдайға баға берді және барлық өңірдің тұрақты дамуын қамтамасыз ету үшін негізгі шаралар кешенін белгілеп берді.

	- Біздің өңірде қалыптасқан жағдайды жете қарастыру қажет. Өзара қарым-қатынастардың одан әрі дамуы жүйелі талдауды, ұдайы мониторингті және стратегиялық шешімдер әзірлеуді талап етеді. Еліміздің ұлттық мүддесін тиімді қорғау үшін халықаралық саясаттың басымдықтарын анықтау маңызды, - деді Нұрсұлтан Назарбаев.        

	Сонымен бірге, Мемлекет басшысы суды пайдалану, энергетика мен көлік салаларында кездесетін проблеманы шешудің, сондай-ақ біздің мемлекеттердің мүддесін ескере отырып, бірлескен экономикалық жобаларды әзірлеудің және іске асырудың маңызды екенін атап көрсетті. Осыған байланысты көрші елдермен экономикалық кооперацияны кеңейту жөнінде келешек қадамдар анықталды.

	Бұдан бөлек, отырыста лаңкестікпен, діни экстремизммен және заңсыз есірткі айналымымен күресті жандандыруға ерекше назар аударылды. Біздің өңірде қалыптасқан жағдай, сондай-ақ 2014 жылы Ауғанстаннан халықаралық коалиция әскерлерінің негізгі бөлімдерінің шығарылуына байланысты оның даму мүмкіндігінің болжамы жоғарыда атап өткен қауіп-қатерлерге барынша назар аударуды талап етеді. Осыған орай, Мемлекет басшысы Қазақстанның күштік құрылымдарының алдына Орта Азия өңірі елдеріндегі серіктестерімен өзара іс-қимылды күшейту міндетін қойды.

	Қауіпсіздік Кеңесінің отырысында өңірлік және халықаралық қауіпсіздіктің өзге мәселелері де қаралды.  

	Талқылаудың қорытындысы бойынша Нұрсұлтан Назарбаев тиісті мемлекеттік органдарға нақты тапсырмалар берді.      

///
	

	Мектептің жалпы аумағы – 8600 шаршы метр, 1200 оқушыға арналған және заманауи мультимедиялық жабдықтармен, компьютерлік техникамен жабдықталған. Онда физика, химия, биология кабинеттері, сондай-ақ оқу шеберханалары (ағаш пен металл, аспаздық, тігін шеберханасы) үшін мамандандырылған техникаларды қоса алғанда, тиімді оқу үдерісіне арналған өзге де қажетті жабдықтар бар.

	Мектепті аралау барысында аудан тұрғындары Мемлекет басшысына балалардың өз көшелеріне жақын орналасқан мектепке баруына мүмкіндік туғызған мұндай маңызды нысанның құрылысы үшін зор алғыс айтты.

	Сонымен қатар, Нұрсұлтан Назарбаев Алматы қаласы Алатау ауданын дамытудың бас жоспарымен танысты.

	Мемлекет басшысы ауданда бизнес үшін жақсы перспективалар мен өнеркәсіп кәсіпорындары бар екенін, жер және қажетті коммуникация ғимаратының бар екендігіне байланысты зор мүмкіндіктер ашылып отырғанын атап өтті.

	- Алатау ауданы қаланың даму проблемасын шешу мақсатында құрылды. Қазір мұнда өнеркәсіп дамуда, әлеуметтік-мәдени және білім беру нысандары салынуда, атап айтқанда, мектептер мен мамандандырылған ХҚО жұмыс істеуде. Келешекте мұнда Универсиада нысандары, түрлі спорттық кешендер, кино-концерт залдары орналасатын болады. Бұл үшін қажетті инфрақұрылым тартылады. Алматының жаңа солтүстік-батыс ауданында келешекте 300 мыңға дейін тұрғын тұратын болады, бұл - оңтүстік астана тұрғындарының 20 пайызы, - деді Нұрсұлтан Назарбаев.

	Мемлекет басшысы аудан тұрғындарының өмір сүрулері үшін қолайлы жағдай жасау жөніндегі жұмыстар жалғасын табатынын атап өтті.        
///Жиынға Армения Республикасының Президенті Серж Саргсян, Беларусь Республикасының Президенті Александр Лукашенко, Қырғыз Республикасының Президенті Сооронбай Жээнбеков, Ресей Федерациясының Президенті Владимир Путин және Тәжікстан Республикасының Президенті Эмомали Рахмон қатысты.
Мемлекеттер басшылары осы ұйымның өткен кезеңдегі қызметін қорытындылап, таяу мерзімге арналған жоспарларын белгіледі, сондай-ақ, әлемдегі және Ұжымдық қауіпсіздік шарт ұйымы аймағындағы қазіргі ахуалды талқылады.
Қатысушылар Сирия дағдарысын реттеу тұрғысынан Астанадағы келіссөздер алаңының маңыздылығы мен тиімділігін атап өтті.
Отырыс барысында күн тәртібінің халықаралық өзекті проблемалары жөнінде сындарлы пікір алмасылды, Корей түбегіндегі жағдай мен Ауғанстан және Сириядағы ахуалдар тұрғысынан өңірлік қауіпсіздікті нығайту жөніндегі шаралар белгіленді, сондай-ақ ақпараттық қауіпсіздікті арттыру саласындағы шаралар айқындалды.
Қазақстан Президенті өткен кезеңде осы ұйымға жемісті төрағалық еткені үшін Беларусь тарапына ризашылық білдірді.
Мемлекет басшысы Қазақстанның Ұжымдық қауіпсіздік шарт ұйымына алдағы төрағалығының бес бағыт бойынша басымдықтарын ұсынды. Соның қатарында бұл ұйымға мүше мемлекеттердің әскери саладағы өзара іс-қимыл жолдарын кеңейту, тәжірибелік әскери-техникалық ынтымақтастықты нығайту, ұйымның терроризмге қарсы күрес жүргізудің халықаралық жаһандық жүйесін қалыптастыруға атсалысуын қамтамасыз ету, ұйымға мүше мемлекеттердің киберқауіпсіздігіне төнген қатерлерге қарсы бірлесе әрекет ету, заңсыз есірткі айналымына қарсы тұру жөніндегі шаралардың тиімділігін арттыру сияқты басымдықтар бар.
Соңында Нұрсұлтан Назарбаев ҰҚШҰ Ұжымдық қауіпсіздік кеңесінің кезекті сессиясын 2018 жылдың екінші жартыжылдығында Астанада өткізуді ұсынды.
***
Сессия қорытындысы бойынша төмендегі құжаттар қабылданды:
– Ұжымдық қауіпсіздік шарт ұйымының мерейтойлық декларациясы;
– Сирия ахуалы жөніндегі бірлескен мәлімдеме;
– ЕҚЫҰ-ның Минск тобы тең төрағаларының Таулы Қарабақтағы ахуалды реттеудегі бітімгерлік қызметін қолдау жөніндегі бірлескен мәлімдеме;
– Ұжымдық қауіпсіздік шарт ұйымына мүше мемлекеттердің қорғаныс әлеуетін нығайту мәселесі бойынша бірлескен шаралар жөніндегі мәлімдеме;
– Ұжымдық қауіпсіздік шарт ұйымының Хатшылығы мен Біріккен штабын құру жөніндегі шешім;
– Рәсімдік мәселелер жөніндегі бірқатар құжаттар.
Бұдан бөлек, басқосу аясында Ұжымдық қауіпсіздіктің 2025 жылға дейінгі стратегиясын іске асыру жөніндегі іс-шаралар жоспары бекітілді, сондай-ақ, Ақпарат саласындағы киберқауіп-қатерлерге қарсы тұру бойынша ынтымақтастықты нығайту мақсатымен ақпараттық қауіпсіздік жөніндегі келісімге қол қойылды.





/// 
Көңіл айту жеделхатында көптеген қытай азаматтарын қазаға ұшыратқан апат туралы суыт хабарды Мемлекет басшысының зор күйзеліспен қабылдағаны атап өтілген.
«Достас Қытай халқының орны толмас қайғысына ортақтаса отырып, қаза болғандардың отбасыларына барша қазақстандықтар және жеке өз атымнан көңіл айтамын. Осы қайғылы оқиғадан зардап шеккендердің тезірек сауығып кетуіне тілектестігімді білдіремін», – делінген жеделхатта.  
///Мемлекет басшысы жазғы және қысқы паралимпиялық спорт түрлері бойынша ұлттық құрама командалар мен спорттық резервті сапалы әрі кәсіби дайындау үшін салынған елорданың жаңа бірегей спорт кешенімен танысты. 
Нұрсұлтан Назарбаев ойын залын, күрес залы мен жаттығу бөлмелерін аралап көріп, спортшылармен және бапкерлер құрамымен әңгімелесті.  
– Өздеріңіздің табандылықтарыңыз бен ерік-жігерлеріңіздің арқасында еліміздің даңқын асқақтатып жүрсіздер. Мен сіздердің еңбектеріңіз бен өршіл қасиеттеріңізге тәнтімін. Сіздер барша жұртқа лайықты үлгі көрсетіп келесіздер, – деді Қазақстан Президенті.
Нысанды аралап көру барысында Мемлекет басшысы XII қысқы паралимпия ойындарының чемпионы Александр Колядинге спорттағы жетістігі үшін естелікке сыйлық тарту етті.  
Сонымен қатар, спорттық нысанның ашылу рәсімінде Азия Паралимпиялық комитетінің президенті Маджид Рашед Нұрсұлтан Назарбаевқа осы ұйымның Құрмет Орденін тапсырды.
М.Рашед бұл сыйлық Қазақстан Президентінің еліміздегі паралимпиялық қозғалысқа қосқан зор үлесін, сондай-ақ Елбасының ерекше мұқтаж адамдарды әлеуметтік қорғау және барлық азаматтар үшін бірдей мүмкіндіктерді қамтамасыз ету арқылы тұрақты қолдау көрсетуін мойындаудың белгісі екенін атап өтті. 







///
	 

	Хат иелері биылғы қазан айында университеттің 118 оқытушысы мен қызметкеріне Алматы қаласындағы тұрғын үй кешендерінің бірінен пәтер кілттері салтанатты жағдайда тапсырылғанын хабарлайды.

	Сондай-ақ хатта бұл оқиға Мемлекет басшысының жүргізіп отырған саясаты мен әлеуметтік салаға ерекше көңіл бөлуінің арқасында жүзеге асқаны атап өтіледі.

	«Университет қызметкерлерінің аса маңызды тұрғын үй мәселесін шешудегі өлшеусіз көмегіңіз бен қамқорлығыңыз үшін әл-Фараби атындағы ҚазҰУ-дың мыңдаған адамдық ұжымының шын жүректен шыққан алғысын қабыл алыңыз» делінген хатта.

	Авторлар 2006 жылы басталған көп пәтерлі үйдің құрылысы дағдарыс салдарынан тоқтап, нысандар тұрып қалғанын атап өткен. Мемлекет басшысының тікелей араласуымен, оның үлескерлер құқығын қорғау және мерзімі жеткен тұрғын үй мәселесін шешу жөніндегі тапсырмасы бойынша көп жылғы құрылыс аяқталды.

	«Сіздің қолдауыңыз 118 отбасыға өздерін бақытты сезініп, мемлекетімізде олар ешқашан өз мәселелерімен бетпе-бет қалып қоймай, өмірлерінде жаңа көкжиектерді көретініне сенім ұялатты. Сіз біздің қызметкерлерді ғылымда, студенттерді оқыту мен тәрбиелеуде жаңа жетістіктерге жетуге ынталандыра түстіңіз» деп жазады хат иелері.

	Олар хат соңында Қазақстан Президентіне университетке көрсеткен сенімі мен ерекше қарым-қатынасы үшін алғыс айтып, білім және ғылым саласындағы мәселелерді шешу үшін өздерінің барлық күш-жігерлерін, білімдері мен тәжірибелерін жұмсауға уәде берді.                   
///Кездесуде Мемлекет басшысына білім беру мекемесінің жұмыс нәтижелері туралы есеп беріліп, университеттің құрылғанынан бергі жетістіктері және оны бұдан әрі дамыту жоспарлары жөнінде баяндалды.
Елбасыға «Назарбаев Университеті» дербес білім беру мекемесі 7 жылдағы өз жұмысы барысында жетекші халықаралық жоғары оқу орындарының үздік тәжірибесін қабылдағаны, сондай-ақ оқу орнында болашағынан үміт күттіретін ең дарынды студенттерді іріктеуге септігін тигізетін меритократия қағидаты енгізілгені мәлімделді.
Биыл «Назарбаев Университеті» дербес білім беру мекемесінің үшінші түлектері оқуды тәмамдайды.



///Абай Байгенжин Қасым-Жомарт Тоқаевқа Ұлттық ғылыми медицина орталығы атқарған жұмыстардың қорытындылары туралы баяндады.
Басқарма төрағасының айтуынша, орталық құрылғаннан бері 174 мың адам емделіп шыққан. 81 мың азаматтың жүрегіне ота жасалған. 61,5 мың науқасқа жалпы ота жасалып, емделген. Оның 70% жаңа технологиялармен ота жасалған. Абай Байгенжин отаны жаңа технологиялармен жасау арқылы адам ағзаларын сақтап қалуға мүмкіндік бар екенін айтты. Сонымен қатар осындай ота жасаудың арқасында көптеген ғылыми-зерттеу жұмыстарының жүргізілгенін жеткізді. Бұдан бөлек Ұлттық ғылыми медицина орталығы онкологиялық ауруларға шалдыққан науқастарды емдеп, 477 адамның құлан-таза айығып кетуіне септігін тигізген. Басқарма төрағасы пандемия кезінде коронавирус жұқтырған азаматтарды емдегендерін де атап өтті.
Кездесу соңында Мемлекет басшысы орталықтың халық денсаулығын сақтауда үлкен жұмыс атқарып жатқанын айтып, алдағы қызметтеріне тілектестік білдірді.


///
	 

	Қуат Бәкірұлы Қожахметов Қазақстан Республикасы Ұлттық Банкі Төрағасының орынбасары қызметіне;

	Нұрлан Жетпісұлы Құсайынов Қазақстан Республикасы Ұлттық Банкі Төрағасының орынбасары қызметіне тағайындалды.
///
	 

	Кездесу барысында еліміздің рухани өміріндегі өзекті мәселелер талқыланды. Мемлекет басшысы Қазақстанда діни ахуалдың тұрақты екенін, түрлі конфессия өкілдері татулық пен келісім жағдайында өмір сүріп жатқандығын атап өтті.
	
	Сонымен қатар, кездесуде діни білім беру мәселесі қозғалды. Нұрсұлтан Назарбаев жастарға рухани-өнегелі тәрбие берудің маңыздылығына, сондай-ақ бұл салаға мейлінше мұқият талдау жүргізу қажеттігіне тоқталды.  
	
	Е.Маямеров Мемлекет басшысына Қазақстан мұсылмандары діни басқармасының қазіргі жұмысы жөнінде баяндады.  
	
	Соңында Қазақстан Президенті еліміздің барша мұсылман қауымын алда келе жатқан Ораза айт мейрамымен құттықтады. 


///Президент Мемлекеттік рәміздердің 30 жылдығына арналған Мемлекеттік ту көтеру салтанатты рәсіміне қатысты.
Қасым-Жомарт Тоқаев жиынға қатысушыларды Мемлекеттік рәміздер күнімен құттықтап, бұл күннің егемен еліміз үшін айрықша мерейлі әрі маңызды екенін атап өтті. Оның айтуынша, қастерлі Тәуелсіздігіміздің рәміздері қабылданғанына дәл бүгін 30 жыл толып отыр.
– Қасиетті нышандарымызда қазақтың мың жылдық арман-тілегі, мақсат-мұраты түгел тоғысқан. Ту халқымыз үшін қашанда ерлік пен елдіктің символы саналған. Көк түріктер заманында бабаларымыз бөрілі байрақтың төңірегіне топтасты. Қазақ хандығының туы бүкіл ұлтты ұйыстырды, ел бірлігін бекемдеді. Ал, өткен ғасырда арыстарымыз «Алаш туы астында, Күн сөнгенше сөнбейміз!» деп халыққа жігер берді.   Көне дәуірден мирас болған осы дәстүр ұрпақтан ұрпаққа жалғасып, бүгінгі күнге жетті.   Қазақ елінің көгінде Ұлы даланың айбынын асырған Тәуелсіздік туы желбіреді. Көк байрағымыз – мызғымас мемлекеттіліктің белгісі. Елтаңбамыз – азаттықтың айшықты көрінісі. Ал, Әнұранымыз – еркіндік пен елдіктің үні. Тәуелсіздіктің осы үш символы халқымызға ерекше рух береді. Әрқайсымыздың кеудемізге мақтаныш ұялатады. Өйткені, бұл – бабаларымыздың орындалған арманы, – деді Қасым-Жомарт Тоқаев.

Президент еліміздің басты құндылықтарын құрметтеу – бәріміздің перзенттік парызымыз екеніне назар аударып, оған немқұрайлы қарайтындарға, қадір-қасиетін түсіретіндерге біржола тосқауыл қою қажеттігін айтты.
– Мемлекеттік рәміздерді пайдалану тәртібі жөніндегі заңнаманы күшейту маңызды. Сонымен бірге, жастармен жан-жақты түсіндіру жұмысын жүргізген жөн. Бұл – бүкіл қоғамның міндеті. Осы орайда, бүгінгі салтанатты іс-шараның тәрбиелік мәні өте зор. Ту көтеру – аса маңызды оқиғаларға орай жасалатын ерекше рәсім. Халқымыз тарихи таңдауын жасайтын сәтте алып байрағымыздың көкте желбіреуін жақсы ырымға балаймыз, – деді Мемлекет басшысы.

Қасым-Жомарт Тоқаев салтанатты жиында сөйлеген сөзінде мемлекеттік рәміздер елдігіміздің жарқын көрінісі, халқымыздың мақтанышы және абыройы екенін атап өтті. Оның пікірінше, Қазақстанның Туы, Елтаңбасы мен Әнұраны ұлтымыздың азаттыққа, өркендеуге және жасампаздыққа деген табанды ұмтылысын білдіреді. Сонымен қатар баршамызды мызғымас бірлікке ұйыстырып, әрбір азаматты Отан үшін күнделікті қажырлы еңбек етуге және үлкен жетістіктерге үндейді.
– Көк туымызды салтанатты түрде көтеріп, ата-бабамыздың даңқты дәстүрін жалғастырамыз. Желбіреген туымыз Тәуелсіздік мұраттарына адал болуға шақырып, ерекше жігер береді. Жаһандық экономикада өршіп келе жатқан сын-қатерлер мен бұрын-соңды болмаған геосаяси шиеленіс жағдайында біз мемлекеттілігімізді нығайту үшін күш-қуатымызды еселей түсуіміз керек. Мемлекеттік рәміздерімізді мазақ етуге, қорлауға ешқашан жол бермеуіміз қажет. Мұндай әрекеттерге барғандарды қатаң жазалаған жөн. Біртұтас халық ретінде ұйыса отырып, біз кез келген қиындықты бірге жеңіп, әділетті, тиімді мемлекет құра аламыз, – деді Президент.
 

Қасым-Жомарт Тоқаев сөзін қорытындылай келе, бас байрағымызды көтерген сәтте ең үздік курсанттарға әскери шен тапсыру игі дәстүрге айналғанын атап өтті.  
– Сіздер Қарулы Күштеріміздің 30 жылдығында офицер атанғалы тұрсыздар. Бұл – үлкен абырой, зор жауапкершілік.    Сондықтан осы мәртебеге лайық болып, көпшілікке үлгі-өнеге көрсетулеріңіз керек. Туған елдің тыныштығы мен тұтастығын қорғау – әр азаматтың қасиетті борышы. Тәуелсіздік туын биік ұстау – Отан күзетінде тұрған әрбір ұланның абыройлы міндеті. Ерлік істер осындай патриоттық сезімнен бастау алады. Сіздер ел үмітін ақтайсыздар деп сенемін. Әскери шендеріңіз құтты болсын!  Еліміз аман, жұртымыз тыныш болсын! Көк байрағымыз әрдайым биікте желбіресін! – деді Мемлекет басшысы.

Салтанатты рәсім барысында жоғары әскери оқу орнының 12 үздік түлегі Қазақстан Президенті – Қазақстан Республикасы Қарулы Күштерінің Жоғарғы Бас қолбасшысының қолынан офицер погонын алды.
Ту көтеру рәсіміне Парламент Сенатының төрағасы Мәулен Әшімбаев, Парламент Мәжілісінің төрағасы Ерлан Қошанов, Премьер-министр Әлихан Смайылов, Мемлекеттік хатшы Ерлан Қарин, Президент Әкімшілігінің Басшысы Мұрат Нұртілеу, мемлекеттік органдар басшылары, Үкімет мүшелері, Парламент депутаттары, Мемлекеттік рәміздер мен ведомстволық және оларға теңестірілген өзге де наградалар геральдикасы мәселелері жөніндегі республикалық комиссия мүшелері, жоғары әскери оқу орындарының курсанттары мен олардың туыстары қатысты. 





 
///​Жиында сөйлеген сөзінде Гүлшара Әбдіқалықова Елбасының қазақстандық отбасылардың әл-ауқатына зор көңіл бөлетінін атап өтті. Сондықтан «7-20-25» бағдарламасы «Президенттің бес әлеуметтік бастамасындағы» бірінші міндет ретінде белгіленген және ол миллиондаған азаматымыздың баспанаға ие болу мүмкіндігін арттыруға септігін тигізеді. 
Мемлекеттік хатшы Елбасының тапсырмасы бойынша ипотекаға қолжетімділік, жалға берілетін және коммерциялық тұрғын үйлер салу, үлестік құрылыс мәселелерін шешуге бағытталған «Нұрлы жер» тұрғын үй құрылысы бағдарламасының жүзеге асырылып жатқанын айтты. 
Басқосуда «Қазақстан тұрғын үй құрылыс жинақ банкі» акционерлік қоғамының ақпараты тыңдалды. Банк ұсынған мәліметке сәйкес, «Нұрлы Жер» бағдарламасы (2017 ж. бастап) іске асырылғалы оған қатысу үшін 11 180 адам өтініш берген, солардың 6 270-і (56 пайызы) әйелдер. Бүгінге дейін 4 105 әйел баспаналы болған.
Сондай-ақ, Нәтижелі жұмыспен қамту және жаппай кәсіпкерлікті дамытудың 2017-2021 жылдарға арналған бағдарламасы аясында ауылдық жерлердегі кәсіпкер әйелдерді қаржылық және қаржылық емес тетіктер арқылы қолдауды қамтамасыз ету мәселесі талқыланды. Ауыл шаруашылығы министрлігінің мәліметіне сәйкес, аталған бағдарламаның шағын несие бағыты бойынша несиемен қамтамасыз етілген 41 855 займ алушының 12 374-і (34 пайызы) – әйелдер. Сондай-ақ «Атамекен» Ұлттық кәсіпкерлер палатасымен бірлескен «Бастау бизнес» жобасы жүзеге асырылуда. Ол ауылдық жерлердегі өзін-өзі еңбекпен қамтушылардың және жұмыссыздардың экономикалық белсенділігін арттыруға бағытталған. 14 облыстан жалпы 15 мың адам оқытылған, солардың 41,5 пайызы – әйелдер. Қазіргі уақытта жоба аясында 3 314 адам өз бизнесін ашқан немесе кәсібінің аясын кеңейткен, олардың 1 204-і (36 пайызы) – әйелдер.
«Даму» кәсіпкерлікті дамыту қорының кәсіпкер әйелдерді қолдау шаралары жөніндегі ақпараты да тыңдалды. 2010 жылдан бастап әйелдер кәсіпкерлігін шағын несиемен қамту бағдарламасы жүзеге асырылып келеді. Ол жеңілдетілген шарттармен әйелдерге шағын несие алуға мүмкіндік береді. Осы уақыт ішінде 1654 займ алушы жалпы құны 14,3 миллиард теңге мөлшерінде несие алған. 2011 жылдан бері Азия даму банкі қаражатының есебінен шағын және орта бизнесті қаржыландыру бағдарламасы жүзеге асырылып келеді. Бөлінген қаржының 1/3 бөлігін әйелдер алған. 750 жобаға 51,9 миллиард теңге бөлінген. Еуропа қайта құру және даму банкімен бірлескен «Бизнестегі әйелдер» бағдарламасы аясында 256 кәсіпкер әйелге 11,1 миллиард теңге көлемінде қаржы берілді. 
Жиын соңында Қазақстан Республикасының Мемлекеттік хатшысы Гүлшара Әбдіқалықова мемлекеттік органдарға бірқатар нақты тапсырма берді.
///Бүгін Ақордада Президент Әкімшілігі басшылығының қатысуымен жиын өтті. Оған Президент Әкімшілігінің Басшысы, оның орынбасарлары, сондай-ақ Президенттің көмекшілері қатысты.
Жиын барысында ішкі және сыртқы саясат, әлеуметтік-экономикалық даму, сондай-ақ қауіпсіздік және құқық қорғау органдарының қызметін қамтамасыз ету мәселелері қаралды.
Қазақстан Президенті осы саладағы және халықтың тұрмыс-тіршілігі үшін маңызы бар басқа да салалардағы бағдарламаларды сапалы орындауға баса мән берді.
Қасым-Жомарт Тоқаев барлық бағыттар бойынша туындайтын проблемаларды шұғыл әрі тиімді шешудің маңыздылығын айтты.
Сонымен қатар, Мемлекет басшысы тиісті жұмыстарды үйлестірудің маңыздылығына тоқталып, Президент Әкімшілігіне барлық тапсырмалардың орындалуын бақылауға алуды тапсырды.

///Қасым-Жомарт Тоқаевқа  кәсіпкерлер құқын қорғау мәселесі бойынша атқарылған жұмыстар мен отандық бизнесті қолдауға қатысты жоспар жайында баяндалды.
Рустам Жүрсінов Қазақстан Президентіне соңғы 4 жыл ішінде 25 мың өтініш қаралып, оның 43 пайызы оң шешілгенін, кәсіпкерлердің 197 миллиард теңге көлеміндегі мүліктік құқықтары қорғалғанын айтты. Бизнес-омбудсменнің айтуынша, санитарлық талаптарды сақтау жөнінде тәртіп әзірленді, кәсіпкерлердің, олардың жұмысшылары мен тұтынушыларының арасындағы жауапкершілігі айқындалды.
Мемлекет басшысына коронавирус пандемиясының отандық бизнеске тигізген салдары және кәсіпкерлерге қолдау көрсету жөніндегі ұсыныстар туралы ақпарат берілді. Нақты айтқанда, еңбекақы төлеу қоры, жер қатынастары, салық мәселелері жан-жақты айтылды.
Қасым-Жомарт Тоқаев жер қатынастары мен еңбекақы төлеу қорына салмақ түсірмейтін жаңа реттеу саясаты жөніндегі өзгерістерді тиісті мемлекеттік органдар мұқият зерттеуі қажет екенін атап өтті. Президент «Бір көзден сатып алу» порталының тиімділігі мен ашықтығына жіті мән беру керек деп санайды.
Қасым-Жомарт Тоқаев Рустам Жүрсіновке бизнеске қатысты әкімшілік құқық бұзушылықтардың арту себептерін анықтауға, бақылау-қадағалау қызметін реформалауды әзірлеуге бағытталған бірқатар тапсырма берді.

/// 
Іс-шараға штаб мүшелері, сенімді өкілдер, жастар, сондай-ақ өңірлік штабтардың белсенділері бейне конференция режимінде қатысты. Сағат 00:00-де жалпыұлттық экзит-пол нәтижелері баяндалған жаңалықтар шығарылымы қаралды. Экзит-пол қорытындысына сәйкес, «Нұр Отан» партиясы сайлаушылардың 82% дауысын жинады. Жиналғандарға сөз арнаған Қазақстан Президенті барлығын тарихи жеңіспен құттықтады.
Алдын ала мәліметтер бойынша, сайлаушылардың басым көпшілігі «Нұр Отан» партиясына сенім білдірді, бұл – бүкіл халықтың жеңісі. Қазақстандықтар елде жүргізіліп отырған саясатты, партия жариялаған бағдарламалар мен реформаларды тағы да қолдап шықты. Бүгін мен барлық дауыс берушілерге ризашылығымды білдіремін. Біздің партиямыздың әрбір мүшесі осы бір күрделі кезеңде көрсетілген сенімді бағалауы тиіс. Бұл жеңіс – көпжылдық жұмыстың нәтижесі. Соған орай өңірлік штабтарға, белсенділер мен партия еріктілеріне алғыс айтамын. Сайлауды 800 шетелдік және 10 мыңға тарта жергілікті байқаушылар бақылады, олар сайлау үдерісі заңнамаға сәйкес өткенін атап өтті. Біз әлемдік қоғамдастық алдында ашық әрі әділ сайлау өткіздік, – деді Мемлекет басшысы.
Нұрсұлтан Назарбаев сайлауға қатысқан өзге партияларға да алғыс білдірді.
Олар белсенділік танытты, «Нұр Отан» партиясы олардың айтқан ұсыныстары мен ескертулерін назарға алады және аталған мәселелер бойынша өзара іс-қимылды жалғастыратын болады, – деді Қазақстан Президенті.
Соңында Мемлекет басшысы баршаны партияның жеңісімен құттықтап, партия мүшелеріне алдағы уақытта қажырлы еңбек етіп, табысқа жетуге тілектестігін білдірді. 



///Мемлекет басшысы Бейжің қаласына келді. Сапар барысында Қытай Халық Республикасының Төрағасы Си Цзиньпинмен, Қытай Халық Республикасы Мемлекеттік кеңесінің Премьері Ли Кэцянмен, Қытай Халық Республикасы Бүкілқытайлық халық өкілдерінің жиналысының Тұрақты комитетінің Төрағасы Ли Чжаньшумен жоғары деңгейдегі кездесулер өткізу, сондай-ақ Қазақстан мен Қытайдың іскер топтар өкілдерімен жүздесу және бірқатар екі жақты құжаттарға бірлесе қол қою жоспарланып отыр. 

///
	

	Қазақстан Президентіне әлемнің түрлі елдерінен архитектуралық конкурсқа қатысқан 50-ге жуық маманның жұмысы таныстырылды. Оның идеясына болашақ көрме кешенінің көрінісі, сондай-ақ ЭКСПО-2017 халықаралық мамандандырылған көрмесінің символы енгізілген.

	Жобалармен танысып шыққан Нұрсұлтан Назарбаев ЭКСПО-2017 көрмесін өткізу Қазақстан үшін тарихи оқиғаға айналатынын атап өтті.

	– Әлемнің көптеген мемлекеттері арасынан біздің еліміз көрмені өткізу құқығын жеңіп алды. Кешен Астанадағы және бүкіл Қазақстандағы ауқымды нысандардың біріне айналады. Осыған байланысты түрлі жобаларды қарастыру керек. Біз конкурсқа қатысқан қазақстандық және шетелдік барлық архитекторларға, үздік жобаларды таңдап алатын комиссия мүшелеріне алғыс айтамыз. Көрме өткеннен кейін құрылыстарды, соның ішінде тұрғын үйлерді, қызмет кеңселерін, сауда ғимараттарын, ғылыми зертханаларды пайдалануды қамтамасыз ету қажет, – деді Мемлекет басшысы.

	Қазақстан Президенті таңдау қорытындысының маңыздылығына тоқталды.

	– Біздің көрменің тақырыбы әрбір құрылыста энергияның баламалы көздерін пайдалану, жылумен және сумен дербес қамтамасыз ету мүмкіндігін қарастыратын  «жасыл экономикамен» тығыз байланысты, – деді Нұрсұлтан Назарбаев.

	Сонымен қатар, Мемлекет басшысы ұсынылған өтінімдерден көрменің негізгі параметрлері, тиісті тұжырымдамасы ескерілетін «жоба-симбиоз» қалыптастыру мүмкіндігі бар екенін атап өтті.    

	Конкурсқа 20 елден – Австрия, Австралия, Ұлыбритания, Германия, Испания, Италия, Канада, Қытай, АҚШ, Нидерланды, Корея, Ресей, Португалия, Норвегия, Түркия, Тунис, Жапония, Франция, Украина және Қазақстаннан алдын ала жүзден астам өтінім келіп түсті.

	Архитектуралық конкурс Миланда, Сарагоседе, Сан-Паулуда өткен ЭКСПО көрмелері кешендері мен объектілерін жобалаудағы табысты тәжірибелері бар шеберлердің назарын аударды.

	ЭКСПО-2017 көрмесінің жобасы үшін идеяны Астананы жобалауда табысты тәжірибелері бар шетелдік архитекторлар мен компаниялар – Манфреди Николлети («Қазақстан» киноконцерт залы), «Студия-44» (Оқушылар сарайы), «Сембол» компаниясы («Хан Шатыр» ойын-сауық орталығы) және өзгелері де ұсынды.

	Қатысушылар арасында елімізден Қазақстан қала құрылысы одағы, «KAZGOR» жобалау академиясы, Қазақстан дизайнерлер одағынан Тимур Сүлейменов, Қазақстан архитекторлар одағынан архитектор Сәкен Нарынов шеберханасы, ЕҰУ «Этноархитектура ҒЗИ»-мен бірлескен «Қазөркенжоба» ЖШС және тағы басқалар бар.

	Конкурсқа қатысушылардың жұмысы белгілі экономист, Экономикалық үрдістерді зерттеу қорының президенті Джереми Рифкин басшылық жасаған техникалық кеңестің бағалауынан өтті. Кеңес құрамына орнықты даму және энергия тиімділігі саласындағы белгілі архитекторлар мен мамандар енді.

	Сонымен қатар, көрме орталығын аралау барысында Мемлекет басшысы «Жасыл орам» жобасы тұжырымдамасымен және жобалық үлгісімен танысты.

	Алаңы 100 гектардан кем емес «Жасыл орам» аумағында әкімшілік-іскерлік орталық, тұрғын үйлер ауданы, саябақтар мен мәдениет нысандарын орналастыру жоспарлануда. Осы орайда бүкіл құрылыста энергия тиімділігі саласындағы жаңа әзірлемелер қолданылатын болады.  

	Қорытындыда Мемлекет басшысы бір ай ішінде конкурс нәтижесін шығару және ЭКСПО-2017 көрме кешені үшін негіз бола алатын эскиз-идеяны анықтау жөнінде бірқатар нақты тапсырмалар берді.          

	
/// 
Кездесу барысында Қазақстанда медицинаны, соның ішінде кардиохирургиялық және кардиологиялық қызметті дамыту перспективалары талқыланды.
Қазақстан Президенті кардиохирургиялық ота жасатуға мұқтаж адамдардың саны аз уақыт бұрын ғана 10-15 мың адамға жеткенін айтты.
Біз бұл адамдарға жәрдем бере алмадық. Мүмкіндігі барлар шетелге шықты. Алайда бәрінің шамасы келмеді, адамдардан айрылып жаттық. Ал бүгінде елордада және Қазақстанның көптеген облыстарында жүрекке ашық оталар жасалады. Олардың қатарында Ұлттық ғылыми кардиохирургия орталығы бірінші орынды иеленеді, ол қазірдің өзінде ТМД елдерінде және әлемнің басқа да мемлекеттерінде танымал бола бастады. Орталықта жасалған операциялар сондай-ақ Қазақстанның үлкен имидждік жобасына да айналды, бірақ ең бастысы – көптеген адамдардың өмірін сақтап қалып жатырмыз, – деді Мемлекет басшысы.
Ю.Пя жеке өзінің және бүкіл ұжымның атынан Нұрсұлтан Назарбаевқа кардиохирургия орталығын құрғаны үшін алғыс айтты.
Сіз оны ашқан кезде мұны сарай деп бағаладыңыз. Шынында да солай, мұнда нағыз ғажайыпты жасауға болады. Бүгінде біздің орталықты Қазақстан ғана емес, бүкіл әлем біледі. Мысалы, бірер күнде бізге Еуропа елдерінен 30-ға жуық маман келіп, тәжірибемізді көреді. Қазақстанда жүргізіліп жатқан саясаттың арқасында бүгінгі таңда тек біздің республикада ғана қолданылатын ота әдісін енгізе алдық. Соның нәтижесінде біз еуропалық мамандар келіп танысатындай тәжірибеге ие болдық, – деді «Ұлттық ғылыми кардиохирургия орталығы» АҚ басқармасының төрағасы.

///Құрметті ханымдар!
 
Баршаңызды Халықаралық әйелдер күнімен шын жүректен құттықтаймын!
Көктемнің шуақты мерекесі қашанда жүрегімізді сүйіспеншілік пен ізгілікке, мейірім мен шапағатқа бөлейді. 
Біз жыл сайын осы күні адамзатқа әсемдік сыйлайтын әйелдер қауымына ықылас-ілтипатымызды білдіріп, ақ тілек арнауға асығамыз. Сіздердің мемлекет және қоғам өмірінде алатын орындарыңыз айрықша. «Әйел бір қолымен бесікті тербетсе, екінші қолымен әлемді тербетеді» деген нақыл сөз бекер айтылмаған. 
Еліміз әйелдердің әлеуетін толық танытуына жол ашып, олардың құқығын қорғауға және тұрмыс жағдайын жақсартуға баса мән береді. Мемлекеттің жүйелі қолдау көрсетуінің арқасында қыз-келіншектердің экономикадағы, саясат пен қоғамдық қызметтегі рөлі жыл өткен сайын арта түсуде. 
Тәуелсіздік кезеңінде әйелдердің түрлі салада толағай табысқа жеткеніне бәріміз куәміз. Сіздердің жетістіктеріңіз жұртты жігерлендіріп, жаңа биіктерге жетелейді, жастарға үлгі-өнеге болады.  
Әрқайсыңыздың белсенді азаматтық ұстанымдарыңыз қоғамдағы көптеген өзекті мәселені ұтымды шешуге және елімізді жан-жақты дамытуға ықпал етеді.   
Қазақстан әйелдерінің ақыл-парасаты, ерік-жігері мен жасампаздығы барлық қиындықты еңсеріп, сын-қатерлерге төтеп беруімізге септігін тигізуде.  
Баршаңызға зор денсаулық пен бақ-береке тілеймін! 
///
	 

	Мемлекет басшысы зауыттың қазіргі жұмысымен және алдағы кезеңге арналған жоспарларымен танысты.

	Облыс кәсіпкерлерімен кездесу кезінде Нұрсұлтан Назарбаев Үдемелі индустриялық-инновациялық бағдарламаның аясында бүгінде 800 кәсіпорын іске қосылғанын, 700 миллиард теңге көлемінде қаржы бөлініп, 150 мың адам жұмыспен қамтылғанын айтты.

	Қазақстан Президенті биылғы Жолдауда шағын және орта бизнесті дамыту мәселесіне айрықша назар аударғанын еске салды.

	- Бұл біз үшін негізгі мәселе, ол елді жұмыспен қамтуға мүмкіндік береді. Дамыған елдер бюджеттерінің 80 пайызы шағын және орта бизнестің есебінен толығады. Ал Қазақстанда 300 ірі кәсіпорын бюджет түсімдерінің 80-90 пайызын береді. Бұл дегеніміз шағын және орта кәсіпкерлік тиісінше дамымай жатқанын білдіреді. Мұның неліктен бұлай болып отырғанының себептерін сіздермен бірге талқылағым келді, - деді Мемлекет басшысы.

	Кездесу барысында сондай-ақ Атырау облысының әкімі Б.Ізмұхамбетов өңірдің әлеуметтік-экономикалық дамуы туралы баяндап берді.

	Атырау мұнай өңдеу зауыты – Қазақстанның ірі өнеркәсіптік кәсіпорнының бірі. Мұнда жұмыспен қамтылғандардың саны 2,5 мыңнан асады. Кәсіпорында мұнай өнімдерінің 21 түрі шығарылады, былтырғы жылдың қорытындысы бойынша 4,17 миллион тонна көлемінде мұнай өңделген. 

	 



/// 
Египет Президенті Әбдел Фаттах ас-Сиси Мемлекет басшысын президент сайлауындағы тарихи жеңісімен және қызметіне кірісуімен құттықтады.
Әңгімелесу барысында екі мемлекет көшбасшылары Қазақстан-Египет ынтымақтастығының басымдығы бар бағыттарын талқылап, сауда-экономика саласындағы өзара іс-қимылды жандандыру жолдарын пысықтады. 
Әбдел Фаттах ас-Сиси елдеріміз арасындағы сан ғасырлық достық пен өзара тиімді ынтымақтастыққа негізделген қарым-қатынастың алдағы уақытта да Қазақстан мен Египеттің достас халықтары мүддесіне тиімді қызмет ете беретініне сенім білдірді.
///
	 

	Екіжақты кездесулер барысында мемлекетаралық қарым-қатынастардың жай-күйі мен даму келешегі талқыланды. М.Тәжин атап өткендей, жаһандану жағдайында саяси, экономикалық, сауда, ғылыми, мәдени және басқа да салалардағы ынтымақтастықты дамыту мемлекеттеріміздің ұлттық мүдделеріне сай келеді. Осыған орай, дипломатияның табыстылығы қол жеткен өзара ықпалдастық деңгейімен анықталады.

	Тараптар кең ауқымды мәселелер бойынша байланыстар аясын кеңейтуге өзара терең мүдделіліктің барын атап өтті. Олардың ішінде халықаралық және өңірлік қауіпсіздік, өзара инвестициялар және сауда, баламалы энергия көздері мен агроөнеркәсіптік кешен, білім және ғылым, туризм және басқалары бар.

	Кездесулер даму әлеуеті зор өңірлер ретінде Африка мен Латын Америкасымен ынтымақтастықты жандандыруға бағытталған Қазақстанның дипломатиялық бастамаларының жаңа бағытын белгілеп берді.

	 
/// 
Нұрсұлтан Назарбаев пен Реджеп Ердоған Қожа Ахмет Яссауи кесенесін аралап көрді, сондай-ақ Қазақ хандығының тарихынан сыр шертетін жәдігерлермен танысты.
***
Қожа Ахмет Яссауи кесенесі ортағасырлық бірегей сәулеткерлік ескерткіш болып саналады.
Кешеннің 465 гектар аумағында 6 музей бар, соның 1-еуі ашық аспан астында орналасқан. Музей қорында 13 800 жәдігерлік, ал ғылыми кітапханада 5 мыңнан аса кітап жинақталған.  

///
	 

	Қозыкөрпеш Есімұлы Жаңбыршин басқа жұмысқа ауысуына байланысты Қазақстан Республикасы Қауіпсіздік Кеңесі хатшысының орынбасары – Қазақстан Республикасы Қауіпсіздік Кеңесі хатшылығының меңгерушісі қызметінен;

	Бисенғали Шамғалиұлы Тәжияқов Қазақстан Республикасы Ұлттық Банкі Төрағасының орынбасары қызметінен;

	Әбен Ағыбайұлы Бектасов Қазақстан Республикасы Ұлттық Банкі Төрағасының орынбасары қызметінен босатылды.
///Қасым-Жомарт Тоқаев Солтүстік экономикалық ынтымақтастық – 2020 Халықаралық форумында бейне үндеу жасады. «COVID-19-дан кейінгі жаһандық өзгерістер және солтүстік экономикалық ынтымақтастықтың келешегі» тақырыбындағы шара бүгін Сеул қаласында басталды.  
Мемлекет басшысы Қасым-Жомарт Тоқаев Президент Мун Чжэ Ин бастамашы болған және соңғы үш жылдың ішінде өзінің өзектілігі мен өміршеңдігін дәлелдеген «Жаңа Солтүстік саясат» стратегиясын жоғары бағалап, Оңтүстік Корея басшысының өркендеген, өзара байланысы мығым және тұрақты Еуразия құру көреген идеясын құптады.
Қазақстан Президентінің пікірінше, қазіргідей әлем коронавирус пандемиясының теңдессіз тегеуріндеріне тап болған кезде саяси жігер мен экономикалық сана синергиясы ерекше мәнге ие.
Қасым-Жомарт Тоқаев Қазақстан мен Оңтүстік Корея арасындағы стратегиялық ынтымақтастықтың ортақ құндылықтарға, өзара қолдау мен тығыз байланыстарға негізделгенін айта келе, елімізде өмір сүріп жатқан, достықтың «алтын көпірі» саналатын жүз мың корей қауымдастығының екі ел арасындағы қарым-қатынасқа қосқан үлесін атап өтті.
– Кореяның Қазақстан экономикасына жасаған инвестициясы 7 миллиард доллардан асты. Жаһандық тұрақсыздыққа қарамастан, екіжақты тауар айналымы артты. Орталық Азияның барлық бес елінің ортақ жалпы ішкі өнімнің 70 пайызы Қазақстанның үлесіне тиесілі. Корей мемлекеті жетекші инвесторлардың арасындағы 10-орынға ие. Бұл ретте, өзара тиімді ынтымақтастықты одан ары жалғастырудың әлі де пайдаланылмаған үлкен әлеуеті бар, – деді Мемлекет басшысы.
Қазақстан Президенті 2019 жылдың сәуір айында Мун Чжэ Иннің елімізге жасаған тарихи сапары екіжақты өзара іс-қимылдың жаңа белесін ашты деп санайды. Сапар аясында қол қойылған «Самал жел» бағдарламасы қазақ-корей экономикалық, сауда және мәдени жан-жақты байланыстарды жандандыруға бағытталған.
Сонымен қатар Қасым-Жомарт Тоқаев «Самал жел» бағдарламасы мен «Жаңа Солтүстік саясат» стратегиясы «Цифрлы Қазақстан», «Нұрлы жол» секілді ұлттық бағдарламаларда белгіленген стратегиялық міндеттерге сәйкес келетінін айтты.
Мемлекет басшысы әлемдегі ұзаққа созылған мұнай дәуірінің аяқталып келе жатқанын айтып, Қазақстан үшін әртараптандырылған және тұрақты экономика құрудың ерекше маңызды екенін атап өтті.
– Осыған байланысты мен Жаңа экономикалық бағыттың бастамашысы болдым. Бұл бағыт құрылымдық реформалармен ғана емес, сондай-ақ барынша қарқынды әрі мықты мемлекет құрумен байланысты. Қазақстан корей инвесторлары үшін арнайы әзірленген құралдарды ұсынуға әзір. Бұл ретте, салық және кеден артықшылықтары, жобаларды қоса қаржыландыру, экспортты қолдаудың ішінара кепілдіктері мен тетіктерін айтуға болады, –  деді Президент.
Мемлекет басшысы ағылшын құқығы бойынша қызмет көрсететін «Астана» халықаралық қаржы орталығының әлеуетін де сөз етті. Президент бұл орталықтың шетелдік бизнеске арналған экожүйесінің бірегейлігін ерекше атап өтті.
Сөз соңында Қасым-Жомарт Тоқаев форум қатысушыларына жұмыстың табысты, ал Оңтүстік Корея Президенті мен Үкіметінің игі бастамаларының сәтті болуына тілектестік білдірді.

///
	 

	Кездесу барысында Қ.Мәми Сенаттың биылғы жылға арналған заң шығару қызметінің жоспарлары және Әлемдік және дәстүрлі діндер көшбасшылары съезі қызметінің 10 жылдығына байланысты іс-шараларға дайындық барысы туралы баяндады.

	Сондай-ақ Сенат төрағасы Парламенттің жоғары палатасының жоспары Мемлекет басшысының «Қазақстан-2050» Стратегиясы» атты Қазақстан халқына Жолдауында алға қойылған міндеттерді іске асыруға тікелей байланысты екенін айтып өтті. Атап айтқанда, тиісті өзгеріс пен толықтыру енгізуді қажет ететін нормативтік-құқықтық актілер анықталуда.  

	Бұдан бөлек, Сенат төрағасы депутаттардың еліміздің облыстарының халқымен жұмысы жайлы әңгімеледі.

	Қазақстан Президенті Парламент депутаттарының өңірлердегі тұрғындармен көшпелі кездесулер өткізулері маңызды екеніне тоқталды және мұндай іс-шаралар түрлерінің ауқымын кеңейте отырып, кәсіпорындарда, мектептерде, ауруханаларда және өзге де маңызды әлеуметтік нысандарда кездесулерді ұйымдастырудың қажеттігін атап өтті.
/// 
Қазақстан Президенті өз құттықтауында біздің еліміз бен Латвияның достық пен өзара сенімге негізделген қарым-қатынасы болашақта екі халықтың игілігі, татулығы мен тұрақтылығы үшін нығая беретініне сенім білдірген.
Нұрсұлтан Назарбаев Р.Вейониске мықты денсаулық, қызметіне табыс, ал достас Латвия халқына бақ-береке тіледі.  
/// 
Іс-шараға штаб мүшелері, сенімді өкілдер, жастар, сондай-ақ өңірлік штабтардың белсенділері бейне конференция режимінде қатысты. Сағат 00:00-де жалпыұлттық экзит-пол нәтижелері баяндалған жаңалықтар шығарылымы қаралды. Экзит-пол қорытындысына сәйкес, «Нұр Отан» партиясы сайлаушылардың 82% дауысын жинады. Жиналғандарға сөз арнаған Қазақстан Президенті барлығын тарихи жеңіспен құттықтады.
Алдын ала мәліметтер бойынша, сайлаушылардың басым көпшілігі «Нұр Отан» партиясына сенім білдірді, бұл – бүкіл халықтың жеңісі. Қазақстандықтар елде жүргізіліп отырған саясатты, партия жариялаған бағдарламалар мен реформаларды тағы да қолдап шықты. Бүгін мен барлық дауыс берушілерге ризашылығымды білдіремін. Біздің партиямыздың әрбір мүшесі осы бір күрделі кезеңде көрсетілген сенімді бағалауы тиіс. Бұл жеңіс – көпжылдық жұмыстың нәтижесі. Соған орай өңірлік штабтарға, белсенділер мен партия еріктілеріне алғыс айтамын. Сайлауды 800 шетелдік және 10 мыңға тарта жергілікті байқаушылар бақылады, олар сайлау үдерісі заңнамаға сәйкес өткенін атап өтті. Біз әлемдік қоғамдастық алдында ашық әрі әділ сайлау өткіздік, – деді Мемлекет басшысы.
Нұрсұлтан Назарбаев сайлауға қатысқан өзге партияларға да алғыс білдірді.
Олар белсенділік танытты, «Нұр Отан» партиясы олардың айтқан ұсыныстары мен ескертулерін назарға алады және аталған мәселелер бойынша өзара іс-қимылды жалғастыратын болады, – деді Қазақстан Президенті.
Соңында Мемлекет басшысы баршаны партияның жеңісімен құттықтап, партия мүшелеріне алдағы уақытта қажырлы еңбек етіп, табысқа жетуге тілектестігін білдірді. 



////// 
Нұрсұлтан Назарбаев қаза болғандардың туған-туыстары мен жақындарына көңіл айтып, зардап шеккендердің тезірек сауығып кетуіне тілектестігін білдірді.
Мемлекет басшысы еліміз халықаралық қауіпсіздікке қатер төндіретін терроризм мен экстремизмнің кез келген түрін айыптайтынын және осындай қиын сәтте Бельгия халқын  жан-жақты қолдайтынын айтты.
///Қасым-Жомарт Тоқаевтың төрағалығымен Ішкі істер министрлігінің кеңейтілген алқа мәжілісі өтті. Жиында биылғы 9 айда ішкі істер органдары атқарған жұмыстың қорытындылары және Президент тапсырмаларын орындау барысы қаралды.
Шараға ІІМ қызметі мен полицияның аумақтық департаменттерінің басшылары және еліміздің барлық аймақтарының учаскелік инспекторлары қатысты.
Мемлекет басшысы жиынға дейін ішкі істер органдарына қарасты арнайы техникаларды қарап шығып, Нұр-Сұлтан қаласы Полиция департаменті Жедел басқару орталығының қызметімен танысты.
Президент коронавирус пандемиясы кезінде уақытпен санаспай өз міндеттерін абыроймен атқарған ішкі істер органдарының барлық қызметкерлеріне ризашылық білдірді.
Мемлекет басшысы ІІМ жүйесіндегі күнделікті жұмыстың қауіп пен қатерге толы екенін атап өтті. Президенттің айтуынша, Тәуелсіздік жылдарында өзінің қызметтік міндеттерін орындау кезінде 797 полицей қаза тауып, 2604 қызметкер ауыр дене жарақаттарын алған.
– Мемлекеттің тұрақтылығын және қоғамның береке-бірлігін сақтау – басты міндет. Осындай сәтте полиция қызметкерлерінің кәсіби деңгейіне, отаншылдық рухына, қажыр-қайратына көп нәрсе байланысты. Мұны ішкі істер органдарының барлық қызметкерлері жете түсінеді деп ойлаймын, – деді Президент. 
Қасым-Жомарт Тоқаевтың пікірінше, биыл Қордай ауданында және Сәтпаев қаласында болған қайғылы оқиғалардан сабақ алу қажет.  
– Бейбіт күнде халқымыздың амандығын, береке-бірлігін сақтай алмасақ, мемлекетімізге сын. Ұлтаралық келісім мен татулық, қоғамдағы тұрақтылық – біздің басты құндылықтарымыз. Халықтың көңілі алаңсыз, ұйқысы тыныш болуы керек. Полиция тәртіп сақшысы екенін сөз жүзінде емес, іс жүзінде дәлелдей білуге тиіс, – деді Мемлекет басшысы.
Президент ішкі істер органдары мен азаматтардың өзара қарым-қатынасында қызмет көрсету моделін енгізу маңызды екенін, оған «полиция қадамдық қолжетімділікте» қағидатын негізге алу керектігін атап өтті.
– Учаскелік инспектор – белгілі бір аумақтағы қылмысты болдырмауда, жергілікті халықтың мәселелерін шешуде, қылмыстың тікелей немесе жанама түрде алдын алуда, азаматтардың өмір сапасын арттыруда басты тұлға саналады. Халықпен ашық диалог жүргізу керек. Олардың жергілікті полициядан не күтетінін біліп, көмек керек кезінде қастарынан табылуы қажет. Отандастарымыздың сеніміне басқаша ие болу мүмкін емес, – деді Қасым-Жомарт Тоқаев.
Мемлекет басшысы құрылымдық өзгерістерді жалғастыра беруді, онсыз қолға алған реформаларды табысты жүзеге асыру мүмкін емес екенін айтты. Оның ойынша, полиция қосалқы функциялардан өкінбестен бас тартуы керек.
– Қазір полиция тікелей өз міндеттеріне жатпайтын жұмыстармен айналысатын уақыт емес. Бұл бағытта алғашқы қадам жасалды. ІІМ-нің құрамынан төтенше жағдайлар жөніндегі қызмет бөлінді. Ішкі істер органдары құрылымдарын одан әрі оңтайландыру жұмыстары Құқық қорғау және сот жүйесін реформалау жөніндегі комиссияның шеңберінде жүзеге асырылатын болады. Бірақ бұл полицияның қызметін әлсірету деген сөз емес. ІІМ және оның құрылымдық бөлімшелері тәртіпті қамтамасыз етуде мемлекеттің негізгі тірек күші болған және солай бола береді, – деді Президент.
Мемлекет басшысы кадр саясатына баса мән берді. Ол полиция қызметін жаңғырту жөніндегі жол картасы аясында ведомстволық оқыту мекемелері қайта ұйымдастырылып, қызметкерлерді іріктеу жұмысы жетілдірілгенін атап өтті.
– Полицияда дөрекілік пен біліксіздікке жол берілмеуі керек. Мұнда жоғары дайындықпен келген және өз ісіне шынайы берілген мамандар жұмыс істеуі қажет. Мемлекет пен қоғам оңтайлы өзгерістерді күтіп отыр. Тәртіп сақшылары азаматтарға үлгі болуға тиіс, – деді Қасым-Жомарт Тоқаев.
Президент полиция қызметін цифрландыру, заңсыз есірткі айналымымен күресті күшейту, түзету жүйесінің жағдайын жақсарту керек екенін мәлімдеді.
– Елдегі күрделі әлеуметтік-экономикалық жағдайда қылмыстың өршуіне және түрме «тәртібінің» таралуына мүлде жол беруге болмайды. Ондағы жағдайдың аса мәз емес екені мәлім. Бас бостандығынан айырмай жазалауға қатысты түйткілдер бар. Министрлік қылмыстық-атқару жүйесіндегі мәселелерді шешу бойынша нәтижелі жұмыстар көрсетуі керек, – деді Мемлекет басшысы.
Президент өз сөзінде Қазақстан Тәуелсіздігінің 30 жылдығына орай, заңға сәйкес, азаматтарға және жалпы мемлекетке қауіп келтірмейтін қылмыс жасаған адамдарға амнистия жасалатынын жеткізді.
Сондай-ақ Қасым-Жомарт Тоқаев Үкіметке елордалық полиция департаментіне жаңа ғимарат салу мәселесін тапсырды.
Мемлекет басшысы полиция қызметкерлерін жан-жақты әлеуметтік қолдау негізгі міндеттердің бірі екенін айтты. Президент тәртіп сақшыларына баспана жалдауға өтемақы ретінде 15 миллиард теңгеден астам қаржы бөлінетінін жеткізді. Келер жылдың 1 қаңтарынан бастап осы мақсаттарға қосымша 10 миллиард теңге бөлінеді. Бұл шара аясында кезекші бөлімнің қызметкерлері, қарауыл қызметі, арнайы күзет ұйымдары, ведомстволық оқу мекемелері және қылмыстық-атқару жүйесінің қызметкерлері қамтылып, жалпы 8 мың адамға қолдау көрсетіледі.
Қасым-Жомарт Тоқаев ішкі істер саласы қызметкерлерінің еңбекақысы төмен екенін айтты. Бұл көптен бері қордаланған мәселелерді бірі. Осыған орай ол Үкіметке 3 жылдың ішінде тәртіп сақшыларының еңбекақысын 30 пайызға көтеру туралы тапсырма берді.
Президент барлық мемлекеттік басқару жүйесіне үлкен сынақ болған COVID-19 пандемиясы кезінде полиция қызметкерлерінің ерекше еңбегін атап өтті.
– Қазіргі жағдайда дәрігерлермен қатар майданның алғы шебінде полиция қызметкерлері де жүр. Өйткені азаматтардың қауіпсіздігі ғана емес, олардың денсаулығы мен берекелі өмірі сіздердің жұмыстарыңызға тікелей байланысты. Сондықтан бүгінгідей күрделі жағдайда мемлекет індетке қарсы тұрғандардың барлығын қолдайды. Менің тапсырмам бойынша пандемияның бірінші кезеңінде карантин шараларын қамтамасыз етуге қатысқан ішкі істер органдарының қызметкерлеріне сыйақы төлеуге 6,6 миллиард теңге бөлінді. Жыл соңына дейін тағы да 11,5 миллиард теңге беріледі, – деді Мемлекет басшысы.
Президент сөз соңында жоғарыда аталған міндеттерді толық орындау қажет екенін айтып, ІІМ бұл жұмысты абыроймен атқаратынына сенім білдірді.
Алқа мәжілісінде Ішкі істер министрі Ерлан Тұрғымбаев сөз сөйлеп, Президентке еліміздегі қылмыстық жағдай, азаматтардың қауіпсіздігін қамтамасыз ету шаралары, құқық бұзушылықтың алдын алу, ұйымдасқан қылмысқа қарсы іс-қимылдар, адам саудасы, есірткі және тонау қылмысы жайында баяндады. Министр ішкі істер органдарына реформа жүргізу, «Халық үніне құлақ асатын мемлекет» тұжырымдамасы аясында полиция жұмысының жариялылығы мен ашықтығын қамтамасыз ету шаралары жөнінде Мемлекет басшысы берген тапсырмалардың орындалу барысы туралы да ақпарат берді.
Жиында бұдан бөлек Нұр-Сұлтан қаласы Полиция департаментінің бастығы Ержан Сәденов және Ақтөбе облысы Полиция департаментінің учаскелік инспекторы Нариман Ульянов баяндама жасады. 





















///
	 

	Рәсім Мемлекет басшысының резиценциясы алдындағы алаңда өтті және «Ақордаға» кіретін парад алаңында Республикалық ұлан мен Президенттік оркестрдің парад бөлімдерінің салтанатты сапқа тұруымен басталды. Сапты Республикалық ұланның қолбасшысы генерал-лейтенант А.Шабдарбаев қабылдады.

	Салтанатты марштың әуенімен ту ұстаушы топ Мемлекет басшысының жаңа байрағы эталонын «Ақордаға» алып кірді. Ол үлкен холлдың аркасы астындағы подиумға орнатылды.  

	Бұдан кейін құрметті қарауылдың орындауындағы Мемлекеттік әнұранның әуенімен резиденция алдындағы тутұғырға Қазақстан Республикасы Президентінің байрағы көтерілді.

	Рәсім соңында «Амангелді» асқақ маршының сүйемелдеуімен, Қазақстан Республикасының мемлекеттік рәсімдеріне әскери құрметін орындай отырып, «Ақорда» алаңы алдынан Республикалық ұланның парад бөлімдері сап түзеп өтті.

	«Қазақстан Республикасы Президентінің байрағы және айырым белгілерінің ресми пайдаланылу тәртібі туралы» Мемлекет басшысының Жарлығына 1995 жылы 29 желтоқсанда қол қойылған, ал оған 2012 жылғы 31 қазанда байрақтың жаңа талабын бекітетін өзгерістер енгізілген болатын.

	Байрақ республиканың астанасындағы Қазақстан Президентінің резиденциясында тұрады, Мемлекет басшысының сапарларында басқа резиденцияларда, республика Президентінің көліктерінде болады.

	Байрақ Мемлекет басшысының қатысуымен өтетін салтанатты және өзге іс-шаралар рәсімдерінде орналастырылады.

	Қазақстан Республикасы Президентінің жаңа байрағы – көгілдір түсті тікбұрыш нысанындағы жақтары екіден біріне сәйкес келетін кездеме. Тікбұрыштың ортасында алтын түсті Мемлекеттік Ту бейнеленген. Кездеме үш жағынан алтын шашақпен көмкерілген.

	Саптың тұсына тік сызық түрінде алтын түсті ұлттық нақыш орналастырылған. Байрақтың сабы «қошқар мүйіз» түріндегі суретті қол кескіндемемен тұйықталған, оған көбілмелі шашақ бекітілген.

	Байрақтың сабына Қазақстан Республикасы Президентінің мемлекеттік тілде тегі, аты мен әкесінің аты және оның сайланған мерзімін көрсеткен даталар өрнектеліп жазылған күміс темірше бекітіледі.      
///
	 

	Мемлекет басшысы Нұрсұлтан Назарбаев 20 қарашада Астанада өтетін Қазақстан Республикасы судьяларының VI съезі жұмысына қатысады

	Тәуелсіздік сарайында өтетін съезд барысында Қазақстан Президенті «Қазақстан-2050» Стратегиясын іске асыру контексінде сот жүйесін одан әрі дамыту мәселелері жөнінде сөз сөйлейді және өткен V съезде айтылған міндеттердің іске асырылу нәтижесі қорытындыланады деп жоспарланған.
/// 
Кеңеске Президент Әкімшілігінің Басшысы Н.Нығматулин, Астана қаласының әкімі Ә.Жақсыбеков және ауыл шаруашылығы вице-министрі Е.Нысанбаев қатысты.
Кеңеске қатысушылар аралық қорытындылар мен елорданың жасыл белдеуін әрі қарай дамыту қадамдарын талқылады. Атап айтқанда, 2020 жылға дейін негізгі үш бағытта жұмыс жүргізу жоспарланған. Ол – қалыптасқан аймақтардағы жасыл желектің тығыздығын арттыру, қала аумағындағы бос жерлерге ағаш отырғызу, демалыс орындарын қалыптастыру.   
Нұрсұлтан Назарбаев «жасыл белдеу» қалыптастыру барысындағы үйлесімді жұмысты қамтамасыз ету, ғылыми тәжірибені қолдану, жаңа технологиялар енгізу, қала аумағы мен оның сыртындағы орман алқаптарын қосу маңыздылығына назар аударды.
Кеңес қорытындысы бойынша Мемлекет басшысы бірқатар нақты тапсырма берді. 

///Келіссөздер барысында Мемлекет басшысы Қазақстан мен Германия арасында сауда-экономикалық серіктестік орныққанын атап өтті.
– Тәуелсіздік жылдарында Германия Қазақстанға 5 миллиард долларға жуық инвестиция құйды. Бұл ретте, оның 90 пайызы шикізаттық емес секторға салынғанын атап өткен жөн. Биылғы 8 айда елдеріміз арасындағы тауар айналымы 1,5 миллиард долларға өсті. Соңғы 5 жыл ішінде Қазақстанда 19 ірі инвестициялық жоба іске асырылды, – деді Қазақстан Президенті.
Нұрсұлтан Назарбаев Қазақстанның этносаралық келісімді сақтау саласында жүргізіп отырған саясатына тоқталып, елімізде тұрып жатқан неміс диаспорасына қолдау көрсету жөніндегі өзара ынтымақтастыққа назар аударды.
Қазақстан Президенті біздің елімізде неміс капиталының қатысуымен іске асырылып жатқан жобаларға тоқталды.
– Қазақстанда бүгінде неміс капиталының қатысуымен түрлі салада, соның ішінде құрылыс, көлік, ауыл шаруашылығы, өңдеу өнеркәсібі салаларында 900-ден астам кәсіпорын табысты жұмыс істеуде, – деді Мемлекет басшысы.
Сонымен қатар, Нұрсұлтан Назарбаев Қазақстан басты рөл атқаратын Еуразиялық көлік дәлізінің әлеуетін атап өтті.
– Бүгінде Қазақстан арқылы халықаралық 5 темір жол және 6 автомобиль жолы өтеді. Осылайша, сіздер пайдалана алатын стратегиялық көлік дәліздері қалыптасып отыр, – деді Мемлекет басшысы.
Қазақстан Президенті елімізде қолайлы инвестициялық және іскерлік ахуалды қалыптастыру үшін қабылданып жатқан негізгі шараларға тоқталды.
– Бизнеспен айналысатындардың құқықтарын қорғау қамтамасыз етіліп, кәсіпкерлік саласындағы заңнама жетілдірілуде. Былтыр біз Дүниежүзілік банктің рейтингінде 35-орынға ие болдық. Осы жылдың басында Қазақстан Экономикалық ынтымақтастық және даму ұйымының инвестициялар жөніндегі комитетінің қауымдастырылған мүшесі болып, Халықаралық инвестициялар декларациясына қосылды, – деді Нұрсұлтан Назарбаев.
Мемлекет басшысы Қазақстан Республикасының Президенті жанындағы Шетелдік инвесторлар кеңесінің жұмысына тоқталып, елімізде бизнесмендер үшін жасалған жағдайларды, соның ішінде олардың инвестициялық жобалар бойынша корпоративтік салықтан босатылатынын және бірқатар елдермен визасыз режім орнатылғанын атап өтті.
Қазақстан Президенті Германия инвесторларын еліміздегі жекешелендіру үдерісінің үшінші кезеңіне атсалысуға, сондай-ақ «Астана» халықаралық қаржы орталығымен ынтымақтастықты белсенді дамытуға шақырды.
– Кәіспкерлер бизнесін дамытып, өзара тиімді серіктестікті ілгерілету үшін барлық мүмкіндікті пайдалануы қажет. Біздің бүгінгі кездесуіміз әріптестігімізді нығайта түсетініне сенімдімін, – деді Мемлекет басшысы.


///
	 

	Құрметті отандастар!

	Барша қазақстандықтарды мұсылман әлемінің ең бір қастерлі мерекесі – Ораза айт мейрамының басталуымен шын жүректен құттықтаймын!

	Қасиетті Рамазан айы аяқталғанын білдіретін бұл мереке –исламның ғасырлар бойғы игі дәстүрінің, оның маңызды рухани құндылығы болған кең пейілдің, жақсылық пен мейірімділіктің көрінісі.

	Әлемнің барша мұсылмандары мүбәрак Рамазан айында өздерінің санасы мен жүрегін жаман ой, жат пиғылдан арылтады. Ораза айт иманды күшейтіп, азаматтарымызды қайырымды іс жасауға, жақынына көмектесіп, мұқтаждарға қол ұшын беруге, қонақжайлылық пен жомарттық көрсетуге жігерлендіреді.

	Халқымыз ислам татулық пен тағаттылықтың, жасампаздық пен жарасымдылықтың діні екенін әрдайым өз ісімен көрсетіп келеді. Ораза айт мейрамы елімізде мұсылмандарды ғана емес, күллі қазақстандықтарды біріктіре түседі.

	Қазақстан халқы өз жеріне деген зор сүйіспеншілігімен, даналығымен, еңбекқорлығымен, үлкенге құрметімен, айналасына қамқорлығымен ерекшеленеді. Тәуелсіз еліміз өзінің бай рухани мұрасын, қайталанбас тарихи, мәдени және діни дәстүрлерін орынды мақтаныш етеді.

	Оларды дамыта отырып, біз қоғамдағы ұлттық мәдени және рухани алуандылықты сақтауға, азаматтар арасындағы өзара құрмет пен сенімнің нығаюына одан әрі ықпал етуіміз қажет.

	Осынау қастерлі күнде мен барша қазақстандықтарға рухани күш-жігер, жарқын көңіл, табыс, зор денсаулық және бақ-береке тілеймін!

	Қасиетті Ораза айт мерекесі арамыздағы ынтымағымызды нығайтып, шаңырағымызға  бейбітшілік пен мол игілігін әкелсін!
///
	 

	Жеделхатта Malaysia Airlines компаниясының «Амстердам – Куала-Лумпур» бағыты бойынша ұшқан ұшағының Украина аумағында апатқа ұшырауы салдарынан көп адамның қаза болғаны туралы қайғылы хабарды Мемлекет басшысының зор күйзеліспен қабылдағаны атап өтілген.
	
	Нұрсұлтан Назарбаев Қазақстан халқының және жеке өз атынан Наджиб Тун Разакқа, сондай-ақ қаза тапқандардың туған-туыстары мен жақындарына  шын көңілден көңіл айтты.
///
	

	Кездесуде одан арғы ынтымақтастыққа, соның ішінде әскери-көлік авиациясына техникалық қызмет көрсету саласына байланысты ауқымды мәселелер қаралды.

	Қазақстан Президенті «Эйрбас Милитари» компаниясымен бірқатар бірлескен жобалар іске асырылып жатқанын атап өтіп, өзара тиімді ынтымақтастықты тереңдету қажеттігіне тоқталды.

	Өз кезегінде Д.Уренья-Расо компанияның Қазақстандағы ұзақ мерзімді қызметі екі ел үкіметтерінің жақсы қарым-қатынастарының арқасында қалыптасқанын және қол жеткізілген келісімдер аясында жүргізіліп келе жатқанын айтты. Сонымен қатар, «Эйрбас Милитари» басшысы компанияның Қазақстандағы авиация өнеркәсібін дамытуға қатысуға дайын екенін мәлім етті.

	Келіссөздер қорытындысы бойынша «Қазақстан инжиниринг» ҰК» АҚ мен «Эйрбас Милитари» арасындағы ынтымақтастық жөніндегі өзара түсіністік туралы Меморандумға қол қойылды.

	Испанияның «Эйрбас Милитари» компаниясы Еуропалық Аэроғарыш және Қорғаныс Концернінің (EADS) құрамына кіретін Airbus SAS авиақұрылыс компаниясының бөлімшесі болып саналады.

///Мемлекет басшылары екі ел арасындағы сауда-экономикалық ынтымақтастықтың қарқынды дамып келе жатқанын атап өтті. Биылғы бес айдың ішінде екіжақты сауда көлемі 46 пайызға артқан. Инвестициялық, көлік-логистикалық жобалар жүзеге асырылуда, жаңа авиациялық бағыттар ашылуда. Қазақстан мен Өзбекстан халықаралық, өңірлік алаңдарда бір-бірімен тығыз байланыс жасайды.
Қасым-Жомарт Тоқаев жуырда Ташкентте өткен Орталық Азия және Оңтүстік Азия елдері арасындағы ынтымақтастық мәселелері жөніндегі халықаралық конференцияның қорытындыларына жоғары баға берді.
Екі ел басшылары Ауғанстандағы жағдайды және оның өңірлік қауіпсіздік үшін ықтимал салдарын жан-жақты талқылады. Қасым-Жомарт Тоқаев пен Шавкат Мирзиёев аталған проблема бойынша ортақ түсінік бар екенін атап өтті.
Мемлекет басшысы Өзбекстан Президентінің Қазақстанға жасайтын алдағы ресми сапары екі ел арасындағы ынтымақтастықты одан әрі дамытуда маңызды оқиға саналатынын айтты.
Сонымен қатар Қасым-Жомарт Тоқаев Шавкат Мирзиёевті туған күнімен құттықтап, өзбек халқының мойындалған көшбасшысына зор денсаулық, құт-береке және бауырлас Өзбекстан халқының игілігі жолындағы қызметіне табыс тіледі.
/// 
Іс-шараға екі елдің іскер топтарының 400-ден аса өкілі қатысты.
Бизнес форум аясында Қазақстан мен Түркия президенттері өнеркәсіптің түрлі салаларындағы түрік компанияларының инвестициясы арқылы жүзеге асырылған, болашағы бар 25 жобаны таныстырды.
Форумға қатысушыларға арнаған сөзінде Нұрсұлтан Назарбаев олардың біразы Қазақстанда көптен бері жұмыс істейтінін атап өтті.
– Түркия біздің стратегиялық сауда-экономикалық серіктесіміз болып саналады. Соңғы 10 жылда елімізге салынған түрік инвестициясының көлемі 1,8 миллиард доллардан асты. Біздің нарықта түрік капиталының қатысы бар мың жарымнан аса кәсіпорын жұмыс істейді. Түркия бұл көрсеткіш бойынша Ресейден кейінгі екінші орында тұр. Қазақстанда 15 мыңнан астам түрік азаматы тұрақты еңбек етіп жүр. Олар біздің жаңа елордамыздың құрылысына белсене қатысты. Астана халықаралық әуежайы, «Хан-Шатыр» кешені, «Рамада Плаза Астана» қонақ үйі  және басқа айшықты нысандар – соның жарқын айғағы, – деді Мемлекет басшысы.
Қазақстан Президенті елдеріміз қазіргі кезде жалпы құны 3,4 миллиард доллардан асатын 35 инвестициялық жобаны бірлесе жүзеге асырып жатқанын атап өтті. Соның ішінде Жамбыл облысындағы құны 560 миллион доллар болатын «Жаңатас» және «Шоқпар» жел электр стансаларының құрылысы, Ақтөбе облысындағы құны 500 миллион доллар болатын хром кенін байыту жөніндегі жоба, 200 миллион доллар тұратын алкогольсіз сусындар зауытының құрылысы  бар.
Нұрсұлтан Назарбаев әлемдік экономикадағы тұрақсыздыққа қарамастан бұл жоспарлар жүзеге асырылатынына назар аударды.
Мемлекет басшысы форум барысында жасалған уағдаластықтардың маңыздылығын атап өтті.
– Тағы бірқатар жобалар бойынша, соның ішінде фармацевтика және құрылыс материалдарын өндіру саласында келіссөздер жүріп жатыр.  Қазіргі кезде Алматы, Батыс Қазақстан, Оңтүстік Қазақстан облыстарында қазақ-түрік индустриялық аймағын құру жұмыстары жүргізілуде. Оларда құрылыс материалдарын, тоқыма, былғары, тұрмыстық химия өнімдерін және өзге де бұйымдарды өндіру жобалары жүзеге асырылады, – деді Қазақстан Президенті.
Елбасы түрік іскер топтарының қызығушылығын тудыруы мүмкін негізгі инвестициялық бағыттар туралы да айтты.
Атап айтқанда, Нұрсұлтан Назарбаев елімізде Индустриялық-инновациялық даму бағдарламасы жүзеге асырылып жатқанына тоқталды.
– Оның бірінші кезеңінде 770 жаңа кәсіпорын іске қосылып, 75 мың тұрақты жұмыс орны ашылды. Біз Қазақстанда бұрын өндірілмеген 400-ден астам өнім түрін шығара бастадық. 2015 жылы бағдарламаның екінші кезеңі басталды. Ол металлургия, химия, мұнай химиясы, машина жасау, құрылыс материалдары, тамақ өнеркәсібі сияқты басымдығы бар 6 салаға бағытталған. Біз инвестицияны арттырып, түрік кәсіпорындарының озық тәжірибесін  енгізуге мүдделіміз, – деді Мемлекет басшысы.
Қазақстан Президенті түрік тарапы ең тәуір павильондардың бірін жасақтап, ЭКСПО көрмесін өткізуге белсене қатысады деп үміттенетінін білдірді.
Мемлекет басшысы «Нұрлы жол» жаңа экономикалық саясатын жүзеге асыру аясында таяу үш жылда инфрақұрылымдарға ауқымды инвестиция бөлінетінін де атап өтті.
– Біздің ел Еуропа мен Оңтүстік Азияны байланыстыратын Орталық Азия өңірінің іскерлік, транзиттік және логистикалық хабына айналуға ұмтылады. Біздің елдеріміздің географиялық  жақындығы, мәдени-гуманитарлық және тарихи байланыстары, жоғары экономикалық әлеуеті екіжақты және өңірлік ықпалдастықты дамытуға бағытталуы тиіс. Біз өз тарапымыздан инвестициялық қолдау мен жан-жақты көмектің барлық түрін көрсетуге әзірміз. Бүгінгі форум елдеріміздің серіктестігін нығайта түсетін елеулі қадам болады деп сенемін, – деді Нұрсұлтан Назарбаев.
Соңында Қазақстан Президенті форумға қатысушыларға табыс тіледі.
Р.Ердоған қазақ-түрік бизнес форумы екі ел халықтарының игілігіне қызмет ететініне сенім білдірді.
– Біз Қазақстанда өзімізді ата-бабаларымыздың отанында жүргендей сезінетінімізді атап өткен жөн. Бұл біздің халықтарымыздың қарым-қатынасына айрықша маңыз береді. Сондықтан елдеріміз үшін кез келген саладағы бірлескен жұмыс маңызды. Біздің ынтымақтастығымызды саяси, экономикалық және мәдени салаларда әртараптандыру қарым-қатынасымызды одан әрі нығайтуға және дамытуға септігін тигізетіні даусыз, – деді  Түркия Президенті.
Р.Ердоған сондай-ақ Қазақстан мен Түркия бизнесмендері екі ел арасындағы тауар айналымын ұлғайту үшін бар күшін жұмылдырады деп үміттенетінін жеткізді.
– Көптеген түрік компаниялары Қазақстанда түрлі салаларда, соның ішінде машина жасау, фармацевтика, қорғаныс өнеркәсібі және басқа салаларда жұмыс істейді. Олар жұмыс орындарын ашып, инвестиция салады. Қазақстан қазір алдына «Қазақстан-2050» стратегиясында, «Нұрлы жол», «Бизнестің жол картасы-2020» сияқты құжаттарда межеленген жаңа стратегиялық міндеттер қойып отыр. Бұл бағдарламалар жаңа жобаларды жүзеге асыруды қарастырғандықтан, біз солардың аясында ынтымақтастығымызды жалғастыруға дайынбыз, – деді Түркия Президенті. 





/// 
Сапар барысында Г.Әбдіқалықова ЮНЕСКО-ның штаб-пәтерінде болып, ұйымның бас директоры И.Боковамен кездесті. Тараптар әңгімелесу барысында ЮНЕСКО мен Қазақстан арасындағы ынтымақтастықтың деңгейі жоғары екенін, сондай-ақ ЮНЕСКО-ның мәртебелі мақсаттары мен қағидаттарына деген Қазақстанның ұстанымы өзгермейтінін атап өтті.
Мемлекеттік хатшы ЮНЕСКО жетекшісі И.Бокованы Мемлекет басшысының «Нұрлы жол – болашаққа бастар жол» атты жолдауының негізгі ережелерімен, Қазақстан халқы ассамблеясының қызметімен, Қазақстанда білімді, ғылым мен мәдениетті, гендерлік теңдікті дамыту жөніндегі шаралармен таныстырды.
И.Бокова Қазақстан басшылығының Ұйым әлеуетін кеңейтуге, оның ішінде бірқатар бағдарламаларды қаржыландыруға көрсетіп жатқан қолдауын, еліміздің ЮНЕСКО қызметіне белсене қатысуын жоғары бағалады.
Сонымен қатар, ЮНЕСКО бас директоры Қазақстан бастамашылық еткен Мәдениеттерді жақындастырудың халықаралық онжылдығы идеясының рөлін ерекше атай отырып,  алдағы отырысына өзі қатысуды жоспарлап отырған Әлемдік және дәстүрлі діндер көшбасшылары съезінің жаһандық күн тәртібіндегі маңызына тоқталды.  
Г.Әбдіқалықова сапар аясында сондай-ақ франциялық «Кампус Франс» білім беру агенттігінің бас директоры А.Грассэнмен, «Париж Сорбонна Сите» университеттер қауымдастығының президенті Ж.И.Мэрэндолмен және қоғам қайраткері, «Сорбонна-Қазақстан» университетін құруға бастамашы  болған М.Хальтермен кездесулер өткізді. Тараптар Қазақ-Француз стратегиялық серіктестігі басымдықтарының бірі болып табылатын университетаралық ынтымақтастықтың ағымдағы жай-күйі мен келешегін егжей-тегжейлі талқылады.
Сонымен қатар Мемлекеттік хатшы Қорқыт Ата кітабының алғашқы шығарылымының 200 жылдығына, сондай-ақ ЮНЕСКО-ның 70 жылдығына орай Халықаралық Түркі академиясы Қазақстан, Әзербайжан, Түркия және Түркіменстанның ЮНЕСКО жанындағы тұрақты өкілдіктерімен бірлесіп ұйымдастырған салтанатты іс-шараға қатысты. Аталған іс-шара барысында Қазақ ұлттық өнер университетінің симфониялық оркестрі Қорқыттың белгілі туындыларын ұсынды.
Іс-шараның ашылуында сөйлеген Г.Н.Әбдіқалықова Қорқыт бейнесі Еуразияның бүкіл кеңістігіндегі түркі халықтарының мәдени және рухани дәстүрлері үшін алтын көпір болып табылатынын, сондай-ақ «Қорқыт ата кітабы» барша адамзаттың игілігі екенін айтты.
Соңында Мемлекеттік хатшы іс-шараның осындай жоғары деңгейде өткізілуіне жәрдемдескені үшін ЮНЕСКО-ға алғысын білдіріп, бұл ұйым бүкіл әлемнің мәдениеттері арасында дәнекерлік қызмет атқаратынын атап өтті.
/// 
Р.Ривлин Нұрсұлтан Назарбаевқа жаһандық бейбітшілік пен өзара  түсіністікті қамтамасыз етуге, сондай-ақ Қазақстан мен Израиль арасындағы достық қарым-қатынасты дамытуға жұмсаған күш-жігері үшін алғыс айтты.
Израиль Президенті ел халқының және жеке өзінің атынан Мемлекет басшысына бақуаттылық пен бақ-береке тіледі, сондай-ақ Қазақстан халқының бұдан әрі дамуы мен өсіп-өркендеуіне ниеттестігін білдірді.
///Президентке қайта құрылған министрліктің құрылымы, басқа мемлекеттік органдардан өнеркәсіп қауіпсіздігі саласындағы кейбір функцияларды, мемлекеттік материалдық қорды беру үдерісі, сондай-ақ, Ішкі істер министрлігінің құрамына кірген әскери бөлімшелерді ауыстыру жұмыстары туралы баяндалды.
Юрий Ильин Президент Қасым-Жомарт Тоқаевқа биылғы Қазақстан Республикасындағы төтенше жағдайлардың алдын алу және жою мемлекеттік қызметінің 25 жылдығы қарсаңында, аталған құрылымды қайта қалпына келтіргені үшін мекеме қызметкерлерінің атынан алғыс білдірді.
Мемлекет басшысына осы жылдың 8 айындағы төтенше жағдайлардың, табиғи және техногендік апаттардың, сондай-ақ, осындай жағдайларда қаза болғандар санының азайғаны туралы да ақпарат берілді.
Кездесу қорытындысы бойынша Мемлекет басшысы Қасым-Жомарт Тоқаев жылыту маусымымен және қысқа дайындық жұмыстарын жүргізу, түрлі төтенше жағдайларды азайту, қар бұрқасындарына әзірлік, сондай-ақ, көктемгі тасқындар мен елді мекендерді су басу қаупінің алдын алу мәселелері бойынша бірқатар нақты тапсырма берді.


/// 
Жеделхатта Дондағы Ростов әуежайында Boeing жолаушылар ұшағының апатқа ұшырауы салдарынан адамдардың қайғылы қазаға ұшырағаны туралы хабарды Қазақстан Президенті зор күйзеліспен қабылдағаны атап өтілген.
Нұрсұлтан Назарбаев қаза болғандардың отбасылары мен туған-туыстарына Қазақстан халқының және жеке өзінің атынан қайғырып көңіл айтты. 
///Құрметті отандастар!
 
Еліміздің православ қауымын қасиетті Пасха мерекесімен шын жүректен құттықтаймын!
Мейірімділік пен жанашырлыққа үндейтін бұл мейрам қастерлі құндылықтарды дәріптейді. 
Христиан дінінің игіліктері адамға ізгілік пен қайырымдылық дарытады. Пасха мейрамы рухани бірлікті, шынайы бауырластықты нығайтуға жол ашады.
Бүкіл әлем қауіпті індетпен күресіп жатқан қазіргідей кезеңде барлық дін өкілдері үшін рухтың беріктігі мен өзара ынтымақтастықтың маңызы зор.
Халқымыз береке-бірліктің, парасат пен төзімнің арқасында кез-келген қиындықты абыроймен еңсереді деп сенемін.
Барша православ христиандарына және отандастарымызға мықты денсаулық, мол бақыт, толағай табыс тілеймін!
 
///Президентке жаңадан құрылған Стратегиялық жоспарлау және реформалар агенттігін құрудың тәсілдері, оның ішінде Агенттік Ережесінің жобасы, штаттық саны мен оның жылдың соңына дейінгі қысқа мерзімде атқаратын қызметі туралы ақпарат берілді.
Қасым-Жомарт Тоқаев қоғамды толғандырған мәселелер мен ұсыныстарды сараптап, пысықтауды, сондай-ақ, Қазақстан халқына арнаған Жолдауында аталған міндеттерді іске асыруды тапсырды.


///Мемлекет басшысы Қасым-Жомарт Тоқаев Экология, геология және табиғи ресурстар министрі Мағзұм Мырзағалиевтің саладағы атқарылып жатқан жұмыстарының есебін тыңдады.
Президентке елімізде балық шаруашылығын дамыту перспективалары туралы баяндалды. Министрдің дерегіне сүйенсек, 2019 жылы балық және балық өнімдері нарығының жалпы көлемі 66 мың тоннаны құраған. Оның ішінде балық аулау – 45 мың тонна, балық өсіру – 7,4 мың тонна, балық импорты – 43,5 мың тонна, экспорты – 30 мың тоннаға жеткен. Ғалымдардың пайымдауынша, елдегі суқоймаларда жылына 600 мың тоннаға дейін балық өсіруге мүмкіндік бар.
Мемлекет басшысы қолда бар мүмкіндіктерді пайдалану қажеттігін айтты. Министрлікке барлық облыстармен бірлесе отырып, осы жылдың қараша айына дейін балық шаруашылығын дамытудың өңірлік бағдарламаларын әзірлеп, бекіту тапсырылды.
Кездесуде өңірлердегі экологиялық жағдайға ерекше мән берілді. Министрдің айтуынша, қазіргі уақытта қоғаммен бірлесе отырып Алматы, Теміртау қалаларының және Атырау, Ақтөбе, Павлодар облыстарының экологиялық мәселелерін шешу жөніндегі жол карталары әзірленген.
Президент нақты индикаторларды анықтай отырып, еліміздің өңірлеріндегі экология мен атмосфералық ауаны жақсарту бойынша белсенді әрі тиімді жұмысты жалғастыруды тапсырды.
Қасым-Жомарт Тоқаевқа «Жануарларға жауапкершілікпен қарау туралы» заң жобасының әзірленіп жатқаны туралы ақпарат берілді. Мемлекет басшысы әсіресе өскелең ұрпақты тәрбиелеуде бұл құжаттың маңыздылығын атап өтті.
Мағзұм Мырзағалиев Мемлекет басшысына Қазақстанның ұлттық парктерінде экологиялық туризмді дамытудың жоспарын ұсынды. Жоспарды іске асыру арқылы экологиялық туризм саласына 70 млрд теңгеге дейін жеке инвестицияларды тартуға, 4 мыңға дейін жаңа жұмыс орындарын ашуға мүмкіндік береді.
Президент ұлттық парктердің әлеуетін нығайтуды міндеттеп, экологиялық туризмді ілгерілету жұмысын жалғастыруды тапсырды.
Сұхбаттасу барысында геологиялық барлау саласының мәселелері қозғалды. Қасым-Жомарт Тоқаев Қазақстанның назардан тыс қалған және келешегі бар бассейндерін зерттеуге және оларды игеру мақсатында инвестиция тартуға күш жұмылдыру қажеттігі туралы айтты.
Мағзұм Мырзағалиев бұдан басқа өңірлерде суарылатын жерлерді енгізу және жаңа суқоймаларының құрылысы бойынша атқарылып жатқан жұмыс туралы айтты. Мемлекет басшысы суарылатын жерлерді енгізу бойынша жүргізіліп отырған жұмысқа жақсы баға беріп, су үнемдейтін технологияларға және су саласын цифрландыруға жеделдетіп өтуді тапсырды.
///Қытай Халық Республикасының Төрағасы Си Цзиньпин Нұрсұлтан Назарбаевты туған күнімен құттықтап, Қазақстан мен Қытай арасындағы ынтымақтастықтың даму қарқыны жоғары екенін атап өтті.
«Қазақстан мен Қытай – тату көршілер әрі көп жақты стратегиялық серіктестер. Мен Қазақстан-Қытай қарым-қатынастарының даму барысын жоғары бағалаймын және Сізбен бірлесе отырып, өзара қолдауды әрі қарай нығайтуға, «Нұрлы жол» жаңа экономикалық саясаты мен «Бір белдеу, бір жол» бастамасын ұштастыруға бағытталған ынтымақтастықты тереңдетуге, екі ел халықтарының игілігі үшін жұмыс істеуге дайынмын», – делінген жеделхатта.
***
Өзбекстан Республикасының Президенті Шавкат Мирзиёев қазіргі Қазақстанның жоғары жетістіктерінің, табыстары мен жеңістерінің бәрі Нұрсұлтан Назарбаевтың атымен тікелей байланысты екенін айтты.
«Өзіңізді халыққа адал қызмет етуге арнаған, еліңіздің болашағы мен әр азаматтың тағдырына алаңдайтын басшы ретінде таныттыңыз. Сіз шын мәніндегі адами және іскерлік қасиеттеріңіздің, әділ де талап қойғыш басшыға тән талантыңыздың арқасында тек Қазақстан мен біздің өңірде ғана емес, сондай-ақ одан да шалғай жерлерде зор құрмет пен жоғары беделге ие болдыңыз», – делінген жеделхатта.
Ш.Мирзиёев екі ел арасындағы стратегиялық әріптестіктің әрі қарай да дәйекті түрде дамып, жан-жақты нығая беретініне сенім білдірді.
***
Тәжікстан Республикасының Президенті Эмомали Рахмон Нұрсұлтан Назарбаевты туған күнімен құттықтап, Қазақстанды одан әрі өркендету және дамыту жолындағы қызметіне толайым табыс тіледі.
«Тәжікстанда халықтарымыздың арасындағы тарихи қарым-қатынастардың, достық пен құрметтің тұрақты дамуына қосқан Сіздің жеке үлесіңіз жоғары бағаланады. Біз Астанадағы жуырда өткен келіссөздер мен кездесулер барысында Тәжікстан мен Қазақстан арасындағы көп жақты ынтымақтастықты жаңа маңызды уағдаластықтармен нығайттық. Олардың жүйелі түрде жүзеге асырылуы елдеріміздің стратегиялық серіктестігін жан-жақты бекемдеудің факторы болатынына сенімдімін», – делінген жеделхатта.
***
Моңғолия Президенті Халтмаагийн Баттулга өзінің құттықтау жеделхатында Нұрсұлтан Назарбаевтың Қазақстан мен Моңғолия қарым-қатынастарын дамытуға қосқан жеке үлесін атап өтіп, Циндао қаласындағы Шанхай ынтымақтастық ұйымына мүше мемлекеттер басшыларының саммиті барысында өткен екі жақты кездесудің нәтижелеріне оң баға берді.
«Мен Сіздің сауда-экономикалық ынтымақтастықты әрі қарай ілгерілету үшін бізде зор мүмкіндіктер бар деген пікіріңізбен келісемін. Біз алдағы уақытта ауыл шаруашылығы және өңдеу өнеркәсібі салаларында өзара белсенді ықпалдастықты дамытуға дайынбыз.
Сізге зор денсаулық, ал достас Қазақстан халқына бақ-береке тілеймін!», – делінген жеделхатта.
***
Әзербайжан Республикасының Президенті Ильхам Әлиев Нұрсұлтан Назарбаевты туған күнімен құттықтап, Елбасының басшылығымен Қазақстанның қол жеткізген жетістіктерін атап көрсетті.
«Сіздің көшбасшылығыңыздың, дана әрі көреген саясатыңыздың нәтижесінде Қазақстанның мемлекеттілігі нығайып, әлеуметтік-экономикалық тұрғыдан дамып, беделі күннен-күнге артып келеді.
Елдеріміз арасындағы қарым-қатынастарды дамытып, нығайтуға өлшеусіз үлес қостыңыз. Әзербайжан мен Қазақстанның достығы мен ынтымақтастығының әріптестікке негізделген стратегиялық сипаты алдағы уақытта да халықтарымыздың мүддесіне қызмет ете беретініне сенімдімін», – делінген жеделхатта.
***
Украина Президенті Петр Порошенко Нұрсұлтан Назарбаевқа зор денсаулық, күш-жігер және жаңа жетістіктер, ал Қазақстан халқына бақ-береке тіледі.
«Украина мен Қазақстан арасындағы достық және әріптестік қарым-қатынастар, сондай-ақ халықтарымыз арасындағы ізгі байланыстар екі елдің одан әрі өсіп-өркендеуіне және өзара тиімді ынтымақтастығына негіз болады», – делінген жеделхатта.
***
Армения Республикасының Премьер-Министрі Никол Пашинян өзінің құттықтауында екі ел арасындағы достық қарым-қатынастар мен өзара құрметке негізделген күш-жігер Армения мен Қазақстанның байланыстарын одан әрі өркендетуге септігін тигізетініне сенім білдірді.
«Сіздің Мемлекет басшысы ретіндегі ел экономикасын дамытып, Қазақстанның халықаралық аренадағы беделін нығайтуға бағытталған қызметіңіз, өзіңіз жүргізіп отырған орнықты бағдардың арқасында, мемлекетті қалыптастыру тұрғысынан өзіндік қолтаңбаңызды айшықтайды», – делінген жеделхатта.
***
Мәскеу және Бүкіл Русь Патриархы Кирилл өзінің құттықтау хатында еліміздің өсіп-өркендеуі үшін Қазақстан Президентінің басшылығымен жүзеге асырылып жатқан бірқатар маңызды әлеуметтік және экономикалық жобаларды атап өтеді.
«Қазақстанның ұлт көшбасшысы бола отырып, Сіз өзіңізді салмақты әрі дәйекті шешім қабылдай білетін талантты басшы ретінде көрсеттіңіз. Атап айтқанда, республиканың игілігіне айналған берік дінаралық келісім мен ұлтаралық түсіністік Сіздің бастамаларыңыздың айқын жемісінің көрінісі болып саналады», – делінген жеделхатта.
///
	 

	Астана және Қазақстан Митрополиті Александр өз хатында «Діни қызмет және діни бірлестіктер туралы» ҚР жаңа Заңына сәйкес, мемлекеттік деңгейде Орыс Православие Шіркеуінің каноникалық құрылымын заңдық ресімдеу жөніндегі жұмыстар аяқталғанын атап өткен.

	Митрополит Александр Қазақстан Президентінің көреген саясатының арқасында республикада конфессияаралық әлем мен діниаралық келісім ахуалы қалыптасқанына тоқталады. Соның бір дәлелі ­- Мемлекет басшысының бастамасымен түрлі өркениеттер мен мәдениеттер арасындағы бірегей үнқатысу алаңына айналған Әлемдік және дәстүрлі діндер көшбасшылары съезінің Астанада өткізілуі.

	«Еліміз азаматтарының рухани өміріне, атап айтқанда, Православие Шіркеуінің Қазақстандағы қызметіне көңіл бөліп отырғаныңызға алғысымды білдіре отырып, біздің республикамыздың түрлі қоғамдық өміріндегі дәстүрлі діни конфессиялармен мемлекеттің ынтымақтастығы дами түсетініне және нығая беретініне сенемін» делінген хатта.

	Өз хатында «Ново-Нахичеван және Ресей Епархиясы Армян Апостолі Православие Шіркеуі Алматы қаласы «Сурб Хач» жергілікті діни бірлестігінің» настоятелі М.Саргсян Әлемдік және дәстүрлі діндер көшбасшылары съезінің мемлекет пен түрлі әлемдік конфессиялар арасындағы өзара сенім мен сындарлы үнқатысуды нығайта түсетінін атап өтеді.

	«Бұл үнқатысуда рухани-адамгершілік құндылықтар мен конфессияралық келісімді нығайту үшін жағдай жасап келе жатқан Сіздің рөліңіз айрықша екенін атап өтуге рұқсат етіңіз» деп жазады хат авторы.

	Сонымен қатар, М.Саргсян діни бірлестіктерді қайта тіркеуде жақсы ұйымдастырылған процесс мемлекет пен діни сектор арасындағы қарым-қатынасты тағы да жоғары деңгейге көтергенін және Мемлекет басшысы жүргізіп отырған реформаның нәтижелігі мен тиімділігін айқын көрсетіп бергенін атап өтеді.

	«Вон Буддистов» Алматы шіркеуі» діни бірлестігінің жетекшісі Л.Палагина өз хатында діни бірлестіктерді қайта тіркеу процесі мемлекет пен діннің арасындағы  мықты сындарлы үнқатысуды қалыптастыруда маңызды қадамдардың бірі болғанына тоқталады.

	Л.Палагина Қазақстан осы арқылы этникалық және діни сеніміне қарамастан әр азаматтың дін тұту еркіншілігі құқығы сақталатынын көрсете отырып, мемлекет өз мәртебесін тағы да қуаттай түскенін жазады.

	«Біз шын мәнінде Қазақстан Сіздің басшылығыңызбен мемлекет пен түрлі діндер өкілдері арасында үйлесімді, тату және жемісті ынтымақтастықтың әлемдік үлгісі саналатынын мақтаныш ете аламыз және оған толық сенімдіміз» делінген хатта.     
///
	 

	

	Кеңеске Премьер-Министр С.Ахметов, Президенттің көмекшісі-Қауіпсіздік кеңесінің хатшысы М.Тәжин, Бас прокурор А.Дауылбаев, Қорғаныс министрі Ә.Жақсыбеков, Ішкі істер министрі Қ.Қасымов, Ұлттық қауіпсіздік комитеті төрағасының бірінші орынбасары В.Жұмақанов қатысты.

	Мемлекет басшысы 25 желтоқсанда 18 сағат 55 минутта Шымкент қаласының аумағында бортында шекарашылар болған әскери-көлік ұшағы апатқа ұшырағанын айтып өтті.

	- Экипаждың жеті мүшесі, жиырма офицер қайтыс болды. Арнайы ведомствоаралық комиссия құрылды. Бас прокуратура қылмыстық іс қозғады, тергеу жүргізілуде. Менің нұсқауым бойынша, барлық ұйымдастыру мәселелерін анықтау үшін апат орнына ҰҚК төрағасы ұшып барды. Бұл – үлкен қайғы, мен қайтыс болғандардың барлық жақындары мен туған-туыстарына қайғырып көңіл айтамын, - деді Нұрсұлтан Назарбаев.

	Қазақстан Президенті әуе апатының барлық жай-жапсары жан-жақты зерттелетінін атап өтті.

	- Қызметтік тексеріс жүргізу үшін арнайы топ құрылды. «Қара» жәшікті ашқаннан кейін біз қайғылы оқиғаның мән-жайын толық білетін боламыз. Алдын ала мәліметтер бойынша, ешқандай жат ниетті сыртқы әсерлер болмаған деп айтуымызға болады. Бұл түрлі жағдайлардың салдары деп есептеймін. Сол күні Шымкент маңында ауа-райы өте құбылмалы болды, соған қарамастан экипаж ұшақты қондыруға тырысқан. Қаладан 40 шақырым маңда ұшақ радардан жоғалып кеткен. Ұшқыш тәжірибелі еді, ұшақ жарамды жағдайда болған, жоспарлы жөндеуден өткізілген. Дегенмен оқиғаның барлық мән-жайы апатқа ұшырау себептері біз жүргізіп отырған толық тексерістен кейін нақты белгілі болады, - деді Мемлекет басшысы.

	Нұрсұлтан Назарбаев мұндай оқиғалардың қайталануына жол бермес үшін шаралар қабылдау қажеттігіне тоқталды.

	- Адамдар қызметтік міндеттерін орындау кезінде қаза тапты. Бұл – үлкен қайғы. Бұл – бәріміз үшін ауыр сынақ. Бұл – бүкіл халқымыз үшін азалы кезең. Сондықтан мен 27 желтоқсанды жалпыұлттық аза тұту күні деп жарияладым. Оқиғаның анық-қанығы болған жайға жан-жақты талдау жасалғаннан кейін жария етіледі. Өкінішке қарай, әлемде мұндай оқиғалар болып тұрады. Бірақ бұл бізді сонда да жұбатпауға тиіс. Біз елімізде мұндай жағдайлар болмас үшін барлық қажетті шараларды қабылдауға тиіспіз, - деді Қазақстан Президенті.

	Сондай-ақ кеңес барысында Мемлекет басшысы Үкіметке, тиісті ведомстволарға қайтыс болғандардың отбасыларына барлық қажетті көмек көрсетуді тапсырды.

	ҰҚК төрағасының бірінші орынбасары В.Жұмақанов ведомство басшысы оқиға орнында жүргенін және қажетті ұйымдастырушылық іс-шараларды өткізіп жатқанын мәлімдеді.

	- ҰҚК төрағасы қайтыс болғандардың туыстарымен кездесті, «Оңтүстік» өңірлік басқармада кеңес өткізді. Қайтыс болған адамдардың орнына міндетті уақытша атқарушы адамдар тағайындалды. Қазіргі уақытта қандай да бір қаскүнемдік әрекет болғанын айғақтайтындай белгілер жоқ. Жалпы, шекара қызметі жоспарлы режімде жұмыс істеуде. Мемлекеттік шекара тиісінше қорғалуда, - деді В.Жұмақанов.

	Бұдан бөлек, ол ҰҚК-да қайтыс болғандардың отбасыларымен жұмыс жүргізу және шекара қызметінің қайтыс болған офицерлерін жерлеуді ұйымдастыру үшін комиссия құрылғаны туралы хабардар етті.

	Қорғаныс министрі Ә.Жақсыбеков авиациялық оқиғаға тексеру жүргізу ережелеріне сәйкес, ұшақтың апатқа ұшырау себептерін тексерумен айналысатын арнайы комиссия тағайындалғанын айтып өтті.

	- Алдын ала тексеріс әуежай ауданында ауаның ылғалдылығы 97 пайыз, тұманды, температурасы - 1 градус болғанын көрсетті, сондықтан мұз қатып қалуы да мүмкін. Сондай-ақ ұшақтың қалыпты қонуына кедергі келтірген ауа-райының қолайсыз жағдайын көрсететін бірқатар өзге де фактілер бар, - деді Ә.Жақсыбеков.

	Бас прокурор А.Дауылбаев құрылған жедел тергеу тобына прокуратураның, ұлттық қауіпсіздік органдарының және ІІМ әскери-тергеу бөлімшелерінің таңдаулы тергеушілері енгенін мәлімдеді.

	- Біз әскери-көлік ұшағының ұшу орны мен орналасу орнын қоса алғанда, осы техникаға жүргізілген жөндеу жұмыстарына байланысты барлық құжаттарын алдық. «Қара» жәшік табылды, тиісті сараптама жүргізілуде, оқиға болған орын тексерілуде. Біз әскери-көлік ұшағының апатқа ұшырауына әкеліп соққан нақты себептерді анықтаймыз, - деді А.Дауылбаев. 

///Мемлекет басшылары екі ел арасындағы сауда-экономикалық ынтымақтастықтың қарқынды дамып келе жатқанын атап өтті. Биылғы бес айдың ішінде екіжақты сауда көлемі 46 пайызға артқан. Инвестициялық, көлік-логистикалық жобалар жүзеге асырылуда, жаңа авиациялық бағыттар ашылуда. Қазақстан мен Өзбекстан халықаралық, өңірлік алаңдарда бір-бірімен тығыз байланыс жасайды.
Қасым-Жомарт Тоқаев жуырда Ташкентте өткен Орталық Азия және Оңтүстік Азия елдері арасындағы ынтымақтастық мәселелері жөніндегі халықаралық конференцияның қорытындыларына жоғары баға берді.
Екі ел басшылары Ауғанстандағы жағдайды және оның өңірлік қауіпсіздік үшін ықтимал салдарын жан-жақты талқылады. Қасым-Жомарт Тоқаев пен Шавкат Мирзиёев аталған проблема бойынша ортақ түсінік бар екенін атап өтті.
Мемлекет басшысы Өзбекстан Президентінің Қазақстанға жасайтын алдағы ресми сапары екі ел арасындағы ынтымақтастықты одан әрі дамытуда маңызды оқиға саналатынын айтты.
Сонымен қатар Қасым-Жомарт Тоқаев Шавкат Мирзиёевті туған күнімен құттықтап, өзбек халқының мойындалған көшбасшысына зор денсаулық, құт-береке және бауырлас Өзбекстан халқының игілігі жолындағы қызметіне табыс тіледі.
/// 
Мемлекет басшысы сапар аясында облыстық мәслихаттың сессиясына қатысты, оның барысында депутаттар облыстың жаңа әкімі – Бейбіт Атамқұловтың кандидатурасын бір ауыздан мақұлдады.
Қазақстан Президенті бұрынғы әкім А.Мырзахметов үлкен жұмыс атқарғанын, нәтижесінде өңір экономикасы табысты дамып, әлеуметтік нысандар құрылысы белсенді жүргізіліп, қызмет көрсету саласы жүйелі түрде жақсарып келе жатқанын атап өтті. Нұрсұлтан Назарбаев А.Мырзахметовтің тәжірибесі мен беделі қазіргі уақытта елдің жетекші саяси күші болып саналатын «Нұр Отан» партиясының басшылығында қажет екенін айтты.
Мемлекет басшысы облыстың дамуына дәстүрлі түрде зор көңіл бөлінетініне, оның басшысына айрықша жауапкершілік жүктелетініне назар аударды. 
Сонымен қатар, Қазақстан Президенті өңір активімен кездесу өткізіп, оның барысында облыстың жаңа әкімін таныстырды.  Мемлекет басшысы Б.Атамқұловтың түрлі басқару салаларындағы жұмыс тәжірибесін, білім деңгейінің жоғарылығын атап өтті және өңірдің алдына қойған міндеттерді оның игере алатынына сенім білдірді.
Нұрсұлтан Назарбаев экономикадағы ахуалдың күрделенуіне байланысты қолда бар қаражатты пайдалану тиімділігін арттыруға басымдық берілетінін, бұл барлық деңгейдегі әкімдердің міндеті екенін атап көрсетті. 
Мемлекет басшысы атап өткендей, республикада дағдарыстық құбылыстарды еңсеру үшін жүйелі шаралар қабылдануда. Елде жүргізіліп жатқан индустрияландыру экономиканың орнықтылығын күшейтуге, шикізаттың әлемдік бағасына тәуелділікті азайтуға, шағын және орта бизнестің үлесін арттыруға бағытталғанын айтты. «Нұрлы жол» бағдарламасы да дағдарысқа қарсы саясаттың ілкімді құралы болып саналады.
Қазақстан Президенті облыстың әлеуетін жүзеге асыру керектігін атай отырып,  бірқатар негізгі міндеттер қойды. Олардың қатарында табиғи ресурстарды пайдалануды қоса алғанда, өнерекәсіпті дамыту, уран кластерін қалыптастыру, шағын және орта кәсіпкерліктің өркендеуі үшін жағдайды одан әрі жақсарту, агроөнеркәсіп кешенінің тиімділігін арттыру және пайдаланылмайтын жер алқаптарын азайту мәселелері бар.
 
Сондай-ақ Мемлекет басшысы әлеуметтік өзекті, соның ішінде үш ауысымдық мектептерді жою, балаларды мектепке дейінгі мекемелермен қамту  аясын  ұлғайту мәселелерін шешу ісін жалғастыруды тапсырды, бірақ бұл ретте шығыстардың орнымен жұмсалу қағидатын ұстану кажеттігін айтты. 

///
	 

	Дүниежүзілік банк тарапынан кездесуге вице-президент Лора Так, Инвестицияларды кепілдендіру жөніндегі көпжақты агенттіктің вице-президенті Кейко Хонда және Халықаралық қаржы корпорациясының вице-президенті Карин Финкельстон қатысты.

	Қазақстан Президенті экономиканы дамытуға және ұзақмерзімді жоспарларды жүзеге асыруға көрсетілген белсенді қолдау үшін ризашылығын білдірді.

	– Қазақстан аса маңызды серіктесіне айналған Дүниежүзілік банкпен тәуелсіздік жылдарынан бері ынтымақтасып келеді. Сіздердің жұмыстарыңыз біздің елімізге пайдалы нәтижелер әкелуде және ол Қазақстанда жоғары баға алып отыр. Банктің портфелінде міндеттемелерінің жалпы сомасы 3,6 миллиард доллар шамасындағы 10 инвестициялық жоба бар. Соның 1,5 миллиарды игерілді. Бұдан арғы ынтымақтастыққа шақырған жаңа ұсынысымызды қабыл алғандарыңыз үшін ризамын, – деді Мемлекет басшысы.

	Нұрсұлтан Назарбаев мемлекеттің биыл экономиканы дамытуға, ең алдымен шағын және орта бизнесті, сондай-ақ индустриялық бағдарламаны жүзеге асыруға 1 триллион теңге бөлетінін еске салды.

	– Біздің талпыныстарымызды Дүниежүзілік банктің қолдауы аса маңызды. Сіздің банктеріңіздің қызметі біздің елде жұмыс істегісі келетін өзге де қаржы институттарын қызықтырады деп үміттенемін. Дүниежүзілік банктің тиімділікті, барлық үдерістің ашықтығын арттыру саласындағы айтарлықтай тәжірибесі барын ескеріп, біз сіздерді тиісті келісімге қол қою арқылы осы бастаманы жүзеге асыруға серіктес ретінде шақыруға шешім қабылдадық.  Сол үшін біз заңнамамызға өзгеріс енгізіп, инвестициялар үшін қажетті барлық преференциялар мен қолайлы шарттарды ұсынамыз. Сіздердің сапарларыңыз біздің елімізбен қатар банктің өзі үшін де жемісті болады деп есептеймін, –   деді Қазақстан Президенті.

	Дүниежүзілік банк тобының атынан вице-президент Лора Так Қазақстанмен ұзақмерзімді ынтымақтастықты дамытуды жалғастырудың маңыздылығын атап өтті.

	– Біздің өзара іс-қимылдарымыз түрлі экономикалық жобалардың кең ауқымы аясында жүргізілуде. Ынтымақтастық Қазақстан Дүниежүзілік банкке қосылған 1992 жылы басталды, біз 38 миллион доллар көлеміндегі алғашқы келісімшартымызға қол қойып, бүгінге дейін жалғасып келе жатқан бағыттар бойынша жұмыс жүргізе бастадық. Содан бері Қазақстан макроэкономикалық және әлеуметтік көрсеткіштер жөнінен зор ілгерілеуге қол жеткізді. Сондай-ақ, Қазақстанның экономикалық табыстары халықтың барлық топтарына тең бөлінуі үшін үлкен жұмыс атқарылды. Дүниежүзілік банк серіктес ретінде осы үдерістердің бәрін қанағаттанушылықпен бақылап, барлық жетістіктерге атсалысып отырды, – деді Дүниежүзілік банктің вице-президенті.

	Л. Так «Қазақстан-2050» Стратегиясы Дүниежүзілік банктің жұмыс жоспарымен сәйкес келетінін атап өтті.

	– Біз Қазақстанның индустриялық экономика құру, жеке секторды, осы саладағы инновациялар мен инвестицияларды қолдайтын арнаулы мемлекеттік саясатын ілгерілету үшін жеделдетілген даму бағдарламасын толығымен қолдаймыз. Қазақстанның саяси реформалар сыртқы сілкіністерге төтеп беру қабілетін арттырып, ұдайы экономикалық өсімді жалғастыруға септігін тигізуі тиіс деген ұстанымын да мақұлдаймыз. Біз Қазақстан тарапымен жұмысты бірлесе жалғастыруға зор құлшынысымызбен дайынбыз, – деді банктің өкілі.    

	Кездесу қорытындысы бойынша Қазақстан Республикасы Үкіметі мен Халықаралық Қайта құру және Даму банкі, Халықаралық қаржы корпорациясы мен Дүниежүзілік банк тобының Инвестицияларды кепілдендіру жөніндегі көпжақты агенттігі арасында Қазақстан Республикасының өсімі мен орнықты дамуына атсалысу мақсатындағы ынтымақтастықты күшейту жөніндегі серіктестік туралы негіздемелік келісімге қол қою рәсімі өтті.



///
	 

	Мемлекет басшысы іс-шара барысында жарыстың ашылуына қатысқан бірқатар шетелдік мемлекет басшыларымен кездесу өткізді.

	Формула-1 – дөңгелектері ашық автокөліктердің айналмалы жолдағы автожарысының әлемдік біріншілігі. Бұл жарыс жыл сайын өткізіледі және Гран-При мәртебесі бар бірнеше кезеңнен тұрады. 
///Мемлекеттік хатшы отырысты ашып, Қазақстан Президенті «Болашаққа бағдар: рухани жаңғыру» атты бағдарламалық мақаласында «сананың ашықтығын» басты басымдықтардың бірі ретінде айқындап бергенін атап өтті. Гүлшара Әбдіқалықова «Болашақ» бағдарламасы сананың ашықтығын арттыруға септігін тигізетінін айтты.
– Өскелең ұрпақ әлемнің үздік жетістіктеріне ашық әрі бейім болуға тиіс. Президенттік стипендия Қазақстанның қазіргі жастарына білім өрісін кеңейтуге, әлемнің жетекші жоғары оқу орындарында оқуға, үздік тәжірибелік машықтарды игеруге мүмкіндік береді, – деді Гүлшара Әбдіқалықова.
Отырыс барысында Білім және ғылым министрі Е.Сағадиевтің «Болашақ» халықаралық стипендиясын іске асыру жөніндегі нормативтік құқықтық актілерді жетілдіру туралы есебі тыңдалды, сондай-ақ «Болашақ» бағдарламасын іске асыруға қатысты бірқатар мәселе қаралды.
Комиссия шешімімен магистратурада және докторантурада оқуға, сонымен қатар әлемнің жетекші ғылыми орталықтарында тағылымдамадан өтуге жіберілетін 80 үміткерге стипендия тағайындалды.
Мемлекеттік хатшы отырысты қорытындылап, «Болашақ» халықаралық стипендиясын іске асыру тетіктерін одан әрі жетілдіру және тиімділігін арттыру жөнінде бірқатар тапсырма берді.
///Қасым-Жомарт Тоқаевқа еліміздің биылғы қаңтар-ақпан айларындағы әлеуметтік-экономикалық даму қорытындылары және елдегі санитарлық-эпидемиялық ахуал туралы есеп берілді.
Ұсынылған мәліметтерге сәйкес соңғы екі айда экономикада тұрақты оң динамика байқалады. Атап айтқанда, өңдеу өнеркәсібі, құрылыс, ауыл шаруашылығы салалары қарқынды дамып келеді. Қызмет көрсету ісі біртіндеп қалпына келе бастады. Ақпарат пен байланыс саласында оң көрсеткіштерге қол жеткізілді. Азық-түлік өндірісі, жеңіл өнеркәсіп, химия өнеркәсібі, металлургия, оның ішінде, түрлі-түсті металл өндірісі мен машина құрастыру, фармацевтика салаларында тұрақты өсім бар.
Президентке ОПЕК+ Мониторинг комитеті отырысының қорытындылары туралы ақпарат берілді. Аталған жиында Қазақстан үшін мұнай өндірісін тәулігіне 20 мың баррельге дейін арттыру туралы жеке келісім жасалғаны айтылды. Бұл тау-кен секторындағы өндіріс өсімін біртіндеп ұлғайтуға мүмкіндік береді.  
Кездесуде елдегі санитарлық-эпидемиялық жағдай талқыланды. Премьер-Министрдің айтуынша, жағдай бақылауда: республика бойынша вирустың арту көрсеткіші 0,9-ды құрайды, жұқпалы ауруханалардағы төсек орын 23 пайызға, жан сақтау бөлімшелеріндегі орындар 16 пайызға толған.
Мемлекет басшысына инвестициялар тартуды, тұрғындарды жұмыспен қамтуды, әлеуметтік маңызы бар тауарлардың бағасын тұрақтандыруды қамтамасыз ету және еліміздің әлеуметтік-экономикалық дамуының басқа да өзекті мәселелері бойынша қабылданып жатқан шаралар туралы мәлімет берілді.
///
	

	Кеңеске Премьер-Министр Серік Ахметов, Президент Әкімшілігінің Басшысы Кәрім Мәсімов, Премьер-Министрдің орынбасары Қайрат Келімбетов, Президент Әкімшілігі Басшысының орынбасары Бақыт Сұлтанов, «Самұрық-Қазына» ӘАҚ АҚ басқарма төрағасы Өмірзақ Шөкеев, Мұнай және газ министрі Сауат Мыңбаев қатысты.

	Кеңесте банк секторының, зейнетақы реформасының жай-күйі және мұнай-газ саласын одан әрі дамыту мәселелері талқыланды, сондай-ақ Мемлекет басшысының қатысуымен өткен Үкіметтің кеңейтілген отырысында берілген және «Қазақстан-2050» Стратегиясында қарастырылған тапсырмалардың орындалу барысы қаралды.

	Кеңес барысында Нұрсұлтан Назарбаев банк жүйесіндегі сыртқы қарыздарды төмендету жөнінде бірқатар шара қабылданғанын және бұл үдерісті жалғастыру қажет екенін атап өтті.

	Сонымен қатар, Қазақстан Президенті зейнетақы жүйесінің тиімділігін аттыру үшін тиісті шаралар қабылдау қажеттігін айтты, сондай-ақ мұнай-газ саласындағы өзекті мәселелерді шешу жөніндегі бұдан кейінгі қадамдарды анықтау керектігіне тоқталды. 

	Кездесудің қорытындысы бойынша өткен брифингте Ө.Шөкеев қайта құрылымдау жүргізудің және өзге іс-шаралардың нәтижесінде «БТА Банк» АҚ-ның сыртқы қарызы 9 млрд. доллардан 750 млн. долларға дейін қысқарғанын, қаржы институттарын басқарудың жаңа жүйесі құрылғанын атап  өтті. Осыған байланысты Мемлекет басшысы биылғы жыл ішінде «БТА Банк» АҚ, «Альянс Банк» АҚ және «Темірбанк» АҚ банктерінің капиталынан шығуды тапсырды.

	Кеңестің қорытындысы бойынша Мемлекет басшысы қаралған жұмыс бағыттары аясында бірқатар нақты тапсырмалар берді.

///Алик Шпекбаев Қасым-Жомарт Тоқаевқа Сыбайлас жемқорлыққа қарсы іс-қимыл агенттігінің биылғы 7 айда атқарған жұмыстарының негізгі қорытындылары туралы есеп берді. Агенттік төрағасы саяси мемлекеттік қызметшілер мен жауапты басшыларды сыбайлас жемқорлыққа қарсы шара қолданбағаны үшін қызметінен босатуға және нормативтік-құқықтық актілерді жемқорлыққа қарсы сараптамадан өткізуді қалпына келтіруге қатысты Мемлекет басшысының бұған дейін берген тапсырмаларының орындалуы туралы баяндады.
Президент мемлекеттік органдардың жұмысына қызмет көрсету моделін енгізудің маңыздылығын атап өтіп, Агенттіктің азаматтық қоғам өкілдерімен бірге сыбайлас жемқорлықтың алдын алу және адалдық идеологиясын ілгерілету жөніндегі іс-қимылдарына оң баға берді.
Кездесу соңында Мемлекет басшысы 19 тамыз күні Сыбайлас жемқорлыққа қарсы іс-қимыл жөніндегі кеңесте жемқорлық қылмыстар үшін жауапкершілікті қатаңдатып, қоғамдық бақылаудың тиімділігін арттыруға қатысты берілген тапсырмаларды тезірек заң жүзінде іске асырудың қажет екенін айтты.


///Гүлшара Әбдіқалықова кездесуде Елбасы  Н.Ә.Назарбаевтың: «Қазақстанның әйелдері еліміздің Тәуелсіздігін нығайту ісіне еселі үлес қосып келеді» деген сөзіне назар аударды.
Мемлекеттік хатшы Г.Әбдіқалықова Қазақстанда Елбасының қолдауымен әйелдер кәсіпкерлігін дамыту, ана мен баланы қорғау, әйелдер құқығы мен мүмкіндіктерін кеңейту бағытында ауқымды жұмыстар атқарылып жатқандығын атап өтті.
Г.Әбдіқалықова бизнес-ортаны кеңейту және түбегейлі жақсарту мемлекеттік саясаттың негізгі басымдықтарының бірі екенін айтты. Елімізде ішкі жалпы өнімге шағын және орта бизнестің қосатын үлесін 2050 жылға қарай 50 пайыздан кем емес мөлшерге жеткізу жөнінде стратегиялық мақсат қойылған. 
– Қазақстан қазіргі уақытта шикізатқа тәуелділіктен арылуға және ақылды инновациялық экономика құруға бағытталған саясат жүргізуде. Осы бағытта әйелдер кәсіпкерлігі де қарқынды дамып келеді. Қазақстандық қыз-келіншектер үшін бизнесте денсаулық сақтау, білім беру, мәдениет, ақпарат, фэшн-индустрия және тағы басқа салалардағы қызмет көрсету ісі басымдыққа ие. Қаржы институттарымен ынтымақтастық белсенді түрде дамытылуда, – деді Мемлекеттік хатшы.
Кездесу соңында Мемлекеттік хатшы Г.Әбдіқалықова Қазақстан, Біріккен Араб Әмірліктері, Египет және Грузия елдерінің іскер әйелдеріне зор денсаулық, мол табыс және бақ-береке тіледі.
Кездесуге Біріккен Араб Әмірліктерінің Қазақстандағы Төтенше және өкілетті елшісі М.Әл-Джабер, Біріккен Араб Әмірліктері Президенті жанындағы Кәсіпкер әйелдер кеңесінің президенті Ф.Камбер Әл-Авадхи, Грузияның Іскер әйелдер кеңесінің президенті Е.Маисурадзе, сондай-ақ Қазақстанның, Біріккен Араб Әмірліктерінің, Египеттің бизнес қауымдастықтарының өкілдері қатысты. 
/// 
Телефон арқылы сөйлесу барысында  Томислав Николич  Нұрсұлтан Назарбаевты Қазақстан Республикасы Президентінің сайлауындағы айқын жеңісімен құттықтады.
Қазақстан Президенті  Сербияның ЕҚЫҰ-дағы төрағалығы Украинадағы дағдарысты реттеуге және Ұйымға мүше елдердің сындарлы диалогын дамытуға қызмет етеді деп үміттенетінін жеткізді.
Мемлекеттер басшылары Қазақстан мен Сербияның достық қарым-қатынастарын одан әрі нығайту бағытындағы бірлескен жұмысқа дайын екендіктерін айтты.
Телефон арқылы сөйлесуге Сербия жағы бастамашы болды. 
///Қазақстанның Тұңғыш Президенті рәсімге қатысушылар алдында сөйлеген сөзінде қазақстандықтардың болашақ ұрпағы үшін бұл жолдаудың ерекше мәні бар екенін айтты.
– Тәуелсіздік жылдарында Қазақстанның бағындырған белестері аз емес. Аға буын бүгінгі жастардың бақытты өмір сүруі үшін біздің қандай қиын кезеңдерді бастан өткергенімізді жақсы біледі. Біз еліміздің игілігі үшін жұмыс істедік. Қазақстанды әлемге таныттық, – деді Елбасы.
Нұрсұлтан Назарбаев қазақстандықтардың қазіргі ұрпағының келешек өсіп-өркендеуі үшін зор мүмкіндіктері бар екенін атап өтті.
– Мен өз мақсатымызға қол жеткізгеніміз үшін өте қуаныштымын. Бұл капсула 30 жылдан кейін ашылады. Осы жылдар ішінде көп нәрсе болуы мүмкін. Бірақ, Қазақстан және оның азаматтары өз даму жолымен ілгерілеуін жалғастыра беретін болады, – деді Қазақстанның Тұңғыш Президенті.
Соңында Елбасы қазіргі жастардың Қазақстанды нығайтып, өркендету үшін еңбек ете беретініне сенім білдірді. 
 
Қазақстан Республикасының Тұңғыш Президенті – Елбасының Баспасөз қызметі
 





///
	

	Әңгімелесу барысында Қазақстан Президенті «Лукойл» компаниясы еліміздің мұнай-газ саласындағы ресейлік ірі инвестор болып саналатынын атап өтті. Сондай-ақ Нұрсұлтан Назарбаев экономиканың түрлі салаларындағы ынтымақтастықты одан әрі нығайтып, өзара іс-қимылды дамыту қажеттігіне тоқталды.

	В.Алекперов Қазақстан Президентінің қолдауы арқасында компания Қазақстанда 20 жыл бойы жұмыс істеп келе жатқанын, осы уақыт ішінде ел экономикасына 7 млрд. доллардай инвестиция салғанын айтты. «Лукойл» компаниясы түрлі жобаларды іске асыруға белсене қатысуда. Солардың бірі қуаты жылына 100 мың тоннаға дейін жететін  Қазақстанның оңтүстігіндегі майлауға пайдаланылатын материалдар өндіретін зауыт құрылысы болып табылады. 
/// 
Кездесу барысында тараптар сауда-экономикалық, инвестициялық және мәдени-гуманитарлық салалардағы екіжақты өзара ықпалдастықтың қазіргі ахуалы мен перспективаларын талқылады.
Сондай-ақ екі ел көшбасшылары халықаралық күн тәртібіндегі мейлінше өзекті мәселелер жөнінде пікір алмасты.
///
	

	Кездесуде одан арғы ынтымақтастыққа, соның ішінде әскери-көлік авиациясына техникалық қызмет көрсету саласына байланысты ауқымды мәселелер қаралды.

	Қазақстан Президенті «Эйрбас Милитари» компаниясымен бірқатар бірлескен жобалар іске асырылып жатқанын атап өтіп, өзара тиімді ынтымақтастықты тереңдету қажеттігіне тоқталды.

	Өз кезегінде Д.Уренья-Расо компанияның Қазақстандағы ұзақ мерзімді қызметі екі ел үкіметтерінің жақсы қарым-қатынастарының арқасында қалыптасқанын және қол жеткізілген келісімдер аясында жүргізіліп келе жатқанын айтты. Сонымен қатар, «Эйрбас Милитари» басшысы компанияның Қазақстандағы авиация өнеркәсібін дамытуға қатысуға дайын екенін мәлім етті.

	Келіссөздер қорытындысы бойынша «Қазақстан инжиниринг» ҰК» АҚ мен «Эйрбас Милитари» арасындағы ынтымақтастық жөніндегі өзара түсіністік туралы Меморандумға қол қойылды.

	Испанияның «Эйрбас Милитари» компаниясы Еуропалық Аэроғарыш және Қорғаныс Концернінің (EADS) құрамына кіретін Airbus SAS авиақұрылыс компаниясының бөлімшесі болып саналады.

///Қазақстан Президенті көрме кешеніне барып, оның жұмысымен танысты. Көрме кешенінде «оpen space» форматында кәсіпкерлерге қызмет көрсету орталығы, бизнес-форумдар мен кездесулер өткізуге арналған алаң, сондай-ақ жас кәсіпкерлерге идеяларының пайда болуынан коммерциялануына дейін қолдау көрсететін бизнес-инкубатор жұмыс істейді.
Амандық Баталов Нұрсұлтан Назарбаевқа «Цифрлық Қазақстан», «Рухани жаңғыру» бағдарламалары мен «Президенттің бес әлеуметтік бастамасының» Алматы облысында жүзеге асырылу барысы жөнінде баяндады.
Елбасы бизнес қоғамдастығы өкілдерімен кездесу барысында тәуелсіздігіміздің 26 жылы ішінде Қазақстанда шағын және орта бизнесті тиімді дамыту үшін қажетті жағдай жасалғанын атап өтті.
– «Бес әлеуметтік бастама» да бизнесті дамытуға мүмкіндік береді. Тұрғын үй құрылысы және осы салаға қатысы бар шыны, кірпіш, сондай-ақ басқа да құрылыс материалдарын өндіру ісі бизнес жүргізудің ресурстары саналады. Жол, мектеп, аурухана, инфрақұрылым салу – бәрі де бизнеске тиесілі. Кәсіпкерлер осы мүмкіндіктерді пайдалануы керек, – деді Мемлекет басшысы.
Қазақстан Президенті Алматы облысының артықшылықтарына тоқталып, туристік кластерді дамыту үшін табиғи-климаттық жағдайы қолайлы әрі географиялық тұрғыдан ұтымды орналасқанын және әлеуетінің зор екенін атап өтті.  
– Сіздерді Алакөлде жұмыс істеуге шақырамын. Мен кеше сол жерде болдым. Онда жақсы мүмкіндіктер бар. Бұрын ол жерде 400 мың адам демалса, өткен жылы демалушылар саны екі есе өскен. Ал, биыл олардың саны миллионнан асады деп жоспарланып отыр. Жол да, инфрақұрылым да бар. Тек құрылыс жүргізу керек. Алакөлде қазірдің өзінде бес жұлдызды қонақ үйлер мен жақсы туристік кешендер салынып жатыр. Мұнда барлық қазақстандықтар демалуға келетіндей керемет жағдай жасауға болады, – деді Мемлекет басшысы.
Кездесу соңында Қазақстан Президенті Алматы облысында, ең алдымен, дәстүрлі түрде өсірілген ауыл шаруашылығы дақылдарын өндіру ісін дамытуды тапсырды.
– Бүгінде жаңа қант зауыттары іске қосылып, қант өндірісі арта түсті. Қазірдің өзінде 60 мың тонна қант өндірілді, оны көбейту үшін мүмкіндік бар.  Қазір Үшарал ауданында соя, арпа өсірілуде. Жарма зауыты және Алматы апортын өндірістік ауқымда өсірумен айналысатын жеміс шаруашылығы бар, – деді Нұрсұлтан Назарбаев.
Мемлекет басшысы Салтанат сарайының жаңа ғимаратына барып, оның жұмысымен танысты. Сондай-ақ, Елбасыға әлеуметтік-мәдени мақсаттағы нысандардың, соның ішінде 570 адамға лайықталған бассейннің, жабық жеңіл атлетика манежінің, дене шынықтыру және сауықтыру кешенінің, музыкалық және жалпы білім беру мектептері мен драма театрының құрылысы жөнінде баяндалды. 



///
	 

	А.Дауылбаев Қазақстан Президентіне құқық қорғау органдарының 2012 жылғы қызметі, Мемлекет басшысының азаматтардың құқығы мен бостандығын қорғауды күшейту, қоғамдық-саяси тұрақтылықты қолдау жөніндегі тапсырмаларының орындалуы туралы баяндады, сондай-ақ елді елеңдеткен қылмыстық істерді тергеу барысынан хабардар етті.

	Нұрсұлтан Назарбаев жүргізілген аттестация құқық қорғау органдары қызметкерлерінің кәсіби деңгейі мен жауапкершілігін арттыруға мүмкіндік бергеніне тоқталды.

	Кездесу барысында Мемлекет басшысы бұлтартпас жазалауды қамтамасыз етуге және қылмыстарды ашуға ерекше көңіл бөлу қажеттігін атап көрсетті. Осыған байланысты Қазақстан Президенті барлық қабылданған шаралар жалпы алғанда, елдегі криминогендік жағдайды жақсартуға көмектесетінін атап өтті.

	Өз кезегінде, Бас прокурор қазіргі уақытта аттестацияның қорытындысы бойынша босатылған қызметкерлердің орнына кәсіби деңгейі едәуір жоғары мамандарды конкурс бойынша қабылдау жүргізіліп жатқанынан хабардар етті.  

	Сондай-ақ кездесу кезінде Бас прокурор Қазақстан Президентіне барлық қылмыстар мен арыздарды толық тіркеуді қамтамасыз ету жөніндегі шаралар туралы мәлімдеді. Осының арқасында елдегі қылмыстық ахуалдың шынайы көрінісін айқындауға қол жеткізілді.

	- Республика бойынша 2012 жылы біз алдыңғы жылға қарағанда қылмыстың 39,1 пайызға артқанын тіркедік. Қылмысты жалпы тіркеу өсіп отырған жағдайда, біз ауыр және аса ауыр қылмыстардың едәуір азайғанын байқадық, - деді А.Дауылбаев.

	Бас прокурор қазіргі уақытта әр облыста жасалған қылмыстық жағдайлардың нақты көрінісі айқындалғанын айтып өтті. Қылмыстылық электрондық картасы жасалған, бұл әрбір полицейлік учаскедегі ағымдағы криминогендік жағдайды тіркеуге мүмкіндік береді.

	Кездесу қорытындысы бойынша Мемлекет басшысы елімізде заңдылықты және құқық тәртібін нығайту, азаматтар құқығын, қоғам мен мемлекет мүдделерін тиімді қорғауды қамтамасыз ету жөніндегі жұмыстарды жалғастыруды тапсырды.               
///Нұрсұлтан Назарбаев Беларусь Республикасына ресми сапары барысында Ұлы Отан соғысында қаза болған жауынгерлер мен партизандарға арналған Жеңіс монументіне гүл шоқтарын қойды.

///Президентке мəдениет, спорт, туризм, архив, кинематография салаларында атқарылған жұмыстар туралы есеп берілді. Сонымен қатар биыл өтетін Тәуелсіздіктің 30 жылдығы, жыр алыбы Жамбыл Жабаевтың 175 жылдығы, күш атасы Қажымұқан Мұңайтпасұлының 150 жылдығын және өзге де атаулы мерейтойлық даталарды атап өтуге байланысты жасалатын жұмыстардың жайы баяндалды.
Қасым-Жомарт Тоқаевқа Шəкен Айманов атындағы «Қазақфильм» студиясы мен Ұлттық киноны қолдау мемлекеттік орталығының жұмысы, «Кинематография туралы» Заңға енгізілетін толықтырулар жөнінде айтылды.
Мәдениет және спорт министрі Мемлекет басшысына Токио Олимпиадасына дайындық жұмысы, балалар мен жасөспірімдерге арналған шығармашылық үйірмелер мен спорт секцияларына жан басына шаққандағы қаржыландыру жүйесін енгізу бойынша мəлімет берді.
Ақтоты Райымқұлова пандемия кезінде ішкі туризмге сұраныстың арта түскенін жеткізді. Саланы ынталандырудың тиімді тетіктерінің бірі – балалардың демалыс орындарына ұшақпен баруын субсидиялау екенін, осыған қатысты тиісті түзету «Туризм қызметі туралы» Заң жобасына енгізіліп, республикалық бюджеттік комиссия тарапынан қолдау тапқанын атап өтті.
Кездесу соңында Қасым-Жомарт Тоқаев Ақтоты Райымқұловаға идеологиялық, тәрбиелік маңызы зор жұмыстарды, «Рухани жаңғыру» бағдарламасын, цифрландыру бойынша қолға алынған бастамаларды сапалы жалғастыру, министрліктің онлайн жобаларын жандандыру жөнінде тапсырма берді.

///Қасым-Жомарт Тоқаев өз сөзінде «Атамекен» ұлттық кәсіпкерлер палатасы бизнестің құқықтары мен заңды мүдделерін табысты қорғап, кәсіпкерлікті қолдау жөніндегі мемлекеттік саясатты жүзеге асыруға белсенді қатысып келе жатқанын атап өтті. Президенттің сөзінше, бүгінгі күні кәсіпкерлік ел экономикасының қозғаушы күшіне айналды деуге толық негіз бар.  
– Соңғы бес жыл ішінде шағын және орта бизнестің ел экономикасындағы үлесі 24 пайыздан 32 пайызға артты. Кәсіпкерлік саласында еңбек ететін азаматтардың саны 21  пайызға, яғни 2,8  миллионнан 3,4  миллионға дейін өсті. Қазір жұмыспен қамтылғандардың 40 пайызға жуығы шағын және орта бизнесте еңбек етеді. Бұған мемлекет пен бизнесті байланыстырып отырған Ұлттық палатаның сіңірген еңбегі мол, – деді Мемлекет басшысы.
Қасым-Жомарт Тоқаев Үкімет пен «Атамекен» ҰКП-ның үйлесімді жұмысы еліміздегі бизнес ахуалға оң әсер етіп отырғанын да атап өтті. Биыл қайта реттеуді жалғастыруды, бизнес үшін рәсімдерді жеңілдетуді, мемлекеттік қызмет көрсету мерзімдерін қысқартуды қарастыратын заң шығару бастамаларының сегізінші топтамасы қабылданды.
– Менің тапсырмам бойынша кәсіпкерлердің құқықтарын қорғау үшін «бизнеске адалдық презумпциясы» қағидаты заң жүзінде бекітілді. Бұл барша даулы және түсініксіз мәселелерді кәсіпкерлердің пайдасына шешуге мүмкіндік береді. Аталған заң шығарудағы өзгерістер тиісті сот тәжірибесінде қолдау табатынына сенемін. Осы жылдың 1 қаңтарынан бастап менің Жарлығыма сәйкес шағын және орта бизнесті үш жылға дейін тексеруден босату туралы мораторий күшіне енді. Нәтижесінде мұндай субъектілерді тексеру көлемі 8 есе қысқарды, – деді Президент.
Мемлекет басшысы Үкімет пен Қазақстандағы бизнестің үйлесімді жұмысының нәтижесінде пандемия кезінде денсаулық сақтау саласындағы және экономикадағы жағдайды бақылай алғанымызды айтты. Шағын және орта бизнеске қолдау көрсету мақсатында дағдарысқа қарсы теңдессіз бірқатар шара қабылданып, кәсіпкерліктің 700-ден астам субъектісі салық төлеуден босатылды немесе олар үшін салық мөлшерлемелері төмендетілді. «Қарапайым заттар экономикасы» бағдарламасы белсенді жұмыс істей бастады. Мемлекеттік және квазимемлекеттік ұйымдардың ғимараттарында орналасқан шағын және орта бизнес субъектілері жыл соңына дейін жалға алу төлемдерінен босатылды. Сондай-ақ қатты зардап шеккен секторлар үшін бюджеттен тыс барлық қорларға аударымдар жіберу тоқтатылды. Аса қатты зардап шеккен шағын және орта бизнес субъектілерінің несиелері жылына  6 пайызға дейінгі мөлшерлемемен субсидияланады.
Қасым-Жомарт Тоқаев Үкімет пен Ұлттық Банкке 2021 жылға арналған «Жұмыспен қамтудың жол картасы» бағдарламасын ұзартуды тапсырды. Бұл ретте, жаңартылған бағдарламада бірінші кезеңді іске асыру барысында анықталған кемшіліктерді ескеру қажет.
– Бұл жерде өңірлерге бөлінетін қаражаттарды сапалы әрі тиімді бөлу жөнінде сөз болып отыр. Тікелей мағынасында ақшаны желге ұшыруға немесе «өз» компанияларына келісімшарттарды бөліп беруге жол берілмеуі тиіс. Қаражаттардың бір бөлігін микро несие беруге жұмсауға болады. Үкімет пен Ұлттық Банк 1 желтоқсанға дейін нақты ұсыныстар беруі тиіс. Ұлттық палата дағдарысқа қарсы шараларды әзірлеу мен оларды іске асыруда біршама қолдау көрсеткенін атап өткім келеді. Медицина тілімен айтсақ, біз бірлесе отырып проблемаға дұрыс диагноз қойып, емдеудің қажетті шараларын қабылдай алдық, – деді Президент. 
Қасым-Жомарт Тоқаевтың айтуынша, пандемия мен дағдарыс Қазақстанның алдына жаңа міндеттер қойып отыр. Сондықтан мемлекет елімізде бизнес жүргізудің шарттарын жүйелі түрде жақсартуды жалғастыра береді. Президенттің тапсырмасы бойынша сапалы жаңа реттеушілік жүйе әзірлене бастады. Қолданыстағы барлық бақылау-қадағалау, рұқсат беру және басқа да реттеуші құралдарға үлкен әрі нақты тексерулер жасалады.
– Біз құқық қорғау және сот жүйелерін реформалауды бастадық. Реформа жедел, ашық және тиімді болуы тиіс. Бұл жұмысты өзім тікелей қадағалаймын. Мұндай күрделі, жабық жүйелерді, оның ішінде, бизнестің құқықтары мен мүдделерін қорғай отырып өзгерту қажет. Сондықтан «Атамекеннен» нақты ұсыныстар күтемін. Құқық қорғау органдарының барша қызметкерлері, инспектордан бастап генералға дейін елімізде қолайлы бизнес ахуалды қалыптастыру жұмысының толыққанды қатысушылары екендерін сезінулері тиіс, – деді Мемлекет басшысы.
Отандық өнім көлемін ұлғайту және қайта өңдеу өнеркәсібін қолдау мәселелері басты назарда бола бермек. Үкімет сатып алуды реттеу жөніндегі нормативтік-құқықтық базаны өзектендіруді бастады. Квазимемлекеттік секторды сатып алу жобасы бойынша жоба жүріп жатыр. Өңдеу өндірісіне шикізат жеткізу тетіктері әзірленуде. Отандық өнеркәсіп секторы үшін жаңа заңнамалық база дайындалуда. Агроөнеркәсіп кешенін дамыту жөніндегі ұлттық жобаны әзірлеу басталды.
– Қазір біздің өткеннен сабақ алатын, ауыл шаруашылығының бүгінгі жағдайын және болашағын дәлме-дәл анықтайтын, өз әлеуетімізді дұрыс бағалайтын мүмкіндігіміз бар. Алдымен пәрменді шаралар мен қолдау институттарын айқындап, дұрыс реттеу ортасын қалыптастыру керек. Содан кейін ғана қапысыз және басымдықтарды жыл сайын өзгертпей батыл алға жылжуға болады. Агроөнеркәсіп кешені бойынша бағдарламалық құжаттың әзірленуін тікелей қадағалап отыратын боламын. Бұл ретте шенеуніктердің де, кәсіпкерлердің де, сарапшылардың да пікірін тыңдаймын. Өйткені ауыл шаруашылығының әлеуетін көтеретін кез жетті. Олай болмаған жағдайда біздің экономикамыз үшін өкінішке ұрындыратын теріс салдар орын алуы мүмкін, – деді Президент.
Қасым-Жомарт Тоқаев отандық компанияларды белсенді түрде сыртқы нарықтарға шығуға шақырды. Үкіметке Ұлттық кәсіпкерлер палатасымен бірлесіп экспорттық әлеуеті бар салалар мен кәсіпорындарды анықтау тапсырылған. Мұндай жобаларға қаржыландыру жеңілдігі, экспорттық қолдау тетіктері, заттай грант беру секілді кешенді қолдау шаралары көрсетіледі. Қазақстан келер жылы шикізаттық емес экспорттың көлемін 29 миллиард долларға дейін арттыруды көздеп отыр.
Президент баяндамасында еліміздің экономикасын цифрландыру қарқынын сақтауға байланысты да ерекше көңіл бөлінді.
– Жақын арада жерге қол жеткізу секілді кәсіпкерлер үшін тағы да бір маңызды мәселе шешілуі керек. Менің тапсырмам бойынша Үкімет жер қатынастарын цифрландыру және отандық бизнестің ауыл шаруашылығына арналмаған жер ресурстарына қол жеткізуін жеңілдету жөнінде заң жобасын дайындады. Сондай-ақ заңда жер қатынастары мен сәулет саласында мемлекеттік қызметтерді электронды түрде көрсету, жер учаскелерін беру мерзімін 1 жылдан 20 күнге дейін қысқарту, мемлекеттік актіні, жерге орналастыру жобасын алып тастау және басқа да бірқатар маңызды мәселелер қарастырылған. Үкімет жыл соңына дейін аталған заң жобасын Парламентке беруі қажет, – деді Мемлекет басшысы.
Қасым-Жомарт Тоқаев отандық кәсіпкерлерді қолдау және қорғау ел дамуы үшін маңызды міндет екенін айтты. Сонымен қатар бұл Президенттің сайлауалды уәделері мен басымдықтарының бірі. Сондықтан ол ұлттық бизнесті дамытуға әрқашан баса назар аударады.
– Үкімет пен басқа да мемлекеттік органдар бизнесті қолдауға байланысты міндеттердің тиісінше орындалуын қамтамасыз ететін болады. Алайда бизнес сектор да жаңа талаптарға тез бейімделуі керек. Кәсіпкерлер өз бизнесін жаңғыртуға назар аударуға тиіс. Бұл, ең алдымен, бәсекеге қабілетті болу, әрқашан жаңа бастамалар мен жаңа жобаларды іске асыруға ұмтылу деген сөз. Сонымен бірге біз табысты әділ бөлудің маңыздылығын да ұмытпауымыз керек. Кәсіпкерлерге жұмыс орындарын ашып, табысын ұлғайтуы қажет. Ең алдымен, бұл мемлекеттен қаржылай көмек алатын кәсіпорындардың міндеті, – деді Президент.
Сөзінің соңында Қасым-Жомарт Тоқаев бірлесіп жұмыс істеу арқылы ғана ел экономикасын қалпына келтіріп, дамудың жаңа деңгейіне шыға алатынымызды атап өтті. Президент «Атамекен» ұлттық кәсіпкерлер палатасы алдағы уақытта да бүкіл қазақстандық бизнес-қоғамдастықтың мүдделерін білдіретін беделді құрылым болып қала беретініне сенім білдірді.



///Мемлекет басшысы шара барысында Кеңес Одағының Батыры Мәншүк Мәметованың ескерткішіне гүл шоқтарын қойды.
Қазақстан Президенті «Өңірлердің Астанаға тартуы» жобасы аясында Батыс Қазақстан облысы салған «Ақжайық» саябағын аралап көрді.
Сонымен қатар, Нұрсұлтан Назарбаев Батыс Қазақстан облысының жұртшылық өкілдерімен, елордадағы «Сарыарқа» ауданының тұрғындарымен және Мәншүк Мәметованың туыстарымен әңгімелесті.
Мемлекет басшысы «Өңірлердің Астанаға тартуы» жобасының елорданы әлеуметтік әрі мәдени тұрғыда дамыту ісіндегі маңыздылығын атап өтті.
***
Саябақ аумағында Мәншүк Мәметованың ескерткіші, субұрқақ, 100 орындық амфитеатр, «Сиқырлы лабиринт» атты инсталляция, тақырыптық алаңдар, сондай-ақ баскетбол ойнауға және жүгіруге арналған алаңдар бар.



///Алматы қаласы
 
Президент, ең алдымен, ғалымдарды Ұлттық ғылым академиясының 75 жылдығымен құттықтап, мұны еліміз үшін мән-маңызы айрықша оқиға деп атап өтті. Сондай-ақ дамудың бірден-бір жолы ғылым екенін айтып, адамзат баласы жетістіктің бәріне білімнің арқасында жеткеніне тоқталды.
 – Қарапайым заттардан бастап, күрделі ой-тұжырымдарға дейін, барлығы да – ғылымның жемісі. Шын мәнінде, ілім-білім арқылы бүкіл жаратылысты терең танып білеміз. Таным көкжиегін кеңейтіп, жаңа белестерге шығамыз. Ғылымның ең басты миссиясы – осы. Ұлы далада өркендеген ғылымның тамыры тым тереңде жатыр. «Адамзаттың екінші ұстазы» – Әл-Фарабидің ғылыми мұрасы – соның айқын көрінісі, – деді Мемлекет басшысы.
Қасым-Жомарт Тоқаев көне заманнан бастау алған ілім жолы ешқашан үзілмегенін, өткен ғасырда қазақ ғылымы ерекше қарқынмен дамығанын еске салды. 
– Бұл ұйым құрылған кезден бастап қоғамдық дамудың көш басында болды. Қаныш Сәтбаев, Мұхтар Әуезов, Әбікен Бектұров, Ахмет Жұбанов, Әлкей Марғұлан, Шахмардан Есенов, Өмірзақ Сұлтанғазин, Мұрат Айтқожин, Әбдуәли Қайдаров және басқа да көптеген көрнекті тұлғалардың есімі Қазақстан тарихына алтын әріппен жазылды. Олардың әрқайсысы өз саласының асқар шыңын бағындырды. Қазба байлығымызды игеруге, өндірісті өркендетіп, экономиканы дамытуға, елді рухани жаңғыртуға өлшеусіз үлес қосты. Біз халқымыздың біртуар перзенттерінің еңбегін әрдайым жадымызда сақтаймыз. Өскелең ұрпақ оларды үлгі-өнеге тұтады. Бүгінде жас ғалымдарымыз сол алыптардың ізін басып, жолын жалғап келеді, – деді Президент.

Мемлекет басшысының айтуынша, әлеуетімізді арттырып, үздіксіз алға басу үшін әрдайым іздену керек. Биік мақсат қойып, жаңашылдыққа ұмтылып, жұмыстың тиімділігін арттыру қажет. Сондай-ақ ХХІ ғасырда мемлекеттің қуаты ғылыми-техникалық жетістіктермен өлшенетінін, халықаралық аренадағы ықпалы да осыған байланысты екенін алға тартты.   
– Ғылым мен технологияны, инновацияны дамыту – еліміздің бәсекеге қабілетін  арттыратын негізгі саланың бірі. Біз отандық ғылымның басымдықтарын халықаралық талаптарға және ұлттық мүддемізге сәйкес айқындаймыз. Бүгінгі басқосуда осы саланың мәселелері туралы ашық пікір алмасамыз деп ойлаймын, – деді Қасым-Жомарт Тоқаев.
Мемлекет басшысы соңғы жылдары ғылым жүйесінде едәуір өзгерістер болып, саланы тежеп отырған түйткілдерді шешу үшін нақты жұмыс атқарылып жатқанына тоқталды. Сонымен қатар өткен аптада Ғылымды дамытудың 2026 жылға дейінгі тұжырымдамасы қабылданғанын айтып, еліміздегі 22 мыңнан астам ғалым санын осыдан 30 жыл бұрынғы ахуалмен салыстырғанда көп емес екенін атап өтті.
– Жалақының аз және тұрақсыз болуы осы саладағы кадрлық әлеуеттің күрт төмендеуіне әкеп соқты. Іргелі ғылымдармен айналысатын институттардың жағдайы өте ауыр болды. Біз алдымызға ғалымдардың санын көбейту, ғылыми экожүйені нығайту сияқты мақсаттар қойып отырмыз. Сондай-ақ, ғылыми жаңалықтардың коммерциялық тиімділігін арттыру және ғылымды басқару жүйесін жетілдіру басты назарда болады, – деді Мемлекет басшысы.
Қасым-Жомарт Тоқаев осы проблеманы ғалымдар жылдар бойы көтеріп келгеніне назар аударып, аталған мәселе «Ғылым туралы» заңға енгізілген өзгерістердің негізінде шешілгенін атап өтті. Нақты айтқанда, заңға іргелі зерттеулерді жүзеге асыратын ғылыми-зерттеу институттарын қаржыландырудың жаңа түрі енгізілді. Бұл қадам бірқатар ғылыми институттардың үздіксіз жұмысын қамтамасыз етуге мүмкіндік берді. Базалық қаржыландыруға жетекші ғалымдардың еңбекақысы кіреді. Қабылданған шаралардың нәтижесінде ғылыми қызметкерлердің орташа жалақысы 70 пайызға өскен. Сондай-ақ ғылыми зерттеулерді қаржыландыру мерзімі үш жылдан бес жылға дейін ұлғайтылып, соңғы үш жылда ғылымның мемлекет тарапынан қаржыландырылуы 70 пайызға артқан.
– Ғалымдардың біліктілігін арттыру үшін әлемдік ғылыми орталықтарда тағылымдамадан өтуге гранттар бөлінеді. Ғылыми және ғылыми-техникалық жұмыстардың нәтижелерін коммерцияландыру бойынша сұранысқа ие жобалар жүзеге асырылып жатыр, – деді Президент.

Қасым-Жомарт Тоқаев отандық ғылымда түйткілді мәселелер әлі де жеткілікті екеніне тоқталып, оларды кезең-кезеңімен шешу үшін Академияның мәртебесін өзгерту, университеттердің ғылыми әлеуетін күшейту, ғылыми-зерттеу және тәжірибелік-конструкторлық жұмыстарды қолдау жүйесін жетілдіру, ұзақмерзімді ғылыми-технологиялық дамуды тиімді жоспарлау сияқты басымдықтарға назар аудару қажет екенін атап өтті.
Президент Академияның мәртебесін өзгерту мәселесіне егжей-тегжейлі тоқталды. Бұл құрылымның 20 жыл бойы ғылымды басқару ісінен тыс қалғанын атап өтіп, оның қызметі әлемдік тәжірибеге сай жүргізілуі керек екенін айтты.
– Бұл құрылым ғылыми ой-тұжырым орталығына айналуға тиіс. Сондай-ақ, сараптама жасайтын беделді мекеме болуы керек. Қара шаңырақтың рөлін арттыру аса маңызды. Сондықтан оған мемлекеттік мәртебе береміз және бюджет есебінен қаржыландырамыз. Оның қазір атқарып отырған қызметінен басқа да міндеттерін нақты белгілеу қажет. Атап айтқанда, ғылыми басымдықтарды дәл осы құрылым айқындауы керек, – деді Қасым-Жомарт Тоқаев.
Президент арнаулы гранттар, стипендиялар және сыйлықтар тағайындау құзыреті де Академияға берілгені жөн деп санайды. Сондай-ақ ғылымға адалдық мәселесіне баса назар аударды.
– Қазір қоғамда құр атақ үшін ғылыми дәреже алғысы келетіндердің бар екені жасырын емес. Бұл жағымсыз үрдіске айналып барады. Олар, шын мәнінде, ғылыми атаққа ие болғанымен, ғылым жолын жалғастырмайды. Соның кесірінен мемлекеттің қаншама қаражаты босқа кетеді. Бұған біржола тосқауыл қоятын кез келді. Біз ғылымға шынайы берілген азаматтарды ғана қолдауымыз қажет. Оның жолдарын жан-жақты ойластырған жөн, – деді Президент.

Қасым-Жомарт Тоқаев Академияға лайықты тұлғалар ғана ашық әрі әділ сайлануы қажет екеніне тоқталып, бұл мекеменің қызметін қазіргі заманғы талаптарға сәйкестендіріп, түбегейлі өзгерту керектігін жеткізді.
– Академиктер барынша ашық әрі әділ сайлануы қажет. Жұрт ұйымға мүше болу рәсімдерін және оған үміткерлерді толығымен біліп отыруға тиіс. Ғылыми қызметпен тікелей айналысатын академиктерге өмір бойы ай сайын стипендия беру мәселесі шешіледі. Үкіметке тиісті тапсырма бердім. Мұның бәрі Академияның жұмысына тың серпін беріп, беделін арттырады, – деді Мемлекет басшысы.
Қасым-Жомарт Тоқаев университеттердің ғылыми әлеуетін нығайтуды екінші басымдық ретінде атады.
– Батыс елдерінде университеттерде технопарктердің аясында әртүрлі инновациялық стартаптар мен технологиялық компаниялар жұмыс істейді. Білім беру жүйесін жеке ғылыми орталықтармен және олардың әлеуетіне қарай технопарктермен біріктіру мықты зерттеу университеттерін қалыптастыруға мүмкіндік береді, – деді Қасым-Жомарт Тоқаев.
Мемлекет басшысы осыған байланысты ғылыми зертханалар мен эксперименттік инфрақұрылымды дамытуға мақсатты гранттар бөлу арқылы ЖОО жанындағы ғылыми-технологиялық парктерді қолдау бағдарламасын іске қосуды Үкімет пен салалық министрлікке тапсырды. Президент зерттеу университеттерін білім берудегі сән үрдісі емес, Жаңа Қазақстанның инновациялық экономикасын құрудың негізі деп атап өтті. Бұған дейін еліміздің батысында техникалық университеттер құру қажеттігін айтқанын еске салған Қасым-Жомарт Тоқаев бұл қадамның дұрыстығына толық сенімді екенін жеткізді.
– Satbayev University – Қазақстандағы техникалық білімнің флагманы, жалғыз ұлттық ғылыми-техникалық университет. Сондықтан ол жаңа техникалық университеттер үшін ғылыми-өндірістік базаға айналуға тиіс. Еліміздің бас техникалық университетінің даму бағдарламасын бекітіп, оның негізінде инженерлік білім мен ғылымдағы жаңа технологиялардың ғылыми-зерттеу хабын құру қажет, – деді Мемлекет басшысы.
Президент үшінші басымдық ретінде ғылыми-зерттеу және тәжірибелік-конструкторлық жұмыстарды қолдау жүйесін жетілдіру жөнінде айтты.
– Ғылымды қаржыландырудың негізгі көзі ретінде мемлекеттік бюджетпен қатар жер қойнауын пайдаланушылар мен ұлттық компаниялардың қаражаттары, ірі жеке сектор – өнеркәсіптік корпорациялар және басқа да ұйымдар тартылуы керек. «Самұрық-Қазына» қоры жанынан Ғылыми-технологиялық бастамалар орталығы құрылды. Оның міндеті – ғылыми әзірлемелерді өндіріске енгізу үшін ғылыми қоғамдастықпен жүйелі ынтымақтастық орнату. Жер қойнауын пайдаланушылардың пайдалы қазбаларды өндіруге кететін қаржысының 1 пайызын ғылыми-зерттеу және тәжірибелік-конструкторлық жұмыстарға аудару және аударымдар мен қаражатты бөлудің ашықтығын қамтамасыз ету жұмыстары жүргізіліп жатыр. Ғылыми-зерттеу және тәжірибелік-конструкторлық жұмыстар мен жаңа ғылыми орталықтарды құруға жеке инвестициялар үшін салықтық және инвестициялық жеңілдіктерді арттыратын кез келді деп есептеймін, – деді Қасым-Жомарт Тоқаев.
Президенттің пікірінше, ғылыми-зерттеу жұмыстарына жергілікті атқарушы органдарды тарту қажет. Олар да ғылыми-зерттеу және тәжірибелік-конструкторлық жұмыстарды қаржыландыра алуы керек.  Жергілікті жерлерде ғылым, бірінші кезекте, облыс экономикасының назарында тұрған мәселелерді шешуге бағытталуға тиіс.
Мемлекет басшысы ұзақмерзімді ғылыми-технологиялық дамуды тиімді жоспарлау мәселесін төртінші басымдық ретінде атады.
– Бұрынғы Ұлттық ғылыми-техникалық ақпарат орталығын қайта ашу керек деп санаймын. Ғылыми қызметті тиімді басқару және сыбайлас жемқорлықтың алдын-алу – маңыздың міндеттің бірі. Сол себепті, осы саладағы барлық үдерісті тезірек  цифрландыру керек. IT саласындағы соңғы жетістіктерді пайдаланып, Қазақстан ғылымының бірыңғай экожүйесін қалыптастыруға тиіспіз, – деді Қасым-Жомарт Тоқаев.
Қасым-Жомарт Тоқаев ғылымның ұлттық экономикаға қосатын үлесін көбейтіп қана қоймай, оның әлемдік ғылыми кеңістікпен ықпалдастығын күшейткен жөн деп есептейді. Сондай-ақ ғалымдар еліміздің рухани дамуына да баса мән бергені дұрыс.
– Жастардың отаншылдық рухын күшейту керек. Қазір әлеуметтік желіде Мемлекеттік туды қадірлеу туралы көптеген ой-пікірлер айтылуда. Өкінішке қарай, қасиетті көк туымызға байланысты орын алған жағымсыз жағдайлар азаймай тұр. Сондықтан, байрағымызды пайдалану тәртібін қайта қарау керек деп ойлаймын. Қажет болса, тиісті заңдарға өзгертулер енгізуге болады. Өйткені, көк туымыз – қастерлі Тәуелсіздігіміздің символы. «Туған жерге туыңды тік» деп халқымыз бекер айтпаған. Біз – туын әрқашан биік ұстаған елміз. Осы ретте, Қаныш Сәтбаевтың бір ойы өзекті болып отырған сияқты: «Өз елінің қара тасын мақтан ете алмаған, өзге жердің алтынын да мақтап жарытпақ емес». Мемлекеттік рәміздерімізді қастерлеу – әр азаматтың перзенттік парызы. Осыны өскелең ұрпақтың санасына сіңіретін ең әуелі – сіздер, яғни зиялы қауым. Қазір еліміз түбегейлі және жан-жақты өзгеру жолына түсті, – деді Президент.
Мемлекет басшысы бірнеше күннен кейін Конституцияға енгізілетін түзетулер бойынша референдум өтетініне тоқталып, бұл болашағымызды айқындайтын жауапты сәт екеніне назар аударды.
– Бұл қоғамдық-саяси өзгерістерге қоғамның сұранысын және халықтың алдағы өзгерістердің шынайылығына деген сенімін көрсетеді. Өйткені, осы реформалар жеке тұлғалардың, соның ішінде Президенттің артықшылықтарын арттыруды емес, бүкіл қоғамның мүддесін көздейді. Менен ел ішінде де, шетелде де Мемлекет басшысы өз өкілеттігін референдум арқылы ұзартуға, басқаша айтқанда, президенттік өкілеттікті қайта бастауға қамданып жатыр ма деп сұрайды. Менің жауабым біреу-ақ, мұндай ниет болған емес, болмайды да, – деді Қасым-Жомарт Тоқаев.
Ұсынылып отырған саяси жаңғырту бағдарламасының мазмұны – ауқымды. Бірақ басты назар адам құқықтары мен бостандықтарын қорғау жүйесін нығайтуға, азаматтардың мемлекеттік басқаруға қатысуын кеңейтуге, мемлекеттік институттардың ашықтығы мен тиімділігін арттыруға бағытталған.
– Дамыған демократиялық қоғам құру дегеніміз айқайлап ұрандату, бірден нәтижеге қол жеткізу емес, дәйекті және жүйелі жұмыс жүргізу екенін түсінуіміз керек. Елімізде жоғары саяси жауапкершілік мәдениеті орнығуы қажет. Бүкілхалықтық референдум жаңа әділетті Қазақстанды құрудың маңызды бастамасы болмақ, – деді Мемлекет басшысы.
Президент қолға алған реформалардың табысты болуы оларды жүзеге асыруға барлық азаматтың қалай атсалысатынына тікелей байланысты екеніне назар аударды. Бәріміз бір жағадан бас, бір жеңнен қол шығарғанда ғана елдің нақты жаңғыруын және прогрессивті дамуын қамтамасыз ете аламыз.
– Алдағы референдум елдің саяси трансформациясының соңғы кезеңі емес, шын мәнінде оның бастамасы екенін атап өткім келеді. Жұмыс енді ғана басталып жатыр, өйткені өмірдің өзі және азаматтардың қажеттіліктері бізге жаңа міндеттер жүктейді. Саясатта шалт қимылға жол берілмейтінін, ең күрделі геосаяси жағдайларда ол жойқын зардаптарға, деградацияға, тіпті мемлекеттіліктің жоғалуына әкеп соқтыруы мүмкін екенін қаперде ұстау керек. Біз осындай тар жол, тайғақ кешуде әр қадамымызға байыппен қарауымыз керек, – деді Қасым-Жомарт Тоқаев.
Мемлекет басшысы бұл үдерісте ғалымдар мен академиялық қоғамдастықтың рөлі өте маңызды деп есептейді. Сондай-ақ қай уақытта да ой-пікір алыптары мен көрнекті зерттеушілер қоғамдық дамудың алдыңғы шебінде болғанын айтты.
– Олар сыни ойлау жүйесін дәйекті түрде қалыптастырды. Надандық пен архаикаға қарсы тұрды және алаяқтар мен популистерге қатаң, дәлелді тойтарыс берді. Өкінішке қарай, елімізде әлі күнге дейін түрлі ырымдарға, ескірген стереотиптерге және жалған ғылыми идеяларға байланысты құбылыстар бар. Дамудың шынайы заңдылықтарын ғылыми тұрғыдан түсінетін қоғамда деструктивті көзқарастарға орын жоқ. Бұл жерде білім мен даму үстемдік етуі керек. Жаңа идеяларды тудыратын еркіндік пен шығармашылық атмосферасы – қазіргі әлемдегі негізгі табысты фактордың бірі, – деді Президент.
Қасым-Жомарт Тоқаев сөзін қорытындылай келе, ғалымдар Жаңа Қазақстанды, яғни Екінші Республиканы құру ісіне белсене атсалысып, осы маңызды әрі тарихи сәтте зор жауапкершілік танытатынына сенім білдірді.
Жиын соңында Президент бірқатар ғалымды мемлекеттік наградалармен марапаттады.
/// 
Кездесу барысында Ә.Жақсыбеков Мемлекет басшысына қаланың әлеуметтік-экономикалық дамуы, негізгі мемлекеттік бағдарламалардың жүзеге асырылу жайы, сондай-ақ Астананың алдағы қоғамдық-саяси және мәдени-бұқаралық іс-шараларға әзірлік барысы туралы баяндады.
Қазақстан Президенті елордада ауқымды жұмыс атқару қажет болатынын атап айтты.  
– Биыл Қазақстан халқы Ассамблеясының 20 жылдығы атап өтіледі. Осыған байланысты Наурыз бен Қазақстан халқының бірлігі күнін халқымыздың тұтастығы мен көпэтносты қоғамдағы келісім тақырыбымен орайластырып мерекелеген жөн. Бұл жұмыстарды қазірден бастау керек. Тағы бір маңызды тұс – «ЭКСПО-2017» халықаралық көрме нысандарының құрылысы, бұған да ерте қамдану қажет, – деді Нұрсұлтан Назарбаев.
Мемлекет басшысы Астанаға айрықша маңыз берілген «Нұрлы жол» бағдарламасын жүзеге асыру мәселелеріне арнайы назар аударды. Атап айтқанда, осы бағдарлама аясында елорданың тұрғын үй-коммуналдық шаруашылығын жаңғырту, инфрақұрылымын дамыту жұмыстары атқарылатын болады.
Қазақстан Президенті қаланың инвестициялық тартымдылығын ұдайы арттыру, шағын және орта бизнес субьектілерін ілкімді қолдау қажеттілігіне тоқталды.
Нұрсұлтан Назарбаев әлеуметтік саланы жақсартуға, адами капиталды дамытуға байланысты міндеттерді орындауды жалғастыруды тапсырды.
Сонымен қатар Мемлекет басшысы жылу беру маусымын кідіріссіз өткізудің, елорда тіршілігін сапалы қамтамасыз етуге барлық қалалық қызметтердің үйлесімді қатыстырылуының маңыздылығын атап өтті.
Қазақстан Президенті кездесу қорытындысы бойынша бірқатар нақты тапсырма берді. 


///Елбасы форум басталар алдында Назарбаев Зияткерлік мектептері оқушыларының ғылыми жобалары қойылған көрмені аралап көріп, осы білім беру мекемелерін одан әрі дамыту стратегиясы жөніндегі баяндаманы тыңдады.
Нұрсұлтан Назарбаев сөйлеген сөзінде форумға қатысушылардың бәрін зияткерлік мектептердің 10 жылдық мерейтойымен құттықтап, бұл мектептер еліміздің білім беру жүйесінде ерекше орын алатынын атап өтті.
– Зияткерлік мектептер мемлекетіміздегі орта білім беру жүйесінің эталонына айналды. Бүгінде Қазақстанның барлық мектептері сіздерге қарап бой түзейді. Өскелең ұрпақтың қазіргі заманғы талаптарға сай болуы базалық білімге тікелей байланысты, – деді Мемлекет басшысы.
Қазақстан Президенті өңірлерде ашылған 20 зияткерлік мектепті қазіргі кезде 8 мыңнан астам оқушы бітіріп шыққанын айтты.
– Еліміздегі әрбір дарынды баланың әлемнің үздік стандарттары бойынша білім алуына мүмкіндік туғызу біз үшін маңызды болды. Оның басты қағидаттары – оқу үдерісінің жүйелілігі, мақсаттардың айқындығы және тәжірибе жүзінде оқыту, – деді Елбасы.
Мемлекет басшысы білім берудің озық әдістемелерін және іріктеудің қатаң жүйесін енгізу нәтижесінде Назарбаев Зияткерлік мектептерінің оқушылары математикалық сауаттылық бойынша әлемнің үздік 10 елінің оқушыларының қатарына қосылғанын атап өтті.
– Бүгінде мұнда еліміздің барлық өңірінен келген балалар білім алуда. Солардың 3 мыңнан астамы – көп балалы және тұрмысы төмен отбасылардың балалары болса, 2,5 мыңы – ауылдық жерлер мен шағын қалалардан келген оқушылар. Бұл – әлеуметтік әділеттіліктің және әрбір талантты баланың өзін-өзі танытуы үшін жасалған мүмкіндіктің нақты көрсеткіші, – деді Нұрсұлтан Назарбаев.
Сонымен қатар, Қазақстан Президенті зияткерлік мектептерді ілгерілетудің оң қарқынын сақтап, оларды одан әрі дамытудың жаңа бағыттарын айқындау қажеттігіне назар аударды.
– Қазірдің өзінде цифрлық технологиялар, биоинженерия және роботтандыру салаларында жұмыс істей алатын жаңа мамандар қажет. Алдағы 10-15 жыл ішінде жасанды интеллект пен автоматтандыру технологиялары өміріміздің ажырамас бөлігіне айналады, – деді Елбасы.
Сондай-ақ, Мемлекет басшысы инновациялық технологиялар енгізу тұрғысынан оқушылардың жаңа кәсіптерге бейімделуінің маңыздылығына тоқталды.
– Әлем күн сайын дамып келеді, үнемі инновациялық және жаңа дүниелер ашылуда. Сондықтан жылдам өзгеріп жатқан өмір талаптарына сай болу үшін сіздерге заманауи технологияларды меңгеру қажет, – деді Нұрсұлтан Назарбаев.
Бұдан бөлек, Қазақстан Президенті оқушылардың STEАM-дайындығын күшейтіп, алған білімдерін жобалық және зерттеу жұмыстарын орындау арқылы тәжірибеде жүзінде қолдануды қамтамасыз етудің маңыздылығы туралы айтты.
– Ағылшын тілінен аударғанда, STEАM дегеніміз – жаратылыстану ғылымдары, технологиялар, инженерия, өнер және математика салалары. Бір сөзбен айтқанда, қазіргі заманда сұранысқа ие болып келе жатқан пәндер. Мұндай пәнаралық және қолданбалы әдісті қолдану балаларды сыни ойлауға үйретеді. Соның арқасында жаңашылдар мен өнертапқыштардың жаңа буыны қалыптасады, – деді Елбасы.
Мемлекет басшысы төртінші бағыт ретінде шет тілдерді меңгерудің маңыздылығын атап өтті.
– Биылғы оқу жылында зияткерлік мектептерде оқушылардың таңдауы бойынша екінші шет тілін меңгеру қолға алынды. Жаһандану жағдайында шет тілдерін білудің маңызы аса зор. Тілдерді білу басқа елдердегі адамдардың менталитеті мен мәдениетін түсінуге жол ашып, жоғары білім алу және жұмысқа орналасу барысында таңдау жасау аясын кеңейтуге мүмкіндік береді, – Нұрсұлтан Назарбаев.
Қазақстан Президенті оқушылардың эмоциялық интеллектісін дамыту мәселелеріне тоқталды.
– Эмоциялық интеллект қазіргі заманда бәсекеге қабілетті тұлғаның маңызды қасиеті саналады. Аясы тар техникалық құзыреттіліктерге қарағанда, адамдарды сендіре алу, оларға жанашырлықпен қарап, тыңдай білу, төзімділік таныту қабілеттері сұранысқа көбірек ие болады, – деді Елбасы.
Соңында Мемлекет басшысы зияткерлік мектептердің 10 жылдық мерейтойы дамудың жаңа кезеңі және еліміздің өркендеуі жолындағы жаңа ауқымды жетістіктердің бастауы болатынына сенім білдірді.
– Қазіргі кезде терең білім алу, шет тілдерін және заманауи технологияларды меңгеру бәріміздің басты міндетіміз болуға тиіс. Сіздер сонда ғана алға қойған мақсаттарға қол жеткізіп, биік белестерді бағындыра аласыздар, – деді Нұрсұлтан Назарбаев.





///Парламент депутаттары, еліміздің мәдениет және өнер қайраткерлері тамашалаған іс-шара Қазақстан Республикасы Тәуелсіздігінің 25 жылдығын мерекелеу аясында өтті. Қазақстан Республикасының Президенті Н.Ә.Назарбаевтың «Қазақстан Тәуелсіздігінің 25 жылдығын мерекелеу туралы» жарлығына сәйкес, қазан айына «Мәңгілік мұра» деген атау беріліп, ол Қазақстан халқы мәдениетінің жетістіктеріне, өнер мен  шығармашылықтың баға жетпес үлгілеріне арналып отыр.
Көрермен назарына ұсынылған қойылым көрнекті жазушы Бердібек Соқпақбаевтың «Менің атым Қожа» туындысы негізінде қазіргі заманға сай үлгіде сахналанып, лирикалық әуенмен көмкеріліп, керемет үйлесіммен берілді.
Спектакль алдында Г.Әбдіқалықова  республикалық  бұқаралық ақпарат құралдары өкілдеріне сұхбат беріп, Мемлекет басшысының еліміздің мәдениет саласының маңызды рөлін талай рет айрықша атап көрсеткенін айтты.  Бүгінде елімізде  64 театр, 234 мұражай, 4168 кітапхана және 3180 клуб жұмыс істейді.
Мемлекеттік хатшы «Жастар» театрында оның қазіргі жұмысымен, шығармашылық ұжымымен және алдағы жоспарларымен танысты. Гүлшара Әбдіқалықова еліміздің рухани-мәдени өміріндегі «Жастар» театры шығармашылық труппасының  зор үлесін атап өтті. 
///Президентке Ішкі істер министрлігінің 2020 жылы атқарған жұмыстарының нәтижелері мен криминогендік ахуалдың жай-күйі туралы ақпарат берілді. Министрдің айтуынша, еліміздегі қылмыс көрсеткіші 37 пайызға төмендеген, сондай-ақ, ұрлық, қарақшылық, тонау, бұзақылық және зорлау түріндегі қылмыстардың да саны азайған. Көшелерде және басқа да қоғамдық орындарда қауіпсіздік деңгейі артқан. Жол-көлік оқиғаларының және соның салдарынан жарақаттанған, қаза болған адамдардың саны қысқарған.
Қасым-Жомарт Тоқаев бұл бағыттағы жұмыстарды тұрақты бақылауда ұстау қажеттігін атап өтті.
Сонымен қатар Президентке бұрын берілген тапсырмалардың орындалу нәтижелері туралы есеп берілді.
Ерлан Тұрғымбаев Ішкі істер министрлігі жүйесінде 2021 жылдың «Құқық бұзушылықтың алдын алу жылы» деп жарияланғанын айтып, ішкі істер органдарын реформалау жөніндегі жобалардың жүзеге асырылуына егжей-тегжейлі тоқталды. Атап айтқанда жұмыстың сервистік моделін енгізу, «жұртқа жақын полиция» қағидатын қамтамасыз ету, учаскелік инспекторлар қызметін реформалау жөнінде сөз болды.
Мемлекет басшысына ішкі істер органдарының қызметін цифрландыруға қатысты жобалар, азаматтарға полициямен жедел байланыс орнатуға мүмкіндік беретін «Police 102» мобильдік қосымшасын іске қосудың алғашқы нәтижелері туралы баяндалды.
Президент азаматтардың полицияға деген сенімін арттыруда айтарлықтай жетістікке қол жеткізуге мүмкіндік беретін сапалы реформа жүргізу қажеттігіне баса мән берді.
Осы ретте Ішкі істер министрі кадрларды іріктеу жүйесінің жетілдіріліп жатқаны, жаңа біліктілік талаптарының бекітілгені, сыбайлас жемқорлыққа қарсы иммунитеттің қалыптасуы, идеологиялық және имидждік жұмыстардың күшейтілгені жайында мәлімет берді.
Бұдан бөлек Президентке қылмыстық-атқару жүйесін жаңғырту, жазасын өтеушілердің жағдайын жақсарту және оларды жұмыспен қамту, сондай-ақ, колонияларда жаппай бейнебақылау құрылғыларын орнату бойынша қабылданып жатқан шаралар туралы баяндалды.
Министр еңбекақыны көбейтуге және әлеуметтік жағдайды жақсартуға қатысты мемлекеттік қолдау шаралары үшін Президентке қызметкерлердің алғысын жеткізді.
Кездесу қорытындысы бойынша Мемлекет басшысы еліміздегі құқықтық тәртіп деңгейін одан әрі арттыруға, азаматтардың полицияға деген сенімін нығайтуға және қазіргі заманғы сын-қатерлер мен қауіптерге қарсы тұрудың тиімділігін қамтамасыз етуге бағытталған бірқатар тапсырма берді. Сондай-ақ Қасым-Жомарт Тоқаев мемлекеттік қызмет көрсету ісін цифрландыру жұмыстарын жалғастыру маңызды деп санайтынын айтты.

/// 
Ильхам Әлиев Нұрсұлтан Назарбаевты 26 сәуірде өткен Қазақстан Республикасы Президентінің сайлауындағы жеңісімен құттықтады.
Сондай-ақ мемлекеттер басшылары екіжақты ынтымақтастықтың өзекті мәселелері мен Астрахань қаласында 2014 жылғы 29 қыркүйекте өткен Каспий маңы мемлекеттерінің Төртінші саммитіндегі кездесуде жасалған уағдаластықтардың жүзеге асырылу барысын талқылады.
Телефон арқылы сөйлесуге Әзербайжан жағы бастамашылық етті. 
///Гүлшара Әбдіқалықова кездесуде Елбасы  Н.Ә.Назарбаевтың: «Қазақстанның әйелдері еліміздің Тәуелсіздігін нығайту ісіне еселі үлес қосып келеді» деген сөзіне назар аударды.
Мемлекеттік хатшы Г.Әбдіқалықова Қазақстанда Елбасының қолдауымен әйелдер кәсіпкерлігін дамыту, ана мен баланы қорғау, әйелдер құқығы мен мүмкіндіктерін кеңейту бағытында ауқымды жұмыстар атқарылып жатқандығын атап өтті.
Г.Әбдіқалықова бизнес-ортаны кеңейту және түбегейлі жақсарту мемлекеттік саясаттың негізгі басымдықтарының бірі екенін айтты. Елімізде ішкі жалпы өнімге шағын және орта бизнестің қосатын үлесін 2050 жылға қарай 50 пайыздан кем емес мөлшерге жеткізу жөнінде стратегиялық мақсат қойылған. 
– Қазақстан қазіргі уақытта шикізатқа тәуелділіктен арылуға және ақылды инновациялық экономика құруға бағытталған саясат жүргізуде. Осы бағытта әйелдер кәсіпкерлігі де қарқынды дамып келеді. Қазақстандық қыз-келіншектер үшін бизнесте денсаулық сақтау, білім беру, мәдениет, ақпарат, фэшн-индустрия және тағы басқа салалардағы қызмет көрсету ісі басымдыққа ие. Қаржы институттарымен ынтымақтастық белсенді түрде дамытылуда, – деді Мемлекеттік хатшы.
Кездесу соңында Мемлекеттік хатшы Г.Әбдіқалықова Қазақстан, Біріккен Араб Әмірліктері, Египет және Грузия елдерінің іскер әйелдеріне зор денсаулық, мол табыс және бақ-береке тіледі.
Кездесуге Біріккен Араб Әмірліктерінің Қазақстандағы Төтенше және өкілетті елшісі М.Әл-Джабер, Біріккен Араб Әмірліктері Президенті жанындағы Кәсіпкер әйелдер кеңесінің президенті Ф.Камбер Әл-Авадхи, Грузияның Іскер әйелдер кеңесінің президенті Е.Маисурадзе, сондай-ақ Қазақстанның, Біріккен Араб Әмірліктерінің, Египеттің бизнес қауымдастықтарының өкілдері қатысты. 
///Кездесу барысында Қасым-Жомарт Тоқаев Қазақстан мен Қытай арасындағы қарым-қатынастардың қарқынды дамып келе жатқанына тоқталып, екі ел халықтарының игілігі жолындағы байланыстардың одан әрі нығая түсетініне сенім білдірді.
Төтенше және өкілетті елші Чжан Сяо Қасым-Жомарт Тоқаевқа Қазақстан Республикасының Президенті лауазымына кірісуіне байланысты Қытай Халық Республикасының Төрағасы Си Цзиньпиннің құттықтауын жеткізіп, достық пен стратегиялық серіктестік рухындағы екі жақты ынтымақтастықты дамыта түсуге күш салатынын айтты.

///Кездесуде Ұжымдық қауіпсіздік шарт ұйымының өңірлік қауіпсіздікті қамтамасыз етудегі рөлі және ұйымды одан әрі институционалдық дамыту үдерісінің басты аспектілері талқыланды.
Сондай-ақ, әңгіме барысында биылғы күзде Минск қаласында өткізу жоспарланып отырған ұйымның Ұжымдық қауіпсіздік кеңесінің сессиясына дайындық мәселелері қарастырылды.

///Нұрсұлтан Назарбаев Режеп Тайип Ердоғанға Қазақстанға ресми сапармен келгені үшін шынайы ризашылығын білдірді.
– Қанша кездессек те көптік етпейді. Қазіргі заманның өзі қиындап тұр. Жиі кездесіп, көп ақылдасу керек. 25-26 жыл ішінде Қазақстан мен Түркия арасындағы қарым-қатынас достық әрі бауырластық бағытта дамып келеді, – деді Нұрсұлтан Назарбаев.      
Мемлекет басшысы Түркия Президентінің Қазақстанға жасаған бұдан бұрынғы сапары кезінде экономика саласына қатысты бірқатар уағдаластыққа қол жеткізілгенін атап өтті.
– Қабылданған келісімдер аясында көп жұмыс атқарылуда, көптеген жобалар іске асырылды. Өңірлік сипаттағы проблемалар бізде де, Түркияда да бар. Бүгінгі кездесуіміз сол мәселелерді талқылауға мүмкіндік береді, – деді Қазақстан Президенті.  
Сондай-ақ Нұрсұлтан Назарбаев Түркия Президентіне биылғы 10 қыркүйекте Астанада өтетін Ислам ынтымақтастығы ұйымының ғылым және технологиялар жөніндегі саммитіне қатысуға ниет білдіргені үшін алғыс айтты.    
Бұдан бөлек, Мемлекет басшысы биылғы 14 қыркүйекте елордамызда Сириядағы қарулы қақтығысты реттеу жөніндегі Астана келіссөздерінің алтыншы раунды өтетініне назар аударды.
Түркия Республикасының Президенті Қазақстанға сапармен келуге шақырғаны үшін Нұрсұлтан Назарбаевқа ризашылығын білдірді.
– Астанаға келгеніме қуаныштымын. Мен алғаш рет Қазақстанды Алматы қаласына барған сапарымда танып-білдім. Енді жаңа қалаға, жаңа елордаға келіп отырмын, Қазақстанды өз үйімдей көремін, – деді Р.Ердоған.
Түркия Президенті өз елінің Қазақстанмен саяси, экономикалық, мәдени, әскери қатынастарды дамытуға күш салып жатқанын атап өтті.
– Бүгінде елдеріміз арасындағы тауар айналымы 2 миллиард доллар шамасында. Әрине, бұл жеткіліксіз. Біз келіскендей, мақсатымыз – тауар айналымын 5 миллиард долларға жеткізу. Түркия мен Қазақстанның әлеуеті оған жеткілікті,  – деді Түркия Республикасының басшысы.
Сондай-ақ Р.Ердоған Нұрсұлтан Назарбаевқа өңірлік проблемаларды шешуге бағытталған бітімгершілік қызметі үшін ерекше алғысын білдірді.
Түркия Президенті биылғы 14 қыркүйекте Астанада өтетін Сириядағы жағдайға қатысты кездесудің маңыздылығына тоқталып, оның Женева келіссөздеріне оң ықпал ететініне сенім білдірді.




///Қасым-Жомарт Тоқаев Қазақстан халқы Ассамблеясының XXVIII сессиясына қатысып, ҚХА атынан Парламент Мәжілісіне сайланатын депутаттарға дауыс берді.








/// 
Ауқымды шоу барысында Қазақстан мен Ресейдің эстрада әртістері өнер көрсетті.
Сондай-ақ іс-шара барысында Нұрсұлтан Назарбаевқа «Өмірді өркендетуге қосқан үлесі үшін» номинациясы бойынша арнайы сыйлық тапсырылды. 

///
	 

	Брифинг барысында Мемлекет басшысы ресми сапар аясында осы елдің Королімен және Премьер-Министрімен кездесулердің жемісті өткеніне тоқталды.    

	– Екі мемлекет арасындағы тауар айналымы – 10 миллиард долларға жуықтайды, Нидерланд – Қазақстанның басты инвесторы. Бұл ел инновацияда, экология мен медицинада әлемде көшбасшы саналады. Сондай-ақ, Нидерландта ауыл шаруашылығы секторы да өте тиімді. Тұрғындардың 3%-ға жуығы ауылдық жерлерде тұрады, бірақ бұл ел ауыл шаруашылығы өнімдерінің экспорты бойынша Еуропада үшінші орын иеленеді. Сондықтан Нидерландтың бұл саладағы тәжірибесі Қазақстан үшін өте маңызды. Біздің экономикамызға ірі Голланд компаниялары өте қызығушылық танытып отыр. Жалпы Нидерланд тарапымен біздің ынтымақтастығымызды жаңа деңгейге шығаруға мүмкіндік беретін өте нәтижелі келіссөздер жүргізілді және түрлі келісімдерге қол қойылды, – деді Нұрсұлтан Назарбаев.   

	Сондай-ақ, Қазақстан Президенті біздің еліміз Ядролық қауіпсіздік жөніндегі үшінші саммиттің белсенді қатысушысы және әлемдегі ірі Семей ядролық полигонын жапқан, зымырандық-ядролық арсеналдан бас тартқан мемлекет ретінде әлемдік қоғамдастықтың жауапты мүшесі болып саналатынын атап өтті.

	Мемлекет басшысы саммиттерде маңызды проблемалар қаралатынын айтты.

	– Атап айтқанда, бұл – ядролық материалдар таратпау және адамдар үшін зор қауіп-қатер тудыратын жаппай қырып-жою қаруының террористер мен экстремистердің қолына түсу мүмкіндіктерін болдырмау мәселелері. Саммиттің аясында біз осындай жағымсыз сценарийлер мен әрекеттерді қарастырдық, себебі халықаралық қоғамдастық олардың алдын-алу шараларын қабылдауға тиіс. Бұған қоса, бүгінде уран медициналық, ғылыми-зерттеу және өзге де мақсаттарда пайдалануда және бұл да мониторинг жүргізуді қажет етеді. Ядролық отын қалдықтарының қауіпсіздігін қамтамасыз ету мәселесі де бар. Уранның айналымына байланысты барлық нысандарды қандай үлгіде қорғауға болады? Бұл үшін МАГАТЭ арнаулы халықаралық ұйымы бар және оның жұмысының мәселелері де талқыланды, – деді Нұрсұлтан Назарбаев.

	Қазақстан Президенті атом электр стансалары үшін қауіпсіз уран алуға болатын аз байытылған ядролық отын банкін қалыптастыруға қатысты Қазақстанның ұсынысы туралы айтып берді.

	– Саммит аясында біз Семей ядролық полигоны аумағын және оның инфрақұрылымдарын одан әрі оңалтуға байланысты Қазақстан мен АҚШ арасында арнайы мәлімдеме қабылдадық. Бұл бағыттағы екіжақты ынтымақтастық өте жақсы деңгейде екенін айта кету керек, – деді Мемлекет басшысы.

	Бұдан бөлек, брифинг барысында Нұрсұлтан Назарбаев БҰҰ Қауіпсіздік Кеңесінің және «Үлкен сегіздіктің» мүшесі болып табылатын көптеген ірі мемлекеттер басшыларымен екіжақты кездесулер болып өткенін, онда екіжақты ынтымақтастықтың маңызды мәселелері мен халықаралық күн тәртібінің өзекті жайттары талқыланғанын атап өтті. Мұның бәрі осы елдердің бастамасымен өтті, бұл – Қазақстанның халықаралық қоғамдастықтағы рөлі арта түскенінің, біздің жетістіктеріміз бен салмақты саясатымызға деген құрметтің дәлелі.    

	Мемлекет басшысы бүгінде Қырым төңірегіндегі жағдайға байланысты батыс елдері мен Ресей арасында шиеленіс байқалып отырғанын еске салды.                            

	– Соңғы күндері барлығы халықаралық құқық туралы айтуда және біздер оны бұзудың қауіпті мысалдарын көріп отырмыз. Бұл қақтығысқа тартылған елдердің экономикаларын ондаған жылдарға кері шегеруге әкеліп соқтырады.  Сонымен қатар, Украинадағы жағдайды айтқанда, бұл елдің экономикасы кеңестік заманда Ресейден кейінгі екінші орында болғанын атап өткен жөн. Республика өте зор әлеуетке ие болатын. Бірақ соңғы жылдары Украинаның саяси басшылығы жиі құбылды – бірде Еуропамен қарым-қатынасты күшейтуге, бірде Ресеймен өзара іс-қимылды және еуразиялық интеграцияға дамытуға ұмтылды. Іс жүзінде халық пен ел екі бөлікке бөлініп қалды. Нәтижесінде ішкі саяси жағдай бақылаудан шығып кетті. Бүгінгі бірінші кезектегі міндет  – құқықтық алаңға қайта оралу, бұл сайлау өткізу дегенді білдіреді. Заңды президентті, парламент пен легитимді үкіметті сайлау керек. Сосын осы негізде бейбіт келіссөздер жүргізіп, қалыптасқан ахуалдан бірлесіп шығу қажет, – деді Қазақстан Президенті.

	Мемлекет басшысы сондай-ақ Украинаның Ресеймен шекарасын анықтау мәселесін әлі күнге дейін шешпегенін, бұл мемлекеттер арасындағы қарым-қатынасқа бөгет болатынын айтты.  Ол Қазақстанның мұндай мәселені Ресеймен де, Қытаймен де, сондай-ақ өзге де көршілерімен толықтай реттеп алғанын еске салды.

	– Қазақстанның сыртқы саясаты теңгерімділік пен көпвекторлыққа негізделген, ал елдегі ішкі ахуал тіліне, дініне және мәдениетіне қарамастан, барлық азаматтардың теңдігі мен құқықтарын сақтауды негізге алған. Бұл бүгінгі әлемде тыныштық пен тұрақтылықты қамтамасыз етудің басты факторы болып саналады. Нақ осы негізде ғана мемлекет орнықты дами алады. Практика біздің елдегі саясатымыздың дұрыстығын тағы бір рет дәлелдейді. Даму үшін татулық, келісім, халықтың бірлігі керек. Сол себепті де мен шет мемлекеттердегі әріптестерімнің барлығын бейбіт келіссөздер жүргізу қажеттігіне үгіттедім, – деді Қазақстан Президенті.

	 Нұрсұлтан Назарбаев Украинада болған оқиғалар интеграциялық үдерістердің барысына ықпал етпейтінін, Еуразиялық экономикалық одақты құру туралы негізгі шартқа қол қою жөніндегі жұмыстардың жалғасатынын да атап өтті.

	 – Интеграция кедендік кедергілерді жоюға мүмкіндік беріп, бәсекеге қабілеттілікті арттырады. Сондықтан біздікі таза прагматикалық мүдде – елді дамыту, экономиканы көтеру және ІЖӨ ұлғайту. Ал біздің саяси тәуелсіздігімізге келсек, ол мызғымайды, Қазақстан ешкімге егемендігін бермейді. Бірақ белгілі бір экономикалық өкілеттіктерді біз, мысалы, Еуропалық одақтағы секілді ұлтүстілік органдарға беретін боламыз, онда Еурокомиссия кедендік мәселелерді шешеді, сауда, тарифтер, мұнай мен газ тасымалы, электр энергиясы, темір жол және автомобиль жолдары саласын реттейді. Біздің болашақ одақта барлық мәселе консенсустық негізде шешілетін болады. Түпкілікті шешім үшін барлық үш мемлекеттің де келісімі талап етіледі. Сондықтан мұнда ешқандай алаңдау болуға тиіс емес, бұл барлық мемлекеттерге,  әсіресе дағдарыс жағдайында тиімді. Интеграциялық үдерістер ілгерілей береді, бұл да біздің тәуелсіздігіміздің мәселесі, – деп атап өтті Мемлекет басшысы.

	Бірқатар елдер тарапынан Ресей Федерациясына экономикалық санкциялар енгізілу мүмкіндіктеріне қатысты, Қазақстан Президенті олар біздің елімізге тікелей әсерін тигізбейтіні туралы пікірін білдірді. Бұл ретте ол Ресейдің экономикалық даму қарқынының төмендеуі мен көрсеткіштерінің нашарлауы біздің экономикаға да әсерін тигізуі мүмкін екенін атап өтті.

	– Алайда Қазақстан тәуелсіздік жылдарында сауда-экономикалық қарым-қатынастарды әртараптандыру саясатын жүргізіп келді. Бүгінде біз сондай-ақ әлемдегі барлық елдермен тиімді өзара ықпалдастыққа мүмкіндік беретін өзіміздің көлік-логистикалық жүйемізді дәйектілікпен дамытып келеміз, – деді Мемлекет басшысы.

	Қазақстан Президенті қазіргі әлемнің көпполярлығы шешімдер әзірлеудің тиісті форматын талап ететініне назар аударды.

	– G-8 бен G20 экономикалық дағдарыстың да, саяси дағдарыстартың да мәселесін шешкен жоқ. Сондықтан, бұл орайда интерактивті түрде 190 ел қатысатын G-Global бастамасы өте маңызды. Жер жүзі мемлекеттерінің кең ауқымының пікірін ескеру қажет. Бұл тұрғыда G-Global алаңы өте өзекті бола түсуде, – деді Мемлекет басшысы.

	Соңында Нұрсұлтан Назарбаев туындайтын барлық мәселелерді текетірессіз және жаһандық сілкіністерсіз, өзара мүдделердің теңгерімі негізінде шешудің маңыздылығын атап өтті.

	 

	 


///
	 

	Екіжақты кездесулер барысында мемлекетаралық қарым-қатынастардың жай-күйі мен даму келешегі талқыланды. М.Тәжин атап өткендей, жаһандану жағдайында саяси, экономикалық, сауда, ғылыми, мәдени және басқа да салалардағы ынтымақтастықты дамыту мемлекеттеріміздің ұлттық мүдделеріне сай келеді. Осыған орай, дипломатияның табыстылығы қол жеткен өзара ықпалдастық деңгейімен анықталады.

	Тараптар кең ауқымды мәселелер бойынша байланыстар аясын кеңейтуге өзара терең мүдделіліктің барын атап өтті. Олардың ішінде халықаралық және өңірлік қауіпсіздік, өзара инвестициялар және сауда, баламалы энергия көздері мен агроөнеркәсіптік кешен, білім және ғылым, туризм және басқалары бар.

	Кездесулер даму әлеуеті зор өңірлер ретінде Африка мен Латын Америкасымен ынтымақтастықты жандандыруға бағытталған Қазақстанның дипломатиялық бастамаларының жаңа бағытын белгілеп берді.

	 
///Кездесуде Мемлекет басшысына Президент жанындағы консультативтік-кеңесші органдардың қазіргі жұмыстары жөнінде баяндалып, ұлттық және мемлекеттік мейрамдарды мерекелеуге дайындық барысы туралы мәлімет берілді.
Қасым-Жомарт Тоқаев Мемлекеттік хатшыға «Нұр Отан» партиясының съезінде айтылған барлық тапсырмалардың орындалуына, стратегиялық бағдарламалар мен бастамалардың жүзеге асырылуына тиісті бақылау жасауды тапсырды.

///Рәсім барысында Қазақстан Президентіне Австрия Республикасының Төтенше және өкілетті елшісі Герхард Сайллер, Ватиканның Төтенше және өкілетті елшісі Фрэнсис Ассизи Чулликатт, Германия Федеративтік Республикасының Төтенше және өкілетті елшісі Рольф Мафаэль, Грекия Республикасының Төтенше және өкілетті елшісі Александрос Катранис, Қатар Мемлекетінің Төтенше және өкілетті елшісі Ахмад бен Әли Әбдуррахман әл-Джамиль әл-Тамими, Нидерланд Корольдігінің Төтенше және өкілетті елшісі Дирк Ян Коп, Швейцарияның Төтенше және өкілетті елшісі Урс Шмид, Жапонияның Төтенше және өкілетті елшісі Итиро Кавабата сенім грамоталарын тапсырды.
Нұрсұлтан Назарбаев елшілерді Қазақстандағы дипломатиялық миссияларының ресми түрде басталуымен құттықтап, олардың қызметі елдеріміз арасындағы ынтымақтастық аясын одан әрі нығайтуға тың серпін беретініне сенім білдірді.
Қазақстан Президенті дипломаттардың Астанадағы жұмысы маңызды мереке – ел тәуелсіздігінің 25 жылдығы қарсаңында басталуының символдық мәні бар екенін атап өтті.
– Біздің еліміз бұл мерекелік межеге жақсы нәтижелермен жетіп отыр. Қазақстан ширек ғасырда дамудың күрделі кезеңінен өтті. Қол жеткізген жетістіктермен шектелмей, ел іргесін бекемдеу үшін келесі кезеңге арналған жаңа мақсат-міндеттер белгіледік, – деді Нұрсұлтан Назарбаев.
Мемлекет басшысы еліміздің сындарлы және бейбіт бастамалар, үйлесімді көпжақты сыртқы саясат арқылы халықаралық аренада зор беделге ие болғанын айтып өтті.
– Бұған Қазақстанның 2017-2018 жылдардағы Біріккен Ұлттар Ұйымы Қауіпсіздік Кеңесінің мүшесі болып сайлануы дәлел. Біз Қауіпсіздік Кеңесінің мүшесі ретінде әлем назарын өз өңірімізге аударып, Орталық Азия үшін өзекті мәселелерді көтеретін боламыз, – деді Қазақстан Президенті.
Нұрсұлтан Назарбаев Қазақстанның Жаһандық антиядролық қозғалысқа бастамашы болып, оның көшбасшысына айналғанына назар аударды.
– Осы ретте, біз жаңа бастама көтердік. Мен ядролық қарусыздану мен жаһандық қауіпсіздікке қосқан үлесі үшін халықаралық сыйлық тағайындау жөнінде шешім қабылдадым. Аталған сыйлықтың алғашқы лауреаты болып Иордания королі ІІ Абдалла таңдалды. Бұдан кейін арнаулы комитет құрылып, оның шешімімен сыйлық жыл сайын Семей полигонының жабылғаны күні –  29 тамызда тапсырылатын болады, – деді Елбасы.
Мемлекет басшысы Қазақстанның Жапониямен ынтымақтастығының стратегиялық маңызын атап өтті.
– Премьер-министр Синдзо Абэнің былтырғы қазандағы Астанаға алғашқы сапары айтулы оқиға болды. Менің Токиоға биылғы қарашадағы сапарым қарым-қатынасымызды жаңа сапалы деңгейге шығаруға ықпал етеді деп сенемін, – деді Нұрсұлтан Назарбаев.
Қазақстан Президенті Грекиямен байланыстарымызды дамытудың елеулі перспективаларына тоқталды.
– Грек әріптестеріміздің саяси, сауда-экономикалық және мәдени-гуманитарлық өзара іс-қимылды жандандыру ниетін қолдаймыз, – деді Мемлекет басшысы.
Елбасы Германиямен өзара іс-қимыл Қазақстан үшін Еуропалық бағыттағы ынтымақтастықта ерекше маңызға ие болып отырғанын айтты.
– Біз аса жемісті және өзара сенімге негізделген биік деңгейдегі диалогты жоғары бағалаймыз. Берлинге 2012, 2015 жылдардағы сапарларым және Федеральдық канцлер Ангела Меркельдің Астанаға 2010 жылғы сапары екіжақты қарым-қатынасты жаңа сапалы деңгейге көтерді. Ынтымақтастық барысында Шикізат, өнеркәсіп және технология салаларындағы келісімнің және Қазақстанда Германияның дуальды білім беру моделін енгізу туралы келісімнің жүзеге асуының мәні ерекше зор. Еуропадағы қауіпсіздік және ынтымақтастық ұйымындағы биылғы Германия төрағалығының басымдығы бар бағыттарын және Берлиннің осы ұйымға қатысушы елдер арасындағы өзара сенімді қайта қалпына келтіру жөніндегі күш-жігерін қолдаймыз, – деді Нұрсұлтан Назарбаев.
Мемлекет басшысы Қазақстанның Швейцария елімен диалогы қарқынды дамып келе жатқанын атап өтті.
– Экономика және инвестиция салаларында айтарлықтай әлеует бар. 2016 жылдың 7 айының ішінде екіжақты тауар айналымы 2,2 миллиард АҚШ долларына жетті. Осы міндетті жүзеге асыруға Сауда-экономикалық ынтымақтастық жөніндегі үкіметаралық комиссия мен Қазақстан-Швейцария іскерлік кеңесі өз үлесін қосуға тиіс, – деді Қазақстан Президенті.
Нұрсұлтан Назарбаев Нидерландтың біздің отандық экономикаға қосқан айтулы үлесіне назар аударды.
– Нидерланд біздің экономикадағы шетелдік инвесторлардың көшін бастап тұр. Гаагаға 2014 жылғы сапарым және Премьер-министр Марк Рюттенің былтырғы желтоқсандағы Астанаға сапары екіжақты өзара іс-қимылды нығайтуға тың серпін берді. Нидерландты Біріккен Ұлттар Ұйымы Қауіпсіздік Кеңесінің 2018 жылғы тұрақты емес мүшелігіне сайлануымен құттықтаймын, – деді Мемлекет басшысы.
Қазақстан Президенті еліміздің Ватиканмен арадағы қарым-қатынасты айрықша бағалайтынын айтты.
– Рим Папасы II Иоанн Павелдің 2001 жылғы қыркүйектегі Қазақстанға сапары барлығымыз үшін айтулы оқиға болды. Сол жолы ол Қазақстан жерінде «Зорлық-зомбылықсыз әлем» құруға шақырған болатын. Әлемдік және дәстүрлі діндер лидерлері съезі жұмысына Ватиканның мәртебелі өкілдерінің белсене қатысқанын жоғары бағалап, ризашылық білдіреміз, – деді Нұрсұлтан Назарбаев.
Мемлекет басшысы Австриямен арада жемісті диалог орнағанын атап өтті.
– Осы айда өтетін Қазақстан мен Австрия үкіметаралық комиссиясы мен Іскерлік кеңестің кезекті отырысына зор мән береміз. Австриядағы әріптестерге 2017 жылы Еуропа қауіпсіздік және ынтымақтастық ұйымына төрағалық ету барысында табыс тілейміз. Біз қауіпсіздікті қамтамасыз ету,  Батыс пен Шығыс арасындағы диалогты нығайту мәселесі бойынша ынтымақтасуға әзірміз, – деді Қазақстан Президенті.
Бұдан бөлек, Нұрсұлтан Назарбаев Катарды Қазақстанның сыртқы саяси бастамаларын әрдайым қолдайтын араб және мұсылман әлеміндегі маңызды әріптес ретінде қарастыратынын жеткізді.
– Қатар әмірінің 2014 жылғы Астанаға сапары, менің былтырғы Дохаға сапарым екіжақты сапалы өзара іс-қимылды нығайтуға септігін тигізді. Экономикалық ынтымақтастық аясын кеңейте түсу үшін Парсы шығанағымен байланыстыратын «Қазақстан – Түрікменстан – Иран» теміржолының мүмкіндігін пайдалану маңызды, – деді Нұрсұлтан Назарбаев.
Соңында Қазақстан Президенті рәсімге қатысушыларды Астанадағы дипломатиялық қызметтерінің басталуымен тағы да құттықтап, оларға және отбасыларына зор денсаулық, табыс тіледі.





///Ильхам Әлиев Қасым-Жомарт Тоқаевты Қазақстан Республикасының Президенті лауазымына кірісуімен құттықтап, жауапты мемлекеттік қызметіне табыс тіледі.
Қасым-Жомарт Тоқаев құттықтағаны үшін Әзербайжан Президентіне ризашылық білдіріп, Қазақстан мен Әзербайжан арасындағы өзара ықпалдастықты жан-жақты дамытудың бағыты өзгермейтінін атап өтті.
Мемлекеттер басшылары Қазақстан Республикасының Тұңғыш Президенті – Елбасы Нұрсұлтан Назарбаевтың Қазақстан мен Әзербайжанның қарым-қатынастарын қалыптастыру және оны нығайту ісінде ерекше рөл атқарғанын атап өтті.
Сондай-ақ, екі ел көшбасшылары бір-бірін Наурыз мейрамымен құттықтады.
Телефон арқылы сөйлесуге Әзербайжан жағы бастамашы болды.
///Ұжымдық қауіпсіздік шарты ұйымының Бас хатшысы Мемлекет басшысын ұйымның қазіргі жағдайы мен даму болашағы туралы хабардар етті. Кездесу барысында халықаралық ұйым қызметінің негізгі бағыттары бойынша ауқымды мәселелер қаралды.
Станислав Зась ҰҚШҰ Бас хатшысының бітімгершілік мәселелері жөніндегі арнайы өкілі институтын құру, Қазақстан Президентінің бастамасын іске асыру бойынша ұйым хатшылығы жүргізіп жатқан жұмыс туралы баяндады.
Қасым-Жомарт Тоқаев ұйымның алдағы дамуына байланысты бірқатар ұсыныстар айтып, Қазақстан тарапының ҰҚШҰ шеңберінде саяси ынтымақтастықты одан әрі нығайтуға және оның әлеуетін арттыруға дайын екенін атап өтті.
///
	 

	Өз сөзінде Қазақстан Президенті отырысты өткізу үшін таңдалған  елімізге көрсетілген жоғары сенім үшін Азия даму банкіне мүше барлық елдерге ризашылығын білдірді.

	Нұрсұлтан Назарбаев биыл Азия даму банкімен еліміздің серіктестік қарым-қатынас орнатқанына 20 жыл толатынын атап өтті.

	 – Осы кезеңде банк біздің елге 3,5 миллиард АҚШ долларына жуық инвестиция салды. Қазақстан былтырдан бастап банктің донорына айналды. Еліміз Орталық Азия өңірлік экономикалық ынтымақтастығы бағдарламасына белсене қатысып келеді. Бұл жұмыс аясында банкпен бірлесіп, «Батыс Еуропа-Батыс Қытай» халықаралық көлік дәлізін қайта құруға арналған маңызды жоба жүзеге асырылуда, – деді Мемлекет басшысы.

	Қазақстан Президенті  біздің еліміз мен банктің бірлескен жұмысы Азия өңіріндегі экономикалық өсімге дем беруге бағытталғанына тоқталып өтті.

	– Қазақстан Азияның 14 елімен өзара инвестицияны қорғау туралы келісім жасады. 2013 жылғы жалпы мөлшер бойынша азиялық инвестициялардың үлесі 17%-ға жетті. Азия даму банкі Орталық Азия, Таяу Шығыс және Оңтүстік-Шығыс Азия елдеріндегі ұзақмерзімді инвестициялардың маңызды көзі болып саналады. Оның үстіне банктің беделі Азия-Тынық мұхит өңірі ауқымынан асып түседі, бұны әлемнің  АҚШ, Канада, Германия сияқты ірі елдерінің оған қатысуы айғақтайды. Банктің инклюзивті және орнықты дамуды ынталандыру, сондай-ақ интеграцияның дамуын қолдау жөніндегі айқын стратегиясы әлемдегі көптеген адамдарға өз тұрмысының сапасын жақсартуға мүмкіндік береді, – деді Нұрсұлтан Назарбаев.

	Мемлекет басшысы  тек соңғы он жылдықтың өзінде АДБ қолдауымен миллиондаған жастар сапалы білім алып, бірнеше миллион үй шаруашылығында таза ауыз суға және электр қуатына қол жеткізілгенін, өңірдің жүздеген миллион тұрғыны үшін әлеуметтік қызметтер стандарттары жоғарылағанын айтты.

	Нұрсұлтан Назарбаев 47-ші жылдық отырыстың «Жаңа жібек жолы – Азияны өзгеріс үстіндегі әлеммен бірлестіру»  деген тақырыбы біздің еліміздің тарихымен үндесетініне назар аударды.

	– Бүгінде біз Ұлы Жібек жолының кезекті қайта өрлеу кезеңіне куә болып отырмыз, ол Азияның дамуындағы жаңа белеске айналады деп сенемін. Ол үшін бірқатар алғышарттар бар. Бұл – Қытай, Үндістан, Жапония, Корея және көптеген дамушы елдерді біріктіретін ең қарқынды дамып келе жатқан өңір. Сонымен қатар, бұл аса ірі тұтынушылық сұраныстың негізін құрайтын, әлемдегі халқының ең саны көп аймақ.  Сарапшылардың бағалауы бойынша, 2050 жылға қарай әлемдік сауданың, инвестицияның және ІЖӨ-нің жартысынан көбі Азияда шоғырланады. Бұл үрдістерді урбандану қарқыны,  ірі агломерациялардың құрылуы, өндірістер қуатының артуы күшейте түседі. Өңірдің өркендеуінің жаңа кезеңі мен «Азия ғасырының» басталуы осындай сценарий ұсынып отыр, – деді Мемлекет басшысы.   

	Қазақстан Президенті өңірдің дағдарыстан кейінгі қайта қалпына келу міндеті өзекті болып қала беретініне тоқталды. Нарығы енді дамып жатқан көптеген елдер жекеменшік секторды, шағын және орта бизнесті одан әрі дамыту, кедейшілікті азайту үшін айтарлықтай құрылымдық өзгерістерді жүзеге асыру қажет болады.

	Нұрсұлтан Назарбаев Азия елдерімен де, өзге интеграциялық бірлестіктермен де ынтымақтастықтың шекарасын ұлғайту қажеттігі туралы пікірін білдірді.

	– Ашықтық, теңдік және өзара тиімділік қағидаттарына негізделген өңірлік интеграция табысты дамудың сенімді құралы болып санады. Бүгінде біз Азия-Тынық мұхиты өңірі ауқымында өңірлік интеграцияның күшейгенін байқап отырмыз. Экономикалық интеграция салаларының аясы Оңтүстік Шығыс Азияда қарқынды түрде кеңеюде. Қазақстанда Ресей және Беларусьпен Еуразиялық экономикалық одақ құру жөнінде үлкен жұмыстар жүргізілуде. Біз Кедендік Одақ аясында ықпалдастық, енді өзара іс-қимылдарымызды одан әрі тереңдетуге және кеңейтуге ниеттіміз. 170 миллионнан астам тұтынушы  бар жағдайда бұл бастаманың әлеуеті зор деп санаймыз. Сонымен қатар, біз ДСҰ-ға кіру жөніндегі келіссөздер үдерісін аяқтап, биыл толық мүшелікке өтеміз дем үміттенеміз, – деді Мемлекет басшысы.

	Қазақстан Президенті ортақ интеграциялық үдерістерді Ұлы жібек жолын жаңғырту аясында құруға болатынын атап өтті.   

	– Жібек жолының қазіргі аумағымен шекараласатын елдердің нарықтары өзінің ауқымы мен әлеуеті жағынан теңдессіз болып саналады. Мұнда 3 миллиардтан астам адам тұрады. Транзиттік сауда жолдарын дамыту ғана емес, қосылған құнның жаңа тізбегін құру, қаржы нарықтарын интеграциялау, өңірде қолайлы іскерлік ахуал қалыптастыру, мәдени байланыстар мен көпжақты ынтымақтастықты нығайту да негізгі идея болуы тиіс, – деді Нұрсұлтан Назарбаев.

	Қазақстан Президенті өңірдегі 10 елдің Орталық Азия өңірлік экономикалық ынтымақтастығы бағдарламасы аясындағы ынтымақтастық пен серіктестікті дамытуының оң тәжірибесін еске салды. 

	– Бұл бастаманы интеграциялық үдерістердің шекарасын жылжытып, Азияның барлық елдерімен сауда-экономикалық, көліктік, энергетикалық, іскерлік және мәдени байланыстарды нығайта отырып кеңейту арқылы қолдау қажет. Еуропа мен Азияның тоғысындағы Орталық Еуразияда бірегей орны бар біздің ел осындай интеграцияға қажетті барлық шарттарды жасай отырып, өңірлердің синергиясын күшейту арқылы оларды бір-бірімен байланыстыруға дайын. Қазақстан осы өңірдегі экономикасы ең ірі және ең жылдам дамушы ел ретінде өз тәжірибесі және ресурстары арқылы көмектесе алады, – деді Мемлекет басшысы.

	Соңында Нұрсұлтан Назарбаев Басқарушылар кеңесі отырысы жалпы әлемдік экономиканың дамуына  жаңа серпін беретініне сенім білдірді.

	– Азия даму банкі адам тұрмысын жақсарту жөнінен маңызды міндет атқарады, сол арқылы Азия өңірімен қатар бүкіл әлемді біріктіруде шешуші рөлге ие. Өз кезегімізде біз АДБ-мен бұдан әрі де жемісті ынтымақтастықты жалғастыратынымызға сендіреміз және Банктің игі миссиясын жүзеге асыру жолында оны қолдауға дайынбыз, – деді Мемлекет басшысы.

	Азия даму банкінің президенті Т.Накао өз сөзінде Қазақстан Үкіметімен арада қол қойылатын келісімшартқа қанағаттанушылығын білдіріп, Азия-Тынық мұхиты өңіріндегі елдердің экономикалық өсімдеріне қатысты болжамдары жөнінде ой бөлісті.

	Отырыс қорытындысы бойынша  Қазақстан Республикасы Үкіметі мен Азия даму банкі арасында экономикалық әртараптандыруға, дамуға және Қазақстан Республикасының жалпы өсіміне атсалысу мақсатындағы ынтымақтастықты күшейту жөніндегі серіктестік туралы негіздемелік келісімге қол қойылды.








///Кездесу барысында Ж.Асанов Мемлекет басшысына құқық қорғау органдарының жұмысы жөнінде мәлімдеп, «100 нақты қадам» ұлт жоспарын іске асыру жолындағы тапсырмалардың орындалу барысы туралы баяндады.
Қазақстан Президенті заңдылық пен құқықтық тәртіпті қамтамасыз ету, сондай-ақ ел тұрғындарының құқықтық сауаттылығын арттыру бағытындағы жұмыстарды жалғастыру қажеттігін атап өтті.
Нұрсұлтан Назарбаев кездесу қорытындысы бойынша бірқатар нақты тапсырма берді.

///Жиынға Конституциялық Кеңес төрағасы Қ.Мәми, «Астана» халықаралық қаржы орталығының басқарушысы Қ.Келімбетов, Халықаралық қаржы орталығы сотының төрағасы Л.Вульф, Қазақстан Республикасының Тұңғыш Президенті – Елбасы қорының атқарушы директорының орынбасары И.Рогов, Қазақстандағы елшіліктердің, мемлекеттік органдардың, халықаралық арбитраж орталықтары мен соттарының, жетекші заң және консалтингтік фирмалардың, қаржы корпорацияларының және басқа да мүдделі мекемелердің өкілдері қатысты.
Конференцияны ашқан Г.Әбдіқалықова Нұрсұлтан Назарбаевтың: «Астана бүкіл әлемге тек жаңа елорда және саяси алаң ғана емес, сонымен бірге технология, қаржы, зияткерлік ресурстар құйылатын орталық ретінде де танылса дедім», – деп айтқан сөзіне назар аударды.
– Мемлекеттік саясаттың негізгі басымдығының бірі – бизнес жүргізуге мейлінше қолайлы жағдай жасау. Осы мақсатпен ел Президентінің бастамасы бойынша ертең тұсаукесері өтетін «Астана» халықаралық қаржы орталығы құрылды. Бұл орталық әлемдік қаржы орталықтарының ең үздік тәжірибелерін алатын болады. Бұл ретте құқықтық режімге айрықша көңіл бөлінеді. Бүгінде оның жұмысы Англия мен Уэльс құқықтарының қағидаттарына, нормаларына және прецеденттеріне, сондай-ақ тәуелсіз сот жүйесі бар әлем мойындаған қаржы орталықтарының стандарттарына негізделген, – деді Г.Әбдіқалықова.
Басқосуда құқықтанудың қазақстандық және шетелдік көрнекті қайраткерлері қаржы орталығының қызметі саласындағы өзекті мәселелерді, соның ішінде «Астана» халықаралық қаржы орталығының қолданыстағы құқығымен және дауларды шешу ісімен байланысты мәселелерді талқылады.
Соңында Мемлекеттік хатшы Гүлшара Әбдіқалықова конференция барысында сындарлы сұхбат орнап, тығыз іскерлік байланыстар жолға қойылатындығына сенім білдірді.
///Мемлекет басшысы сап түзеген Құрметті қарауылмен бірге Даңқ мемориалындағы мәңгілік алауға гүл шоғын қойып, Ұлы Отан соғысында қаза тапқан боздақтар рухына бір минут үнсіздік арқылы тағзым етті.
Елбасы ардагерлер мен рәсімге қатысушыларға арналған құттықтау сөзінде қазақстандықтардың фашистік басқыншыларды жеңуге зор үлес қосқанын ерекше атап өтті.
– Қазақстаннан майданға 1 миллион 800 мыңнан астам жауынгер аттанды. Солардың жартысы қайтып оралмады. Олар соғыста ерен ерлік көрсетті. 500 отандасымыз Кеңес Одағының Батыры атанды. Тыл еңбеккерлері майданға қару, азық-түлік және керек-жарақ жөнелту үшін күндіз-түні тынымсыз жұмыс істеді, – деді Нұрсұлтан Назарбаев.
Қазақстан Президенті сұрапыл соғысты көрмеген қазіргі ұрпақтың бақытты екенін айтты.
– Біздің аталарымыз революция мен репрессияны, әкелеріміз Ұлы Отан соғысын бастан өткерді. Ал біздің ұрпақ бейбіт заманда өмір сүруде. Бұған ардагерлеріміздің қосқан үлесі зор. Сіздерге алғысымыз шексіз! – деді Мемлекет басшысы.
Рәсім соңында Елбасы соғыс және еңбек ардагерлерімен еркін әңгімелесті.
– Сіздер жанымызда жүргенде, біздер – балаларыңыз бен немерелеріңіз, өзімізді алаңсыз сезінеміз. Ерліктеріңізді үлгі-өнеге тұтып, сіздерден қайсарлықты, Отанымыздың патриоты болуды, Атамекенді сүюді, сондай-ақ Отанымыз үшін қасық қанымыз қалғанша күресіп, сүйікті Қазақстанымыз үшін жанымызды құрбан етуге дайын болуды үйренеміз. Қымбатты достар, баршаңызды мерекелеріңізбен құттықтаймын! Сіздерге зор денсаулық, табыс және жақсылық тілеймін! – деді Қазақстан Президенті.
Майдангерлер Нұрсұлтан Назарбаевқа ерекше ілтипаты мен қамқорлығы үшін шынайы ризашылығын білдірді.






///Мемлекет басшысы Қасым-Жомарт Тоқаев жеделхатта Ресей Президенті Владимир Путинді және барша ресейліктерді ұлттық мерекелері – Ресей күнімен құттықтады.
– Ресей Федерациясы өзінің жаңа тарихында осы атаулы күнді халықаралық тұрақтылық пен қауіпсіздікті қамтамасыз етуге, жаңа сын-тегеуріндер мен қатерлерге қарсы іс-қимылдарға, әлемдік қауымдастық мүшелері арасындағы өзара тиімді және әділ ынтымақтастықты дамытуға үлкен үлес қосып отырған қуатты әрі беделді держава ретінде атап өтеді. Сіздің стратегиялық бағытыңызды қатаң ұстана отырып, Ресей мемлекеттік құрылымның сан ғасырлық дәстүрін табысты арттырып, қоғамдық өмірдің барлық саласын дәйекті түрде жаңғыртып келеді, – делінген жеделхатта.
Сонымен қатар Қазақстан Президенті ресейліктердің патриотизм мен бірлікке бейілдігі, Отандарына деген мақтаныш сезімі мен жарқын болашаққа деген нық сенімі Ресей мемлекетінің тұрақты дамуына және әл-ауқатының артуына кепіл болатынын атап өтті.
Қасым-Жомарт Тоқаев Владимир Путинге Қазақстан мен Ресей арасындағы достық байланысты және одақтастықты одан әрі нығайтуға бағытталған жемісті еңбегі үшін ризашылығын білдірді.
 
 
///Мемлекет басшысына ғылыми орталықтың қазіргі жұмысы мен алдағы даму жоспарлары, мемлекеттік-жекеменшік әріптестігі аясындағы медициналық жобалардың жүзеге асырылуы жайлы баяндалды. А. Байгенжин Президентке Томотерапия және ядролық медицина орталығының қатерлі ісікті емдеудегі жаңа әдістері туралы айтты.
Кездесуде денсаулық сақтау саласының басқа да өзекті мәселелері талқыланды.
Соңында Қасым-Жомарт Тоқаев нақты тапсырмалар беріп, орталық ұжымына табыс тіледі. 

///Жиын барысында сыртқы факторлардың ұлттық қауіпсіздік ахуалына әсері және қорғаныс саласындағы мемлекеттік саясаттың іске асырылуы жөніндегі мәселелер қаралды.
– Қазақстанға әсер ететін сыртқы факторлардың бар екенін бәріміз білеміз. Солардың ішінде Ресей мен АҚШ арасындағы санкциялық текетірес, Қытай мен АҚШ арасындағы сауда шиеленісі, Сириядағы ахуал және басқа да жағдайлар бар. Осыған байланысты бізге мәселелерді талқылап, тиісті шаралар қабылдау қажет, – деді Қазақстан Президенті.
Күн тәртібіндегі екінші мәселені талқылау барысында Қорғаныс министрі Н.Ермекбаев Қарулы Күштердің биылғы оқу жылындағы әскери дайындығының және өткізілген оқу-жаттығулардың негізгі қорытындылары, сондай-ақ әскердің жауынгерлік дайындығын арттыру жөнінде қабылданып жатқан шаралардың нәтижелері туралы баяндама жасады.
Сонымен қатар, жиын барысында қорғаныс өнеркәсібі кәсіпорындарын жаңғырту және қорғаныс өнімдерінің жаңа түрлерінің өндірісін игеру жөніндегі ұсыныстар қарастырылды.
Басқосу қорытындысы бойынша Нұрсұлтан Назарбаев бірқатар нақты тапсырма берді.

/// 
Мемлекет басшысы кездесу барысында митрополит Александр арқылы Қазақстанның барша православтарын Алғыс айту күнімен құттықтады.
Қазақстан Президенті бұл мейрам елде салтанат құрған тұрақтылық, бірлік және келісімнің символы ретінде шынайы халықтық мереке болып саналатынын айтты. Нұрсұлтан Назарбаев бір-біріне деген ренішін кешіру, алғыс айту, құрмет көрсету және ынтымақ таныту Алғыс айту күнінің маңызды дәстүрлері екеніне назар аударды.  
Митрополит Александр Мемлекет басшысына осындай мерекенің белгіленгені үшін алғыс айтты.
Бүгін барша Қазақстан халқы атап өтіп жатқан осы тамаша мерекемен Сізді құттықтауға рұқсат етіңіз. Егер былтырғы жыл Қазақстан халқы Ассамблеясының және Конституцияның 20 жылдығы, Жеңістің 70 жылдығы, сияқты елеулі оқиғалармен атап өтілсе, 2016 жыл – біздің Тәуелсіздігіміздің 25 жылдығы. Сондықтан биыл Алғыс айту күнін тағайындау – өте дана шешім. Бұл күн татулық пен тұрақтылық үшін барлық этностардың бір-біріне және ең алдымен қуғын-сүргіннің жазықсыз құрбандарын осы қасиетті жерде паналатқан, оларға қолдау көрсеткен қазақ халқына айтар алғысты білдіреді. Бұл – біздің халқымыз үшін қажет әрі маңызды мереке, – деді митрополит Александр. 

///Қасым-Жомарт Тоқаев «XXI ғасырдың Конституциясы – құқық үстемдігі, адамның құндылығы және мемлекеттің тиімділігі» атты халықаралық ғылыми-практикалық конференцияның және Азия конституциялық соттары және балама институттар қауымдастығы IV Конгресінің пленарлық отырысына онлайн режимде қатысты.
Президент 1995 жылы бүкілхалықтық референдумда Қазақстанның жаңа Конституциясы қабылданғанын, Тұңғыш Президент Нұрсұлтан Назарбаев Ата Заңымызға идеялық тұрғыдан бастамашы болғанын, іргелі құжатты әзірлеу жұмысын Елбасының өзі басқарғанын атап өтті.
– Конституция Тәуелсіздігіміздің берік құқықтық негізін қалады. Адам және оның өмірі, құқықтары мен бостандықтары мемлекеттің ең қымбат қазынасы деп жарияланды. Еліміздің аумақтық тұтастығы, қоғамдық келісім, саяси тұрақтылық, құқық үстемдігі және демократия қағидаттары бас құжатымызда айқын көрініс тапты. Конституцияда  Қазақстан Республикасының жаңа мемлекеттілігін қалыптастыру үшін аса маңызды  құқықтық, саяси және әлеуметтік-экономикалық алғышарттар да  айқындалды, – деді Мемлекет басшысы.
Қасым-Жомарт Тоқаев Конституцияның мазмұны уақыт талабына сәйкес жетіліп, жаңартылып отыратынын, оның заңды құбылыс екенін айтты. Бүгінде бүкіл әлемнің кескін-келбеті өзгеріп жатыр. Осындай кезеңде Қазақстан да көштен қалмай, қарқынды дамуда. Сондықтан қалыптасқан жаңа ахуалға сай Ата заңның мәтініне қосымша құқықтық тетіктер мен нормалар енгізіліп отырады.
– Ата заңымыз қабылданған ширек ғасыр ішінде үш конституциялық реформа жасалды. Бұл жұмысқа азаматтық қоғам кең көлемде атсалысты. Дегенмен, Конституцияның жасампаздық әлеуеті әлі де зор. Әсіресе, қоғам тарапынан туындаған әлеуметтік-экономикалық және саяси сипаттағы талап-тілектерге толыққанды жауап беретіндей  мүмкіндіктері мол екені сөзсіз, – деді Президент. 
Мемлекет басшысы жалпыға ортақ демократиялық қағидаттарды нығайта түсу, адамдардың және азаматтардың құқығы мен бостандығына кепілдікті күшейту еліміздің алдында тұрған басты міндет екеніне тоқталды. 
– Парламент Ұлттық қоғамдық сенім кеңесінің бастамасы бойынша бірқатар маңызды заңнамалық өзгерістерді қабылдады. Елімізде бейбіт жиналыстар туралы демократиялық тұрғыдан мүлде жаңа заң күшіне енді, саяси партияларды құру және тіркеу үдерісі едәуір жеңілдетілді, сайлаудағы партиялық тізімдерге әйелдер мен жастар үшін 30 пайыздық квота енгізілді, сондай-ақ, жала жапқаны үшін қылмысқа тарту талабы алынып тасталды, – деді Қасым-Жомарт Тоқаев.
Мемлекет басшысы Ата заңның ережелерін жүзеге асыру ісінде Конституциялық кеңестің маңызы ерекше екенін, аталған кеңес Конституцияның ел аумағында үстемдік етуін қамтамасыз етіп, конституциялық талаптардың мән-мазмұнын түсіндіру тұрғысынан  орасан зор жұмыс атқаратынын жеткізді. Сонымен қатар биыл  Қазақстанның Конституциялық кеңесі Азия конституциялық соттары қауымдастығы мен Конституциялық бақылау органдарының еуразиялық қауымдастығына төрағалық етіп жатқанын атап өтті.
Президент сөз соңында конференцияға қатысушыларды Ата заңның мерейлі мерекесімен құттықтады.
– Қазақстан Конституциясында әлемдік құқықтық ойдың озық жетістіктерімен ұштасқан қазақ халқының сан ғасырлық бай тәжірибесі және даналығы көрініс тапқан. Ата заңымыз алдағы уақытта да мемлекетіміздің саяси және экономикалық тұрғыдан табысты дамуының айнымас кепілі боларына сенімдімін. Баршаңызды Қазақстан Республикасы Конституциясының 25 жылдығымен құттықтаймын, – деді Қасым-Жомарт Тоқаев.
Халықаралық ғылыми-практикалық конференция барысында Еуропа кеңесінің құқық арқылы демократия үшін Еуропалық комиссиясының президенті Джанни Букиккио, Еуразиялық Экономикалық Одақ сотының төрағасы Жолымбет Бәйішов, Германия халықаралық құқықтық ынтымақтастық қорының бас директоры Фрауке Бахлер, Нұр-Сұлтан қаласындағы ЕҚЫҰ Бағдарламалар офисінің басшысы Дьердь Сабо сөз сөйледі.









///
	 

	Кездесу барысында Ә.Смайылов Агенттік қызметінің нәтижелері мен статистикалық әдістемені жетілдіру, ақпараттық жүйені әзірлеу мен дамыту және статистикалық мәліметтерді пайдалануды қамтамасыз етуді жақсарту жөніндегі алдағы жұмыстардың келешегі туралы баяндады.

	Сонымен қатар, Агенттік төрағасы статистикалық ақпартты жинау мен өңдеуде автоматтандыру үдерісіне бағытталған, «е-Статистика» интеграцияланған ақпараттық жүйесінің қағидаттары мен БҰҰ-ның ұсынымдарына негізделген, ресми статистиканың нормалары мен стандарттары бекітілген «Мемлекеттік статистика туралы» жаңа Заңның қабылдануы туралы хабардар етті.

	- Бүгінде статистикалық мәліметтерге сәйкес, қазақстандықтардың орташа өмір сүру ұзақтығы 70 жылға жақындап, 69,6 жасқа жетті, соның ішінде әйелдердің өмір сүру ұзақтығы 74 жастан асты. Осының бәрі - ел азаматтарының өмір сүру сапасын арттыру жөніндегі тиімді мемлекеттік саясаттың нәтижесі және денсаулық сақтау саласының қарқынды дамуының көрсеткіші, - деп атап өтті Нұрсұлтан Назарбаев.

	Қазақстан Президенті халықаралық әдістер мен тәжірибеге сәйкес қажетті, дер кезіндегі және сенімді мәліметтерді пайдалануды қамтамасыз ету мақсатында еліміздің ұлттық статистикалық жүйесінің тиімділігі мен нәтижелілігін арттыруға назар аударды.

	Мемлекет басшысы кездесудің қорытындысы бойынша Агенттіктің ақпараттық жүйесін өзге мемлекеттік органдардың жүйесімен интеграциялау, сондай-ақ статистикалық қызметке халықаралық стандарттарды енгізу жөнінде нақты тапсырмалар берді.             
/// 
Кездесуге сондай-ақ БРИКС ұйымына мүше елдердің лидерлері – Ресей Президенті Владимир Путин, Бразилия Президенті Дилма Роуссефф, Үндістан Премьер-министрі Нарендра Моди, Қытай Халық Республикасының Төрағасы Си Цзиньпин, Оңтүстік Африка Республикасының Президенті Джейкоб Зума және шақырылған мемлекеттер басшылары қатысты.
Кездесу барысында өсіп-өркендеу мен даму жолындағы ынтымақтастықты нығайту мәселелері талқыланды. Сонымен қатар ортақ мүдделерге қатысты мейлінше өзекті мәселелер жөнінде пікір алмасылды.
Өз сөзінде Қазақстан Президенті Уфадағы саммиттер оған қатысушылардың әлемдік үдерістер жүлгесі бойымен қозғалуының айшықты көрінісі екенін атап өтті.
Көпполярлы әлемнің қалыптасуы, жаһандық сын-қатерлер мен қауіптер, сондай-ақ елдер мен өңірлердің өзара тәуелділігінің артуы бүгінде жаңа күн тәртібін түзіп отыр. Бұл ретте ЕАЭО, ШЫҰ және БРИКС сияқты бірлестіктер барған сайын көбірек рөл атқарады. Көлік коммуникацияларын көлденең және тік сызықтары өсім үшін жақсы мүмкіндіктер тудырады. Жаһандық қаржы-экономикалық дағдарыс біздің бәріміз үшін үлкен сабақ болды. Оның құндылығы – халықаралық қоғамдастықтың мына бір ақиқатты сезінуінде: күш-жігер жұмылдырмай, тереңдеп кеткен түйткілдерді, мүкістік пен теңсіздіктерді жою мүмкін емес, – деді Мемлекет басшысы.
Нұрсұлтан Назарбаев қазіргі заманның өткір мәселелерін шешу ісінде Қазақстанның өзге елдермен өзара іс-қимылды жалғастыруға әзір екенін айтты.
Соның бірі – терроризм, онымен тек БҰҰ қолдауымен халықаралық желі құру арқылы ғана күресуге болады. Біз бұл зұлымдықпен күрес жөніндегі дүниежүзілік желіні құру үшін БҰҰ Бас Ассамблеясының 70 жылдығының күн тәртібіне осы мәселені енгізуге тиіспіз. Терроризм – бүкіл әлемге, ең алдымен біздің өңірге төнген қатер, – деді  Қазақстан Президенті.
Сондай-ақ Мемлекет басшысы сыртқы экономикалық байланыстарды кеңейту, өңірлік интеграцияны нығайту, көлік байланыстарының әлемдік жүйесіне кіру елдердің болашақ дамуының негізін құрайтынына назар аударды.
Осы орайда Нұрсұлтан Назарбаев мемлекеттер арасындағы өзара іс-қимылдың басымдығы бар бірқатар бағыттарын атады, соның бірі – өңірлік ынтымақтастықты дамыту.
Қазіргі үрдістер жағдайында ЕАЭО Батыс пен Шығыс арасындағы бір-бірін өзара толықтыратын ынтымақтастықтың дамуының жаңа кезеңі ретінде Ұлы Жібек жолын жаңғырту үдерісіндегі негізгі буынға айналып келеді. ШЫҰ да сенімсіздікті еңсерудегі қуатты серпінге айналды. Қысқа уақыт үзігі ішінде «Шанхай рухы» жаңа Еуразияның символына айналды. Қазірдің өзінде ЕАЭО мен ШЫҰ арасындағы қызу диалог алдағы трансқұрлықтық тығыз ынтымақтастықтың басталуына оңтайлы негіз қалауда. ЕАЭО-ШЫҰС көлденең көлік артериясы мен БРИКС тік көлік артериясының қосылуы сауданың күрт өсуіне ықпал ете алады. Болашақта оны біздің аумағымыздағы ортақ бірлестік және ортақ еркін аймақ ретінде қарастыруға болады, – деді Мемлекет басшысы.
Қазақстан Президенті сондай-ақ көлік-транзит кооперациясы аясын кеңейту қажеттігін айтты.
Қазақстанның жаңа «Нұрлы жол» бағдарламасы аясында Жібек жолы бағдарламасына қосымша ретінде біртұтас көлік-логистика кеңістігін дамыту мен жаңғырту бағытында белсенді шаралар қабылдануда. Орталық Азияны әлемдік коммуникация жүйесінің маңызды буынына айналдыру біздің елдің аумағында «Батыс Еуропа – Батыс Қытай» автомагистралі учаскесін салуға мүмкіндік беріп отыр, оның 3000 шақырымының, сондай-ақ 1000 шақырымдық Қытай – Каспий теңізі – Парсы шығанағы теміржолының және 950 шақырымдық Қазақстан – Түрікменстан – Иран теміржол дәлізінің құрылысы аяқталуға таяу. Бұл көлік артериялары Азияны, Еуропаны, Кавказды және Таяу Шығыс елдерін өзара байланыстыратын болады. Сары теңіздегі Ляньюнган портында Қазақстанның терминалының ашылуын да маңызды жетістік деп санаймыз.  Оны іске қосу арқылы Азия – Тынық мұхит өңірі мен Қазақстан арасындағы жүк ағыны мөлшерін 80% ұлғайтуға қол жетті, – деді Нұрсұлтан Назарбаев.
Бұдан бөлек, Мемлекет басшысы кездесуге қатысушылар назарын өңірлік ынтымақтастықты қаржылай қолдаудың бірыңғай жүйесін қалыптастыру қажеттігіне  назар аударды.
Біз таяуда «ЭКСПО-2017» дүниежүзілік көрмесі платформасында «Астана» халықаралық қаржы орталығын құру туралы шешім қабылдадық. Ол орталық Қазақстанның қаржы инфрақұрылымының өзегіне, ал кейін бүкіл Орталық Азия өңірінің қаржылық хабына айналады. Инвестициялық-қаржылық ахуалды жақсарту бағытындағы бірлескен шараларды үйлестіру мүмкіндігін Инфрақұрылымдық инвестициялардың Азия банкі, Еуразия даму банкі және БРИКС даму банкі аясында қарастырған жөн деп санаймын, – деді Президенті Қазақстан.
Нұрсұлтан Назарбаев жаһандық энергетикалық қауіпсіздікті қамтамасыз ету мәселелерін де қозғады.
Еуразиядағы ірі энергия ресурстарын өндірушінің бірі ретінде Қазақстан энергетикалық қауіпсіздіктің жаңа архитектурасын құру ісіне қатысады. «ЭКСПО–2017» халықаралық көрмесінің «Болашақтың энергиясы» тақырыбы ынтымақтастықтың қолайлы платформасы бола алар еді. Бұл –инвестициялық өзара іс-қимыл үшін және баламалы энергия көздері саласында технологиялар мен озық тәжірибелер алмасу үшін жақсы мүмкіндік, – деді Мемлекет басшысы.
Қазақстан Президенті азық-түлік қауіпсіздігі түйткілін шешудің маңыздылығына тоқталды.
БҰҰ-ның бағалауы бойынша, таяудағы 30 жылда демографиялық дүмпуге байланысты азық-түлік өндірісін екі еселеу қажет болады. Қазақстан бұл мәселенің шешілуіне өз үлесін қосуға әзір. Біздің еліміз әлемдегі ірі астық экспорттаушылардың 10-дығына кіреді, – деді Нұрсұлтан Назарбаев.
Соңында Мемлекет басшысы әлемдік дағдарыс салдарының әсері мен экономикалық дамудың негізгі түйткілдерінің шиеленісуі мемлекетаралық диалогты ерекше өзекті әрі қажетті ете түсетінін атап өтті.
Теңдесі жоқ ЕАЭО, ШЫҰ және БРИКС формуласы планета халқының басым көпшілігінің қауіпсіздік пен өсіп-өркендеу үшін ынтымақтасу жолындағы бірлігі мен ынтымағының белгісі қызметін атқарады. Үш халықаралық ұйымның өзара бір-бірін толықтыратын әлеуеті мен бірлескен мүмкіндіктері жаһандық проблемаларды шешуде оң рөл атқара алатынына  сенімдімін, – деді Қазақстан Президенті.
 



///Бұл форум 2011 жылдан бері өткізіліп келеді. Оның мақсаты – технологиялық және әлеуметтік өзгерістер тұрғысынан білім беру секторын талқылау.
Форум жұмысына ұлттық және әлемдік сарапшылар, ғылыми қызметкерлер, мемлекеттік органдардың, жұмыс берушілердің, білім саласындағы қоғамдық бірлестіктердің өкілдері, сондай-ақ әлемнің 15 елінен (АҚШ, Ресей, Қытай, Ұлыбритания, Корея Республикасы, Австралия және т.б.) 150-ден астам делегат қатысты.
Гүлшара Әбдіқалықова құттықтау сөзінде биылғы форумның Қазақстанның символы – Астананың 20 жылдық мерейтойы қарсаңында өткізіліп отырғанын айтты.
Мемлекеттік хатшы Г.Әбдіқалықова Елбасының білім беру жүйесінің жан-жақты дамуына айрықша көңіл бөлетінін атап өтіп, Нұрсұлтан Назарбаевтың: «Мен әрдайым сіздердің білім алуларыңыз бен дамуларыңыз үшін қажетті барлық жағдайды жасауға тырысып келемін. Әлемдік деңгейдегі университет, зияткерлік мектептерін аштым, «Болашақ» бағдарламасын бекіттім» деген сөзіне тоқталды.
Назарбаев Университеті – еліміздің маңызды ұлттық жобасы. Осы оқу орны ашылғаннан бері (2010 ж.) оның қабырғасынан 2 мыңға жуық маман түлеп ұшты. Университет биохимиялық және ядролық инженерия, робототехника, мехатроника және басқа да сирек бағыттар бойынша кадрлар даярлайды. Мұнда әлемнің түпкір-түпкірінен келген үздік оқытушылар жұмыс істейді және ең заманауи материалдық-техникалық құралдармен, зертханалармен жабдықталған. 
Бүгінде Назарбаев Университеті жаһандық деңгейдегі ғылыми-білім беру орталығына айналып, Қытай, Жапония, Корея Республикасы, Сингапур және Азиядағы басқа да елдердің 14 жетекші университеттерінің қатарына қосылды.  
– Жоғары оқу орындары келешекте еңбек нарығындағы бәсекеге төтеп беру үшін, білімнің үздік бағдарламалары бойынша оқытылған жаңа форматтағы мамандарды даярлауға тиіс, – деді Мемлекеттік хатшы.
Форум соңында Гүлшара Әбдіқалықова жиынға қатысушылардың сындарлы сұхбат құрып, табысты жұмыс істеуіне тілектестігін білдірді. 
///
	 

	Нұрсұлтан Назарбаев К.Керімбаеваны спорттағы маңызды жетістігімен құттықтап, оған жаңа жеңістер тіледі.

	ITF сериясы жарыстарының әйелдер арасындағы турнирі Халықаралық теннистер қауымдастығының (WTA)  тікелей қолдауына ие. Ол жас теннисшілердің келешекте WTA-ның ірі турнирлеріне қатысуы үшін өткізіледі.  
///Мемлекет басшысы жобаға қатысушыларға әлемде болып жатқан өзгерістер жөнінде айтып, қазіргі жағдайларға бейімделу қажеттігіне назар аударды.
Нұрсұлтан Назарбаев жаһандық өзгерістер дәуірінде «Рухани жаңғыру» бағдарламасының өзектілігін атап өтіп, оны іске асырудың аралық нәтижелеріне тоқталды.
Қазақстан Президенті мемлекеттік тілді латын қарпіне көшіру жөніндегі жоба туралы айтып, бұл үрдістің басты мақсатын атап өтті.
– Бүгінде ғылым және мәдениет туралы ақпараттың 70 пайызға жуығы ағылшын тілінде таралады. Біз үш тілде білім беруге көшетінімізді жарияладық. Жастарымыз қазірдің өзінде ағылшын тілін меңгерген. Латын қарпіне көшу дамып келе жатқан ортақ ақпарат әлеміне енуімізге мүмкіндік береді, – деді Елбасы.
Сонымен бірге, Мемлекет басшысы «Жаңа гуманитарлық білім» және «Туған жер» жобаларының іске асырылу барысына тоқталды.
– Біз егер қазақ тілінің дамуы туралы айтар болсақ, әлемнің үздік білімін ана тілімізде алуымыз керек. «Жаңа гуманитарлық білім» жобасы аясында үздік 100 оқулықты қазақ тіліне аудару мәселесі қарастырылған. «Туған жер» жобасы бойынша мынаны айтуға болады. Патриотизм туған үй мен туып-өскен өңірден басталады. Біз кіші Отанымыз арқылы бүкіл Қазақстанды сүйеміз. Қазір елімізде меценаттар туған жеріне барып, балабақша, мектептер мен ауруханалар салып жатыр. Жалпы алғанда, бүгінде осы бағытта 720-дан астам жоба іске асты, – деді Нұрсұлтан Назарбаев.
Елбасы «Қазақстанның киелі жерлерінің географиясы» жобасының халқымыз үшін мәні зор екенін айтып, «Жаһандағы заманауи қазақстандық мәдениет» бағдарламасының міндеттерін атап өтті.
– Біз әлемдегі киелі жерлер мен олардың тарихы туралы жақсы білеміз. Ал Қазақстанда ондай жерлер жоқ па? Қазіргі кезде осындай киелі 100 орынды анықтау жөнінде міндет қойылды. Олар туристік орынға айналатын болады. Біздің мәдениетіміз бүкіл әлемге танылуға тиіс. Ал «Жаһандағы заманауи қазақстандық мәдениет» жобасы біздің мәдени байлығымызды дүние жүзіне танытуы керек, – деді Қазақстан Президенті.
Мемлекет басшысы «Қазақстандағы 100 жаңа есім» жобасын іске асырудың маңыздылығына назар аударып, кездесуге қатысушыларға қоғам тарапынан артылған жауапкершіліктің мол екенін ескертті.
– Сіздер байқаудың іріктеу турынан өттіңіздер. Дауыс беру интернет арқылы жүргізілді. Сіздер – бірегей тұлғасыздар. Тәуелсіздігіміз сіздерге таланттарыңызды шыңдап, болашаққа жол салуға мүмкіндік берді. Сіздер өскелең ұрпаққа үлгі боласыздар, – деді Нұрсұлтан Назарбаев.
Кездесуде «Қазақстандағы 100 жаңа есім» жобасына қатысушылар рухани жаңғыру бағдарламасының іске асырылу барысы жөнінде ой бөлісіп, өздерінің жетістіктері туралы айтты.
Елбасы жобаның бірнеше қатысушысының жеткен жетістігімен танысып, қазақстандықтардың тұлғалық тұрғыдан дамуының маңыздылығын атап өтті.
– Сөз сөйлегендердің барлығы туралы фильм түсіріп, кітап жазуға болады. Адамдар одан шабыт алады. Шын жүректен құттықтаймын. Жастарымыз мақсатқа қарай талпынуға тиіс, – деді Қазақстан Президенті.
Мемлекет басшысы халықтардың дамып, жаһандық үрдістерге бейімделуінің әлемдік тәжірибелері жөнінде ой бөлісті.
Соңында Нұрсұлтан Назарбаев жобаның барлық қатысушысына табыс тілеп, оларды бұл жетістіктермен шектелмеуге шақырды.
Елбасы кездесу аяқталған соң «Қазақстандағы 100 жаңа есім» жобасына қатысушыларға арналған арнайы фотокөрмені аралап көрді.





///
	 

	Министр елдегі қылмыстық жағдайдың жай-күйі, қылмысқа қарсы күресті күшейту шаралары және қоғамдық құқық тәртібін қамтамасыз ету туралы баяндады.

	Қазақстан Президенті жасалған барлық құқық бұзушылықты түгел тіркеу және қылмыстың алдын алудың жүйелі жүргізілуі қажеттігіне тағы да назар аударды.

	Өз кезегінде Қ.Қасымов құқық бұзушылықтың барлық түрін түгел тіркеу есебінен олардың саны 28 %-ға артқанынан хабардар етті. Бұл ретте кейбір аса ауыр қылмыстың 13 %-ға, кісі өлтірудің – 13,5 %-ға төмендегені, сондай-ақ тонау мен қарақшылық деректерінің азаюы байқалғаны атап өтілді.

	Бұған қоса, Мемлекет басшысы еліміздің көлік жолдарында апаттың көбейгеніне және оны азайту үшін шаралар қабылдау қажеттігіне тоқталды.

	– Бүгінде елімізде жол-көлік оқиғасы салдарынан жолдарда адамдардың опат болуы жиі орын алуда. Мысалы, жыл басынан бері жол жүру ережелерін бұзудың 2,5 миллионға жуық, мас күйінде көлік жүргізудің 26 мың фактісі тіркелген, 2400 адам қаза болып, 80 мыңнан астам адам зардап шеккен, – деді Нұрсұлтан Назарбаев.

	Ішкі істер министрі Үкіметтің биылғы қазан айындағы кеңейтілген отырысында жол қауіпсіздігін қамтамасыз ету мәселелері жөнінде Президент берген тапсырмаларды іске асыру барысы туралы мәлімдеді.

	– Жол жүру ережелерін бұзғаны үшін жауапкершілікті қатайтуға бағытталған тиісті нормативтік-құқықтық актілерге өзгерістер мен толықтырулар әзірленді. Мысалы,  жылдамдық режімін 40 км/сағаттан арттырғаны үшін және қарсы бағытқа шығып кеткені үшін көлік жүргізу құқығынан айыру, ал мас күйінде көлік жүргізгені үшін 500 айлық есептік көрсеткіш түрінде айыппұл салу, 300 сағат қоғамдық жұмысқа салу немесе сот шешімімен 6 ай әкімшілік қамауға алу түріндегі жауапкершілік көзделеді, – деді Қ.Қасымов.

	Кездесу қорытындысында Мемлекет басшысы құқық қорғау қызметінің тиімділігін одан әрі арттыруға, қылмыстық озбырлықтан азаматтар құқығын қорғау жөніндегі шараны күшейтуге, ішкі істер органдарында заңдылық пен тәртіпті нығайтуға байланысты бірқатар нақты тапсырмалар берді.        
///Нұрсұлтан Назарбаев Мексикадағы ірі жер сілкінісі салдарынан көптеген адамның қаза болғаны туралы хабарды зор күйзеліспен қабылдады.
«Қазақстан халқының және жеке өзімнің атымнан Сізге, қаза болғандардың отбасылары мен жақындарына, сондай-ақ барша Мексика халқына көңіл айтамын. Зардап шеккендердің тезірек сауығып кетуіне, елді-мекендер инфрақұрылымының қайта қалпына келуіне тілектестік білдіремін», – делінген жеделхатта.
///Қасым-Жомарт Тоқаевтың төрағалығымен Қазақстан Республикасы Президентінің жанындағы Шетелдік инвесторлар кеңесіне мүше мұнай-газ компаниялары басшыларының жұмыс кездесуі видео конференция форматында өтті. Жиын барысында еліміздің мұнай-газ секторын дамыту және оның инвестициялық тартымдылығын арттыру мәселелері қарастырылды.

Онлайн форматтағы кездесуге Royal Dutch Shell plc концернінің бас атқарушы директоры Бен ван Бёрден, Chevron корпорациясының өндіру мәселелері жөніндегі вице-президенті Джеймс Джонсон, CNPC корпорациясының вице-президенті Хуан Юн Чжан, Eni S.p.A компаниясының upstream бизнес жөніндегі директоры Гуидо Бруско, ExxonMobil Global Projects компаниясының президенті Нил Даффин, Total E&P компаниясының Каспий және Оңтүстік Еуропа жөніндегі  вице-президенті Кристин Хили қатысты.

Президент жиынға қатысушыларға ілтипат білдіріп, мұнай-газ саласы Қазақстаның дамуында ерекше маңызды рөл атқаратынын атап өтті. Қасым-Жомарт Тоқаевтың пікірінше, әлемдік сауда мен экономиканың біртіндеп қайта қалпына келуінің арқасында, біз мұнай-газ секторының халықаралық деңгейдегі, сондай-ақ, ел ішіндегі жағдайына зор үміт артып отырмыз.
– Сондықтан біз осы оң динамиканы пайдаланып, ұзақ мерзімді перспективада аталған саланың инвестициялық тартымдылығын арттыру жөніндегі алдағы бағыт-бағдарымызды айқындап алуымыз керек, – деді Мемлекет басшысы.

Қазақстан Президенті Кеңестің 2020 жылдың қараша айында өткен жұмыс кездесуінің қорытындылары бойынша бірлескен есебін тыңдап, айтарлықтай нәтижелерге қол жеткізілгенін айтты.
Осы ретте Мемлекет басшысы бірқатар маңызды мәлімдеме жасады.
Атап айтқанда, Қасым-Жомарт Тоқаев ірі мұнай-газ жобалары бойынша жасалған уағдаластықтардың уақтылы іске асырылуына назар аударды.
Президент Үкімет пен инвесторлардың түсіністікке келгенін, енді осы келісімдерді толықтай жүзеге асыруды қамтамасыз етудің және жедел шешім қабылдаудың маңыздылығын атап өтті.
– Пандемияға қарамастан Теңіз кенішін кеңейту жобасы кестеге сәйкес іске асып жатыр. Қарашығанақ кен орнын кеңейту жобасы бойынша түпкілікті инвестициялық шешімнің қабылдануы – жүйелі жұмыстың тағы бір мысалы. Қазіргі уақытта біз Қашағанды дамытудың ауқымды жоспарының қабылдануын күтіп отырмыз, – деді Қасым-Жомарт Тоқаев.
 

Сонымен қатар Мемлекет басшысы Үкіметтің инвестиция тартудың жаңа тетіктері ұсынылған баяндамасына, оның типтік келісім-шарттарды жетілдіру бөлігіне баса мән берді.
Президент бұл ұсыныстарды қолдап, инвестицияның құқықтық тұрғыдан қорғалуын және тұрақтылығын қамтамасыз етуді, сондай-ақ, қажет жағдайда инвестициялық жеңілдіктер жасауға тиісті механизмдердің бәрін мұқият пысықтау қажеттігін айтты.
– Барлық жобаның геологияға, нарықтан шалғай орналасуына, мұнай түрлеріне байланысты өз ерекшеліктері болғандықтан, «біркелкі әдістен» қашуымыз керек. Үкімет жобаларды күрделілігі мен маңыздылығы бойынша жүйелеп, оларды реттеудің және қолдаудың тиісті тетіктерін айқындауы қажет, – деді Қасым-Жомарт Тоқаев.
 

Осыған байланысты Мемлекет басшысы Үкіметке жұмыс тобының келесі отырысына жетілдірілген типтік келісім-шарттық механизм әзірлеуді тапсырды.
Бұдан бөлек Президент көмірсутегін қайта өңдеуде инвестицияны реттеудің заманауи және оңтайлы тетігін әзірлеу қажеттігін айтты.
Мемлекет басшысы жергілікті өнімді арттыру мәселесіне арнайы тоқталды. Бұл ретте ол технология трансфертін және өндірісті бір жерге шоғырландыруды қамтамасыз ету үшін нақты шаралар әзірлеу жөнінде Үкіметке берген тапсырмасын еске салды.
– Мен елішілік құндылық (in-country value) қалыптастыруда, ішкі технологиялық және өнеркәсіптік дамуды ынталандыруда энергетикалық жобалардың маңыздылығын үнемі айтып келемін. Өкінішке қарай, бұл бағыттағы прогресс мәз емес. Бізге тың әрі батыл қадамдар жасау керек, – деді Президент.

 
Қасым-Жомарт Тоқаев Үкіметке компаниялармен бірлесіп, Технологиялар трансферті мен локализация жөнінде жол картасын әзірлеуді және бұл жайында келесі отырыста  баяндауды тапсырды.
Мемлекет басшысы жуырда құрылған Инвесторлардың проблемасын шешу жөніндегі фронт-офис туралы да айтты. Оның пікірінше, бұл офистің жұмысы кәсіби, белсенді жүргізіліп, бюрократиялық ресімдер барынша аз болуы керек. Офис инвесторлардың жұмысына кедергі келтіретін проблемаларды шешуге құзыретті болуға тиіс. Егер қажет болса, мәселені Премьер-Министр жанындағы Мұнай-газ кеңесінің деңгейіне көтеру керек.
Президент экологиялық мәселелерге назар аударды. Бұл ретте Мемлекет басшысы мұнай-газ компанияларының газды факелдерде жағып жіберу кезінде шығатын қалдықтарға салынатын төлемдердің әр келкілігі жөніндегі өтініштерін қолдайтынын атап өтті.
Қасым-Жомарт Тоқаев бұл мәселелерге қатысты инвесторлардан қоршаған ортаны жақсарту мен көміртегі қалдығын азайту жөнінде батыл әрі нақты іс-қимылдар күтетінін мәлімдеді. 

///Елбасы өңірдің барша тұрғындарын «Үшқоңыр» спорт кешенінің ашылуымен құттықтап, бой көтерген нысанның жастарды тәрбиелеу және дене шынықтыру ісіндегі маңызын атап өтті.
– Біз бүгін аудандағы бірегей спорт кешенін аштық. Дені саудың – жаны сау. Қазіргі заманда дені сау адам ғана табысқа жетеді. Сондықтан, біз бұл нысанды жастарымыз үшін арнайы салдық, – деді Қазақстанның Тұңғыш Президенті.
Нұрсұлтан Назарбаев өңірлерде әлеуметтік инфрақұрылымды дамыту үшін «Туған жер» бағдарламасын жүзеге асырудың маңыздылығына тоқталды.
– Біздің балалық шағымызда спортпен шұғылдану үшін мұндай жағдай болмады. Ал, қазір жастар үшін барлық мүмкіндік бар. Көптеген табысты азаматтарымыз туған ауылы мен аудандарына қолдау көрсетеді деп ойлаймын. Жаңа спорт кешенінде жаттығатындардың арасынан болашақ чемпиондар шығады деп сенемін. Менің отбасым және жақындарым осы спорт кешенін арнайы сіздердің игіліктеріңіз үшін салды. Сіздерге зор денсаулық, амандық және бақ-береке тілеймін. Баршаңызды тағы да спорт кешенінің ашылуымен құттықтаймын! – деді Елбасы.
Спорт кешенінде бокс, күрес және тренажер залдары, жүзу бассейні, теннис корты, көпфункционалды залдар және басқа да спорт инфрақұрылымдары бар.
Қазақстан Республикасының Тұңғыш Президенті – Елбасының Баспасөз қызметі






///Кеңестің отырысына Беларусь Республикасының Президенті А.Лукашенко, Қырғыз Республикасының Президенті С.Жээнбеков, Ресей Федерациясының Президенті В.Путин, Молдова Республикасының Президенті И.Додон, Армения Республикасының Премьер-Министрі Н.Пашинян және Еуразиялық экономикалық комиссия алқасының төрағасы Т.Саркисян да қатысты.
Басқосу барысында тараптар экономикалық одақ аясындағы экономикалық өзара ықпалдастықты нығайту мәселелерін талқылады.
Қазақстан Президенті Еуразиялық экономикалық одаққа мүше елдердің одан әрі экономикалық интеграциялану нәтижелері мен перспективаларына ерекше тоқталды.
Мемлекет басшысы интеграциялық үдерістер Еуразиялық экономикалық одаққа мүше елдердің экономикалық даму қарқынына елеулі үлес қосып отырғанын айтты.
– Бұған стратегиялық салалар – ауыл шаруашылығы мен өнеркәсіп саларының оң үрдісі септігін тигізді. Сыртқы саудада да, ішкі саудада да айтарлықтай ілгерілеушілік бар. Былтыр Еуразиялық экономикалық одақтың сыртқы және өзара ішкі сауда-саттық көлемі тиісінше 24,4 және 26,1 пайызға өсті. Оң үрдіс биыл да сақталып отыр, – деді Қазақстан Президенті.
Нұрсұлтан Назарбаев экономикалық одақтың халықаралық беделі арта түскенін, сондай-ақ шет елдер осы ұйыммен сауда-экономикалық қатынастарды дамытуға зор қызығушылық танытып отырғанын атап өтті.
Мемлекет басшысы Жоғары Еуразиялық экономикалық кеңестің шағын құрамда өткен отырысының нәтижелеріне ерекше тоқталды. Онда Еуразиялық экономикалық одақтың Жарғылық шартына және ұйымның халықаралық қызметіне өзгерістер енгізу, сондай-ақ экономикалық одақтың одан әрі дамуын қамтамасыз ету мәселелері талқыланды.
Қазақстан Президенті заманауи күрделі геоэкономикалық жағдайды ескере отырып, қабылданған шешімдердің орындалуына талдау жасау және Еуразиялық экономикалық одақтың экономикасын ілгерілету жөніндегі шаралар кешенін әзірлеу үшін арнайы үкіметаралық жұмыс тобын құруды ұсынды.
– Ірі инфрақұрылымдық «мегажобаларды» іске асыру мүмкіндігін де қарастыру қажет. Бірлестік қызметі барысында Еуразиялық даму банкі мен Еуразиялық тұрақтандыру және даму қорының рөлін арттырған жөн. Олар ірі инфрақұрылымдық жобаларды іске асыруға белсенді атсалысуы керек, – деді Нұрсұлтан Назарбаев.
Мемлекет басшысы, сондай-ақ, Одақ жұмысында «ЭКСПО-2017» кешенінің базасында құрылып жатқан үш халықаралық орталықтың мүмкіндіктерін пайдалануды ұсынды.
– Еуразиялық экономикалық одаққа мүше елдердің қаржы институттарын «Астана» халықаралық қаржы орталығының мүмкіндіктерін пайдалануға шақырамын. Сонымен қатар, «ЭКСПО» аумағында Одақтың қаржы мәселесіне қатысты іс-шараларды, соның ішінде көмекші және консультативтік-кеңесші органдардың отырыстарын өткізген жөн. Сондай-ақ, күн тәртібіндегі цифрландыру мәселелерін іске асыру үшін келешекте бой көтеретін ІТ-стартаптардың халықаралық технопаркі базасында Еуразиялық экономикалық одақ аясындағы «Цифрлық жобалар мен бастамаларды басқару офисінің» жұмысын ұйымдастыруды ұсынамын, – деді Қазақстан Президенті.
Соңында Нұрсұлтан Назарбаев Жоғары Еуразиялық экономикалық кеңестің отырысы барысында қол жеткізілген уағдаластықтардың іске асырылуы осы ұйымға мүше барлық мемлекеттердің ынтымақтастығын одан да жоғары деңгейге көтеруге мүмкіндік беретініне сенім білдірді.
Жоғары Еуразиялық экономикалық кеңес отырысының қорытындысы бойынша бірқатар шешімдер мен құжаттар қабылданды.






///Қазақстан Президенті Қасым-Жомарт Тоқаев Измир провинциясындағы жер сілкінісі салдарынан қайтыс болған және зардап шеккен азаматтар туралы суыт хабарды терең күйзеліспен қабыл алды.
– Сізге және осы табиғи апатта жақындарынан айырылған отбасыларға Қазақстан халқының және жеке өзімнің атымнан көңіл айтып, орны толмас қайғыға ортақтасамын. Жарақат алған адамдардың тез арада отбасыларына қайта оралуларына дұға етеміз. Бауырлас түрік халқына шынайы тілекші ел ретінде, қажеттілік туындаған жағдайда, қазақ халқы мен Үкіметі тиісті көмек көрсетуге дайын, – делінген жеделхатта.
///Съез Нұр-Сұлтан қаласында 2019 жылы 23 сәуірде өтеді.
///
	 

	Мемлекет басшысы Қазақстан судьяларының алтыншы съезі «Қазақстан –2050» Стратегиясының міндеттерін іске асыруға кіріскен жауапты тарихи сәтте өтіп жатқанына тоқталды.

	– Біз Жаңа саяси бағыттың барлық векторлары үшін басымдықтар мен міндеттерді айқындаудамыз. Ол біздің стратегиялық мақсатымызға – әлемнің дамыған 30 елінің қатарына қосылуға бағытталған. Бұл – барлық билік органдарының, соның ішінде сот жүйесінің барлық өзге де міндеттері сәйкестендірілетін негізгі мақсат. Ұлттың жетілгендігінің XXI ғасырдағы аса маңызды өлшемі – мінсіз және тиімді ұлттық сот жүйесінің болуы. Тәуелсіз және әділетті сот – кез келген мемлекеттің қызметінің негізі. Онсыз әлемнің бірде-бір елінде, тіпті ең дамыған мемлекеттерде қолайлы инвестициялық ахуал да, азаматтар әл-ауқатының жоғары деңгейі де, қоғамның табысты дамуы да мүмкін емес, – деді Нұрсұлтан Назарбаев.

	Қазақстан Президенті осының алдындағы судьялар съезі өткеннен бергі төрт жыл ішінде Қазақстанның сот жүйесі Жаhандық бәсекеге қабілеттілік рейтингісінде «Тәуелсіз соттар» өлшемі бойынша өз көрсеткішін 23 позицияға жақсартқанын атап өтті.

	– Құқықтық жүйені реформалау жөніндегі жұмысты, әсіресе оның өзегі – сот төрелігі жүйесін күшейту қажет. Біздің құқықтық жүйенің бәсекеге қабілеттілігін оның көпшілік құқығындағы да, жеке құқықтағы да барлық негізгі салаларында арттыру – «Қазақстан – 2050» стратегиясының басты міндетінің бірі. Қазір сот билігі тармағының беделін, тәуелсіздігі мен тиімділігін арттыру жөнінде ауқымды жұмыстардың басым бағыттары мен нақты тетіктерін анықтау маңызды. Судьялардың VI съезінің басты мақсаты осында деп білемін, – деді Мемлекет басшысы.   

	Ұлттық сот жүйесін дамыту перспективаларын айқындай отырып, Мемлекет басшысы басты басымдықтарды белгілеп берді.

	– Соттар қызметінің заңнамалық және процессуалдық нормаларын жүйелі түрде жетілдіру маңызды. Қазірдің өзінде қылмыстық, қылмыстық-іс жүргізу, қылмыстық атқару және әкімшілік құқық бұзушылықтар туралы жаңа кодекстердің жобалары дайын. Олар ұзақ уақыт мұқият әзірленді. Оларда соттардың жаңа құзыреттері, соның ішінде сот өндірісінің оңайлатылған тәртібі қарастырылған. Соттың істерді қарауы барысында соттардың бақылау жасау және өкілеттік аясы кеңейтілуде. Бұл кодекстердің тезірек қабылдануы және іс жүзіне асырылуы қылмыстық сот төрелігінің сапасы мен жеделдігін арттыру үшін жаңа мүмкіндіктерге жол ашады. Сондай-ақ, азаматтық сот өндірісін жаңғырту қажет. Үкіметке Жоғарғы Сотпен бірлесіп жаңа Азаматтық іс жүргізу кодексі жобасын әзірлеуге кірісуді тапсырамын. Азаматтық істерді қарау тәртібі процестің тараптары үшін ыңғайлы және  тез, оларды бітістіруге және заманауи технологияны кең қолдануға бағытталған болуға тиіс, – деді Қазақстан Президенті.                

	Нұрсұлтан Назарбаев Қазақстанның құқықтық жүйесін дамытудың ауқымды әлеуеті әсіресе әлеуметтік саладағы даулар мен қақтығыстарды шешудің баламалық жолдарын енгізуде жатқанын атап өтті.

	Сөзінің соңында Мемлекет басшысы ұлттық сот жүйесі қоғамдағы тұрақтылықтың, құқықтың үстемдігінің, қоғам мен мемлекет мүдделерін мүлтіксіз сақтаудың, қазақстандықтардың құқығы мен бостандықтарын қорғаудың сенімді кепілі болуға тиіс екеніне тоқталды.

	– Қазақстан судьялары қауымдастығының халыққа қызмет етуінің зор маңызы осы. «Қазақстан – 2050» Стратегиясын іске асыру жөніндегі күрделі жұмыстағы Қазақстан судьяларының басты борышы да осында. Мен Қазақстанның екі мыңнан астам судьялар корпусы Отанымызды жаңарту және нығайту жөніндегі біздің ұлы мақсатымыз бен міндеттерімізді іске асыруға лайықты үлес қосатынына сенімдімін, – деді Нұрсұлтан Назарбаев.

	Съезд барысында Жоғарғы Сот Төрағасы Қ.Мәми, Ресейдің сот төрелігі академиясының ректоры, Ресей Федерациясы соттары жоғары біліктілік алқасының төрағасы В.Ершов, Украина Жоғарғы Сотының  бұрынғы төрағасы, Соттар кеңесінің төрағасы В.Онопенко, Ақмола облыстық сотының төрағасы А.Ештай, Солтүстік Қазақстан облыстық сотының судьясы Е.Максюта, Алматы облысы Қарасай ауданаралық әкімшілік сотының төрағасы Ж.Бердіғұлова және Батыс Қазақстан облысы мамандандырылған ауданаралық экономикалық сотының төрағасы С.Жанұзақов сөз сөйледі.  

	Съезд жұмысына еліміздің барлық өңірінен 600-ден астам делегат, сондай-ақ таяу және алыс шет мемлекеттер өкілдері қатысты.      

	Мемлекет басшысы сөзінің толық мәтінін мына жерден қараңыз.




///
	 

	Азамат Құрманбекұлы Әбдімомынов Қазақстан Республикасы Қауіпсіздік Кеңесі хатшысының орынбасары – Қазақстан Республикасы Қауіпсіздік Кеңесі хатшылығының меңгерушісі қызметіне тағайындалды, ол Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметінен босатылды;

	Аяна Тоқтағанқызы Манасова Қазақстан Республикасы Президенті Әкімшілігінің Стратегиялық әзірлемелер және талдау орталығының меңгерушісі қызметіне тағайындалды.
/// 
Қазақстан Президенті форумға қатысушыларға арнаған сөзінде баршаны «Нұр Отан» партиясының Парламент Мәжілісі сайлауындағы жеңісімен құттықтады.
Сайлауға қатысу көрсеткіші 77 пайыздан асты, қазақстандықтардың 82 пайызы «Нұр Отан» партиясына дауыс берді. Бұл – еліміз үшін рекордтық көрсеткіш. Біз бүкіл әлемге республикамызда ашық, айқын әрі әділ сайлау өтіп жатқанын, соның нәтижесінде Парламентте көппартиялы жүйе жұмыс істейтінін паш еттік. Сайлаудың өту барысын жан-жақты жазып-жариялап, әлемдік қоғамдастыққа көрсеткен шетелдік және қазақстандық бұқаралық ақпарат құралдарының өкілдеріне алғыс айтамын. Бұл – ел Тәуелсіздігінің 25 жылдығында қол жеткен зор демократиялық жетістігіміз. Осыған байланысты республикалық және өңірлік штаб мүшелеріне, әрбір сайлаушыға саясатымызды түсіндірген және жұртты бірлік пен болашақ табыстарға жігерлендірген сайлау алдындағы жұмысқа қатысушылардың барлығына алғыс білдіремін. Біздің ұстанған бағытымызды қолдағаны үшін барлық қазақстандықтарға рахмет. Біз біртұтас екенімізді, кез келген қиындықты еңсеріп, Қазақстанды гүлденген елге айналдыра алатынымызды көрсеттік, – деді Мемлекет басшысы.
Сондай-ақ Нұрсұлтан Назарбаев Қазақстан жастарына да сөз арнады.
Мен болашақ ұрпаққа халқымыздың бірлігі мен тұтастығын сақтауды аманаттаймын. Біз Қазақстанның өсіп-өркендеп, бүкіл әлемде беделді болуы үшін тыныштық пен келісімнің негізін қаладық. Осының бәрін біз Қазақстан жастары үшін жасап жатырмыз, – деді Мемлекет басшысы.
Соңында Қазақстан Президенті елдің барша халқын Наурыз мерекесімен құттықтап, бақ-береке тіледі. 


///Кездесуде Мемлекет басшысына білім беру мекемесінің жұмыс нәтижелері туралы есеп беріліп, университеттің құрылғанынан бергі жетістіктері және оны бұдан әрі дамыту жоспарлары жөнінде баяндалды.
Елбасыға «Назарбаев Университеті» дербес білім беру мекемесі 7 жылдағы өз жұмысы барысында жетекші халықаралық жоғары оқу орындарының үздік тәжірибесін қабылдағаны, сондай-ақ оқу орнында болашағынан үміт күттіретін ең дарынды студенттерді іріктеуге септігін тигізетін меритократия қағидаты енгізілгені мәлімделді.
Биыл «Назарбаев Университеті» дербес білім беру мекемесінің үшінші түлектері оқуды тәмамдайды.



///Қазақстан Президенті Бесінші Каспий саммитінде қол жеткізген уағдаластықтардың қорытындысы бойынша 2018 жылы Ш.Есенов атындағы Каспий мемлекеттік технологиялар және инжиниринг университетінің жанынан ашылған Теңіз академиясының жұмысымен танысты.
Мемлекет басшысы кеме жүргізушілердің, кеме механиктерінің, штурмандардың көп функциялық тренажерлік сыныптары, сондай-ақ, алғашқы медициналық көмек көрсетуге, өртке қарсы және құтқару жұмыстарын ұйымдастыруға арналған дәрісханалары бар академияның көпбейінді материалдық-техникалық базасын аралап көрді.
Студенттермен бейресми әңгімелесу барысында Қасым-Жомарт Тоқаев заманауи стандартқа сай сапалы әрі арнайы білім алудың маңыздылығын атап өтіп, олардың оқуда табысты болуына тілектестік білдірді.
Университет студенттері өскелең ұрпақ мәселелеріне ерекше көңіл бөліп, Жастар жылы аясында мемлекет тарапынан қолдау көрсетіліп жатқаны үшін Қазақстан Президентіне алғыс айтты.
Сонымен қатар, Мемлекет басшысына университеттің жұмыстары, соның ішінде 1 200 еріктіні біріктіріп отырған «Қоғамға қызмет» бағдарламасы жөнінде ақпарат ұсынылды.



///Қазақстан Президенті жеделхатта Сооронбай Жээнбековтің басшылығымен Қырғызстан өзінің қарқынды даму жолында жаңа табыстарға жететініне сенім білдірді.
«Қазақстан мен Қырғызстан арасындағы өзара тиімді ынтымақтастыққа негізделген қарым-қатынас елдеріміздің игілігі үшін одан әрі дами түседі деп сенемін.
Сізге зор денсаулық, жауапты мемлекеттік қызметіңізге табыс, ал бауырлас қырғыз халқына бейбіт өмір мен бақ-береке тілеймін», – делінген жеделхатта.
///Жансейіт Қансейітұлы Түймебаев Оңтүстік Қазақстан облысының әкімі болып тағайындалсын, ол Қазақстан Республикасының Түрік Республикасындағы Төтенше және Өкілетті Елшісі қызметінен, Қазақстан Республикасының Албания Республикасындағы Төтенше және Өкілетті Елшісі міндетін қоса атқарудан босатылсын.
 
Қазақстан Республикасының 
                   Президенті                                                                      Н.Назарбаев
 
Астана, Ақорда, 2016 жылғы 7 қазан
 №353 
///
	 

	Н.Қаппаров Қазақстан Президентіне Астанада ЭКСПО-2017 бүкіләлемдік көрмесін ұйымдастыру тұжырымдамасы жөніндегі негізгі көзқарастар мен ұсыныстар туралы баяндады.

	Мемлекет басшысы бүкіләлемдік көрмені өткізудің және кең танытудың бірыңғай тұжырымдамасын әзірлеудің маңызын атап өтті.

	Қоршаған ортаны қорғау министрі көрме учаскесінде «жасыл экономиканың» барлық нысандарын - жетілген электр желілерін, жаңғыртылған энергия көздері бар ғимарат салу, «Болашақтың энергиясы» тақырыбына сәйкес келетін өзге маңызды элементтермен және электромобильдармен жабдықтау көзделіп отырғанын, сонда ғана «жасыл» энергетиканы қолдануда толық тиімділікке қол жеткізілетінін айтты.

	Қазақстан Президенті министрлік ЭКСПО-2017 идеясын іске асыру жөніндегі нақты ұсыныстарды әзірлеу үшін барлық мүдделі тараптардың жұмысын үйлестіру, оларды анықтау және бұл іске тарту жөніндегі негізгі органдардың бірі болуы қажеттігін атап өтті.

	- Мұндай бірегей жоғары технологиялық жобаның құрылысы елімізді технологиялық тұрғыда дамытуда үлкен серпіліс жасау үшін мол мүмкіндік береді. Бүкіләлемдік көрменің аумағы бүкіл Қазақстанның жетістіктер алаңына айналады, - деді Нұрсұлтан Назарбаев.

	Кездесу қорытындысы бойынша Мемлекет басшысы осы бағыттағы жұмысты жалғастыруды және Астанада бүкіләлемдік көрмені өткізу тұжырымдамасы жөнінде ұсыныстар енгізуді тапсырды.           
///
	 

	Жеделхатта өз дара дауысы арқылы жастай танылған Ермек Серкебаевтың өмір бойы еліміздің басты өнер ордасы – Абай атындағы Қазақ мемлекеттік опера және балет театрында жемісті еңбек еткені атап өтілген.

	«Дауысы қандай әсем болса, жаны да сондай сұлу оның орындауындағы қазақтың халық әндері мен әлемдік опера туындыларындағы басты ариялар тыңдаушылардың жанын әрдайым нұрға бөлейтін», – делінген жеделхатта.

	Мемлекет басшысы Ермек Серкебаевтың әлемнің көптеген елдері сахналарында өнер көрсету бақытына ие болып, халықаралық аудитория ықыласына бөленгенін атап өткен. Ол консерваторияда ұстаздық ете жүріп, кеңінен танымал болған көптеген шәкірттер де тәрбиеледі. КСРО Жоғарғы Кеңесінің, сондай-ақ Қазақ КСР-ның депутаты болып сайланды. Социалистік Еңбек Ері атағына ие болып, «Отан» орденімен марапатталды.

	Қазақстан Президенті Ермек Серкебаевтың еңбегі еліміздің ән өнері тарихында, ал есімі халқымыздың жүрегінде әрдайым сақталатынына сенімін білдірген.
///Құрметті ханымдар!
 
Баршаңызды Халықаралық әйелдер күнімен шын жүректен құттықтаймын!
Көктемнің шуақты мерекесі қашанда жүрегімізді сүйіспеншілік пен ізгілікке, мейірім мен шапағатқа бөлейді. 
Біз жыл сайын осы күні адамзатқа әсемдік сыйлайтын әйелдер қауымына ықылас-ілтипатымызды білдіріп, ақ тілек арнауға асығамыз. Сіздердің мемлекет және қоғам өмірінде алатын орындарыңыз айрықша. «Әйел бір қолымен бесікті тербетсе, екінші қолымен әлемді тербетеді» деген нақыл сөз бекер айтылмаған. 
Еліміз әйелдердің әлеуетін толық танытуына жол ашып, олардың құқығын қорғауға және тұрмыс жағдайын жақсартуға баса мән береді. Мемлекеттің жүйелі қолдау көрсетуінің арқасында қыз-келіншектердің экономикадағы, саясат пен қоғамдық қызметтегі рөлі жыл өткен сайын арта түсуде. 
Тәуелсіздік кезеңінде әйелдердің түрлі салада толағай табысқа жеткеніне бәріміз куәміз. Сіздердің жетістіктеріңіз жұртты жігерлендіріп, жаңа биіктерге жетелейді, жастарға үлгі-өнеге болады.  
Әрқайсыңыздың белсенді азаматтық ұстанымдарыңыз қоғамдағы көптеген өзекті мәселені ұтымды шешуге және елімізді жан-жақты дамытуға ықпал етеді.   
Қазақстан әйелдерінің ақыл-парасаты, ерік-жігері мен жасампаздығы барлық қиындықты еңсеріп, сын-қатерлерге төтеп беруімізге септігін тигізуде.  
Баршаңызға зор денсаулық пен бақ-береке тілеймін! 
///Мемлекет басшысы Қасым-Жомарт Тоқаев «Кугар» әскери тікұшағының апатқа ұшырап, бірнеше адамның қаза болуына байланысты Түркия Президенті Режеп Тайип Ердоғанға Қазақстан халқының және жеке өзінің атынан көңіл айту жеделхатын жолдады.
 
«Түркияның шығысындағы Бингёль аймағында апатқа ұшыраған «Кугар» әскери тікұшағында құрбан болған және зардап шеккендер туралы ақпаратты терең күйзеліспен қабыл алдым. Осындай ауыр сәтте қайғы-қасіреттеріңізге ортақтасып, барша қазақстандықтардың және жеке өз атымнан Сізге, сондай-ақ, бауырлас түрік халқына қайғыра көңіл айтамын. Алла тағаладан қаза болғандардың жандары жәннатта болуын, жараланғандардың тез арада сауығып кетуін тілеймін», – деп жазылған жеделхатта.
///
	 

	Мемлекет басшысы Нұрсұлтан Назарбаев 29 қарашада Астанада өтетін Қазақстан Республикасы Президентінің «Болашақ» халықаралық стипендиясының 20 жылдығына арналған форумға қатысады

	Форум барысында Мемлекет басшысының сөз сөйлеуі, соның аясында халықаралық бағдарлама қызметінің қорытындыларын шығарып, «Қазақстан – 2050» Стратегиясын іске асыру контексінде ұлттың бәсекеге қабілеттігін қалыптастырудың жаңа міндеттерін айқындау жоспарланған.
///Құрметті бұқаралық ақпарат құралдары қызметкерлері!
Баршаңызды бүгінгі мерекелеріңізбен шын жүректен құттықтаймын!
Өздеріңізге мәлім, былтыр менің арнайы тапсырмаммен 28 маусым Бұқаралық ақпарат құралдары қызметкерлерінің күні болып белгіленді. Осы арқылы бұл сала мамандарының кәсіби мерекесін дербес атап өтуге мүмкіндік жасалды.
Бұдан бір ғасырға жуық уақыт бұрын ұлт ұстазы Ахмет Байтұрсынұлы «Газет – халықтың көзі, құлағы һәм тілі» деп баға берген еді. Бұл ұлағатты сөзді қазір тек басылымдарға ғана емес, барлық электронды ақпарат құралдарына, ақпарат агенттіктеріне қатысты қолдануға болады.
Сіздердің жазған әрбір мақалаларыңызда, дайындаған сюжеттеріңізде елдің мұңы мен мұқтажы, ойы мен пікірі, талабы мен тілегі, қоғам дамуының тынысы айқын көрініс тауып отыр. Өйткені, жұмыс барысында жұртпен етене араласып, «Халық үніне құлақ асатын мемлекет» қағидатын жүзеге асыруға зор еңбек сіңірдіңіздер. Сонымен қатар, кәсіби біліктіліктеріңіз арқылы мемлекетіміздің көш басындағы өркениетті елдердің қатарына қосылуы үшін өлшеусіз үлес қосып келесіздер.
Қазақстан журналистикасы өзінің қалыптасу кезеңінен бастап мемлекетшілдік, елдік, ұлттық құндылықтарды дәріптеу, осы ұлы ұғымдарға адал болу бағытын ұстанады. Қарымды қаламгерлер қалыптастырған дәстүрді кейінгі толқын журналистер де лайықты жалғастыра білді. Қазір еліміздегі барлық бұқаралық ақпарат құралдары Қазақстанның мемлекеттілігін нығайту, елімізде жүргізіліп жатқан реформаларды халыққа жеткізу жолында күш біріктіруде.
Журналист болу үшін кәсіби біліктілікке қоса, батылдық пен табандылық керек. Өзгенің мәселесіне жанашырлық танытып, әрбір іске жауапкершілікпен қарайтын, жұрт жұмысына жегіліп, елдің кем-кетігін түгендеуге тырысатын,  қоғамдағы түйткілдерге парасат биігінен көз салатын және ұлттық деңгейде ойлай білетін журналисті бүкіл халық құрметтейді.
Ол үшін ең алдымен Отанға деген  сүйіспеншілік және елге адалдық секілді қасиеттер қажет. Қазақстанның бұқаралық ақпарат құралдарының өкілдері бүгінде осы тұрғыдан ой толғап, мәселе көтеруге бейімделуде. Бұл шынайы патриотизмнің көрінісі деп білемін.
Сіздердің елге жанашырлықтарыңыз қазіргідей қиын-қыстау кезеңде анық байқалды. Қашанда іргелі істің басында жүретін журналистер әлем дамуына кері әсер еткен осынау дағдарыс тұсында алғы шептен табылды. Бүкіл әлемнің тынысын тарылтқан пандемия кезінде сіздер денсаулық сақтау және құқық қорғау қызметкерлерімен бірге аянбай еңбек еттіңіздер.
Отандық журналистер сәт сайын шартарапқа ақпарат таратумен қатар, мемлекет пен қоғамды байланыстыратын алтын көпір қызметін де атқарады. Сіздердің бұл саладағы атқарған істеріңізді жақсы білеміз және бағалаймыз.
Біздің бірлігіміз бекем, мақсатымыз ортақ, рухымыз асқақ. Соның арқасында кез-келген қиындықты жеңіп, жасампаздық пен өрлеу жолында жаңа белестерді бағындырамыз деп сенемін.
Сіздерге мықты денсаулық, бақ-береке және толайым табыс тілеймін! 
/// 
Қазақстан Президенті еліміздегі барша әйелдерді келе жатқан 8 наурыз – халықаралық әйелдер күнімен құттықтады.
Мемлекет басшысы еліміздің қалыптасуы мен дамуындағы әйелдердің баға жетпес рөліне тоқтала келіп, оларға денсаулық, сүйіспеншілік, бақ-береке және табыс тіледі.
Нұрсұлтан Назарбаев биылғы кездесуге түрлі кәсіп иелері қатысып отырғанына назар аударды.
– Араларыңызда көпбалалы аналар, бизнес өкілдері, әскерилер, ғалымдар, дәрігерлер, педагогтар, мәдениет пен спорт қайраткерлері, журналистер бар. Әйелдер Тәуелсіздік жылдарының бәрінде менің ең сенімді тірегім болды. 25 жылдағы барлық жетістіктеріміз сіздердің белсене атсалысуларыңыздың арқасында ғана мүмкін болды. Сіздер біздің қоғамдағы бірліктің, жасампаздық пен тұрақтылықтың бейнесіне айналдыңыздар, – деді Мемлекет басшысы.
Қазақстан Президенті әйелдің басты парызы ана болу екенін атап өтті.
– Ананың тәрбиесі мен махаббатын әсіресе бала кезінде көрген адам аман-есен өсіп, жақсы азамат болады. 25 жылда 7 миллиондай кішкентай қазақстандықтар дүниеге келді. Елімізде әрбір сағат сайын 45 немесе жылына 400 мың бала туады. Осының бәрі береке мен ертеңгі күнге деген сенімнің арқасында болып отыр. Қазақстанның болашағы – жаңа ұрпақ.  Биыл мен баланы қорғаудың кепілі ретінде Қазақстандағы бала құқығы жөніндегі уәкіл туралы жарлыққа қол қойдым.  Отбасы күнін мерекелеу және «Мерейлі отбасы» жалпыұлттық конкурсын өткізу дәстүрге айналды, – деді Нұрсұлтан Назарбаев.
Мемлекет басшысы 1 наурызда «100 нақты қадам» Ұлт жоспары аясында Білім мен ғылымды дамытудың 2016-2019 жылдарға арналған жаңа мемлекеттік бағдарламасын қабылдау туралы жарлыққа қол қойғанын айтты.
– Бағдарламада жақсы жаңалықтар аз емес. Мектепте оқытудың мемлекеттік білім стандарттары әлемдік стандарттар негізінде жаңартылады. Әрбір түлек алғашқы кәсіптік біліктілікті тегін игеру мүмкіндігіне ие болады. Біз балаларды мектепке дейінгі оқумен 100% қамтуға ұмтылып отырмыз. Келесі жылдан бастап үш тілді білім беру ісін біртіндеп енгізе бастаймыз. 2020 қарай 12 жылдық білім беру жүйесіне көшу қамтамасыз етіледі. Ғалымдардың болжамынша, 2020 жылға қарай жер жүзіндегі халықтың 50 пайызын «цифрлы балалар» құрайтын болады. Әңгіме мектептерімізді ақпараттандыру туралы болып отыр, 2019 жылға қарай олардың барлығы жылдам интернетке қол жеткізуге тиіс. Ақыры біз Экономикалық даму және ынтымақтастық ұйымымен ықпалдасып жатыр екенбіз, демек осыны да жүзеге асыру керек, – деді Қазақстан Президенті.
Нұрсұлтан Назарбаев соңғы 10 жылда бала туғанда берілетін жәрдемақы – 6,3 есе, бір жасқа дейінгі бала күтімі үшін жәрдемақы 4 есе өскеніне назар аударды. Қазір көпбалалы жарты миллион отбасы мемлекеттік жәрдемақы алып отыр.
– Аз қамтылған отбасыларға әлеуметтік келісімшарттар арқылы атаулы көмек беруге 1,5 миллиард теңге бөлінеді. Мен қоғамның, әрбір отбасының амандығы тікелей әйелдің аман-саулығымен байланысты екенін әрдайым айтып келемін, – деді Мемлекет басшысы.
Соңында Қазақстан Президенті әйелдерді келе жатқан мерекемен тағы да құттықтап, олардың барлық бастамаларына табыс, өздеріне мол шаттық тіледі.
Сөз алған әйелдер қауымының өкілдері өз жетістіктері туралы әңгімелеп, жүргізіліп жатқан әлеуметтік-экономикалық саясаттың оң ықпалдарын атап өтті.
Мемлекет басшысы іс-шара барысында көпбалалы ана А.Тоқпановаға «Алтын алқа» тапсырды.
Кездесуге Мемлекеттік хатшы, Президенті жанындағы Әйелдер ісі және отбасылық-демографиялық саясат жөніндегі ұлттық комиссия төрайымы Г.Әбдіқалықова, Парламент Сенатының депутаты Б.Әйтімова, Экономикалық интеграция министрі Ж.Айтжанова, «Астана ЭКСПО-2017» ҰК» АҚ басқарушы директоры М.Егімбаева, шаруа қожалығының басшысы Т.Құшманова, Педиатрия және балалар хирургиясы ғылыми орталығының  директоры Р.Боранбаева, «Қазақ оюлары» ЖШС директоры Т.Елекбаева, жиһаз фабрикасының басшысы Е.Левина, Қарағанды облысындағы «Мұрагер» мамандандырылған мектеп-интернатының директоры М.Нұрмағанбетова, «Қазақ қызы» қоғамдық бірлестігінің төрайымы Қ.Әбден, әнші Т.Жанқұл, «Деловой мир Астана» ЖШС директоры, бас редакторы  Ш.Сыздықова, ақын А.Дәулетбаева, көпбалалы ана Ж.Байжолдинова, «Астана Опера» театрының солисі Ж.Ғабдуллина, «Астана Балет» театрының бас режиссері М.Абубахриева, биолог ғалым Д.Қанаева, ауылдық округ әкімі П.Оралбаева, «Отырар сазы» Мемлекеттік академиялық фольклорлық-этнографиялық оркестрінің бас дирижері, актриса Д.Тілендиева, зымыранды артиллериялық кеме әскери бөлімінің радио байланысшысы Ж.Ыбыраева, Ақтөбе ферроқорытпа зауытының жөндеу-механика цехының темір кесушісі А.Кенесарина, Қостанай облысы, Сарыкөл ауданындағы «Жастар бастамасы орталығының» басшысы Е.Данилова, ауыр атлетикадан ҚР еңбек сіңірген шебері Ж.Жаппарқұл, актриса Д.Бақтыбаева, студент Л.Митрохина қатысты.




///Қасым-Жомарт Тоқаев Парламент Мәжілісінің пленарлық отырысының алдында фракциялардың жетекшілерімен кездесті.
Қазақстан Президенті Конституцияда бекітілген тәртіпке сәйкес Премьер-Министрдің лауазымына ұсынылатын кандидатураны депутаттық фракция жетекшілерімен ақылдасты.
Мемлекет басшысы Парламент Мәжілісінің отырысында еліміздің әлеуметтік-экономикалық дамуын қорытындылап, атқарушы билік тармағының пандемия салдарынан болған жаһандық дағдарыс жағдайындағы іс-әрекетіне баға берді.
– Үкімет дағдарысқа қарсы жоспарды тиімді жүзеге асырды. Соның арқасында жұмыссыздықтың көбеюіне, халық табысының жаппай төмендеуіне жол берілмеді. Бұл шаралар тиімді болды, – деді Қасым-Жомарт Тоқаев.
Сонымен қатар Мемлекет басшысы еліміздегі негізгі макроэкономикалық көрсеткіштердің тұрақты және қаржы жүйесінің орнықты екенін атап өтті.
Қазақстан Президенті Үкімет пен Мәжілістің жаңа құрамы экономиканың ұзақ мерзімді өсімін қамтамасыз етуге және халықтың әл-ауқатын жақсартуға баса көңіл бөлуі тиіс екенін айтты.
Қасым-Жомарт Тоқаев Жаңа Үкіметтің тиімді және үздіксіз жұмыс істеуін қамтамасыз ету мақсатында ел Конституциясының 44-бабына сәйкес, Қазақстан Республикасының Премьер-Министрі лауазымына тағайындауға келісім беруі үшін  Асқар Маминнің кандидатурасын Парламент Мәжілісінің қарауына ұсынды.
Мемлекет басшысы өзінің шешімін түсіндіре келе, Асқар Маминнің білікті әрі тәжірибелі, еңбекқор, талапшыл және парасатты мемлекеттік қызметші екенін атап өтті.  
– Ол алдымызда тұрған мақсат-міндеттерді жақсы түсінеді. Оның Үкіметтегі нәтижелі жұмысы – соның айқын дәлелі, – деді Президент.
Жиын соңында Қасым-Жомарт Тоқаев Мәжіліс депутаттарына өзі ұсынған кандидатураны қолдағаны үшін ризашылығын білдіріп, Асқар Маминді жауапты лауазымға тағайындалуымен құттықтады.
 




















///Елбасы «Бір белдеу, бір жол» атты халықаралық ынтымақтастық форумының салтанатты ашылу рәсімі аясында бірқатар мемлекеттердің көшбасшыларымен кездесу өткізді.
Қазақстан Президенті Қытай Халық Республикасының Төрағасы Си Цзиньпинді форумның табысты ашылуымен құттықтап, сәттілік тіледі.
Нұрсұлтан Назарбаев Ресей Президенті В.Путинмен және Түрік Республикасының Президенті Р.Ердоғанмен әңгімелесіп, таяуда Астанада өткен Сирия жөніндегі келіссөздердің қорытындыларын талқылады. Р.Ердоған Астана процесінің нәтижелеріне тоқтала келе, Сирия мәселелері жөніндегі диалогты Женевада жалғастыру үшін оның маңызды болғанын атап өтті. 
Сонымен қатар, Мемлекет басшысы Беларусь Президенті А.Лукашенкомен және Өзбекстан Президенті Ш.Мирзиеевпен, Пәкістанның және Малайзияның Премьер-Министрлері Н.Шарифпен және Н.Разакпен, Дүниежүзілік экономикалық форумның төрағасы К.Швабпен жүздесті.
Бұдан бөлек Нұрсұлтан Назарбаев БҰҰ Бас хатшысы А.Гутерришпен әңгімелесті. Әңгіме барысында ол Шанхай ынтымақтастық ұйымының Астанада өтетін саммитіне қатысу ниеті бар екенін растады.
Сондай-ақ, Испания Премьер-Министрі М.Рахой Қазақстан Президентімен әңгімелесу кезінде ЭКСПО-2017 халықаралық көрмесіне Испания Королінің қатысатынын растады.

///Қасым-Жомарт Тоқаевтың төрағалығымен Ішкі істер министрлігінің кеңейтілген алқа мәжілісі өтті. Жиында биылғы 9 айда ішкі істер органдары атқарған жұмыстың қорытындылары және Президент тапсырмаларын орындау барысы қаралды.
Шараға ІІМ қызметі мен полицияның аумақтық департаменттерінің басшылары және еліміздің барлық аймақтарының учаскелік инспекторлары қатысты.
Мемлекет басшысы жиынға дейін ішкі істер органдарына қарасты арнайы техникаларды қарап шығып, Нұр-Сұлтан қаласы Полиция департаменті Жедел басқару орталығының қызметімен танысты.
Президент коронавирус пандемиясы кезінде уақытпен санаспай өз міндеттерін абыроймен атқарған ішкі істер органдарының барлық қызметкерлеріне ризашылық білдірді.
Мемлекет басшысы ІІМ жүйесіндегі күнделікті жұмыстың қауіп пен қатерге толы екенін атап өтті. Президенттің айтуынша, Тәуелсіздік жылдарында өзінің қызметтік міндеттерін орындау кезінде 797 полицей қаза тауып, 2604 қызметкер ауыр дене жарақаттарын алған.
– Мемлекеттің тұрақтылығын және қоғамның береке-бірлігін сақтау – басты міндет. Осындай сәтте полиция қызметкерлерінің кәсіби деңгейіне, отаншылдық рухына, қажыр-қайратына көп нәрсе байланысты. Мұны ішкі істер органдарының барлық қызметкерлері жете түсінеді деп ойлаймын, – деді Президент. 
Қасым-Жомарт Тоқаевтың пікірінше, биыл Қордай ауданында және Сәтпаев қаласында болған қайғылы оқиғалардан сабақ алу қажет.  
– Бейбіт күнде халқымыздың амандығын, береке-бірлігін сақтай алмасақ, мемлекетімізге сын. Ұлтаралық келісім мен татулық, қоғамдағы тұрақтылық – біздің басты құндылықтарымыз. Халықтың көңілі алаңсыз, ұйқысы тыныш болуы керек. Полиция тәртіп сақшысы екенін сөз жүзінде емес, іс жүзінде дәлелдей білуге тиіс, – деді Мемлекет басшысы.
Президент ішкі істер органдары мен азаматтардың өзара қарым-қатынасында қызмет көрсету моделін енгізу маңызды екенін, оған «полиция қадамдық қолжетімділікте» қағидатын негізге алу керектігін атап өтті.
– Учаскелік инспектор – белгілі бір аумақтағы қылмысты болдырмауда, жергілікті халықтың мәселелерін шешуде, қылмыстың тікелей немесе жанама түрде алдын алуда, азаматтардың өмір сапасын арттыруда басты тұлға саналады. Халықпен ашық диалог жүргізу керек. Олардың жергілікті полициядан не күтетінін біліп, көмек керек кезінде қастарынан табылуы қажет. Отандастарымыздың сеніміне басқаша ие болу мүмкін емес, – деді Қасым-Жомарт Тоқаев.
Мемлекет басшысы құрылымдық өзгерістерді жалғастыра беруді, онсыз қолға алған реформаларды табысты жүзеге асыру мүмкін емес екенін айтты. Оның ойынша, полиция қосалқы функциялардан өкінбестен бас тартуы керек.
– Қазір полиция тікелей өз міндеттеріне жатпайтын жұмыстармен айналысатын уақыт емес. Бұл бағытта алғашқы қадам жасалды. ІІМ-нің құрамынан төтенше жағдайлар жөніндегі қызмет бөлінді. Ішкі істер органдары құрылымдарын одан әрі оңтайландыру жұмыстары Құқық қорғау және сот жүйесін реформалау жөніндегі комиссияның шеңберінде жүзеге асырылатын болады. Бірақ бұл полицияның қызметін әлсірету деген сөз емес. ІІМ және оның құрылымдық бөлімшелері тәртіпті қамтамасыз етуде мемлекеттің негізгі тірек күші болған және солай бола береді, – деді Президент.
Мемлекет басшысы кадр саясатына баса мән берді. Ол полиция қызметін жаңғырту жөніндегі жол картасы аясында ведомстволық оқыту мекемелері қайта ұйымдастырылып, қызметкерлерді іріктеу жұмысы жетілдірілгенін атап өтті.
– Полицияда дөрекілік пен біліксіздікке жол берілмеуі керек. Мұнда жоғары дайындықпен келген және өз ісіне шынайы берілген мамандар жұмыс істеуі қажет. Мемлекет пен қоғам оңтайлы өзгерістерді күтіп отыр. Тәртіп сақшылары азаматтарға үлгі болуға тиіс, – деді Қасым-Жомарт Тоқаев.
Президент полиция қызметін цифрландыру, заңсыз есірткі айналымымен күресті күшейту, түзету жүйесінің жағдайын жақсарту керек екенін мәлімдеді.
– Елдегі күрделі әлеуметтік-экономикалық жағдайда қылмыстың өршуіне және түрме «тәртібінің» таралуына мүлде жол беруге болмайды. Ондағы жағдайдың аса мәз емес екені мәлім. Бас бостандығынан айырмай жазалауға қатысты түйткілдер бар. Министрлік қылмыстық-атқару жүйесіндегі мәселелерді шешу бойынша нәтижелі жұмыстар көрсетуі керек, – деді Мемлекет басшысы.
Президент өз сөзінде Қазақстан Тәуелсіздігінің 30 жылдығына орай, заңға сәйкес, азаматтарға және жалпы мемлекетке қауіп келтірмейтін қылмыс жасаған адамдарға амнистия жасалатынын жеткізді.
Сондай-ақ Қасым-Жомарт Тоқаев Үкіметке елордалық полиция департаментіне жаңа ғимарат салу мәселесін тапсырды.
Мемлекет басшысы полиция қызметкерлерін жан-жақты әлеуметтік қолдау негізгі міндеттердің бірі екенін айтты. Президент тәртіп сақшыларына баспана жалдауға өтемақы ретінде 15 миллиард теңгеден астам қаржы бөлінетінін жеткізді. Келер жылдың 1 қаңтарынан бастап осы мақсаттарға қосымша 10 миллиард теңге бөлінеді. Бұл шара аясында кезекші бөлімнің қызметкерлері, қарауыл қызметі, арнайы күзет ұйымдары, ведомстволық оқу мекемелері және қылмыстық-атқару жүйесінің қызметкерлері қамтылып, жалпы 8 мың адамға қолдау көрсетіледі.
Қасым-Жомарт Тоқаев ішкі істер саласы қызметкерлерінің еңбекақысы төмен екенін айтты. Бұл көптен бері қордаланған мәселелерді бірі. Осыған орай ол Үкіметке 3 жылдың ішінде тәртіп сақшыларының еңбекақысын 30 пайызға көтеру туралы тапсырма берді.
Президент барлық мемлекеттік басқару жүйесіне үлкен сынақ болған COVID-19 пандемиясы кезінде полиция қызметкерлерінің ерекше еңбегін атап өтті.
– Қазіргі жағдайда дәрігерлермен қатар майданның алғы шебінде полиция қызметкерлері де жүр. Өйткені азаматтардың қауіпсіздігі ғана емес, олардың денсаулығы мен берекелі өмірі сіздердің жұмыстарыңызға тікелей байланысты. Сондықтан бүгінгідей күрделі жағдайда мемлекет індетке қарсы тұрғандардың барлығын қолдайды. Менің тапсырмам бойынша пандемияның бірінші кезеңінде карантин шараларын қамтамасыз етуге қатысқан ішкі істер органдарының қызметкерлеріне сыйақы төлеуге 6,6 миллиард теңге бөлінді. Жыл соңына дейін тағы да 11,5 миллиард теңге беріледі, – деді Мемлекет басшысы.
Президент сөз соңында жоғарыда аталған міндеттерді толық орындау қажет екенін айтып, ІІМ бұл жұмысты абыроймен атқаратынына сенім білдірді.
Алқа мәжілісінде Ішкі істер министрі Ерлан Тұрғымбаев сөз сөйлеп, Президентке еліміздегі қылмыстық жағдай, азаматтардың қауіпсіздігін қамтамасыз ету шаралары, құқық бұзушылықтың алдын алу, ұйымдасқан қылмысқа қарсы іс-қимылдар, адам саудасы, есірткі және тонау қылмысы жайында баяндады. Министр ішкі істер органдарына реформа жүргізу, «Халық үніне құлақ асатын мемлекет» тұжырымдамасы аясында полиция жұмысының жариялылығы мен ашықтығын қамтамасыз ету шаралары жөнінде Мемлекет басшысы берген тапсырмалардың орындалу барысы туралы да ақпарат берді.
Жиында бұдан бөлек Нұр-Сұлтан қаласы Полиция департаментінің бастығы Ержан Сәденов және Ақтөбе облысы Полиция департаментінің учаскелік инспекторы Нариман Ульянов баяндама жасады. 





















///Нұрсұлтан Назарбаев Финляндия Республикасы Қазақстанның сауда-экономика саласындағы маңызды серіктестерінің бірі екенін атап өтіп, екі ел арасындағы қарым-қатынастар достық пен өзара сенімге негізделгенін айтты.
– Тәуелсіздік жылдары Финляндия Қазақстанға 300 миллион АҚШ долларынан астам инвестиция құйды. Қазақстанда фин капиталының қатысуымен түрлі салаларда 100-ге жуық кәсіпорын тіркелген, – деді Мемлекет басшысы.
Нұрсұлтан Назарбаев Қазақстанның тиімді бизнес жүргізу үшін жаңа мүмкіндіктерге жол ашатынын айтып, бүгінгі кездесудің мақсаты экономикалық қарым-қатынастарды жандандыру және жаңа әріптестер іздестіру екенін атап өтті.
– Инвесторлармен және бизнес өкілдерімен өзара тиімді іс-қимыл жүргізу мақсатымен «Қазақ Инвест» және «Қазақ Экспорт» ұлттық компаниялары құрылды. Президент жанында Шетел инвесторларының кеңесі жұмыс істейді. Металлургия, мұнай өңдеу, машина жасау, химия, азық-түлік өндіру сияқты басым бағыттағы инвестициялық жобаларды іске асыру барысында корпоративтік, жер және мүлік салықтарынан босату қарастырылған, жер қойнауын пайдалануға лицензия алу және келісім-шарттар жасасу тәртібі жеңілдетілген. Сондай-ақ, шет елдерден жұмыс күшін тарту ісі квотасыз әрі рұқсат алу рәсімінсіз жүргізіледі, – деді Қазақстан Президенті.
Мемлекет басшысы жиынға қатысып отырған бизнесмендерге Қазақстанда жүргізіліп жатқан ауқымды жекешелендіру жөнінде айтып, бұл іске шет елдерден, соның ішінде фин инвесторларынан сұраныс бар екенін атап өтті.
– Біз Финляндия – Қытай бағыты бойынша Қазақстан аумағы арқылы өтетін жаңа темір жол ашқанымызға қуаныштымыз. Енді, бұл бағыт бойынша және кері қарай жөнелтілетін контейнерлік тасымал уақыты теңіз жолына қарағанда 4 есе қысқарады, – деді Мемлекет басшысы.
Қазақстан Президенті ауыл шаруашылығы тауарларын өндірушілерге мемлекеттік қолдау көрсету мәселелеріне тоқталып, фин компанияларын агроөндіріс кешеніндегі жобаларды іске асыруға белсенді атсалысуға шақырды.
– Қазақстан экономиканы жедел жаңғыртуға, жаңа технология мен инновацияны енгізуге бағыт алды. «Цифрлық Қазақстан» арнайы мемлекеттік бағдарламасы жүзеге асырылуда. Фин компанияларының осы саладағы тәжірибесі біздің ынтымақтастығымызға жаңа жол ашар еді, – деді Нұрсұлтан Назарбаев.
Сонымен қатар, Мемлекет басшысы «Астана» халықаралық қаржы орталығының және соның жанынан ашылған жоғары технологиялық биржаның артықшылықтары жөнінде айтып, осы жобаны жүзеге асыруға Шанхай қор биржасы мен NASDAQ америкалық биржасының атсалысқанын атап өтті.
– «Астана» халықаралық қаржы орталығының «жасыл», исламдық және инновациялық қаржы құралдарын дамытудың өңірлік орталығына айналуға толық мүмкіндігі бар. Фин компанияларын осы орталықтың жұмысына атсалысуға шақырамын, – деді Қазақстан Президенті.
Кездесу соңында Нұрсұлтан Назарбаев фин кәсіпкерлерінің екі ел арасындағы бизнесті дамыту және өзара тиімді әріптестікті нығайту үшін Қазақстандағы барлық мүмкіндіктерді пайдаланатынына сенім білдірді.










///
	 

	Зауытты аралау кезінде Қазақстан Президенті тоқтаусыз әзірлеме құю машинасының жұмысымен танысты және шаршы әзірлеменің соңғы өнімдерін алу процесін көрді.

	Әзірлемені құюды дайындайтын машина радиалды типтегі құю машинасы санатына жатады және тұрақты жұмыс істейтін агрегат ретінде белгілі. Онда шаршы әзірлеменің ақтық өнімі алынатын сұйық болат үнемі қиялай құйылады.

	Бұл машинаның жұмыс істеуіне қажетті шикізат - қорытылатын конвертердегі сұйық болат. Жобаның ерекшелігі – шаршы әзірлемені дайындауда өз өндірісімізді құру, сапалы сортты прокат шығару, шығарылатын өнімдер түрін көбейту және қосымша жұмыс орындарын ашу.     
///
	 

	Е.Тұрғымбаев Қазақстан Республикасы Ішкі істер министрінің орынбасары қызметіне тағайындалды.

	 

	Қ.Тыныбеков басқа жұмысқа ауысуына байланысты Қазақстан Республикасы Ішкі істер министрінің орынбасары қызметінен босатылды.
///
	 

	

	Кездесуде Қазақстан мен компанияның еліміздің мұнай-газ саласындағы ынтымақтастығының келешегі талқыланды.

	Мемлекет басшысы «Шелл» компаниясы республиканың мұнай-газ саласындағы ерекше мәні бар инвесторының бірі екенін атап өтті.

	- Концерн бірқатар мұнай-газ кен орындарына, оның ішінде Қашаған тәрізді ірі кен орнына зерттеу жүргізуде Қазақстанның маңызды серіктесі болып саналады. Біз осы кен орындарын одан әрі зерттеу мәселесін және компанияның біздің еліміздегі жұмысының келешегін талқылауға тиіспіз, - деді Нұрсұлтан Назарбаев.

	П.Возер кездесу үшін алғысын айтты және бұл оның Қазақстан астанасына алғашқы сапары екенін атап өтті.

	- Бүгінде біздің компания Қазақстанда жемісті жұмыс істеп жатыр. Біз өзара тиімді ынтымақтастығымыз одан әрі жалғасын табады деп үміттенеміз, - деді «Шелл» концернінің бас атқарушы директоры.

	П.Возер Нұрсұлтан Назарбаевты және Қазақстан халқын үлкен жетістіктерімен – Астанаға ЭКСПО-2017 халықаралық көрмесін өткізу құқығының берілуімен құттықтады.

	«Шелл» компаниясы – түрлі энергетикалық және мұнай-химиялық кәсіпорындарды біріктіретін халықаралық концерн. Компания - Қазақстанның мұнай-газ саласындағы ірі инвесторы.           

/// 
Қазақстан Президентінің атына мемлекет қайраткерлерінен, ірі компаниялар мен ұйымдар басшыларынан, еліміздің және шет елдердің білім беру саласы өкілдерінен, сонымен қатар азаматтардан құттықтау хат-хабарлары әлі де келіп түсуде.
Мәселен, «Интер РАО» тобы басқармасының төрағасы Б.Ковальчук Қазақстан Президентіне Қазақстан мен Ресейдің екіжақты қарым-қатынасының дамуына қосқан үлесі және сындарлы келіссөздер ұстанымы үшін ризашылық білдірген.
«Сіздің жоғары кәсіби және жеке тұлғалық қасиеттеріңіз, өткір түйсігіңіз бен басқарушылық дарыныңыз тіпті ахуалдың ең қиын кездерінде де мұқият ойластырылған тиімді шешімдер қабылдауыңызға мүмкіндік берді. Сіздің Қазақстан Президенті лауазымындағы жемісті қызметіңіздің нәтижесінің бірі ешқандай сілкіністер шайқалта алмайтын орнықты желілік инфрақұрылым мен тұрақты энергия жүйесінің құрылуы болды», – делінген хатта.
Ресей Ақпараттық агенттігінің (ИТАР-ТАСС) бас директоры С.Михайлов  Нұрсұлтан Назарбаевқа тән күш-қуат, шешімталдық пен табандылық елдің дамуы жолында барлық кедергіні еңсеруге көмектесетініне сенім білдірген.
«Іскерлік қабілетіңіз, жауапкершілігіңіз, бай жұмыс тәжірибеңіз, жоғары кәсіби деңгейіңіз Сіздің өз қызметіңізде көзделген жоспарларыңыздың бәрінің орындалуына септігін тигізе берсін», – деп жазады автор.
С.Герасимов атындағы Бүкілресейлік мемлекеттік кинематография университетінің ректоры В.Малышев Нұрсұлтан Назарбаевқа көздеген мақсаттарына жету жолында сенімділік тілеп, жоспарлаған бағдарламаларының бәрі табысты орындалуына ниеттестік білдірген.  
Ең ізгі тілектермен айшықталған құттықтаулар «Росатом» мемлекеттік корпорациясының бас директоры С.Кириенкодан, Молдова Республикасы Парламентінің депутаты В.Хотинянудан, «Түрік ошақтары» ұйымының төрағасы М.Озадан, ҚР Ұлттық академиялық кітапханасының бас директоры Ү.Мұңалбаевадан, Алматы қаласынан еңбек ардагері Ш.Мутерперлдан, Шымкент қаласынан Е.Раманқұловтан, Қостанай қаласынан Г.Молдахметовадан, Атырау облысынан Р.Жұмалиевадан, сондай-ақ О.Қодашевтан келіп түсті.
Мемлекет басшысының атына құттықтау хаттары мен жеделхаттары әлі де келіп түсіп жатыр. 
/// 
Кездесу барысында Ә.Жақсыбеков Мемлекет басшысына қаланың әлеуметтік-экономикалық дамуы, негізгі мемлекеттік бағдарламалардың жүзеге асырылу жайы, сондай-ақ Астананың алдағы қоғамдық-саяси және мәдени-бұқаралық іс-шараларға әзірлік барысы туралы баяндады.
Қазақстан Президенті елордада ауқымды жұмыс атқару қажет болатынын атап айтты.  
– Биыл Қазақстан халқы Ассамблеясының 20 жылдығы атап өтіледі. Осыған байланысты Наурыз бен Қазақстан халқының бірлігі күнін халқымыздың тұтастығы мен көпэтносты қоғамдағы келісім тақырыбымен орайластырып мерекелеген жөн. Бұл жұмыстарды қазірден бастау керек. Тағы бір маңызды тұс – «ЭКСПО-2017» халықаралық көрме нысандарының құрылысы, бұған да ерте қамдану қажет, – деді Нұрсұлтан Назарбаев.
Мемлекет басшысы Астанаға айрықша маңыз берілген «Нұрлы жол» бағдарламасын жүзеге асыру мәселелеріне арнайы назар аударды. Атап айтқанда, осы бағдарлама аясында елорданың тұрғын үй-коммуналдық шаруашылығын жаңғырту, инфрақұрылымын дамыту жұмыстары атқарылатын болады.
Қазақстан Президенті қаланың инвестициялық тартымдылығын ұдайы арттыру, шағын және орта бизнес субьектілерін ілкімді қолдау қажеттілігіне тоқталды.
Нұрсұлтан Назарбаев әлеуметтік саланы жақсартуға, адами капиталды дамытуға байланысты міндеттерді орындауды жалғастыруды тапсырды.
Сонымен қатар Мемлекет басшысы жылу беру маусымын кідіріссіз өткізудің, елорда тіршілігін сапалы қамтамасыз етуге барлық қалалық қызметтердің үйлесімді қатыстырылуының маңыздылығын атап өтті.
Қазақстан Президенті кездесу қорытындысы бойынша бірқатар нақты тапсырма берді. 


/// 
Ислам Кәрімов Нұрсұлтан Назарбаевты президенттік сайлаудағы жеңісімен құттықтады.
– Өткен сайлаудағы Сіздің айқын жеңісіңіз халықтың жоғары сенімінің және өзіңіздің көреген басшылығыңызбен жүргізілген, Қазақстан халқының бақуаттылығына, сондай-ақ елдің халықаралық аренадағы рөлі мен беделін арттыруға бағытталған қоғамдық-саяси, әлеуметтік-экономикалық терең реформаларды қолдауының айшықты айғағы болды, – делінген жеделхатта.   
Өзбекстан Президенті сан ғасырлық дәстүрлі достыққа, тату көршілестікке және өзара құрметке  негізделген жан-жақты даму мен екіжақты қарым-қатынастың нығаюы бұдан әрі де екі ел халқының мүддесіне, өңірдегі бейбітшілік пен тұрақтылықтың сақталуына қызмет ете беретініне сенім білдірген.
– Осы мүмкіндікті пайдалана отырып, Сізге мықты денсаулық, сарқылмас күш-жігер және мемлекеттік қызметіңізге жаңа табыс, ал бауырлас Қазақстан халқына игілік пен бақ-береке тілеймін, – делінген құттықтауда.
Ислам Кәрімов сондай-ақ Нұрсұлтан Назарбаевты Қазақстан Республикасы Президентінің сайлауындағы жеңісімен кейінірек телефон арқылы сөйлесу кезінде де құттықтады.
Бұдан бөлек, Мемлекеттер басшылары екіжақты ынтымақтастықтың өзекті мәселелерін және Өзбекстан Президентінің елімізге 2014 жылғы қарашада келген ресми сапары кезінде қол жеткізілген уағдаластықтардың орындалу барысын талқылады.
Телефон арқылы сөйлесуге өзбек тарапы бастамашы болды. 
/// 
Кеңесте министрліктердің стратегиялық мақсаттар мен міндеттерді орындау, персоналды және бюджет қаражаттарын басқару, мемлекеттік қызмет көрсету, сыбайлас жемқорлыққа қарсы әрекет ету және құқықтық қамтамасыз ету салаларындағы жұмысының өткен жылғы қорытындылары талқыланды.
Н.Нығматулин жиналысты қорытып, жауапты хатшылар жұмысындағы анықталған кемшіліктерді жою және Мемлекет басшысының актілері мен тапсырмаларын мүлтіксіз орындау жөнінде нақты тапсырмалар берді.
Президент Әкімшілігінің орталық атқарушы органдардың жауапты хатшыларының қызметін қадағалау жөніндегі жұмысы бұдан әрі жалғасатын болады. 
///
	 

	Әңгімелесу барысында екі мемлекеттің басшылары Қазақстан-Британия қарым-қатынастарының қазіргі жағдайы мен келешегін, сондай-ақ Қазақстандағы жоғары технологиялы өндірісті дамыту мәселесін қоса алғанда, екі ел арасындағы сауда-экономикалық ынтымақтастықты нығайтудың алдағы қадамдарын талқылады.
///Елбасы өңірдің барша тұрғындарын «Үшқоңыр» спорт кешенінің ашылуымен құттықтап, бой көтерген нысанның жастарды тәрбиелеу және дене шынықтыру ісіндегі маңызын атап өтті.
– Біз бүгін аудандағы бірегей спорт кешенін аштық. Дені саудың – жаны сау. Қазіргі заманда дені сау адам ғана табысқа жетеді. Сондықтан, біз бұл нысанды жастарымыз үшін арнайы салдық, – деді Қазақстанның Тұңғыш Президенті.
Нұрсұлтан Назарбаев өңірлерде әлеуметтік инфрақұрылымды дамыту үшін «Туған жер» бағдарламасын жүзеге асырудың маңыздылығына тоқталды.
– Біздің балалық шағымызда спортпен шұғылдану үшін мұндай жағдай болмады. Ал, қазір жастар үшін барлық мүмкіндік бар. Көптеген табысты азаматтарымыз туған ауылы мен аудандарына қолдау көрсетеді деп ойлаймын. Жаңа спорт кешенінде жаттығатындардың арасынан болашақ чемпиондар шығады деп сенемін. Менің отбасым және жақындарым осы спорт кешенін арнайы сіздердің игіліктеріңіз үшін салды. Сіздерге зор денсаулық, амандық және бақ-береке тілеймін. Баршаңызды тағы да спорт кешенінің ашылуымен құттықтаймын! – деді Елбасы.
Спорт кешенінде бокс, күрес және тренажер залдары, жүзу бассейні, теннис корты, көпфункционалды залдар және басқа да спорт инфрақұрылымдары бар.
Қазақстан Республикасының Тұңғыш Президенті – Елбасының Баспасөз қызметі






///Съез Нұр-Сұлтан қаласында 2019 жылы 23 сәуірде өтеді.
///
	 

	Отырыста Төтенше жағдайлар министрінің, ҚР Табиғи монополияларды реттеу агенттігі төрағасының, Алматы облысы мен Батыс Қазақстан облысы әкімдерінің мемлекеттік рәміздерді пайдалану саласындағы қызмет, сондай-ақ орын алған кемшіліктерді жою шаралары туралы есептері тыңдалды.

	Комиссия мүшелеріне Қазақстанның бірқатар облыстарындағы мемлекеттік  органдар мен ұйымдардың мемлекеттік рәміздерді пайдалану стандарттарын сақтауы бойынша жүргізілген мониторинг нәтижелері ұсынылды. Тексеру нәтижесі мемлекеттік ту, елтаңба және әнұранды орналастыру мен ауыстыру ережелерінің бұзылуы, сондай-ақ орнатылған мемлекеттік рәміздердің техникалық және басқа да талаптарға сай келмеуі фактілерін анықтап берді.

	Талқылау қорытындысы бойынша тиісті ұсынымдар әзірленіп, нақты тапсырмалар берілді.
///
	 

	Зауытты аралау кезінде Қазақстан Президенті тоқтаусыз әзірлеме құю машинасының жұмысымен танысты және шаршы әзірлеменің соңғы өнімдерін алу процесін көрді.

	Әзірлемені құюды дайындайтын машина радиалды типтегі құю машинасы санатына жатады және тұрақты жұмыс істейтін агрегат ретінде белгілі. Онда шаршы әзірлеменің ақтық өнімі алынатын сұйық болат үнемі қиялай құйылады.

	Бұл машинаның жұмыс істеуіне қажетті шикізат - қорытылатын конвертердегі сұйық болат. Жобаның ерекшелігі – шаршы әзірлемені дайындауда өз өндірісімізді құру, сапалы сортты прокат шығару, шығарылатын өнімдер түрін көбейту және қосымша жұмыс орындарын ашу.     
///Мемлекет басшысы Қазақстан халқының және жеке өзінің атынан Саломе Зурабишвилиді Грузия Президенті лауазымына сайлануымен құттықтады.
«Өткен сайлаудағы жеңісіңіз – ел азаматтарының Сізге деген сенімі мен қолдауының, сондай-ақ Грузияның жаңа жетістіктері мен елдеріңіздің одан әрі өркендеуіне деген үмітін Сізбен байланыстыруының айқын дәлелі.
Елдеріміз арасындағы дәстүрлі достық пен түсінушілікке негізделген өзара тиімді ынтымақтастық халықтарымыздың игілігі үшін алдағы уақытта да нығая түсетініне кәміл сенемін» – делінген жеделхатта.
Нұрсұлтан Назарбаев Саломе Зурабишвилиге зор денсаулық, амандық, жауапты қызметіне – табыс, ал достас Грузия халқына – бақ-береке тіледі.
///Қазақстан Президенті болып сайлануына орай Қасым-Жомарт Тоқаевтың атына құттықтау хаттары мен жеделхаттар келіп түсуде.
Бельгия Королі Филипп Мемлекет басшысы Қасым-Жомарт Тоқаевты Қазақстан Президенті болып сайлануымен құттықтап, жоғары лауазымды абыроймен атқаруына тілектестік білдірді.
«Мен Сіздің отандастарыңызға бақ-береке тілеп, екі елді жарастыратын достық пен ынтымақтастықты қолдайтынымды жеткізгім келеді», – делінген жеделхатта.
Сингапур Республикасының Президенті Халима Якоб өзінің құттықтау хатында Мемлекет басшысы Қасым-Жомарт Тоқаевтың президент сайлауындағы айқын жеңісін оның саяси тәжірибесі мен көшбасшылығына деген халықтың сенімі екенін атап өтті.
«Сингапур мен Қазақстан түрлі салалар бойынша тығыз жұмыс істеп келеді. Сіздің ел тізгінін қолға алып, Қазақстанды әрі қарай өркендете түсетініңізге сенімдімін. Екі ел арасында қалыптасқан қарым-қатынастарды одан әрі нығайту үшін тығыз ынтымақтаса жұмыс істейміз деген үміттемін», – деп жазды Сингапур Президенті.
Румыния Президенті Клаус Вернер Йоханнис Мемлекет басшысы Қасым-Жомарт Тоқаевтың сайлаудағы жеңісімен құттықтап, демократиялық жаңғыру үдерістерін жалғастыруда табыс тіледі.
«2003 жылғы Румыния мен Қазақстан Республикасының әріптестік және ынтымақтастық туралы Мәлімдемесінің және Еуропалық Одақ пен Қазақстан арасындағы Келісім негізінде екі елдің қарым-қатынастарының нығая түсетініне кәміл сенемін», – деп жазды Клаус Вернер Йоханнис.
Австрияның Федералдық канцлері Бригитте Бирляйн да өз атынан құттықтау жолдап, Қазақстан Президенті Қасым-Жомарт Тоқаевқа лебізін білдірген.
«Екі ел арасындағы қарым-қатынастар мен сындарлы ынтымақтастықты одан әрі жалғастыра алатындығымызға сенемін», – делінген жеделхатта.
Корея Халық Демократиялық Республикасы Жоғарғы Халық Жиналысының Президиум Төрағасы Чве Рён Хэ Қазақстан Президентіне құттықтау хатын жолдап, жылы лебізін білдірген. Ол өзінің жеделхатында екі елдің ынтымақтастығы мен достық қарым-қатынастары одан әрі нығая беретініне сенімді екенін айтқан.
Польша Республикасының сенаторлары Гжегож Челей мен Кажимеж Клейна да Мемлекет басшысы Қасым-Жомарт Тоқаевты сайлаудағы айқын жеңісімен құттықтап, екі ел арасындағы барлық сала бойынша ынтымақтастықтың жалғаса беретініне мүдделі екендерін жеткізген.
Ресейдің «Роснефть» ҰК Бас атқарушы директоры Игорь  Сечиннен, С.А.Герасимов атындағы Бүкілресейлік мемлекеттік кинематография институтының ректоры, «Достық» орденінің кавалері Владимир Малышевтан, ENI компаниясының Бас атқарушы директоры Клаудио Дескальциден де құттықтаулар келді.
 
///Кездесу барысында Қасым-Жомарт Тоқаевқа Кеңес жұмысының басты бағыттары және оның алдағы даму перспективалары туралы баяндалды.
Атап айтқанда, Бағдат Әміреев Мемлекет басшысына ұйымның алдағы уақытта өткізетін жоғары деңгейдегі іс-шараларына дайындық барысы, Түркі кеңесінің тиімді халықаралық ұйым ретінде рөлін арттыру жұмыстары, сондай-ақ, Кеңес қызметінің экономикалық және инвестициялық салалардағы маңызды бағыттары жайында айтты.
Президент Кеңестің түркітілдес мемлекеттер арасындағы интеграцияны нығайтуға қосқан үлесін жоғары бағалап, оның экономикалық бағыттағы жұмысын күшейте түсуге мән берді. Осы ретте Мемлекет басшысы Түркі инвестициялық қорын құрудың маңызды екенін атап өтті. Бұл Кеңеске мүше елдердің шағын және орта бизнес өкілдері арасындағы ықпалдастықты дамытуға септігін тигізеді.
///Қасым-Жомарт Тоқаев Қазақстанға жұмыс сапарымен келген Қырғыз Республикасының Сыртқы істер министрі Руслан Қазақбаевты қабылдады.
Мемлекет басшысы екі ел арасындағы өзара іс-қимылдардың деңгейін жоғары бағалады.
– Қазақстан мен Қырғызстан ең жақын мемлекеттер. Бізді бөліп тұрған ештеңе жоқ, керісінше елдерімізді біріктіруші факторлар өте көп. Қазақстан үшін Қырғызстан – сенімді одақтас, маңызды стратегиялық серіктес және бауырлас ел, – деді Қасым-Жомарт Тоқаев.
Президент Қырғызстанда болып жатқан оқиғаларды Қазақстанның мұқият бақылап отырғанын, оны қырғыз елінің ішкі мәселесі деп қарайтынын атап өтті.
– Бауырлас қырғыз елінің болашағына алаңдаймыз. Сондықтан Қырғызстанға көмек көрсету үшін барлық мүмкіндіктерді қарастырамыз. Бұған дейінгі келісімдер негізінде екі ел арасындағы қарым-қатынастарды дамытуды жалғастыра береміз, – деді Мемлекет басшысы.
Руслан Қазақбаев өз кезегінде Қасым-Жомарт Тоқаевқа қабылдағаны және Қырғызстандағы күрделі кезеңде қолдау білдіргені, коронавирус пандемиясы кезінде  гуманитарлық көмек көрсеткені үшін алғыс айтты.
– Менің сапарымның басты мақсаты – елімізде болып жатқан ішкі саяси өзгерістерге қарамастан бауырлас қазақ еліне қатысты сыртқы саяси бағдарымыздың өзгермейтінін айқындау. Қырғыз Республикасы бауырлас қазақ елімен арадағы жақсы қарым-қатынастарды қашан да құрмет тұтады және солай қала береді. Еліміздің жаңа басшылығы бауырлас екі елдің түпкі мүдделеріне сай келетін барлық бағыттар бойынша қырғыз-қазақ қатынастарын одан әрі нығайтып, арттыруға ниетті, – деді Қырғызстанның Сыртқы істер министрі.
Президент министрмен кездесу барысында саяси, сауда-экономикалық, инвестициялық, көлік-транзиттік және су-энергетика салаларындағы ынтымақтастықты нығайту мәселелеріне ерекше көңіл бөлді.






/// 
Елбасы халықаралық байқаушыларға Қазақстан Республикасы Президентінің сайлауына қызығушылық танытқандары үшін алғыс айтып, сайлаушылардың саяси белсенділігі мен билікке сенімі артып келе жатқанын атап өтті.
– Өздеріңізге мәлім, сайлау барысында халықтың белсенділігі жоғары екені байқалды. Бүгін Орталық сайлау комиссиясы жариялаған мәліметке сәйкес, сайлаушылардың 95,5 пайызы дауыс берген. Соңғы 5 жылда елдегі сайлаушылар саны жарты миллионнан астам адамға ұлғайды. Сайлау барысын мониторингтеу және жариялап көрсету ісін байқаушылар, соның ішінде халықаралық ұйымдардың өкілдері мен шетелдік журналистер қамтамасыз етті. Сайлау қорытындысы бойынша халықтың абсолюттік қолдауы Қазақстанның алдына мен қойып отырған міндеттерді жүзеге асыру үшін теңдессіз мандат береді, – деді Нұрсұлтан Назарбаев.
Қазақстан Президенті мемлекеттің алдында тұрған міндеттерге тоқталды.
 – Бірінші кезекте біз халық қолдаған қазіргі бағытымызды жалғастыратын боламыз. Біз елімізде бар табиғи ресурстарға тәуелді болмайтын экономика қалыптастыруға ниеттіміз. Қазіргі кезде индустрияландырудың бірінші бесжылдығы аяқталды, оның аясында 800-ге жуық кәсіпорын құрылды. Қазір біз екінші бесжылдыққа аяқ бастық. Біз өз күшімізге толық сенімдіміз және әлемдік қаржы институттарының, сондай-ақ 100-ге тарта трансұлттық компаниялардың қолдауына ие болып отырмыз, – деді Мемлекет басшысы.
Нұрсұлтан Назарбаев тағы бір басымдықтың «Нұрлы жол» мемлекеттік бағдарламасын жүзеге асыру екенін, онда елдің көлік инфрақұрылымын дамыту және Қазақстанның Еуропа мен Азия арасындағы транзиттік көпір ретіндегі рөлін арттыру мәселесі қарастырылғанын айтты.
Қазақстан Президенті «Нұр Отан» партиясының XVI съезінде жарияланған бес халықтық реформаның да маңыздылығын еске салды.
– Ертеңгі күннен бастап-ақ біз арнайы комиссиялар құруға және осы реформаларды іске асыруға кірісеміз. Бұл жаңғыртулар өте өзекті, сондықтан оларды жүзеге асыру үшін халық берген сенім мандаты аса маңызды, – деді Мемлекет басшысы.
Нұрсұлтан Назарбаев Қазақстанның сыртқы саясаты көпвекторлылық пен теңгерімділік қағидаттарына құрылатынын атап өтті.
– Қазақстан көрсетілген сенімді пайдалана отырып, бейбітшілік орнату бағытында күш-жігер жұмсауын жалғастырып келеді және түрлі өңірлердегі қақтығысушы тараптардың арасында ара ағайындық етуде. Өздеріңізге мәлім, біз Иран мәселесіне атсалыстық, Сирияға да көмектесуге ниеттіміз. Сонымен бірге, мен Украинадағы қақтығысты реттеуге күш-жігер жұмсап келемін,  – деді Қазақстан Президенті.
Халықаралық байқаушылар өз кезегінде сайлау үдерісін оң бағалап, сайлау қорытындысы екі құрлықтың арасындағы табиғи көпір болып отырған Қазақстандағы демократияның жеңісін ғана емес, Азия мен Еуропаның барша демократиялық қоғамдарының болашағын да паш еткенін атап өтті.
ГФР Бундестаг депутаты, ХДО/ХӘО партиясынан сайланған ПАСЕ мүшесі К.Штренц Нұрсұлтан Назарбаевты сайлаудағы жеңісімен құттықтады және Германия Федералдық Канцлері А.Меркельдің жылы лебізін жеткізді.  
– Сайлауды ұйымдастыру жоғары деңгейде болды. Мен бақылаған учаскелерде ешқандай заң бұзушылық көрмедім, бәрі өте сауатты өткізілді, сол себепті де нәтижелері өте жақсы болды, – деді К.Штренц.
ЕҚЫҰ Парламенттік ассамблеясының бұрынғы төрағасы, Азия және Жерорта теңізі елдерінің «Изамед» институтының парламентаралық ынтымақтастық мәселелері жөніндегі президенті Р.Мильори Қазақстандағы кезектен тыс президенттік сайлау өзге демократиялық елдерге үлгі болып саналатынын атап өтті.
– Қазақстандағы президенттік сайлау ашық, еркін және әділ өткенін халықаралық қоғамдастық атынан атап айтқым келеді. Біз сайлаудың барлық халықаралық стандарттарға сай өткеніне сенімдіміз. Сіз ғана емес, бүкіл ел жеңіске жетті, өйткені Қазақстан толерантты, заңды сыйлайтын, орнықты мемлекеттің үлгісі болып саналады, – деді Р.Мильори.
Еуропалық Парламентке Латвиядан сайланған депутат, Еуропарламенттің Орталық Азия жөніндегі делегациясының басшысы И.Григуле дауыс беру үдерісі жоғары деңгейде ұйымдастырылғанын айтты.
– Кеше біз бірнеше учаскеде болдық, соған орай сайлау аса жоғары деңгейде, өте жақсы ахуалда өтті дей аламын. Қазақстан азаматтары Президент үшін ғана емес, өз елінің болашағы үшін, өркендеу, экономикалық даму және тұрақтылық үшін дауыс берді, – деді депутат.
ГФР Бундестаг депутаты, Халықаралық істер комитетіне ХДО/ХӘО партиясы атынан мүше болып отырған Г.Цертих халықтың белсенділігі мен сайлаудың ашықтығына назар аударды.
– Мен Қазақстандағы президенттік сайлауға байқаушы ретінде қатысқанымды мақтан етемін. Мұнда келген алғашқы күні-ақ сайлауға дайындық жергілікті жерлерде қандай құлшыныспен жүріп жатқанына куә болдым. Ал адамдардың сайлау учаскелеріне қалай келе бастағанын көргенде халық өз Президентін қолдайтынын ұқтым. Әркім де өзі үшін лайықты санаған таңдауын жасады деп ойлаймын, – деді Г.Цертих.
Салық және инвестициялар жөніндегі халықаралық орталық директоры Д.Витт өткен сайлау Қазақстан Республикасында болашақ ұрпақ игілігі үшін демократиялық институттар қалыптастыру бағытында жасалған тағы бір қадам болғанына тоқталды.
– Сіздің өз жұмысыңызда келесі басымдық ретінде экономикалық реформаларды белгілегеніңіз өте маңызды деп санаймын. Оларды жүзеге асыру нәтижесінде Қазақстан Дүниежүзілік сауда ұйымы мен Экономикалық ынтымақтастық және даму ұйымының мүшесі болады деп үміттенемін. Біз осы өршіл мақсатты жүзеге асыру барысында Қазақстан үкіметіне жан-жақты қолдау көрсетуге әзірміз, – деді байқаушы.  


///Қазақстан Республикасының Президенті Қасым-Жомарт Тоқаев «Игілік баршаға! Сабақтастық. Әділдік. Өрлеу» атты сайлауалды тұғырнамасы мен «Бірге» жалпыұлттық акциясының барысында ел азаматтарынан келіп түскен ұсыныстарды жүзеге асыру жөніндегі іс-қимыл жоспарын бекіту туралы Жарлыққа қол қойды. 
Жарлық Президенттің сайлауалды бағдарламасында баяндалған Қазақстанның әлеуметтік-экономикалық және саяси дамуы жөніндегі барлық міндеттердің нақты мерзімдері мен жауапты мемлекеттік органдарын көрсете отырып, уақтылы орындалуын қамтамасыз етуге бағытталған.  
Іс-қимыл жоспарына сот жүйесін жаңғырту, полиция қызметіне қоғамдық бақылауды күшейту, мемлекеттік қызметті жетілдіру, квазимемлекеттік секторға қоғамдық бақылау мен есеп беруін күшейту, монополистер тарапынан бәсекеге кедергілерді жою және асыра пайдалануды болдырмау, азаматтарға кепілді әлеуметтік қолдау көрсетуде бірыңғай стандарттар белгілеу, олардың қаржылық мүдделерін қорғау және басқа да бірқатар іс-шараларды қамтыған. Кешенді және ұзақмерзімді сипаттағы ведомствоаралық іс-қимылды қажет ететін мәселелерге қатысты мемлекеттік органдар тарапынан жеке Жол картасы жасалады. Оны әзірлеуге қоғамдық сарапшылар тартылатын болады.
Бұл құжаттар Мемлекет басшысының жүктеген міндеттемелерінің нәтижелі әрі бекітілген мерзімінде орындалуын реттейді.  
Жоспардың орындалуын бақылау Президент Әкімшілігіне жүктелді.
Жарлықтың толық мәтінің мына жерден оқи аласыздар.
///Мемлекеттер басшылары екі жақты ынтымақтастықтың, сондай-ақ күн тәртібінің өңірлік және халықаралық өзекті мәселелері жөнінде пікір алмасты.
Сонымен қатар, екі ел көшбасшылары алдағы кездесулер кестесін қарастырып, Санкт-Петербургте өтетін Жоғары Еуразия экономикалық кеңесінің отырысына және ТМД-ға мүше мемлекеттер басшыларының бейресми саммитіне әзірлік барысын талқылады.
///Нұрсұлтан Назарбаев режиссер А.Сатаевтың «Елбасы жолы. Астана» фильмін көруге барды. Бұл картина – «Елбасы жолы» киноэпопеясының бір бөлігі.
«Елбасы жолы. Астана» фильмінде Қазақстан елордасының қалыптасу тарихы және оны салу үдерісіндегі Нұрсұлтан Назарбаевтың басты рөл атқарғаны жөнінде баяндалады. Кинокартинада 1994 жылғы шілде айында ел астанасын Алматыдан Ақмолаға көшіру туралы қабылданған маңызды шешімге байланысты оқиғалар көрсетіледі.


///Президентке мəдениет, спорт, туризм, архив, кинематография салаларында атқарылған жұмыстар туралы есеп берілді. Сонымен қатар биыл өтетін Тәуелсіздіктің 30 жылдығы, жыр алыбы Жамбыл Жабаевтың 175 жылдығы, күш атасы Қажымұқан Мұңайтпасұлының 150 жылдығын және өзге де атаулы мерейтойлық даталарды атап өтуге байланысты жасалатын жұмыстардың жайы баяндалды.
Қасым-Жомарт Тоқаевқа Шəкен Айманов атындағы «Қазақфильм» студиясы мен Ұлттық киноны қолдау мемлекеттік орталығының жұмысы, «Кинематография туралы» Заңға енгізілетін толықтырулар жөнінде айтылды.
Мәдениет және спорт министрі Мемлекет басшысына Токио Олимпиадасына дайындық жұмысы, балалар мен жасөспірімдерге арналған шығармашылық үйірмелер мен спорт секцияларына жан басына шаққандағы қаржыландыру жүйесін енгізу бойынша мəлімет берді.
Ақтоты Райымқұлова пандемия кезінде ішкі туризмге сұраныстың арта түскенін жеткізді. Саланы ынталандырудың тиімді тетіктерінің бірі – балалардың демалыс орындарына ұшақпен баруын субсидиялау екенін, осыған қатысты тиісті түзету «Туризм қызметі туралы» Заң жобасына енгізіліп, республикалық бюджеттік комиссия тарапынан қолдау тапқанын атап өтті.
Кездесу соңында Қасым-Жомарт Тоқаев Ақтоты Райымқұловаға идеологиялық, тәрбиелік маңызы зор жұмыстарды, «Рухани жаңғыру» бағдарламасын, цифрландыру бойынша қолға алынған бастамаларды сапалы жалғастыру, министрліктің онлайн жобаларын жандандыру жөнінде тапсырма берді.

///Елбасы форум басталар алдында Назарбаев Зияткерлік мектептері оқушыларының ғылыми жобалары қойылған көрмені аралап көріп, осы білім беру мекемелерін одан әрі дамыту стратегиясы жөніндегі баяндаманы тыңдады.
Нұрсұлтан Назарбаев сөйлеген сөзінде форумға қатысушылардың бәрін зияткерлік мектептердің 10 жылдық мерейтойымен құттықтап, бұл мектептер еліміздің білім беру жүйесінде ерекше орын алатынын атап өтті.
– Зияткерлік мектептер мемлекетіміздегі орта білім беру жүйесінің эталонына айналды. Бүгінде Қазақстанның барлық мектептері сіздерге қарап бой түзейді. Өскелең ұрпақтың қазіргі заманғы талаптарға сай болуы базалық білімге тікелей байланысты, – деді Мемлекет басшысы.
Қазақстан Президенті өңірлерде ашылған 20 зияткерлік мектепті қазіргі кезде 8 мыңнан астам оқушы бітіріп шыққанын айтты.
– Еліміздегі әрбір дарынды баланың әлемнің үздік стандарттары бойынша білім алуына мүмкіндік туғызу біз үшін маңызды болды. Оның басты қағидаттары – оқу үдерісінің жүйелілігі, мақсаттардың айқындығы және тәжірибе жүзінде оқыту, – деді Елбасы.
Мемлекет басшысы білім берудің озық әдістемелерін және іріктеудің қатаң жүйесін енгізу нәтижесінде Назарбаев Зияткерлік мектептерінің оқушылары математикалық сауаттылық бойынша әлемнің үздік 10 елінің оқушыларының қатарына қосылғанын атап өтті.
– Бүгінде мұнда еліміздің барлық өңірінен келген балалар білім алуда. Солардың 3 мыңнан астамы – көп балалы және тұрмысы төмен отбасылардың балалары болса, 2,5 мыңы – ауылдық жерлер мен шағын қалалардан келген оқушылар. Бұл – әлеуметтік әділеттіліктің және әрбір талантты баланың өзін-өзі танытуы үшін жасалған мүмкіндіктің нақты көрсеткіші, – деді Нұрсұлтан Назарбаев.
Сонымен қатар, Қазақстан Президенті зияткерлік мектептерді ілгерілетудің оң қарқынын сақтап, оларды одан әрі дамытудың жаңа бағыттарын айқындау қажеттігіне назар аударды.
– Қазірдің өзінде цифрлық технологиялар, биоинженерия және роботтандыру салаларында жұмыс істей алатын жаңа мамандар қажет. Алдағы 10-15 жыл ішінде жасанды интеллект пен автоматтандыру технологиялары өміріміздің ажырамас бөлігіне айналады, – деді Елбасы.
Сондай-ақ, Мемлекет басшысы инновациялық технологиялар енгізу тұрғысынан оқушылардың жаңа кәсіптерге бейімделуінің маңыздылығына тоқталды.
– Әлем күн сайын дамып келеді, үнемі инновациялық және жаңа дүниелер ашылуда. Сондықтан жылдам өзгеріп жатқан өмір талаптарына сай болу үшін сіздерге заманауи технологияларды меңгеру қажет, – деді Нұрсұлтан Назарбаев.
Бұдан бөлек, Қазақстан Президенті оқушылардың STEАM-дайындығын күшейтіп, алған білімдерін жобалық және зерттеу жұмыстарын орындау арқылы тәжірибеде жүзінде қолдануды қамтамасыз етудің маңыздылығы туралы айтты.
– Ағылшын тілінен аударғанда, STEАM дегеніміз – жаратылыстану ғылымдары, технологиялар, инженерия, өнер және математика салалары. Бір сөзбен айтқанда, қазіргі заманда сұранысқа ие болып келе жатқан пәндер. Мұндай пәнаралық және қолданбалы әдісті қолдану балаларды сыни ойлауға үйретеді. Соның арқасында жаңашылдар мен өнертапқыштардың жаңа буыны қалыптасады, – деді Елбасы.
Мемлекет басшысы төртінші бағыт ретінде шет тілдерді меңгерудің маңыздылығын атап өтті.
– Биылғы оқу жылында зияткерлік мектептерде оқушылардың таңдауы бойынша екінші шет тілін меңгеру қолға алынды. Жаһандану жағдайында шет тілдерін білудің маңызы аса зор. Тілдерді білу басқа елдердегі адамдардың менталитеті мен мәдениетін түсінуге жол ашып, жоғары білім алу және жұмысқа орналасу барысында таңдау жасау аясын кеңейтуге мүмкіндік береді, – Нұрсұлтан Назарбаев.
Қазақстан Президенті оқушылардың эмоциялық интеллектісін дамыту мәселелеріне тоқталды.
– Эмоциялық интеллект қазіргі заманда бәсекеге қабілетті тұлғаның маңызды қасиеті саналады. Аясы тар техникалық құзыреттіліктерге қарағанда, адамдарды сендіре алу, оларға жанашырлықпен қарап, тыңдай білу, төзімділік таныту қабілеттері сұранысқа көбірек ие болады, – деді Елбасы.
Соңында Мемлекет басшысы зияткерлік мектептердің 10 жылдық мерейтойы дамудың жаңа кезеңі және еліміздің өркендеуі жолындағы жаңа ауқымды жетістіктердің бастауы болатынына сенім білдірді.
– Қазіргі кезде терең білім алу, шет тілдерін және заманауи технологияларды меңгеру бәріміздің басты міндетіміз болуға тиіс. Сіздер сонда ғана алға қойған мақсаттарға қол жеткізіп, биік белестерді бағындыра аласыздар, – деді Нұрсұлтан Назарбаев.





///Жиында еліміздің әлеуметтік-экономикалық дамуына және экологиялық қауіпсіздікті қамтамасыз етуге қатысты мәселелер қаралды.
Нұрсұлтан Назарбаев әлемдік қоғамдастықтың еліміздегі саяси оқиғаларға зор қызығушылық білдіргенін айтты.
– Мен тарихымыздың осы бір бетбұрысты кезеңінде қазақстандықтардың парасаттылық және береке-бірлік танытқанына шынайы ризашылығымды білдіремін. Осы күндері менің атыма мемлекет және қоғам қайраткерлерінен, еліміздің еңбек ұжымдарынан көптеген хаттар мен жеделхаттар келіп түсуде. Шет мемлекеттердің және халықаралық ұйымдардың басшылары телефон арқылы хабарласып, қолдау білдіріп жатыр, – деді Елбасы.     
Қазақстанның Тұңғыш Президенті еліміздің өсіп-өркендеуіне және орнықты дамуына бағытталған бағдардан мемлекетіміз айнымайтынына сенім білдірді.
– Біз барлық сынақтан абыроймен өтіп, табысты мемлекет құра білдік. Оны бүкіл әлем біледі әрі құрметтейді. Мен қазіргі Қазақстанның негізін қалағандықтан мемлекетіміздің болашағына және азаматтарымыздың әл-ауқатына баса мән беремін. Менің барлық іс-әрекетім және қадамым осыған арналған, – деді Нұрсұлтан Назарбаев.
Қауіпсіздік кеңесінің Төрағасы Қазақстан халқының мүддесі үшін стратегиялық бағдарламаларды одан әрі жүзеге асырудың маңыздылығын атап өтті.
– Бағдарламаларды жүйелі іске асыру – дамуымыздың басты талабы. Біз азаматтарды тұрғын үймен, жұмыспен, сапалы медициналық көмекпен және біліммен қамтамасыз етіп, мұқтаж адамдарға қолдау көрсету үшін тиісті жұмыстарды жалғастыра береміз. Мұның бәрі – жарқын болашаққа деген инвестиция, – деді Елбасы.         
Қазақстанның Тұңғыш Президенті ел экономикасын одан әрі дамыту және жаһандық сын-қатерлерді еңсеру үшін жақсы мүмкіндіктер бар екенін айтты.      
Басқосуда, сондай-ақ, Премьер-Министрдің бірінші орынбасары Ә.Смайылов және Энергетика министрі Қ.Бозымбаев баяндама жасады.
Елбасы өңірлердегі экологиялық жағдайды тиісті бақылауда ұстау және осы саладағы заңнаманың бұзылуына жол бермеу қажеттігіне назар аударды. Нұрсұлтан Назарбаев бұл шаралар, ең алдымен, халықтың тұрмыс сапасын жақсартуға бағытталғанын атап өтті.
Отырыс қорытындысы бойынша Үкіметке, облыстардың, Нұр-Сұлтан, Алматы, Шымкент қалаларының әкімдеріне нақты тапсырмалар берілді.  
Қазақстан Республикасының Тұңғыш Президенті – Елбасының
Баспасөз қызметі

///Қасым-Жомарт Тоқаевқа коронавирусқа қарсы отандық вакцинаның әзірлену барысы туралы ақпарат берілді.
Күнсұлу Закарьяның мәліметіне сәйкес бүгінгі таңда институттың базасындағы бес платформада коронавирусқа қарсы вакциналар дайындалуда. Институт әзірлеген белсенді емес вакцина Дүниежүзілік денсаулық сақтау ұйымында мақұлданып, клиникалық зерттеулердің бірінші кезеңінен өтті және қазіргі уақытта Ұлттық ғылыми фтизиопульмонология орталығында зерттеудің екінші кезеңі жүргізіліп жатыр.
Коронавирус індетіне қарсы әзірленіп жатқан отандық екінші суббірлікті вакцина ДДСҰ тарапынан мақұлданып, клиникалық зерттеулерден сәтті өткен. Бұл вакцинаның материалдары Дәрілік заттар мен медициналық бұйымдарды сараптау ұлттық орталығында қаралып жатыр.
Президентке Қазақстанда бұрын-соңды болмаған иммундық препараттар шығаратын зауыт құрылысы туралы да мәлімет берілді. Ғылыми-зерттеу институтында отандық вакциналар шығаратын зауыт құрылысы жүргізілуде. Зауыттың жобалық қуаты жылына 60 миллион мөлшерде вакцина шығаруға жетеді. Осы арқылы отандық нарықты ғана қамтып қоймай, оны экспорттауға да мүмкіндік туады. Аталған зауыт іске қосылған кезде еліміз импорттық тәуелділіктен арылады. 
Мемлекет басшысы ғылыми-зерттеу институтының қызметкерлеріне арналған тұрғын үй құрылысының қарқынын арттыру ұсынысын қолдады. Сонымен қатар кездесуде қызметкерлердің жалақысын көтеру, аталған салаға жас мамандарды көптеп тарту, нормативтік-құқықтық актілерге вакцинаны уақытша тіркеу түсінігін енгізу мәселелері қозғалды.
Кездесу соңында Қасым-Жомарт Тоқаев отандық вакциналарды дайындау ісіне қатысты бірқатар нақты тапсырма берді.
 

///
	 

	

	Кездесу барысында В.Христенко Мемлекет басшысын биылғы желтоқсан айында өтетін Кеден одағына мүше үш мемлекет басшылары деңгейіндегі Жоғары Кеңестің отырысына дайындық барысы туралы хабардар етті.

	Сонымен қатар, кездесуде Кеден одағы жұмысының алдын ала қорытындысы мен алдағы кезеңдегі негізгі міндеттер қарастырылды. В.Христенко Кеден одағына мүше елдердің макроэкономикалық дамуының сенімді динамикасын атап өтті. Мысалы, өзара сауда көлемінің өсу қарқыны сыртқы сауда көлемінің өсімінен екі есе артық. 2012 жылдың тоғыз айының қорытындысы бойынша Кеден одағына мүше елдердегі жалпы ішкі өнімнің өсімі 4,5 пайыз болды.

	Нұрсұлтан Назарбаев кездесудің қорытындысы бойынша Кеден одағына мүше елдер арасындағы сауданы одан әрі жеделдету және экономикалық интеграцияны тереңдету жөніндегі шараларды әзірлеу туралы нақты ұсыныстарын айтты.
//////Қазақстан Президенті еліміздің экономикасында қордың маңызды рөл атқаратынын атап өтіп, оны әрі қарай дамытудың жекелеген бағыттарына тоқталды.
– «Самұрық-Қазына» қорының ел экономикасы үшін маңызы зор. Ол мемлекеттің негізгі активтерін басқарып отыр. Қазіргі уақытта ахуалы жақсы. Металдар бағасының конъюнктурасы қолайлы болып қалуда, – деді Нұрсұлтан Назарбаев.
Ө.Шөкеев Мемлекет басшысына биылғы 7 айда атқарылған жұмыстардың қорытындысы, сондай-ақ қорды және оның еншілес кәсіпорындарын трансформациялау барысы туралы баяндады.
– Қордың өндірістік және баға көрсеткіштері былтырмен салыстырғанда әлдеқайда жоғары. Жалпы, қордың жағдайы тұрақты. Қазір еншілес компанияларда трансформациялаудың 130-ға жуық жобасы енгізілуде. Жекешелендіруге қатысты айтсақ, жоспарланған 215 нысанның 60%-ы жекешелендірілді. Бүгінде ірі компанияларды сатуға кірістік, – деді «Самұрық-Қазына» акционерлік қоғамы басқармасының төрағасы.
Сондай-ақ, Ө.Шөкеев Халықаралық IFSWF-2017 тәуелсіз әл-ауқат қорлары форумын өткізуге дайындық барысы жөнінде айтты. Онда әлемдік экономика жағдайындағы инвестициялық саясат мәселелерін талқылау жоспарлануда.
Соңында Елбасы бірқатар нақты тапсырма берді.

///
	 

	

	Кездесуде Қазақстан мен компанияның еліміздің мұнай-газ саласындағы ынтымақтастығының келешегі талқыланды.

	Мемлекет басшысы «Шелл» компаниясы республиканың мұнай-газ саласындағы ерекше мәні бар инвесторының бірі екенін атап өтті.

	- Концерн бірқатар мұнай-газ кен орындарына, оның ішінде Қашаған тәрізді ірі кен орнына зерттеу жүргізуде Қазақстанның маңызды серіктесі болып саналады. Біз осы кен орындарын одан әрі зерттеу мәселесін және компанияның біздің еліміздегі жұмысының келешегін талқылауға тиіспіз, - деді Нұрсұлтан Назарбаев.

	П.Возер кездесу үшін алғысын айтты және бұл оның Қазақстан астанасына алғашқы сапары екенін атап өтті.

	- Бүгінде біздің компания Қазақстанда жемісті жұмыс істеп жатыр. Біз өзара тиімді ынтымақтастығымыз одан әрі жалғасын табады деп үміттенеміз, - деді «Шелл» концернінің бас атқарушы директоры.

	П.Возер Нұрсұлтан Назарбаевты және Қазақстан халқын үлкен жетістіктерімен – Астанаға ЭКСПО-2017 халықаралық көрмесін өткізу құқығының берілуімен құттықтады.

	«Шелл» компаниясы – түрлі энергетикалық және мұнай-химиялық кәсіпорындарды біріктіретін халықаралық концерн. Компания - Қазақстанның мұнай-газ саласындағы ірі инвесторы.           

///
	 

	Мемлекет басшысы министрдің Қазақстанға сапарына ілтипатын білдіріп, оның екіжақты қарым-қатынастарды дамытудағы маңыздылығын атап өтті.

	– Қазақстан географиялық және климаттық өлшемдері жағынан, сондай-ақ экономикалық құрылымы жөнінен көп жағдайда Канадаға ұқсас. Тәуелсіздік жылдары біз екіжақты қарым-қатынастың белсенді дамуына мүдделі болдық. Мысалы, бізде ауыл шаруашылығы саласында өте қарқынды ынтымақтастық қалыптасып келеді, – деді Нұрсұлтан Назарбаев.

	Қазақстан Президенті Канаданың сыртқы саяси ведомствосы басшысының сапары екі елдің түрлі салалардағы ықпалдастығын нығайтуға ықпал ететініне сенімін білдірді.

	Өз кезегінде Б.Бэрд қабылдау үшін алғыс айта келіп, өзінің Қазақстанда болуы екіжақты қарым-қатынасты одан әрі жақсартуға жаңа серпін беретінін айтты.

	– Біз атом энергиясын бейбіт мақсатта пайдалану саласындағы шартқа қол қойылуын тағатсыз күтудеміз. Мен бұл ынтымақтастығымызды дамытудың негізгі ұстынының бірі болады деп ойлаймын. Ауыл шаруашылығы саласында, оған жаңа технологияларды енгізу бағытында атқарылған жақсы жұмыстар бар. Біз сауда-экономикалық байланыстарды одан әрі дамытуға мүдделіміз. Сондай-ақ, біз саяси және дипломатиялық өзара ықпалдастыққа зор көңіл бөлеміз, – деді Д.Бэрд.

	Канада сыртқы істер министрі Астанаға қатысты таңданысын білдіре келіп, жаңа елорданың құрылысы болашақ ұрпақ үшін лайықты мұра болатындай жарқын жетістік екенін атап өтті.

/// 
Телефон арқылы әңгімелесуге ауған жағы бастамашы болды. М.А.Ғани әңгіме барысында Мемлекет басшысын Наурыз мерекесімен құттықтап, Қазақстан халқының өсіп-өркендей беруіне тілектестігін білдірді.
Сондай-ақ Ауғанстан басшысы Қазақстан Президентін Парламент Мәжілісінің кезектен тыс сайлауының табысты өтуімен құттықтады.
Мемлекеттер басшылары Ауғанстан Президентінің Қазақстанға 2015 жылы қарашадағы алғашқы ресми сапарында қол жеткен уағдаластықтарды жүзеге асыру қажеттігіне тоқталды.
Сонымен қатар, тараптар өңірлік қауіпсіздікті қамтамасыз ету мәселелерін талқылады. Нұрсұлтан Назарбаев Қазақстанның Ауғанстанды қалпына келтіру үшін күш-жігер жұмсауын жалғастыра беретінін айтты. Бұл ретте тараптар көпжақты құрылымдардың, соның ішінде ШЫҰ аясындағы өзара іс-қимылдың деңгейіне қанағаттанушылық білдірді.
///Әңгімелесу барысында саяси және сауда-экономикалық бағыттағы екіжақты ынтымақтастықтың қазіргі жағдайы мен  даму перспективалары талқыланды. Тараптар іскерлік байланыстарды нығайтуға және ауыл шаруашылығы, жоғары технологиялар мен инновация салаларындағы бірлескен инвестициялық жобаларды іске асыруға мүдделілік танытты.
Қасым-Жомарт Тоқаев пен Лео Варадкар халықаралық күн тәртібіндегі бірқатар өзекті мәселелерді талқылап,  БҰҰ және басқа да көпжақты құрылымдар алаңындағы Қазақстан мен Ирландияның өзара ықпалдастығы жөнінде пікір алмасты. Атап айтқанда, жаһандық бейбітшілік пен қауіпсіздікті тұрақты дамыту және ілгерілету мәселелері бойынша сындарлы диалогты жалғастыруға дайын екендерін нақтылады.
Тараптар коронавирус індетінің таралу мәселесіне ерекше тоқталды. Қазақстан Президенті мен Ирландияның Премьер-Министрі пандемияның кері салдарын жеңілдету жөніндегі екі елдің қабылдаған кешенді шараларын, оның ішінде, тұрғындардың аз қамтылған топтарын қолдау және дағдарыстан кейінгі кезеңде іскерлік белсенділікті ынталандыру жұмыстарын жоғары бағалады.
Телефон арқылы сөйлесуге Ирландия тарапы бастамашы болды.

///Елбасы орталықтың жұмысымен танысты. Оның негізгі міндеті – баламалы энергетика технологиясын көрсету және тұрғын үйлерді ыстық сумен, жылумен және электр қуатымен қамтамасыз ету үшін оны пайдалана білуге үйрету.
Орталықтың ғимараты күн панелдерімен, газ поршенді станциямен, геотермальді жүйемен, сондай-ақ жел генераторларымен жабдықталған. Мұнда Қала тіршілігін қамтамасыз ету және тұрғын үй-коммуналдық шаруашылық инженерлік желілеріне мониторинг жүргізу орталығы, Халыққа қызмет көрсету орталығы, Облыстық ішкі істер департаментінің Жедел басқару орталығы, Ақтөбе қаласының «Алматы» ауданы әкімінің аппараты орналасып, жұмыс жүргізуде.
Нұрсұлтан Назарбаев енгізілген жаңалықтарға оң баға беріп, «ЭКСПО-2017» халықаралық көрмесінде таныстырылған «жасыл» технологияларды тәжірибеде қолданудың маңыздылығын атап өтті.
Сонымен қатар, Ақтөбе қаласының әкімі Қазақстан Президентіне облыс орталығының даму барысы, сондай-ақ Ақтөбе агломерациясын, «SmartCity Ақтөбе» жүйесін және қаланың қоғамдық кеңістігін құру жөнінде берілген тапсырмалардың орындалуы туралы мәлімдеді.
Соңында Елбасы Ақтөбе қаласының одан әрі дамуына қатысты бірқатар нақты тапсырма берді.





/// 
Виктор Орбан Нұрсұлтан Назарбаевты президенттік сайлаудағы айқын жеңісімен құттықтады және Қазақстан халқының алдында тұрған ауқымды реформаларды табысты жүзеге асыруға тілестік білдірді.
Сондай-ақ Венгрия Премьер-Министрінің Қазақстанға сәуірде жасаған сапарының қорытындыларын ескере отырып, екіжақты қарым-қатынастардың келешегі талқыланды.
Телефон арқылы сөйлесуге Венгрия жағы бастамашылық етті. 
///
	 

	Өз сөзінде Мемлекет басшысы Президент күні әлемнің көптеген елінде атап өтілетініне тоқталды.

	- Президент ретінде мені таңдай отырып, Қазақстан халқы маған үлкен жауапкершілік жүктеді. Мен осынау жылдар ішінде оның қалауын орындадым. Еліміздің жасампаз жеңісі қазақстандықтарға ортақ. Біз тәуелсіз республиканы бірге құрдық, оны күллі әлемге танымал еттік. Біз экономиканы Орталық және Шығыс Еуропа мемлекеттерінің деңгейіне дейін көтердік. Өз тарихымызда алғаш рет жаңа астана салдық. Соңғы жылдары Астана маңызды әлемдік ірі-шаралар өтетін орталыққа айналды. Жақында ғана біз ЭКСПО-2017 көрмесін өткізу құқығына ие болдық. Келешекте өтетін көрменің тақырыбы – «Болашақ энергиясы». Осы шараға дейін Астанада жаңа инновациялық кешен салынатын болады. Онда жаңа технология да дамиды, - деді Нұрсұлтан Назарбаев.

	Қазақстан Президенті Астана жастар үшін салынғанын атап өтті.

	- Біз ортақ үйіміз – Қазақстан Республикасын мақтан етеміз. Мен сіздердің көздеріңізден күш-қуатты, жастық жігерді көріп тұрмын. Сіздердің жастарыңызда арманға қанат бітеді, биікке самғайды. Бақыт, ұзақ ғұмыр және өмірде табыстар тілеймін, - деді Мемлекет басшысы қазақстандық жастарға арнаған сөзінде.               
///Мекеменің жұмысымен танысу барысында Мемлекет басшысы емдеу және күндізгі стационар кабинеттерін және емхананың жедел медициналық жәрдем станциясын аралап көрді.
Емделушілерді арнайы көпсалалы дайындықтан өткен тәжірибелі дәрігерлер қабылдайды. Бұл барлық санаттағы тұрғындарға сапалы алғашқы медициналық-санитарлық көмек көрсетуге мүмкіндік береді.
Сонымен қатар, емханада тұрғындарды ақпараттық қолдау жүйесі жұмыс істейді. Соның ішінде тәулік бойы қызмет көрсететін call-орталық, сенім телефоны және емхананың веб-сайты бар.


///Қазақстанның Тұңғыш Президенті рәсімге қатысушылар алдында сөйлеген сөзінде қазақстандықтардың болашақ ұрпағы үшін бұл жолдаудың ерекше мәні бар екенін айтты.
– Тәуелсіздік жылдарында Қазақстанның бағындырған белестері аз емес. Аға буын бүгінгі жастардың бақытты өмір сүруі үшін біздің қандай қиын кезеңдерді бастан өткергенімізді жақсы біледі. Біз еліміздің игілігі үшін жұмыс істедік. Қазақстанды әлемге таныттық, – деді Елбасы.
Нұрсұлтан Назарбаев қазақстандықтардың қазіргі ұрпағының келешек өсіп-өркендеуі үшін зор мүмкіндіктері бар екенін атап өтті.
– Мен өз мақсатымызға қол жеткізгеніміз үшін өте қуаныштымын. Бұл капсула 30 жылдан кейін ашылады. Осы жылдар ішінде көп нәрсе болуы мүмкін. Бірақ, Қазақстан және оның азаматтары өз даму жолымен ілгерілеуін жалғастыра беретін болады, – деді Қазақстанның Тұңғыш Президенті.
Соңында Елбасы қазіргі жастардың Қазақстанды нығайтып, өркендету үшін еңбек ете беретініне сенім білдірді. 
 
Қазақстан Республикасының Тұңғыш Президенті – Елбасының Баспасөз қызметі
 





///Нұрсұлтан Назарбаев пен Қасым-Жомарт Тоқаев «Тәуелсіздіктің 25 жылдығы» монументінің алдында орналасқан этноауылға барды. Этноауыл аумағында театрландырылған көріністер, ұлттық спорт түрлері бойынша сайыстар, қолөнершілер көрмесі және ұлттық салт-дәстүрді дәріптейтін шаралар ұйымдастырылды.
Елбасы мен Қазақстан Президенті елорда қонақтарын және тұрғындарын, сондай-ақ барша қазақстандықтарды Наурыз мерекесімен құттықтап, бақ-береке тіледі.




///Президент Қасым-Жомарт Тоқаев өз сөзінде әлемнің барлық елі, оның ішінде Қазақстанның да коронавирус індетіне қарсы күресіп жатқанын айтты. Осыған орай, мемлекет тарапынан қолға алынған аса маңызды шараларға тоқталды.
– Коронавируспен күресу үшін бюджеттен қомақты қаражат бөлінді. Тұрмысы төмен отбасыларға азық-түлік таратылды. Шағын және орта бизнес өкілдеріне бірқатар жеңілдік жасалды. Елбасының бастамасымен құрылған «Біргеміз» қорынан да көлемді қаржы бөлініп, мұқтаж жандарға нақты көмек беріліп жатыр. Бұл жұмысты «Nur Otan» партиясы белсенді түрде жүзеге асыруда. Осының бәрі бірлігіміздің бекемдігін көрсетеді, – деді Мемлекет басшысы.
Форум барысында Қасым-Жомарт Тоқаев індеттен қайтыс болған азаматтардың туыстары мен жақындарына көңіл айтып, вирус жұқтырғандардың тезірек сауығып кетуіне тілектестік білдірді. Президент халықты осындай қиын-қыстау кезеңде зор жауапкершілік танытып, өздерінің, туыстарының және жақындарының денсаулықтарына жанашырлықпен қарауға шақырды. Мемлекет басшысы халқымыздың ауызбіршілік, сабырлық, жанашырлық секілді дәстүрлі құндылықтарын атап өтіп, медицина және полиция қызметкерлеріне, әскери және мемлекеттік қызметшілерге, волонтерлер мен журналистерге, сондай-ақ, қайырымдылық жасаған адамдарға ризашылық білдірді.
– Дәрігерлер, медбикелер, санитарлар мен жедел жәрдем қызметкерлері! Эпидемиямен күресте ең ауыр жұмыс сіздерге жүктелді. Сіздер күн сайын бүкіл елге ерік-жігердің, қайсарлықтың, батылдықтың ерен үлгісін көрсетіп келесіздер. Біз бұдан нағыз патриотизмді көреміз. Аса қиын жағдайларда ерлікке тән әрекет жасайтындарыңызды білемін. Пандемияның қайта өршіп, ауқымы кеңейе түскен кезде сіздер қорғаныс киімдерінің, қажетті дәрі-дәрмектердің, науқастарға арналған орындардың жетіспеушілігі және басқа да қиындықтармен бетпе-бет келіп отырсыздар. Біз бұл проблемаларды жақын арада шешеміз. Аталған жағдайды шұғыл ретке келтіру үшін Үкіметке нақты тапсырма берілді, – деді Президент.
Мемлекет басшысы Қазақстандағы әрбір 100 мың адамға шаққанда 80-нен аса азаматтың дертке шалдыққанын және мұның әлемдік статистика бойынша орташа көрсеткіш екенін айтты. Науқастар сапалы ем қабылдап жатыр. Бір топ медицина қызметкері жанкешті еңбектері үшін мемлекеттік орден-медальдармен марапатталды.
Сонымен қатар Қасым-Жомарт Тоқаев құқық қорғау органдарының жұмысын да жоғары бағалады.
– Қоғамдағы тұрақтылық пен тыныштық полицияның мінсіз қызметіне байланысты. Бүгінде карантин шараларының сақталуын қадағалап, бекеттерде қызмет етіп келесіздер. Бұл оңай жұмыс емес. Тіпті, қоғам өкілдері тарапынан сынға ұшыраған кездеріңіз де болды. Дегенмен тәртіп сақшыларының басым бөлігі – адал қызмет етіп жатқан азаматтар. Мұны ешкім жоққа шығара алмайды, – деді Президент.
Мемлекет басшысының айтуынша, Төтенше жағдай режимін тоқтатқаннан кейін азаматтарымыз босаңсып кеткен, қауіп-қатерді елемеген, медициналық тәртіп пен ескертулерді сақтамаған, тіпті, кейбір адамдар мұндай ауру жоқ деген қауесетке сенген. Сондықтан Үкімет карантин шараларын қайта күшейтті. Бірақ бұл көңіл-күйді түсіріп, сарыуайымға салынуға себеп емес. Қасым-Жомарт Тоқаев еліміз толыққанды, қалыпты тіршілігін жалғастыра беру керек деп санайды.
– Бүкіл әлемдегі адамдар карантин кезінде отбасыларымен арадағы қарым-қатынасты қалай бекіте түскені, балаларына көп көңіл бөліп, олардың проблемалары мен алаңдаушылығына уақыт арнағаны туралы өз тәжірибелерімен бөлісуде. Суретшілер, музыканттар, ақын-жазушылар карантин уақытында шығармашылықпен өнімді айналысқандарын айтуда. Яғни, әрбір қиындықтың өз қайыры болады. Әрбір дағдарыс жаңа мүмкіндіктерге жол ашады. Біз бұл дағдарысты бірлесе отырып міндетті түрде жеңеміз, одан рухымызды шыңдап, дүниеге деген көзқарасымызды өзгертіп шығамыз, – деді Мемлекет басшысы.
«BIZ BIRGEMIZ» атты жалпыұлттық онлайн форумы аясында коронавирусқа қарсы күресте алдыңғы шепте жүріп, ерлік көрсеткен бірқатар азамат Қазақстан Президенті тағайындаған «Халық алғысы» арнаулы медалімен марапатталды. Сонымен қатар елордада пандемиямен күрестегі азаматтарымыздың ерлігін мәңгі есте сақтау үшін ескерткіш орнатылады.








///
	 

	Кездесуде Б.Сағынтаев партия жұмысының жүргізілуі, облыстар мен қалаларда мәслихаттар сайлауының қорытындылары туралы баяндады.

	Сонымен қатар,  "Нұр Отан" ХДП Төрағасының бірінші орынбасары "Жас Отан" жастар бірлестіктерінің республикалық екінші съезіне дайындық барысы туралы мәлімдеді.

	Іс-шараға еліміздің барлық өңірінен 1150-ге жуық делегат қатысады деп жоспарлануда. Съезде Мемлекет басшысы жастар саясаты мәселелері бойынша сөз сөйлейді деп күтілуде, сондай-ақ "Жас Отан" жастар қанатының 2020 жылға дейінгі жаңа стратегиясы қабылданатын болады.

	Қазақстан Президенті кездесудің қорытындысы бойынша республикалық және өңірлік деңгейдегі партияның жұмысын жандандыру жөнінде тапсырма берді.          
///
	 

	Мемлекет басшысы мектептің оқу бөлмелерін аралап, онда білім алып жатқан оқушылармен әңгімелесті.

	Өңірдегі жұртшылық өкілдерімен болған кездесу барысында Қазақстан Президенті бұл республикадағы зияткерлік мектептер жүйесіндегі он бесінші мектеп екеніне тоқталды. Мемлекет басшысы бүгінгі күнге дейін осы мектептерді жалпы еліміз бойынша мыңнан астам оқушы тамамдағанын, олардың 25 пайызы Назарбаев университетіне түскенін айтты.

	Мемлекет басшысымен кездесуде ауыл шаруашылығы саласының ардагері Ж.Беркалиев, Қазақстан халқы Ассамблеясының мүшесі А.Думлер, жазушы Р.Отарбаев және басқа да жұртшылық өкілдері сөз сөйледі. Олар ауыл шаруашылығын дамытуға, елдегі бірлік пен тыныштықты сақтауға, мәдениетті қолдауға бағытталған қызметі үшін Нұрсұлтан Назарбаевқа ризашылықтарын жеткізді.

	Өз сөзінде Р.Отарбаев "Мәдени мұра" бағдарламасының қабылдануы, "Бабалар сөзі" жобасының жүзеге асырылуы Қазақстан Президентінің көреген саясатының жемісі екендігіне тоқталды. Ол сондай-ақ Елбасының "Мәңгілік ел" идеясын, әсіресе "Қазақ елі" деген ел атауы туралы сөзін көпшілік ықыласпен қабылдағанын айтты.

	Осыған байланысты Нұрсұлтан Назарбаев республиканың ресми атауына қатысты ойын білдірді.

	- Біздің еліміздің атауында Орталық Азияның басқа да елдеріндегі сияқты "стан" деген жалғау бар. Сонымен бір мезгілде, шетелдіктер халқының саны небәрі екі миллионды құрайтын Моңғолияға қызығушылық танытады, бірақ оның атауында "стан" жалғауы жоқ. Сірә, еліміздің атауын уақыт өте келе "Қазақ елі" деп өзгерту мәселесін қарастыру керек шығар, бірақ алдымен міндетті түрде халықтың талқысына салған жөн, - деді Президент.

	Кездесу қорытындысында Мемлекет басшысы еліміз бірлік пен толеранттылықты сақтай отырып, барлық мақсаттарға жететінін атап айтты. 

	- Біздің артықшылығымыз - көп этносты халқымыздың әралуандығында, - деді Нұрсұлтан Назарбаев.

	Атырау қаласындағы химия-биология бағытындағы Зияткерлік мектеп 2013 жылдың қыркүйегінде ашылды. Жаңа «Нұрсая» шағын ауданында орналасқан мектеп 720 орынға лайықталған, оқу процесін оңтайландыру үшін жаңа құрал-жабдықтармен және технологиялармен жабдықталған. Сонымен қатар 120 адамға арналған жайлы жатақханасы бар.




///Кездесу барысында Қасым-Жомарт Тоқаевқа еліміздің қазіргі әлеуметтік-экономикалық жағдайы және Үкіметтің биылғы 2 айда атқарған жұмыстарының нәтижелері туралы баяндалды.
Ұсынылған мәліметтерге сәйкес, биылғы қаңтар-ақпан айларында өнеркәсіп өндірісі – 2,7 пайызға, ауыл шаруашылығы – 3,6 пайызға, құрылыс – 2 пайызға, қызмет көрсету саласы – 3,9 пайызға өскен. Экономиканың түрлі салаларының да жақсара түскені байқалады.
Қазақстан Президенті Ұлт жоспары аясындағы құрылымдық және институционалдық реформаларды, сондай-ақ Тұңғыш Президент – Елбасының жолдаулары мен тапсырмаларында қамтылған әлеуметтік саладағы шараларды сапалы жүзеге асыруды, бюджет қаражатын тиімді игеру тұрғысынан негізгі мемлекеттік бағдарламаларды орындауды, экономиканы әртараптандыру жөніндегі жұмыстарды жалғастыруды, еліміздің жекелеген аймақтарында су тасқынына тосқауыл қою шараларын жедел қабылдауды тапсырды.
Премьер-Министр Мемлекет басшысына Үкімет тарапынан бюджеттік міндеттемелер мен әлеуметтік бастамалардың барлығының толықтай орындалуын қамтамасыз етіп, әлеуметтік маңызы бар тауарларға бағаның негізсіз өсуін болдырмау және экономикалық өсімнің сапасын арттыру үшін тиісті жұмыстарды жалғастыра беретінін жеткізді.
Кездесу қорытындысы бойынша Қазақстан Президенті бірқатар нақты тапсырма берді.

///Мемлекет басшысы Венадағы террорлық актіге байланысты Австрия Президенті Александр Ван дер Белленге көңіл айту жеделхатын жолдады. 
– Бүкіл австриялықтар сияқты барлық дінге кереғар келетін, адами сенім мен ақылға сыймайтын мұндай жантүршігерлік зорлық әрекетке қарсымын. Терроризмнің кез келген түріне жол беруге және оны ақтауға болмайды. Осындай қаныпезер зұлымдыққа барған барлық кінәлілер жауапқа тартылады деп үміттенемін. Қазақстан халқының және өз атымнан қаза болғандардың отбасыларына қайғырып көңіл айтамын, зардап шеккен азаматтардың тезірек сауығып кетуіне тілектеспін. Осынау қаралы күндері Австрияның Федералдық Үкіметімен және халқымен біргеміз, – делінген жеделхатта.
/// 
Нұрсұлтан Назарбаев пен Владимир Путин екіжақты өзара ықпалдастықтың  кең ауқымды мәселелерін қарастырды.
Сондай-ақ екі мемлекеттің көшбасшылары өңірлік және халықаралық күн тәртібіндегі бірқатар өзекті мәселелерді талқылады.
Кездесу барысында Владимир Путин Нұрсұлтан Назарбаевқа көпжоспарлы Қазақстан-Ресей ынтымақтастығын дамытуға сіңірген еңбегі, сондай-ақ интеграциялық үдерістерді ілгерілету бағытындағы екіжақты өзара ықпалдастыққа қосқан белсенді үлесі үшін Александр Невский орденін тапсырды.  
Бүкіл еліміз Сізге зор құрметпен қарайды. Біздің халықтарымыздың алдындағы Сіздің еңбегіңіздің және интеграциялық үдерістер мәселесі бойынша Сіз көтерген, бүгінде аяғына жеткен бастамалардың белгісі ретінде Сізге осы награданы тапсыруға рұқсат етіңіз, – деді Ресей Президенті.
Мемлекет басшысы өз кезегінде Владимир Путинге еңбегін жоғары бағалағаны үшін алғыс айтты.
Көрсетілген ықылас үшін бүкіл Ресей халқына, бұқаралық ақпарат құралдарына рахмет айтқым келеді. Біздің жасап жатқанымыздың барлығы барша Қазақстан мен Ресей халқы үшін жасалуда. Бүгін – тарихи күн, өйткені әр құрлықтан келген түрлі елдердің көшбасшылары кездесіп отыр. Бұрынырақта мен түптің түбінде барлық ұйымдар болашағы зор ортақ бір интеграциялық бірлестікке бірігетінін айтқан едім, – деді Қазақстан Президенті.
                                                                          ***
Александр Невский орденімен Ресей Федерациясымен арадағы көпжақты ынтымақтастықты дамытуға қосқан еңбегі үшін көрнекті шетелдік саяси және қоғам қайраткерлері, шет мемлекеттердің іскерлік қоғамдастығының өкілдері марапатталады.

/// 
Кеңесте министрліктердің стратегиялық мақсаттар мен міндеттерді орындау, персоналды және бюджет қаражаттарын басқару, мемлекеттік қызмет көрсету, сыбайлас жемқорлыққа қарсы әрекет ету және құқықтық қамтамасыз ету салаларындағы жұмысының өткен жылғы қорытындылары талқыланды.
Н.Нығматулин жиналысты қорытып, жауапты хатшылар жұмысындағы анықталған кемшіліктерді жою және Мемлекет басшысының актілері мен тапсырмаларын мүлтіксіз орындау жөнінде нақты тапсырмалар берді.
Президент Әкімшілігінің орталық атқарушы органдардың жауапты хатшыларының қызметін қадағалау жөніндегі жұмысы бұдан әрі жалғасатын болады. 
/// 
11 ақпанда Мемлекет басшысының төрағалығымен Үкіметтің кеңейтілген отырысы өтеді.
Отырыс барысында отандық экономиканың қазіргі ахуалы мен оны әрі қарай дамыту шаралары талқыланады деп жоспарланып отыр. Сондай-ақ «Нұрлы жол» жаңа экономикалық саясатын жүзеге асырудың негізгі тетіктері қаралады. 
///Кездесу барысында Ж.Асанов Мемлекет басшысына құқық қорғау органдарының жұмысы жөнінде мәлімдеп, «100 нақты қадам» ұлт жоспарын іске асыру жолындағы тапсырмалардың орындалу барысы туралы баяндады.
Қазақстан Президенті заңдылық пен құқықтық тәртіпті қамтамасыз ету, сондай-ақ ел тұрғындарының құқықтық сауаттылығын арттыру бағытындағы жұмыстарды жалғастыру қажеттігін атап өтті.
Нұрсұлтан Назарбаев кездесу қорытындысы бойынша бірқатар нақты тапсырма берді.

///Президент Қасым-Жомарт Тоқаев Премьер-Министр Асқар Маминнің, сондай-ақ, Нұр-Сұлтан, Алматы қалалары мен Ақмола, Ақтөбе, Жамбыл, Қарағанды, Қызылорда, Павлодар облыстары әкімдерінің коронавирустың таралуына қатысты қалыптасқан ахуал, өңірлердің әлеуметтік-экономикалық даму барысы жайындағы есептерін тыңдады. 
Мемлекет басшысы Үкіметке және облыс басшыларына пандемияның таралуын тез арада шектеуге қатысты шұғыл әрі тиімді шаралар қабылдауға, коронавирусқа шалдыққан адамдарға нақты көмек көрсетуге, азаматтардан тест сынамасын алудың ауқымын кеңейтуге, дәрігерлерді арнайы қорғаныс құралдарымен, дәрі-дәрмектермен, өкпеге жасанды жолмен дем беретін аппараттармен және өзге де қажетті құрал-жабдықтармен қамтасыз етуді тапсырды.
Президенттің пікірінше, азаматтардың денсаулығын қорғау ісінде алғы шепте жүрген медицина қызметкерлеріне материалдық және моральдік тұрғыдан қолдау көрсетудің мәні зор. Үкімет пен әкімдер халық арасында карантин режимін сақтаудың аса маңызды екенін түсіндіріп, бұл бағыттағы жұмыстарды белсенді жүргізуге тиіс. 
Сонымен қатар, Қасым-Жомарт Тоқаев орталық және жергілікті атқарушы билік органдарына экономиканың құлдырауына жол бермеу, өнеркәсіптік және ауыл шаруашылығы өндірісін арттыру, азаматтардың әлеуметтік қажеттіліктерін толық қамтамасыз ету бойынша нақты шаралар қабылдауды тапсырды.
///Мемлекеттік хатшы отырысты ашып, Қазақстан Президенті «Болашаққа бағдар: рухани жаңғыру» атты бағдарламалық мақаласында «сананың ашықтығын» басты басымдықтардың бірі ретінде айқындап бергенін атап өтті. Гүлшара Әбдіқалықова «Болашақ» бағдарламасы сананың ашықтығын арттыруға септігін тигізетінін айтты.
– Өскелең ұрпақ әлемнің үздік жетістіктеріне ашық әрі бейім болуға тиіс. Президенттік стипендия Қазақстанның қазіргі жастарына білім өрісін кеңейтуге, әлемнің жетекші жоғары оқу орындарында оқуға, үздік тәжірибелік машықтарды игеруге мүмкіндік береді, – деді Гүлшара Әбдіқалықова.
Отырыс барысында Білім және ғылым министрі Е.Сағадиевтің «Болашақ» халықаралық стипендиясын іске асыру жөніндегі нормативтік құқықтық актілерді жетілдіру туралы есебі тыңдалды, сондай-ақ «Болашақ» бағдарламасын іске асыруға қатысты бірқатар мәселе қаралды.
Комиссия шешімімен магистратурада және докторантурада оқуға, сонымен қатар әлемнің жетекші ғылыми орталықтарында тағылымдамадан өтуге жіберілетін 80 үміткерге стипендия тағайындалды.
Мемлекеттік хатшы отырысты қорытындылап, «Болашақ» халықаралық стипендиясын іске асыру тетіктерін одан әрі жетілдіру және тиімділігін арттыру жөнінде бірқатар тапсырма берді.
///
	 

	Кездесу барысында Ә.Смайылов Агенттік қызметінің нәтижелері мен статистикалық әдістемені жетілдіру, ақпараттық жүйені әзірлеу мен дамыту және статистикалық мәліметтерді пайдалануды қамтамасыз етуді жақсарту жөніндегі алдағы жұмыстардың келешегі туралы баяндады.

	Сонымен қатар, Агенттік төрағасы статистикалық ақпартты жинау мен өңдеуде автоматтандыру үдерісіне бағытталған, «е-Статистика» интеграцияланған ақпараттық жүйесінің қағидаттары мен БҰҰ-ның ұсынымдарына негізделген, ресми статистиканың нормалары мен стандарттары бекітілген «Мемлекеттік статистика туралы» жаңа Заңның қабылдануы туралы хабардар етті.

	- Бүгінде статистикалық мәліметтерге сәйкес, қазақстандықтардың орташа өмір сүру ұзақтығы 70 жылға жақындап, 69,6 жасқа жетті, соның ішінде әйелдердің өмір сүру ұзақтығы 74 жастан асты. Осының бәрі - ел азаматтарының өмір сүру сапасын арттыру жөніндегі тиімді мемлекеттік саясаттың нәтижесі және денсаулық сақтау саласының қарқынды дамуының көрсеткіші, - деп атап өтті Нұрсұлтан Назарбаев.

	Қазақстан Президенті халықаралық әдістер мен тәжірибеге сәйкес қажетті, дер кезіндегі және сенімді мәліметтерді пайдалануды қамтамасыз ету мақсатында еліміздің ұлттық статистикалық жүйесінің тиімділігі мен нәтижелілігін арттыруға назар аударды.

	Мемлекет басшысы кездесудің қорытындысы бойынша Агенттіктің ақпараттық жүйесін өзге мемлекеттік органдардың жүйесімен интеграциялау, сондай-ақ статистикалық қызметке халықаралық стандарттарды енгізу жөнінде нақты тапсырмалар берді.             
/// 
Мемлекет басшысы көңіл айта отырып, жазушының дүние салғаны туралы хабарды күйзеле қабылдағанын, бүкіл Қазақстан мәдениетінің ауыр қазаға душар болғанын атап өтті.          
«Герольд Карловичтің Қазақстанға деген шексіз сүйіспеншілікпен өрілген өмірі шынайы патриотизмнің үлгісі болып саналады. Оның шығармашылық мұрасы біздің мәдениетіміздің баға жетпес игілігіне, ал өмір жолындағы рухани ар-намыс қағидаттары әр кезеңнің ұрпақтарына жігер беретін бағыт-бағдарға айналды», – деп атап өтті Қазақстан Президенті.
Жеделхатта сондай-ақ Г.Бельгердің шығармашылығымен ғана емес, керемет адамгершілік қасиетімен, ізгілігімен және өмірлік ісіне деген ыждаһаттылығымен есте қалғанына назар аударылған.  Ол елдің қоғамдық тіршілігіне белсене араласты, оның ісі мен ой-тұжырымдары әрдайым татулықты, мейірім мен рухани құндылықтарды орнықтыруға бағытталды.
«Герольд Карловичтің еңбегі жоғары мемлекеттік марапаттармен атап өтілді, Президенттің Бейбітшілік пен рухани келісім сыйлығының лауреаты болды.  Оның жарқын бейнесі қазақстандықтардың жадында мәңгі сақталатын болады», – делінген жеделхатта. 
///Елбасы конференцияда сөйлеген сөзінде еліміздің бірінші басшысы лауазымындағы бүкіл қызметі Қазақстанды дамытуға арналғанын атап өтті.
Нұрсұлтан Назарбаев мемлекетті құру жолындағы және егеменді елді қалыптастырудағы қиындықтар туралы айтты. Соның ішінде, Қазақстанның Тұңғыш Президенті тоқсаныншы жылдардың басында еліміздегі ұлттық экономиканың қирауына, этносаралық қақтығыстардың пайда болу қаупіне байланысты жағдай жөнінде айтты.
– Қазақстан демографиялық құлдырау шегінде тұрды. 1989 жылғы халық санағына сәйкес, байырғы халық – қазақтар 39 пайыз немесе 6,5 миллионнан сәл ғана астам адам болды. Сол кезеңдегі ауыр экономикалық ахуал халықтың Қазақстаннан көптеп көшіп кетуіне алып келді. Ол жылдары орташа өмір сүру жасы 5 жылға қысқарды, туу көрсеткіші бірден төмендеді, – деді Нұрсұлтан Назарбаев.
Елбасы тәуелсіздіктің алғашқы жылдары Қазақстан көлік қатынастарының теңгерімсіздігі мен экология мәселесі күрделі технологиялық тұрғыдан ең артта қалған республикалардың қатарында болды.
Қазақстанның Тұңғыш Президенті елімізде қабылданған бағдарламалардың және өткір әлеуметтік-экономикалық мәселелерді шешуге бағытталған даму стратегиясының жүзеге асырылу нәтижелеріне тоқталды.
Сонымен қатар, Нұрсұлтан Назарбаев әлемдік даму үдерісіне әсер ететін стратегиялық сын-қатерлердің бірнеше тобын атап көрсетті. Атап айтқанда, қарқынды әрі үздіксіз технологиялық толқын, кезекті индустриялық революцияға байланысты экономикалық парадигманың ауысуы, әлемдегі геосаяси жағдайдың өзгеруі, түрлі сипаттағы жаһандық деңгейдегі қақтығыс.
– Халық пен Президент әрқашан бірге болуға тиіс. Сонда ғана жетістікке жетеміз. Менің аға буын өкілдеріне айтарым, сіздердің даналықтарыңыз жастардың дұрыс жолмен жүруіне, Отанды сүюіне, мемлекетті нығайтуына, Тәуелсіздікті қорғауына және жарқын болашақ үшін еңбек етуіне жәрдемін тигізуі тиіс. Орта буын өкілдеріне айтарым, сіздердің жинаған тәжірибелеріңіз – қиындықтарды еңсеру жолында бәрімізге көмегі тиетін баға жетпес капитал. Ал, жастарымызға айтарым, жақсы өмір сүрудің бір ғана жолы бар – ол еңбек ету. Еліміздің келешек жолын сіздер анықтайсыздар, – деді Елбасы.
Қазақстанның Тұңғыш Президенті баяндамасының толық мәтінімен мына сілтеме арқылы танысуға болады.
Қазақстан Республикасының Тұңғыш Президенті – Елбасының Баспасөз қызметі
 
 





///
	 

	А.Гүл Қазақстан Президентін Астананың ЭКСПО-2017 бүкіләлемдік көрмесін өткізу құқығына дауыс берудегі сенімді жеңісімен құттықтады.

	Ол мұндай ауқымды іс-шараны өткізу түркі халықтарының өзара қолдауының артуына мүмкіндік беретінін атап өткен. Халықаралық көрме тұңғыш рет мұсылман елінде өтпек.

	Түркия Президенті көрменің тақырыбы «Болашақтың энергиясы» деп аталуы маңызды екенін атап көрсеткен.

	«Аталған тақырып халықаралық қауымдастықты барған сайын толғантуда және осы өзекті мәселеге қатысты жаһандық пікір алмасулар болашақта арта түседі» делінген хатта.

	Автор бауырлас Қазақстан халқы осы аса маңызды халықаралық іс-шараны жоғары деңгейде жүзеге асыратынына сенім білдіреді.

	Хат соңында А.Гүл Мемлекет басшысына денсаулық және бақыт, ал достас халыққа құт-береке және өсіп-өркендеу тілейді.
///Қазақстан Президенті еліміздің экономикасында қордың маңызды рөл атқаратынын атап өтіп, оны әрі қарай дамытудың жекелеген бағыттарына тоқталды.
– «Самұрық-Қазына» қорының ел экономикасы үшін маңызы зор. Ол мемлекеттің негізгі активтерін басқарып отыр. Қазіргі уақытта ахуалы жақсы. Металдар бағасының конъюнктурасы қолайлы болып қалуда, – деді Нұрсұлтан Назарбаев.
Ө.Шөкеев Мемлекет басшысына биылғы 7 айда атқарылған жұмыстардың қорытындысы, сондай-ақ қорды және оның еншілес кәсіпорындарын трансформациялау барысы туралы баяндады.
– Қордың өндірістік және баға көрсеткіштері былтырмен салыстырғанда әлдеқайда жоғары. Жалпы, қордың жағдайы тұрақты. Қазір еншілес компанияларда трансформациялаудың 130-ға жуық жобасы енгізілуде. Жекешелендіруге қатысты айтсақ, жоспарланған 215 нысанның 60%-ы жекешелендірілді. Бүгінде ірі компанияларды сатуға кірістік, – деді «Самұрық-Қазына» акционерлік қоғамы басқармасының төрағасы.
Сондай-ақ, Ө.Шөкеев Халықаралық IFSWF-2017 тәуелсіз әл-ауқат қорлары форумын өткізуге дайындық барысы жөнінде айтты. Онда әлемдік экономика жағдайындағы инвестициялық саясат мәселелерін талқылау жоспарлануда.
Соңында Елбасы бірқатар нақты тапсырма берді.

///Қасым-Жомарт Тоқаевқа еліміздегі санитарлық-эпидемиялық ахуал мен әлеуметтік-экономикалық дамудың өзекті мәселелері туралы баяндалды.
Асқар Мамин еліміздегі санитарлық-эпидемиялық ахуалдың бақылауда екенін жеткізді.
Премьер-Министр Президентке коронавиурсқа қарсы вакциналар жөнінде мәлімет берді. Қазіргі уақытта отандық QazCovid-in вакцинасы клиникалық сынақтың ІІІ сатысынан өткізіліп жатыр. Оның алдын ала тиімділігі 96 пайызды құрайды. «Спутник V» вакцинасының сапасы аттестациядан өткізілуде. Сондай-ақ GMP стандарты бойынша вакцина шығаратын биофарм зауытының құрылысы жүргізілуде.
Асқар Мамин Қасым-Жомарт Тоқаевқа 26 қаңтардағы Үкіметтің кеңейтілген отырысына дайындық барысы жайында айтты. Мемлекет басшысының төрағалығымен өтетін жиында еліміздің әлеуметтік-экономикалық даму қорытындылары мен алдағы кезеңде атқарылатын міндеттер қаралмақ.
Кездесу барысында экономикалық өсімді қалпына келтіру, инвестиция тарту, халықты жұмыспен қамтуды қолдау, әлеуметтік маңызы бар тауарлардың бағасын тұрақтандыру және еліміздің әлеуметтік-экономикалық дамуының басқа да өзекті мәселелері жөніндегі шаралар талқыланды.
Мемлекет басшысына тұрғын үй құрылысының даму қарқыны туралы мәлімет берілді. 2020 жылдың қорытындысы бойынша тұрғын үйлерді пайдалануға беру көлемі 16,8 пайызға артып, 15,3 миллион шаршы метрге жеткен. Қолжетімді баспана құрылысының көлемін ұлғайту, тұрғын үй құрылысы мен жалға берілетін тұрғын үй нарығына жеке инвестицияларды тарту мәселелеріне баса мән берілген.  
Президенттің тапсырмасы бойынша Үкімет 2020 жылы бюджет саласындағы 883 мың қызметкердің еңбекақысын өсірген. Атап айтқанда 609 мың педагогтың жалақысы 25 пайызға, 215 мың медицина қызметкерінің еңбекақысы 30 пайызға дейін, мәдениет, архив және өнер саласындағы 34 мың қызметкер мен әлеуметтік қорғау саласындағы 25 мың қызметкердің жалақысы 50 пайызға дейін көбейген.
Президент биыл да бюджет саласындағы 1 миллион 70 мың қызметкердің еңбекақысын, оның ішінде, 785 мың педагогтың жалақысын 25 пайызға, 247 мың медицина қызметкерінің еңбекақысын 30 пайызға,   әлеуметтік қорғау саласындағы әлеуметтік-медициналық мекемелердің 38 мың қызметкерінің жалақысын 45 пайызға дейін арттыру жұмысын жалғастыру аса маңызды міндет деп есептейді.
Кездесу соңында Мемлекет басшысы Үкіметке Қазақстанның Еуразиялық экономикалық одаққа биылғы төрағалық қызметінің жоғары деңгейде атқарылуын қамтамасыз етуді міндеттеді. Бұл көпжақты еуразиялық интеграцияның дамуына тың серпін береді.

///Мемлекет басшысы сап түзеген Құрметті қарауылмен бірге Даңқ мемориалындағы мәңгілік алауға гүл шоғын қойып, Ұлы Отан соғысында қаза тапқан боздақтар рухына бір минут үнсіздік арқылы тағзым етті.
Елбасы ардагерлер мен рәсімге қатысушыларға арналған құттықтау сөзінде қазақстандықтардың фашистік басқыншыларды жеңуге зор үлес қосқанын ерекше атап өтті.
– Қазақстаннан майданға 1 миллион 800 мыңнан астам жауынгер аттанды. Солардың жартысы қайтып оралмады. Олар соғыста ерен ерлік көрсетті. 500 отандасымыз Кеңес Одағының Батыры атанды. Тыл еңбеккерлері майданға қару, азық-түлік және керек-жарақ жөнелту үшін күндіз-түні тынымсыз жұмыс істеді, – деді Нұрсұлтан Назарбаев.
Қазақстан Президенті сұрапыл соғысты көрмеген қазіргі ұрпақтың бақытты екенін айтты.
– Біздің аталарымыз революция мен репрессияны, әкелеріміз Ұлы Отан соғысын бастан өткерді. Ал біздің ұрпақ бейбіт заманда өмір сүруде. Бұған ардагерлеріміздің қосқан үлесі зор. Сіздерге алғысымыз шексіз! – деді Мемлекет басшысы.
Рәсім соңында Елбасы соғыс және еңбек ардагерлерімен еркін әңгімелесті.
– Сіздер жанымызда жүргенде, біздер – балаларыңыз бен немерелеріңіз, өзімізді алаңсыз сезінеміз. Ерліктеріңізді үлгі-өнеге тұтып, сіздерден қайсарлықты, Отанымыздың патриоты болуды, Атамекенді сүюді, сондай-ақ Отанымыз үшін қасық қанымыз қалғанша күресіп, сүйікті Қазақстанымыз үшін жанымызды құрбан етуге дайын болуды үйренеміз. Қымбатты достар, баршаңызды мерекелеріңізбен құттықтаймын! Сіздерге зор денсаулық, табыс және жақсылық тілеймін! – деді Қазақстан Президенті.
Майдангерлер Нұрсұлтан Назарбаевқа ерекше ілтипаты мен қамқорлығы үшін шынайы ризашылығын білдірді.






///Жансейіт Қансейітұлы Түймебаев Оңтүстік Қазақстан облысының әкімі болып тағайындалсын, ол Қазақстан Республикасының Түрік Республикасындағы Төтенше және Өкілетті Елшісі қызметінен, Қазақстан Республикасының Албания Республикасындағы Төтенше және Өкілетті Елшісі міндетін қоса атқарудан босатылсын.
 
Қазақстан Республикасының 
                   Президенті                                                                      Н.Назарбаев
 
Астана, Ақорда, 2016 жылғы 7 қазан
 №353 
///Қазақстан Президенті Бесінші Каспий саммитінде қол жеткізген уағдаластықтардың қорытындысы бойынша 2018 жылы Ш.Есенов атындағы Каспий мемлекеттік технологиялар және инжиниринг университетінің жанынан ашылған Теңіз академиясының жұмысымен танысты.
Мемлекет басшысы кеме жүргізушілердің, кеме механиктерінің, штурмандардың көп функциялық тренажерлік сыныптары, сондай-ақ, алғашқы медициналық көмек көрсетуге, өртке қарсы және құтқару жұмыстарын ұйымдастыруға арналған дәрісханалары бар академияның көпбейінді материалдық-техникалық базасын аралап көрді.
Студенттермен бейресми әңгімелесу барысында Қасым-Жомарт Тоқаев заманауи стандартқа сай сапалы әрі арнайы білім алудың маңыздылығын атап өтіп, олардың оқуда табысты болуына тілектестік білдірді.
Университет студенттері өскелең ұрпақ мәселелеріне ерекше көңіл бөліп, Жастар жылы аясында мемлекет тарапынан қолдау көрсетіліп жатқаны үшін Қазақстан Президентіне алғыс айтты.
Сонымен қатар, Мемлекет басшысына университеттің жұмыстары, соның ішінде 1 200 еріктіні біріктіріп отырған «Қоғамға қызмет» бағдарламасы жөнінде ақпарат ұсынылды.



/// 
Қазақстан Президенті өз сөзінде Р.Ердоғанның сапары екі елдің стратегиялық серіктестігінің жаңа парағын ашқанын атап өтті.
– Тәуелсіздігімізді ең бірінші болып таныған туыстас Түркияға деген Қазақстан халқының құрметі ерекше.  Биыл біз Қазақ хандығының 550 жылдығын атап өтеміз. Сондықтан, түбі бір Түрік елі басшысының бұл сапарының символдық мәні бар. Түркия – Қазақстанның ең жақын сенімді саяси және экономикалық әріптестінің бірі, – деді Мемлекет басшысы.
Нұрсұлтан Назарбаев бүгінгі өткен келіссөздердің қорытындысы екіжақты ынтымақтастықты одан әрі нығайта түсетінін айтты.
– Қазақстан бауырлас Түрік елінің бастамаларын толық қолдайды. Бүгін Жоғары деңгейдегі стратегиялық ынтымақтастық кеңесінің екінші отырысын өткіздік. Кеңес жұмысына екі ел үкіметтерінің мүшелері қатысты. Атқарылған жұмыстардың қорытындысы шығарылып, көптеген сала бойынша ынтымақтастықты одан әрі арттыру жолдары қарастырылды. Қазақ-түрік саяси диалогының ауқымы ұдайы кеңейіп келеді. Біз саяси ынтымақтастық пен барыс-келіс бағытындағы жұмыстарды жүйелей түсуге келістік. Мұндағы басты мақсат – халықтарымыздың достығын тереңдету, – деді Қазақстан Президенті.
Мемлекет басшысы келіссөздер барысында  сауда-экономикалық және инвестициялық мәселелер жан-жақты талқыланып, бірқатар уағдаластықтарға қол жеткенін айтты.
– Қазақстанда көптеген түрік компаниясы табысты еңбек етіп жатыр. Қазіргі таңда елімізде жұмыс істейтін 1600-ден астам кәсіпорында түрік капиталының үлесі бар. Түрік бизнесі жаңа Елорданың құрылысына белсене атсалысқанын айрықша атаған жөн. Олардың Қазақстанда атқарған мердігерлік жұмысының жалпы құны 20 миллиард долларға жуықтайды. Бүгінде 1,5 миллиард долларды құрайтын инвестициялық 14 жоба бойынша жұмыс жасалуда, – деді Нұрсұлтан Назарбаев.
Қазақстан Президенті өзара тауар айналымы өткен жылы 3,3 миллиард доллар болғанын атап өтті.
– Бұл алдыңғы көрсеткіштерден біршама азырақ, өйткені әлемде байқалып отырған дағдарыстық ахуал бізге де ықпал етті. Біз 2012 жылы «Жаңа синергия» бағдарламасы қабылдадық. Соған сәйкес, екіжақты тауар айналымын 10 миллиард долларға жеткізу жоспарлануда. Ал инвестиция көлемін жыл сайын 500 миллион долларға дейін ұлғайту көзделуде, – деді Мемлекет басшысы.
Нұрсұлтан Назарбаев біздің елде «Нұрлы жол» бағдарламасы қабылданғанын, бұл екі ел бизнесмендерінің алдынан үлкен мүмкіндіктер ашатынын айтты.
– Қазақстан мен Түркия – ежелден Ұлы Жібек жолының бойында тіршілігі тоғысқан елдер. Қазір де мемлекеттеріміз Шығыс пен Батыс арасындағы дәнекерлікті жалғастырып келеді. Мен біздің түрік серіктестерімізді «Нұрлы жол» бағдарламасы мен инвестициялық жобаларға қатысуға шақырдым. Біз инфрақұрылымдық, инвестициялық бірлескен қорлар құру мәселесін зерделеуге келістік. Бұл жобаларды жүзеге асыру Түркияның Қазақстан арқылы Қытайға, Шығыс және Оңтүстік-Шығыс Азияға шығуына мүмкіндік береді, ал біздің ел Түркия арқылы Еуропа мен Таяу Шығысқа шыға алады, деді Қазақстан Президенті.  
Мемлекет басшысы Қазақстан индустрия саласындағы өзара ықпалдастықты да нығайтуға мүдделі екеніне тоқталды.
– Біз түрік тарапына 25 жоба бойынша бірлесіп жұмыс істеу мүмкіндігін қарастыруды ұсындық. Түркияның өнеркәсіп саласында жеткен жетістіктері мол. Бұл жетістіктерді Қазақстан-Түркия индустриялық аймақтарын құру ісіне пайдаланған жөн, – деді Нұрсұлтан Назарбаев.
Қазақстан Президенті Еуразиялық экономикалық одақ та түрік бизнесіне жаңа нарыққа шығуға жол ашатынын атай отырып, біздің ел Түркияның Еуразиялық экономикалық одақпен арада Еркін сауда аймағын құру ниетін қолдайтынын айтты.
Нұрсұлтан Назарбаев әскери және әскери-техникалық саладағы ынтымақтастық жүйелі дамып келе жатқанын, мәдени-гуманитарлық байланыстар саласында табыстар бар екенін атап өтті.
Мемлекет басшысы елдеріміз әлемдік қауымдастықтың белді мүшелері ретінде өз өңірлерінде маңызды рөл атқаратынына тоқталды.
– Қазақстан мен Түркия өңірлік тұрақтылық, халықаралық қауіпсіздік және бейбітшілік мәселелеріне белсене атсалысады. Біріккен Ұлттар Ұйымы, Еуропадағы қауіпсіздік және ынтымақтастық ұйымы, Азиядағы өзара іс-қимыл және сенім шаралары жөніндегі кеңес аясындағы ынтымақтастық дамып келеді. Ислам ынтымақтастық ұйымы, Түркі кеңесі, ТҮРКСОЙ аясындағы ықпалдастық деңгейі жоғары. Түркия Астанада өтетін Әлемдік және дәстүрлі діндер лидерлерінің 5-съезіне қатысуға ниетті, – деді Нұрсұлтан Назарбаев.
Қазақстан Президенті Түркия басшысының сапары барысында бизнес-форум өткізу көзделгенін, Қазақстан Сыртқы-сауда палатасы мен Түркия сыртқы-экономикалық байланыстар кеңесінің ынтымақтастық келісіміне қол қою жоспарланғанына назар аударды.
Нұрсұлтан Назарбаев Түркия Президентінің сапары аясында Түркі әлемінің рухани орталығы – қасиетті Түркістан қаласына бірге бару көзделіп отырғанын айтты.
– Онда Қожа Ахмет Яссауи кешені жанындағы түрік қаражатына салынған жаңа мешіт, сондай-ақ Қазақ-түрік халықаралық университетінің жаңа оқу корпусы, кітапхана және жатақхана ғимараты ашылады. Спорт кешені мен тағы бір мешіттің іргетасы қаланады. Бұлар – бауырлас екі ел арасында жүзеге асып жатқан игілігі мол ортақ жобалар. Жалпы, Қазақстан мен Түркия қарым-қатынасының әлеуеті зор. Бұл ынтымақтастық күннен күнге нығайып, елдеріміздің арасын жақындастыра беретініне сенімдімін. Бүгінгі маңызды уағдаластықтар соның айғағы деп білемін, –деді Мемлекет басшысы.
Түркия Президенті өз кезегінде екі ел арасындағы достық қарым-қатынастарды дамытуда соңғы жылдары айтарлықтай ілгерілеуге қол жеткізілгенін атап өтті. 
– 2009 жылы біз ынтымақтастығымызды стратегиялық серіктестік деңгейіне көтердік. 2012 жылғы мамырда біз Жоғары деңгейдегі Стратегиялық серіктестік кеңесін құрдық, ол қарым-қатынасымыздың дамуына септігін тигізді. Бүгін сол кеңестің отырысы барысында біз өткен кезеңде атқарылған жұмысқа баға бердік. Бұдан бөлек, бүгінгі кездесу барысында біз бірқатар өңірлік және халықаралық, соның ішінде Сирия, Ирак, Йемен, Египет және  Украинаға қатысты мәселелерді талқыладық. Біздің көзқарастарымыз көп мәселе бойынша сәйкес келеді, – деді Р.Ердоған.
Түркия Президенті Қазақстан мен Түркия бір-бірін халықаралық ұйымдар аясында да қолдап келе жатқанын атап өтті.
– Түркия БҰҰ Қауіпсіздік Кеңесінің 2017-2018 жылдардағы тұрақты емес мүшелігіне ұсынылған Қазақстанның кандидатурасын қолдайды. 2017 жылы Түркия Астанада өтетін ЭКСПО көрмесіне қатысуды жоспарлап отыр. Біз таяу арада Қазақстанның Дүниежүзілік сауда ұйымына кіруі жөніндегі келіссөздер аяқталады деп үміттенеміз. Біз бауырлас халықтың барлық ұмтылыстарын бұдан әрі де қолдау ниетіндеміз, – деді Р.Ердоған.
Түркия көшбасшысы екі елдің арасындағы қарым-қатынастарды дамыту бүкіл өңірдің тұрақтылығына, қауіпсіздігі мен әл-ауқатына ықпал ететініне назар аударды.
– Біз ынтымақтастығымызды сауда-экономика, энергетика, қорғаныс және көлік салаларында нығайтуға ниеттіміз. Қазақстан мен Түркияның қарым-қатынастарын одан әрі дамыту үшін зор әлеуеті бар. Орталық Азияның Каспий теңізі арқылы халықаралық нарықтарға шығуы үшін Қазақстан маңызды рөл атқарады. Осы салада біз жүзеге асыру жоспарлап отырған жобалар бүкіл өңірдің әл-ауқатын арттыруға бағытталған, – деді Түркия Президенті.
***
Түркия Республикасының Президенті Р.Ердоғанның Қазақстанға мемлекеттік сапарының аясында екіжақты құжаттарға:

///
	

	Испания Корольдігіне сапары аясында өткен кездесулер барысында Нұрсұлтан Назарбаев испандық жетекші компаниялардың басшыларымен экономиканың түрлі салаларындағы өзара іс-қимыл перспективаларын талқылады.

	Осы орайда құрылыс және тау-кен өнеркәсібін, теңіз порттарын, әуежайларды, автомобиль жолдарын және теміржолды қоса алғанда, азаматтық мақсатта пайдалану үшін жарылғыш қолдану жүйесі өндірісі саласындағы ынтымақтастық мәселелері қаралды.

	Сонымен қатар, ғылыми және инженерлік зерттеулер үшін түрлі үдерістерді компьютерлік ынталандыру мақсатында пайдаланылатын бағдарламалық қамтамасыз етуді әзірлеу саласындағы серіктестік мүмкіндіктері талқыланды.

	«Максам» компаниясына әлемнің 40 еліндегі өндірістік қуаты бар 140-тан астам кәсіпорын кіреді. Ол Қазақстан Республикасының тау-кен өнеркәсібінде 2002 жылдан бері жұмыс істейді. Осы уақыт ішінде Қарағанды, Ақмола және Қостанай облыстарында өнеркәсіптік мақсаттағы жарылғыш заттар өндіретін үш зауыт салды. Компанияның еліміздегі персоналының саны - 181.

	 «OHL» компаниясы инфрақұрылымның түрлі нысандарын жобалауға, құрылысын жүргізуге және пайдалануға беруге мамандануда. Нысандар құрылысы 39 елде жүзеге асты. Қазіргі жобалар 30 мемлекетте іске асырылуда.

	«Next Limit Technologies» компаниясы компьютерлік ынталандыру саласындағы өздерінің бағдарламалық өнімдерінің сапасы мен қуатының арқасында бүкіл әлемге танымал. Техникалық қызметкерлері алыста, Еуропаның көптеген елдерінде, сондай-ақ АҚШ-та жұмыс істейді.

///АҚШ Президенті Дональд Трамп Мемлекет басшысы Қасым-Жомарт Тоқаевты Қазақстан Президенті лауазымына кіріскеніне бір жыл толуына орай құттықтап, жеделхат жолдады.
– Америка халқының атынан алдағы уақытта Қазақстандағы бейбітшілікті, өсіп-өркендеу мен қауіпсіздікті одан әрі нығайту жолындағы еңбегіңізге толағай табыстар тілеймін. Сонымен қатар COVID-19 індетінің таралуына қарсы қабылдаған жедел шараларыңызға оң баға бергім келеді. Пандемияны тоқтату және COVID-19 індетінен кейінгі кезеңде экономиканы қалпына келтіруде біздің бірлескен күш-жігеріміз маңызды болып қала бермек, – делінген жеделхатта.
Сонымен қатар АҚШ Президенті Қазақстанда қолға алынған реформаларды қолдайтынын айтып, екі ел арасындағы стратегиялық байланысты одан әрі дамыта беруге ниетті екенін жеткізген.
– Сіздің саяси жаңаруға бағытталған реформалық, өршіл бағдарламаңыз ерекше мақтауға лайық. Халықтың Үкіметке деген сенімін арттыру, гүлденген және серпінді қоғамның негізгі іргетасы саналатын бостандықтарды қорғауды күшейту бойынша алға қойған мақсаттарыңызды Америка Құрама Штаттары қолдайды. Біз кеңейтілген стратегиялық әріптестігіміздің аясында осы бастамаларды іске асыруда әрдайым Сізбен серіктес болуға дайынбыз, – деді Дональд Трамп.
Содай-ақ Дональд Трамп Қасым-Жомарт Тоқаевқа зор денсаулық, сәттілік пен игілік тілеген.
 
/// 
Қазақстан Президенті бұл кездесудің Семей полигоны жабылған күн мен Біріккен Ұлттар Ұйымы атап өтетін Халықаралық ядролық сынаққа қарсы іс-қимыл күні қарсаңында өтуінің символдық мәні бар екеніне тоқталды.
Мемлекет басшысы полигон жабылғаннан бергі жылдар бойы С.Нанн елімізге қолдау көрсетіп келгенін айтты.
Бұл мәселенің тарихын сізден артық ешкім білмейді. Біздер үлкен жұмыс атқардық деп санаймын, ол жұмыс бүгінгі келісімге қол қоюмен аяқталып отыр. Қазақстан – дүниежүзілік антиядролық қозғалыстың бастамашысы әрі көшбасшысы, бұған оның моральдық құқығы бар. Мен өзім осы мәселеге арналған барлық халықаралық саммиттерге қатысып келемін, –  деді Нұрсұлтан Назарбаев.
С.Нанн Қазақстанда аз байытылған уран банкін құру туралы келісімге қойылуының маңыздылығын атап өтті.
Бұл – ядролық энергияны әскери мақсатта пайдаланудан бас тарту үшін барлық мемлекеттер ынтымақтасатын болашаққа қарай жасалған алғашқы қадам. Қазақстан және Сіз өзіңіз бұл орайда әрдайым үлгі көрсетіп келдіңіз, өзгелерді соңыңыздан ерттіңіз. Сіздің еліңіз бұл үшін қандай қадам жасағанын бүкіл әлем біледі, өйткені дәл осы жерде ядролық полигонды жабу туралы шешім қабылданды. Қазақстан ядролық бағдарламаларға қатысты не істеу қажеттігі туралы әрдайым жақсы өнеге көрсетіп келді, – деді АҚШ-тың бұрынғы сенаторы. 

///Мемлекет басшысы дарынды балаларға арналған орталықтың жұмысымен танысты. Бұл білім мекемесінің мақсаты – балалардың зияткерлік және тұлғалық әлеуетін дамыту үшін қолайлы жағдай жасау.  
Орталықтың тәрбиеленушілері Қазақстан Президентіне оқу аудиториялары мен лабораториялық кабинеттерді көрсетті.  
Нұрсұлтан Назарбаев жас жеткіншектерге «Болашақ» стипендиясы, Назарбаев Университеті, Назарбаев Зияткерлік мектептері және олардың жалпы ел экономикасына тигізіп отырған пайдасы жөнінде әңгімелеп берді.
– Облыс жастары мұнай-газ саласы бойынша білім алуға тырысады. Бүгінде мұнай бағасы қалыпты, бірақ бірнеше жылдан кейін оның құны төмендеп, мұнай өндіру азаюы мүмкін. Сондықтан, болашақта сұранысқа ие болатын білімді таңдау қажет, – деді Мемлекет басшысы.
Қазақстан Президенті жұртшылық өкілдерімен әңгімелесу барысында Ақтөбе облысының еліміздегі тез өркендеп келе жатқан өңірлердің бірі екенін атап өтіп, 20 жыл ішінде Ақтөбе қаласының тұрғындары екі есе көбейгенін және қазіргі уақытта жарты миллионнан асқанын айтты.
– Ақтөбе бай табиғи ресурстарының, дамыған өндірісі мен кен өндіру саласының арқасында Батыс Қазақстанның орталығына айналды, – деді Нұрсұлтан Назарбаев.
Облыстың әлеуметтік-экономикалық даму қарқынына оң баға берген Мемлекет басшысы Қазақстан халқына арналған жаңа жолдаудағы және өңірлік деңгейде шешілуге тиіс бірқатар мәселені атап өтті.
– 2019 жылдан бастап ең төменгі жалақы 1,5 есе өсетін болады. Бұл 40 мың ақтөбеліктің әл-ауқатына оң ықпал етеді. Олардың жартысы – бюджет саласының қызметкерлері.  Ірі кәсіпорындар осы бастаманы қолдайды деп сенемін, – деді Қазақстан Президенті.
Нұрсұлтан Назарбаев көлік инфрақұрылымын дамыту және жергілікті маңызы бар жолдардың сапасын жақсарту мәселелеріне арнайы тоқталды.
– Облыстың географиялық жағдайын ескере отырып, Еуразия экономикалық одағына мүше елдермен сауда-саттық жасаудың транзиттік мүмкіндіктерін кеңейту қажет, – деді Мемлекет басшысы.
Қазақстан Президенті сапар қорытындысы бойынша журналистер алдында сөйлеген сөзінде өңір басшылығының негізгі әлеуметтік-экономикалық көрсеткіштерге қол жеткізу және мемлекеттік бағдарламаларды жүзеге асыру жөніндегі жұмыстарына жоғары баға берді.
– Облыс экономикасы өсіп, жолдар, мектептер салынып, қала инфрақұрылымы дамуда. Ақтөбеліктердің әл-ауқаты жақсарып келеді. Жергілікті атқарушы органдар халықтың тұрмыс сапасын арттыруға және «Бес әлеуметтік бастама» мен «Қазақстандықтардың әл-ауқатының өсуі: табыс пен тұрмыс сапасын арттыру» атты жолдауды одан әрі іске асыруға күш жұмылдыруы керек, – деді Нұрсұлтан Назарбаев.  






/// 
Жиналғандарға сөз арнаған Мемлекет басшысы алдағы жылды республикамыз  өз Тәуелсіздігінің 25 жылдығы аясында өткізетінін айтты.
Ұлы мерекені лайықты қарсы алу үшін бүкіл еліміз жұмыла еңбек ететін болады. Егемендік жылдары жаңа ел қалыптасты, оған барша қазақстандықтардың күш-жігері арқылы қол жеткізілді. Көпэтносты және көпконфессиялы халқымызға бірлескен жұмыс үшін зор алғысымды білдіргім келеді, – деді Қазақстан Президенті.
Нұрсұлтан Назарбаев баршаны алдағы Жаңа жылмен құттықтады және елімізге игілік, әр үйге татулық пен келісім тіледі.
Қайырымдылық кешінен түскен қаражат түгелімен «Мейірімділік» Ерікті қоғамы» қорына аударылады. 


///
	 

	Сапар барысында Мемлекет басшысы Бішкекте өтетін Ұжымдық қауіпсіздік шарты ұйымына (ҰҚШҰ) мүше мемлекеттер басшыларының бейресми кездесуіне қатысады деп жоспарлануда.

	Сонымен қатар, халықаралық және өңірлік қауіпсіздіктің өзекті мәселелерін қарастыру көзделген.
///
	

	Кеңеске Премьер-Министр Серік Ахметов, Президент Әкімшілігінің Басшысы Кәрім Мәсімов, Премьер-Министрдің орынбасары Қайрат Келімбетов, Президент Әкімшілігі Басшысының орынбасары Бақыт Сұлтанов, «Самұрық-Қазына» ӘАҚ АҚ басқарма төрағасы Өмірзақ Шөкеев, Мұнай және газ министрі Сауат Мыңбаев қатысты.

	Кеңесте банк секторының, зейнетақы реформасының жай-күйі және мұнай-газ саласын одан әрі дамыту мәселелері талқыланды, сондай-ақ Мемлекет басшысының қатысуымен өткен Үкіметтің кеңейтілген отырысында берілген және «Қазақстан-2050» Стратегиясында қарастырылған тапсырмалардың орындалу барысы қаралды.

	Кеңес барысында Нұрсұлтан Назарбаев банк жүйесіндегі сыртқы қарыздарды төмендету жөнінде бірқатар шара қабылданғанын және бұл үдерісті жалғастыру қажет екенін атап өтті.

	Сонымен қатар, Қазақстан Президенті зейнетақы жүйесінің тиімділігін аттыру үшін тиісті шаралар қабылдау қажеттігін айтты, сондай-ақ мұнай-газ саласындағы өзекті мәселелерді шешу жөніндегі бұдан кейінгі қадамдарды анықтау керектігіне тоқталды. 

	Кездесудің қорытындысы бойынша өткен брифингте Ө.Шөкеев қайта құрылымдау жүргізудің және өзге іс-шаралардың нәтижесінде «БТА Банк» АҚ-ның сыртқы қарызы 9 млрд. доллардан 750 млн. долларға дейін қысқарғанын, қаржы институттарын басқарудың жаңа жүйесі құрылғанын атап  өтті. Осыған байланысты Мемлекет басшысы биылғы жыл ішінде «БТА Банк» АҚ, «Альянс Банк» АҚ және «Темірбанк» АҚ банктерінің капиталынан шығуды тапсырды.

	Кеңестің қорытындысы бойынша Мемлекет басшысы қаралған жұмыс бағыттары аясында бірқатар нақты тапсырмалар берді.

///
	 

	Кездесу барысында қаланы дамытудың өзекті мәселелері талқыланды. Атап айтқанда, жаңа жол айрықтарының құрылыс барысы мен метрополитеннің екінші кезегі туралы сөз болды.

	А.Есімов Қазақстан Президентіне қаланы әлеуметтік жаңғыртудың келешегі мен бюджеттік қаражатты тиімді пайдалану жөнінде жүзеге асырылып жатқан шаралар туралы баяндады.

	Мемлекет басшысы кездесудің қорытындысы бойынша қаланы одан әрі әлеуметтік-экономикалық дамыту және өзекті мәселелерді шешу жөнінде нақты тапсырмалар берді.    
///Әңгіме барысында тараптар өзара іс-қимылдың өзекті мәселелерін, сондай-ақ жоғары деңгейде өткен келіссөздер аясында қол жеткізілген келісімдердің іске асырылу барысын талқылады.
Екі ел көшбасшылары Қазақстан мен Өзбекстанның бертіндегі үкіметаралық байланыстарының оң нәтижелерін атап өтті.
Сондай-ақ, Қазақстан мен Өзбекстан ынтымақтастығының басымдығы бар түрлі бағыттарындағы екіжақты қарым-қатынасты одан әрі жандандырудың маңыздылығы айтылды.
Бұдан бөлек, Мемлекеттер басшылары халықаралық және өңірлік күн тәртібіндегі мәселелер жөнінде пікір алмасты.
/// 
Кабус бен Саид Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің осы лауазымдағы қызметіңіздің жалғасуы кезінде біз халықтарымыздың ортақ игілігі үшін ынтымақтастығымыздың аясын кеңейтуге деген шынайы ықыласымызды жеткізгіміз келеді», – делінген жеделхатта.
Оман сұлтаны достас Қазақстан халқының бұдан әрі ілгерілеуі мен өсіп-өркендеуіне бағытталған Мемлекет басшысының бастамаларына табыс тіледі.
///
	 

	Мемлекет басшысы Нұрсұлтан Назарбаев Барак Обаманы Қазақстан халқы атынан және жеке өз атынан құттықтады.

	Жеделхатта АҚШ көшбасшысының үміт, прогресс және мүмкіндік туралы үндеуі Қазақстан халқы арасында кең қолдау тапқаны атап өтіледі. Нұрсұлтан Назарбаев Б.Обаманың ядролық қарусыз әлемді қалыптастыру жолындағы көзқарасын құптай отырып, Қазақстанның осы ізгі мақсатқа қол жеткізу үшін нақты шаралар жасап отырғанына тоқталады.

	Мемлекет басшысы АҚШ-тың қайта сайланған Президентімен бұдан әрі де үнқатысуы қазақстандық-америкалық стратегиялық әріптестікті нығайтуға қызмет ететініне сенім білдіреді.

	- Осындай қиын-қыстау кезеңде Сіздің жетекшілігіңізбен Америка Құрама Штаттары әлемнің гүлденуі мен тұрақтылығы үшін қуатты қозғаушы күш болатынына сенімдімін. Сізге және отбасыңызға денсаулық пен мол бақыт, қызметіңізге толағай табыс, ал Америка халқына амандық тілеймін, - делінген құттықтау жеделхатында.

	 

	
///Абай Байгенжин Қасым-Жомарт Тоқаевқа Ұлттық ғылыми медицина орталығы атқарған жұмыстардың қорытындылары туралы баяндады.
Басқарма төрағасының айтуынша, орталық құрылғаннан бері 174 мың адам емделіп шыққан. 81 мың азаматтың жүрегіне ота жасалған. 61,5 мың науқасқа жалпы ота жасалып, емделген. Оның 70% жаңа технологиялармен ота жасалған. Абай Байгенжин отаны жаңа технологиялармен жасау арқылы адам ағзаларын сақтап қалуға мүмкіндік бар екенін айтты. Сонымен қатар осындай ота жасаудың арқасында көптеген ғылыми-зерттеу жұмыстарының жүргізілгенін жеткізді. Бұдан бөлек Ұлттық ғылыми медицина орталығы онкологиялық ауруларға шалдыққан науқастарды емдеп, 477 адамның құлан-таза айығып кетуіне септігін тигізген. Басқарма төрағасы пандемия кезінде коронавирус жұқтырған азаматтарды емдегендерін де атап өтті.
Кездесу соңында Мемлекет басшысы орталықтың халық денсаулығын сақтауда үлкен жұмыс атқарып жатқанын айтып, алдағы қызметтеріне тілектестік білдірді.


//////
	 

	Отырысқа ведомстволық және оларға теңестірілген өзге де наградалармен марапаттау жұмысының жай-күйі, «Еңбек ардагері» медалінің құқықтық мәртебесін бекіту, сондай-ақ ведомстволық наградалардың геральдикалық сипаттамасын жетілдіру жөніндегі ұсыныстар қаралды.

	Отырыс қорытындысында нақты тапсырмалар мен ұсынымдар берілді.

	Ведомстволық наградалар жөніндегі геральдикалық комиссия Мемлекет басшысының 2011 жылғы 30 қыркүйектегі №155 Жарлығымен құрылған. Оның құрамына Президент Әкімшілігінің, Премьер-Министр Кеңсесінің, өзге мемлекеттік органдардың өкілдері, Парламент депутаттары, қоғам қайраткерлері және кәсіби мамандар кіреді.

	Комиссияның негізгі міндеті – ведомстволық наградалардың нормативтік құқықтық актілерін және олардың геральдикалық сипаттамаларын жетілдіру.
///
	 

	Жеделхатта Мемлекет басшысының қайғылы жағдай туралы хабарды күйзеле отырып қабылдағаны атап өтілген.

	Нұрсұлтан Назарбаев Қазақстан халқы атынан және жеке өз атынан шын ниетпен көңіл айтып, қаза тапқандардың отбасылары мен туған-туыстарына, сондай-ақ барша Латвия халқына қайғыларына ортақтастығын білдірді.
///Қазақстан Президенті көрме кешеніне барып, оның жұмысымен танысты. Көрме кешенінде «оpen space» форматында кәсіпкерлерге қызмет көрсету орталығы, бизнес-форумдар мен кездесулер өткізуге арналған алаң, сондай-ақ жас кәсіпкерлерге идеяларының пайда болуынан коммерциялануына дейін қолдау көрсететін бизнес-инкубатор жұмыс істейді.
Амандық Баталов Нұрсұлтан Назарбаевқа «Цифрлық Қазақстан», «Рухани жаңғыру» бағдарламалары мен «Президенттің бес әлеуметтік бастамасының» Алматы облысында жүзеге асырылу барысы жөнінде баяндады.
Елбасы бизнес қоғамдастығы өкілдерімен кездесу барысында тәуелсіздігіміздің 26 жылы ішінде Қазақстанда шағын және орта бизнесті тиімді дамыту үшін қажетті жағдай жасалғанын атап өтті.
– «Бес әлеуметтік бастама» да бизнесті дамытуға мүмкіндік береді. Тұрғын үй құрылысы және осы салаға қатысы бар шыны, кірпіш, сондай-ақ басқа да құрылыс материалдарын өндіру ісі бизнес жүргізудің ресурстары саналады. Жол, мектеп, аурухана, инфрақұрылым салу – бәрі де бизнеске тиесілі. Кәсіпкерлер осы мүмкіндіктерді пайдалануы керек, – деді Мемлекет басшысы.
Қазақстан Президенті Алматы облысының артықшылықтарына тоқталып, туристік кластерді дамыту үшін табиғи-климаттық жағдайы қолайлы әрі географиялық тұрғыдан ұтымды орналасқанын және әлеуетінің зор екенін атап өтті.  
– Сіздерді Алакөлде жұмыс істеуге шақырамын. Мен кеше сол жерде болдым. Онда жақсы мүмкіндіктер бар. Бұрын ол жерде 400 мың адам демалса, өткен жылы демалушылар саны екі есе өскен. Ал, биыл олардың саны миллионнан асады деп жоспарланып отыр. Жол да, инфрақұрылым да бар. Тек құрылыс жүргізу керек. Алакөлде қазірдің өзінде бес жұлдызды қонақ үйлер мен жақсы туристік кешендер салынып жатыр. Мұнда барлық қазақстандықтар демалуға келетіндей керемет жағдай жасауға болады, – деді Мемлекет басшысы.
Кездесу соңында Қазақстан Президенті Алматы облысында, ең алдымен, дәстүрлі түрде өсірілген ауыл шаруашылығы дақылдарын өндіру ісін дамытуды тапсырды.
– Бүгінде жаңа қант зауыттары іске қосылып, қант өндірісі арта түсті. Қазірдің өзінде 60 мың тонна қант өндірілді, оны көбейту үшін мүмкіндік бар.  Қазір Үшарал ауданында соя, арпа өсірілуде. Жарма зауыты және Алматы апортын өндірістік ауқымда өсірумен айналысатын жеміс шаруашылығы бар, – деді Нұрсұлтан Назарбаев.
Мемлекет басшысы Салтанат сарайының жаңа ғимаратына барып, оның жұмысымен танысты. Сондай-ақ, Елбасыға әлеуметтік-мәдени мақсаттағы нысандардың, соның ішінде 570 адамға лайықталған бассейннің, жабық жеңіл атлетика манежінің, дене шынықтыру және сауықтыру кешенінің, музыкалық және жалпы білім беру мектептері мен драма театрының құрылысы жөнінде баяндалды. 



///Кездесу барысында Мемлекет басшысына Мәжілістің қазіргі жұмыстары, нәтижелері мен заң шығару жұмыстары, сондай-ақ, биыл 23-24 қыркүйекте Нұр-Сұлтан қаласында өтетін Еуразия елдері парламенттері спикерлерінің IV кеңесін өткізудің дайындық барысы жөнінде баяндалды.
Қасым-Жомарт Тоқаев еліміздегі жүргізіліп жатқан реформаларды сапалы заңдық тұрғыдан сүйемелдеу және заң жобаларын уақтылы қабылдау қажеттігін айтты.
Кездесу соңында Қазақстан Президенті бірқатар нақты тапсырма берді.

///Қазақстан Президенті Қасым-Жомарт Тоқаев Измир провинциясындағы жер сілкінісі салдарынан қайтыс болған және зардап шеккен азаматтар туралы суыт хабарды терең күйзеліспен қабыл алды.
– Сізге және осы табиғи апатта жақындарынан айырылған отбасыларға Қазақстан халқының және жеке өзімнің атымнан көңіл айтып, орны толмас қайғыға ортақтасамын. Жарақат алған адамдардың тез арада отбасыларына қайта оралуларына дұға етеміз. Бауырлас түрік халқына шынайы тілекші ел ретінде, қажеттілік туындаған жағдайда, қазақ халқы мен Үкіметі тиісті көмек көрсетуге дайын, – делінген жеделхатта.
///
	

	Отырыста Каспий маңы өңірінің инфрақұрылымын дамыту келешегі және Қазақстан мен Орта Азиядағы өңірлік қауіпсіздік пен тұрақтылықты қамтамасыз ету жөніндегі шаралар қаралды.

	Мемлекет басшысы еліміздің Каспий маңындағы өңірлері біркелкі және кешенді дамуы қажеттігін атап өтті. Мемлекеттің экономикасы мен қауіпсіздігі үшін республиканың әр облысының рөлін, орны мен маңызын анықтау қажет. Осы орайда, нақты өңірдің өзіне тән ерекшеліктері кеңінен пайдаланылуы керек. Мысалы, Каспий маңы облыстары көмірсутек өндіретін негізі аудан, сондай-ақ Қазақстанның бірден-бір теңіз қақпасы болып саналады.   

	- Осы жылдар ішінде өңірдің экономикасына мол мемлекеттік инвестиция тартылды. Бүгінде ол қарқынды дамуда және еліміз үшін маңызды рөл атқарады. Өңірдің болашақ дамуының стратегиясын әзірлеп, атқарылған жұмыстарға талдау жасайтын уақыт келді. Біз тек қана өнім өндіріп, оны қайта өңдеп және сыртқы нарыққа экспорттап қана қоймай, инфрақұрылымды одан әрі жаңғырту жөнінде не істеуіміз керек екенін анықтауға тиіспіз. Білікті мамандарды даярлау және жұмысқа орналастыру – маңызды мәселе. Инфрақұрылымдық жоспарда Каспий өңірінде туризмді дамыту және экологияны сақтау мәселесін қарастыру қажет, - деді Нұрсұлтан Назарбаев.         

	Атырау облысының әкімі Б.Ізмұхамбетов пен Маңғыстау облысының әкімі Б.Мұхамеджанов өңірдегі экологиялық проблеманы шешу процесінде жергілікті атқарушы органдардың рөлі туралы баяндады. Атап айтқанда, олар өңірлік экономиканың құрылымын әртараптандыруға бағытталған жаңа өндірістер құру жөніндегі салалық министрліктердің іс-қимылын үйлестірудің маңыздылығына назар аударды.

	Қорғаныс министрі Ә.Жақсыбеков өз баяндамасында Мемлекет басшысын елдің батыс бағытындағы әскери қауіпсіздікті қамтамасыз ету жөнінде қабылданған шаралар жайынан хабардар етті. Олар әскери-теңіз күштері үшін қажетті инфрақұрылым құру мәселесін ерекше атап өтті.   

	Сонымен қатар, отырысқа қатысушылар Каспий маңы облыстарын индустрияландыру, жұмысқа орналастыру, тұрғындарды ауыз сумен қамтамасыз ету, туризмді дамыту мәселелерін талқылады. Қоршаған ортаны және Каспий теңізінің биологиялық әркелкілігін қорғау, судың ластануына, соның ішінде мұнайдың төгілуіне жол бермеу қажеттілігі атап өтілді.

	Осыған байланысты Мемлекет басшысы Үкіметке және мүдделі мемлекеттік органдарға өңірдің инфрақұрылымын дамыту, әлеуметтік-экономикалық және экологиялық проблеманы шешу жөнінде қажетті шараларды әзірлеуді және іске асыруды тапсырды.

	Сондай-ақ отырыс барысында Сыртқы істер министрі Е.Ыдырысов пен «Сырбар» сыртқы барлау қызметінің директоры А.Жанқұлиев Мемлекет басшысына Қазақстан мен Орта Азиядағы өңірлік қауіпсіздікті қамтамасыз етуге байланысты проблемалық мәселелер жөнінде баяндады.

	Қазақстан Президенті қалыптасқан жағдайға баға берді және барлық өңірдің тұрақты дамуын қамтамасыз ету үшін негізгі шаралар кешенін белгілеп берді.

	- Біздің өңірде қалыптасқан жағдайды жете қарастыру қажет. Өзара қарым-қатынастардың одан әрі дамуы жүйелі талдауды, ұдайы мониторингті және стратегиялық шешімдер әзірлеуді талап етеді. Еліміздің ұлттық мүддесін тиімді қорғау үшін халықаралық саясаттың басымдықтарын анықтау маңызды, - деді Нұрсұлтан Назарбаев.        

	Сонымен бірге, Мемлекет басшысы суды пайдалану, энергетика мен көлік салаларында кездесетін проблеманы шешудің, сондай-ақ біздің мемлекеттердің мүддесін ескере отырып, бірлескен экономикалық жобаларды әзірлеудің және іске асырудың маңызды екенін атап көрсетті. Осыған байланысты көрші елдермен экономикалық кооперацияны кеңейту жөнінде келешек қадамдар анықталды.

	Бұдан бөлек, отырыста лаңкестікпен, діни экстремизммен және заңсыз есірткі айналымымен күресті жандандыруға ерекше назар аударылды. Біздің өңірде қалыптасқан жағдай, сондай-ақ 2014 жылы Ауғанстаннан халықаралық коалиция әскерлерінің негізгі бөлімдерінің шығарылуына байланысты оның даму мүмкіндігінің болжамы жоғарыда атап өткен қауіп-қатерлерге барынша назар аударуды талап етеді. Осыған орай, Мемлекет басшысы Қазақстанның күштік құрылымдарының алдына Орта Азия өңірі елдеріндегі серіктестерімен өзара іс-қимылды күшейту міндетін қойды.

	Қауіпсіздік Кеңесінің отырысында өңірлік және халықаралық қауіпсіздіктің өзге мәселелері де қаралды.  

	Талқылаудың қорытындысы бойынша Нұрсұлтан Назарбаев тиісті мемлекеттік органдарға нақты тапсырмалар берді.      

/// 
Шараға қатысушыларға арнаған сөзінде Мемлекет басшысы биылғы кездесу ел Тәуелсіздігінің 25 жылдығы белесінде және Қазақстанның Біріккен Ұлттар Ұйымына мүшелікке қабылданған күні өтіп отырғанын айтты.
Нұрсұлтан Назарбаев елімізде орнықты өсімді қамтамасыз ету жөнінде қабылданып жатқан шараларға егжей-тегжейлі тоқталды, сондай-ақ қазіргі әлемде қауіпсіздікті ілгерілету және біркелкі даму мәселелерін де қозғады.
Қазақстан Президенті КСРО ыдырап, қосполярлы әлемдік құрылым күйрегелі 25 жыл өткенін еске салды.
– Өкінішке қарай, жаңа жаһандық әлемдік құрылым қалыптастырудың бірегей тарихи мүмкіндігі пайдаланылмады. Әлем қауіпсіз, тұрақты немесе әділетті сипатқа ие бола қойған жоқ. XXI ғасыр экономикалық, экологиялық, геосаяси, ресурстық, энергетикалық тұрғыдағы көптеген қатерлер әкелді. Оларды еңсеру үшін планетаның дамуы жолындағы сапалы терең өзгерістер қажет, – деді Нұрсұлтан Назарбаев.
Мемлекет басшысы осыған байланысты адамдарды, экономикалар мен елдерді бір-біріне қарсы қоятын жаһандық бәсекелестік парадигмасын қайта саралаудың маңыздылығын айтты.
– БҰҰ Бас ассамблеясының 70-сессиясында мен Жаһандық Стратегиялық Бастама – 2045 Жоспарын әзірлеу бастамасын ұсындым. Оны кезең-кезеңімен жүзеге асыру және БҰҰ-ның 100 жылдық мерейтойына қарай нақты нәтижеге айналдыру ұсынылады. Біздің жоспарымыздың мақсаты – қақтығыстар себебін жою және барлық ұлттардың инфрақұрылымға, ресурстар мен нарықтарға бірдей қолжетімділігі негізінде дамуға жаңа тренд (сипат) дарыту, – деді Қазақстан Президенті.
Нұрсұлтан Назарбаев халықаралық қауіпсіздіктің тиімді жаңа жүйесі қажеттігін алға тартты.
– БҰҰ және Қауіпсіздік кеңесінің қақтығыстарды реттеудегі рөлін арттыру қажет. БҰҰ жарғысын халықаралық құқықтың түпкі негіздерін сақтай отырып жаңғырту қажеттілігі пісіп-жетілді. Елдердің құқықтық нормалар мен халықаралық міндеттемелерін сақтауы қазіргі заманғы әлемдік құрылымның маңызды мәселесіне айналды. Қазақстан 2016 жылы халықаралық құқық қағидаттарын растауға және сенімді қалпына келтіруге бағытталған жоғары деңгейдегі БҰҰ Халықаралық конференциясын шақыруды ұсынады, – деді Мемлекет басшысы.
Қазақстан Президенті жер бетіндегі ядролық арсеналдың жиынтық қуаты Хиросима мен Нагасакиге тасталған бомбалардан 113 мың есе артық екеніне назар аударды.
– Сол себепті мен ядролық қарусыздануды ХХІ ғасырдағы басты мақсат етуді ұсындым. Бізді БҰҰ Бас ассамблеясы қолдағанына, оның біз әзірлеген Ядролық қарудан азат әлем құру туралы  жалпыға ортақ декларацияны үш ай бұрын бекіткеніне қуаныштымын,– деді Нұрсұлтан Назарбаев.
Мемлекет басшысы Қазақстанның таратпау режімін нығайту ісіне жүйелі үлес қосып келе жатқанын атап өтті. Мәселен, 2015 жылы тамызда Астанада Аз байытылған уран банкін елімізде орналастыру жөнінде МАГАТЭ-мен арадағы келісімге қол қойылуы маңызды қадам болды.  
– Біз Иранның ядролық бағдарламасы бойынша халықаралық келіссөздер үдерісін әрдайым қолдадық және оған іс жүзінде үлес қостық. Алматыда өткен келіссөздердің екі раунды Иран ядролық бағдарламасы бойынша іс-қимылдың жалпыны қамтитын бірлескен жоспарына негіз болды. «Алтылық» тобы мен Иранның өтініші бойынша біз осы жоспардың имплементациясына атсалыстық. «Алтылық» тобы, Иран, МАГАТЭ және БҰҰ Қауіпсіздік кеңесінің тиісті құрылымдарымен жұмысты үйлестіре отырып, Қазақстан 2015 жылғы 27 желтоқсанда Иранға осы елден аз байытылған уранды әкетудің өтемі ретінде 60 тонна уран жеткізді. Бұл таратпау режімін нығайтуды, мемлекеттердің бейбіт атомды дамытуға деген заңды құқықтарын жүзеге асыруды және ядролық отынға кемсітушіліксіз қолжетімділікті қамтамасыз ететініне сенімдіміз, – деді Қазақстан Президенті.
Нұрсұлтан Назарбаев биыл әлем Семей ядролық полигоны жабылуының 25 жылдығын, Орталық Азиядағы ядролық қарудан азат аймақ туралы шарттың 10 жылдығын, сондай-ақ ядролық сынақтарға жалпыға бірдей тыйым салатын шарттың 20 жылдығын атап өтетінін еске салды.
– Осы тарихи даталар – ядросыз әлемді ілгерілетудегі күш-жігерді біріктіру үшін маңызды себеп. Ядролық мемлекеттер бұл бағытта ең алдымен өздері үлгі көрсетулері керек. Әйтпесе, ядролық мәртебе алуға ұмтылған өзге елдерді шектеуден ештеңе өнбейді. Егер әлем осылай дами беретін болса, бұған жаңа ниеттенген мемлекет те ядролық қаруға ие болғысы келеді, – деді Мемлекет басшысы.
Қазақстан Президенті бүгінде Таяу Шығыста шын мәнінде бүкіл әлемнің тағдыры шешіліп жатқанына назар аударды.
– Сириядағы қақтығыстардың теріс салдарлары өңірден сыртқа тарауда. Қоныс аударушылар мен босқындардың мұнша көп легі Екінші дүниежүзілік соғыстан бері болған емес. Халықаралық қоғамдастықтың «Ислам мемлекетіне» қарсы күрестегі іс-қимылының әркелкілігі, жүйесіздігі терроршыларға қолайлы болып отыр. Сондықтан мен БҰҰ аясында халықаралық терроризм мен экстремизмге қарсы іс-қимылдың бірыңғай жаһандық желісін құруды ұсындым. Біз Ресей мен АҚШ-тың Сирияда атысты тоқтату туралы уағдаластыққа қол жеткізгенін құптаймыз. Барлық тарапты жасалған уағдаластықты толық орындауға шақырамыз. Бұл ұзақмерзімді саяси реттеу үшін қажетті жағдайды қамтамасыз етуге септігін тигізетініне сенімдіміз, – деді Нұрсұлтан Назарбаев.
Мемлекет басшысы терроризмді бейбітсүйгіш исламмен және басқа да діндермен шатастыруға жол беруге болмайтынын тағы да атап айтты.
– Біздің бастамамыз бойынша биылғы мамыр айында БҰҰ Бас ассамблеясының сессиясында «Дін бейбітшілік үшін» тақырыбымен Жоғары деңгейдегі диалог өткізілетін болады. Терроризм мен экстремизмге және осы бір жаһандық зұлымдықты көлегейлеу үшін дінді пайдалануға қарсы бір ауыздан қарсы шығу үшін барлық елдерді осы форумға қатысуға шақырамын, – деді Қазақстан Президенті.
Нұрсұлтан Назарбаев жаһандық экономикалық дағдарыс салдарынан әлемде әлеуметтік-экономикалық сілкіністер жалғасып жатқанын айтты.
– Бірақ дағдарыс жаңа дамуға да қолайлы мүмкіндік береді. Біз әлемдік экономикалық дамудың қисынды, тиімді және теңгерімді үлгісінің негізін қалау үшін тарихи мүмкіндікті пайдалануға тиіспіз. Сондықтан мен Біріккен Еуразиялық экономикалық кеңістік құруды ұсындым, – деді Мемлекет басшысы.
Қазақстан Президенті Еуразияның бүгінде әлемдік саясаттағы негізгі геосаяси және геоэкономикалық фактор екенін айтты.
– Мұнда барлық елдің – Қытай мен Ресейден, АҚШ және Еуроодақтан Үндістан, Иран және Түркияға дейінгі жаһандық ойыншылардың мүдделері түйіседі. Геосаяси ойындар, өзара экономикалық санкциялар мен «қырғи-қабақ соғыстың» ескірген белгілері мәңгілік артта қалуы тиіс. Бейбіт, орнықты, гүлденген және экономикалық қуатты Еуразияны қалыптастыру жаһандық өсімге күшті мультипликативті әсер береді және баршаға тиімді болады. Барлық мемлекеттің күш-жігерін экономика, сауда және инвестиция салаларында екіжақты, өңірлік, өңіраралық және жаһандық деңгейдегі ынтымақтастықты дамыту ісіне жұмылдыруға шақырамын. Осы идеяны биыл мамырда өтетін 9-шы Астана экономикалық форумында кеңінен талқылауды ұсынамын. Аталған шараға елдеріңіз жоғары деңгейде белсене қатысады деп сенемін, – деді Нұрсұлтан Назарбаев.
Мемлекет басшысы 2000 жылдан бері табиғи апаттардың саны күрт өскеніне, олардың жиынтық зияны жүздеген миллиард доллардан асқанына назар аударды. 
– Мұндай жағдайда айналадағы ортаны қорғау өркениеттің орнықты дамуының міндетті шарты болып көрінеді. Астанада өтетін «ЭКСПО-2017» халықаралық көрмесінің тақырыбы «Болашақтың энергиясы» деп аталады. Бұл – БҰҰ-ның «Орнықты энергетика – баршаға» бастамасын жүзеге асыру ісіне Қазақстанның қосқан үлесі. Өздеріңіз өкілдік ететін елдерді және халықаралық ұйымдарды көрмені өткізу ісіне қатысуға шақырамын, – деді Қазақстан Президенті.
Нұрсұлтан Назарбаев сондай-ақ былтырғы жыл Қазақстанның белсенді сыртқы экономикалық қызметімен айшықталғанын да атап өтті.
– Менің шетелдерге сапарларым барысында жалпы құны 60 миллиард доллар болатын 275 экономикалық келісімге қол қойылды. «Үлкен жиырмалыққа» мүше елдердің басым көпшілігімен және өзге де мемлекеттердің көшбасшыларымен кездесулер өтті. Олар біздің елмен көпқырлы ынтымақтастықты нығайтуға мүдделі екендіктерін растады. Сіздердің Қазақстанның Сыртқы істер министрлігімен бірлескен жұмыстарыңызды жоғары деңгейде қол жеткізілген уағдаластықтарды жүзеге асыруға бағыттауға шақырамын, – деді Мемлекет басшысы.
Қазақстан Президенті 2016 жылы біздің ел көпвекторлы, сындарлы сыртқы саясатын, әлемдік экономикалық кеңістікке кірігудегі магистральды бағытты жүзеге асыруды жалғастыратынын атап өтті.
– Еуразиялық экономикалық одақтың интеграциялық әлеуеті және Қытаймен бірге «Ұлы Жібек жолы экономикалық белдеуі» жобасын жүзеге асыру Қазақстанның маңызды іскерлік серіктес, Еуразиядағы хаб ретіндегі орнын нығайта түседі. Біз Шанхай ынтымақтастығы ұйымын дамыту ісіне белсене қатысатын боламыз. Қазақстан Азиядағы өзара іс-қимыл және сенім шаралары жөніндегі кеңесті Азиядағы қауіпсіздік пен даму ұйымына айналдыру үшін күш-жігер жұмсауын жалғастыра береді. Сіздер өкілдік етіп отырған елдердің қолдауынан үміттіміз, – деді Нұрсұлтан Назарбаев.
Мемлекет басшысы транзиттік аумақ ретіндегі біздің елдің рөлі қазірдің өзінде көрініп тұрғанын айтты.
– Мәселен, Қытай – Қазақстан – Еуропа бағытымен жүріп өткен контейнерлер саны 2015 жылы 2013 жылмен салыстырғанда 6 мыңнан 48 мыңға дейін артты. Ал 2016 жылы ол  95 мың контейнерге жетеді. Егер 2013 жылы бұл бағдар бойынша 77 пойыз өткен болса, 2016 жылы 1100 болады деп жобалануда, – деді Қазақстан Президенті.
Нұрсұлтан Назарбаев біздің республика үшін күмәнсіз басымдық ретінде  Орталық Азия мемлекеттерімен ынтымақтастықты атады.
– Біз тағы да бұл елдерді суды пайдалану, сауда, қауіпсіздікті қамтамасыз ету сияқты өңірдің аса өзекті мәселелерін шешу үшін бірігуге шақырамыз.   Олармен өзара іс-қимыл үшін Еуразиялық экономикалық одақ пен «Ұлы Жібек жолы экономикалық белдеуін» ұштастыру, сондай-ақ Қазақстанның «Нұрлы жол» инфрақұрылымдық бағдарламасын жүзеге асыру жаңа мүмкіндіктер тудырады, – деді Мемлекет басшысы.
Қазақстан Президенті республикамыздың бұдан екі ай бұрын ірі инвестициялық және сауда серіктесі – Еуропалық Одақпен кеңейтілген серіктестік туралы келісімге қол қойғанын атап өтті.
– Бұл – тауар айналымын ұлғайтып, Еуропа елдерінен инвестиция тарту жолындағы маңызды қадам, – деді Нұрсұлтан Назарбаев.
Мемлекет басшысы АҚШ-тың Қазақстан экономикасына инвестиция салып отырған ірі шетелдік инвестордың бірі екенін, біздің ел бұл ынтымақтастықтың аясын кеңейту ниетінде екенін атап өтті.
Нұрсұлтан Назарбаев Орта және Таяу Шығыс мемлекеттерімен тарихи және рухани жақын байланысы бар Қазақстанның олармен және жалпы ислам әлемімен өзара қарым-қатынасты тереңдете түсуге ниетті екеніне назар аударды.  Бұдан бөлек, Қазақстан Президенті айтқандай, республикамыз Иранмен ауқымды сауда-экономикалық ынтымақтастықты барынша дамытуға мүдделі.  
Мемлекет басшысы Қазақстан Ауғанстанның экономикалық және әлеуметтік дамуына еліміздің мүмкіндігі аясында көмектесуді  жалғастыра беретінін айтты.
Нұрсұлтан Назарбаев еліміз Азия және Тынық мұхит өңірі елдерімен және өңірлік құрылымдармен экономикалық, инвестициялық және технологиялық ынтымақтастықты жандандыруға ниетті екеніне назар аударды. Сондай-ақ Африка құрлығы, Латын Америкасы және Кариб теңізі алабы елдерімен қарым-қатынас жүйелі дамып келеді.
Қазақстан Президенті өткен жылы Қазақстан Дүниежүзілік сауда ұйымына толық құқылы мүше болғанын еске салып, бұл сыртқы сауда географиясын кеңейтуге мүмкіндік беретінін, инвестициялық әлеуетімізді арттыра түсетінін айтты.  
Мемлекет басшысы маусым айының соңында Нью-Йоркте өтетін дауыс беру кезінде  дипломаттар өздері өкілдік етіп отырған мемлекеттер тарапынан БҰҰ Қауіпсіздік кеңесінің тұрақты емес мүшелігіне 2017-2018 жылдар кезеңіндегі Қазақстанның кандидатурасын қолдайды деп сенетінін атап өтті.  
Соңында Нұрсұлтан Назарбаев елшілер мен дипломаттарға, дипломатиялық миссиялар басшыларына елдер арасындағы қарым-қатынасты нығайтуға қосқан үлестері үшін алғыс айтып, жұмыстарына табыс тіледі.
Сондай-ақ іс-шара барысында дипломатиялық корпус дуайені, Ресей Федерациясының Қазақстандағы елшісі, М.Бочарников сөз сөйледі.
Ресей дипломаты өткен жылдың Қазақстан үшін Конституция мен ҚХА-ның 20 жылдығы, Қазақ хандығының 550 жылдығы, экономиканы жаңғырту жөніндегі ауқымды реформалардың басталуы, сондай-ақ бүкіл әлемге  Қазақстан халқының бірлігі мен тұтастығын көрсеткен президент сайлауы сияқты тарихи оқиғалармен айшықталғанын атап өтті.
М.Бочарниковтің айтуынша, аталған кезеңде Қазақстан сыртқы саясатта елеулі табыстарға қол жеткізді. Бұл – ең алдымен Қазақстанның ДСҰ-ға кіруі, ЕАЭО-ға төрағалық етіп, ұйымның сыртқы серіктестерімен байланысын нығайтуы, интеграциялық бірлестік жұмысын «Ұлы Жібек жолы экономикалық белдеуімен» ұластыру.








///
	 

	Жеделхатта Мемлекет басшысының қайғылы жағдай туралы хабарды күйзеле отырып қабылдағаны атап өтілген.

	Нұрсұлтан Назарбаев Қазақстан халқы атынан және жеке өз атынан шын ниетпен көңіл айтып, қаза тапқандардың отбасылары мен туған-туыстарына, сондай-ақ барша Латвия халқына қайғыларына ортақтастығын білдірді.
///Нұрсұлтан Назарбаев Махатхир Мохамадты Парламент сайлауында «Үміт альянсы» коалициясының жеңіске жетуімен және Малайзия Премьер-Министрі лауазымына тағайындалуымен құттықтады.
«Сайлау нәтижелері Сіздің парасатты басшылығыңызбен Малайзияның келешекте жаңа белестерді бағындыратынына халықтың сенім артып отырғанын көрсетті. Бұған Сіздің 1981-2003 жылдарда Малайзияның қарқынды дамуына қосқан өлшеусіз үлесіңіз дәлел бола алады.
Қазақстан мен Малайзия арасындағы достық қарым-қатынас жылдан жылға нығайып, жан-жақты өркендеп келеді», – делінген жеделхатта.
Сондай-ақ, Мемлекет басшысы екі ел арасындағы жемісті ынтымақтастықтың одан әрі дами беретініне сенім білдірді.
Соңында Нұрсұлтан Назарбаев Махатхир Мохамадқа жауапты лауазымда табыс, ал Малайзия халқына бейбіт өмір мен бақ-береке тіледі.
///
	

	Испания Корольдігіне сапары аясында өткен кездесулер барысында Нұрсұлтан Назарбаев испандық жетекші компаниялардың басшыларымен экономиканың түрлі салаларындағы өзара іс-қимыл перспективаларын талқылады.

	Осы орайда құрылыс және тау-кен өнеркәсібін, теңіз порттарын, әуежайларды, автомобиль жолдарын және теміржолды қоса алғанда, азаматтық мақсатта пайдалану үшін жарылғыш қолдану жүйесі өндірісі саласындағы ынтымақтастық мәселелері қаралды.

	Сонымен қатар, ғылыми және инженерлік зерттеулер үшін түрлі үдерістерді компьютерлік ынталандыру мақсатында пайдаланылатын бағдарламалық қамтамасыз етуді әзірлеу саласындағы серіктестік мүмкіндіктері талқыланды.

	«Максам» компаниясына әлемнің 40 еліндегі өндірістік қуаты бар 140-тан астам кәсіпорын кіреді. Ол Қазақстан Республикасының тау-кен өнеркәсібінде 2002 жылдан бері жұмыс істейді. Осы уақыт ішінде Қарағанды, Ақмола және Қостанай облыстарында өнеркәсіптік мақсаттағы жарылғыш заттар өндіретін үш зауыт салды. Компанияның еліміздегі персоналының саны - 181.

	 «OHL» компаниясы инфрақұрылымның түрлі нысандарын жобалауға, құрылысын жүргізуге және пайдалануға беруге мамандануда. Нысандар құрылысы 39 елде жүзеге асты. Қазіргі жобалар 30 мемлекетте іске асырылуда.

	«Next Limit Technologies» компаниясы компьютерлік ынталандыру саласындағы өздерінің бағдарламалық өнімдерінің сапасы мен қуатының арқасында бүкіл әлемге танымал. Техникалық қызметкерлері алыста, Еуропаның көптеген елдерінде, сондай-ақ АҚШ-та жұмыс істейді.

///
	 

	Отырыс кезінде Еуразиялық экономикалық одақ туралы шарттың негізгі ережелері қосымша талқыланды, сондай-ақ Кеден одағы мен Бірыңғай экономикалық кеңістікке Армения Республикасының қосылуы жөніндегі іс-шаралар жоспарының жүзеге асырылу барысы қаралды.

	Қазақстан, Ресей және Беларусь басшылары шартты дайындауда ілгерілеушілік барын айтты, сондай-ақ оны әзірлеуге іскер топтардың белсене қатысқанын атап өтті.

	Үш елдің көшбасшылары құжаттардың келісілу үдерісін оң бағалап, мұның мемлекеттер арасында қалыптасқан қарым-қатынастардың жоғары деңгейінің нәтижесі екенін атап өтті.  


///Қазақстан Президенті Қасым-Жомарт Тоқаев Парламент Палаталарының бірлескен отырысында «Жаңа жағдайдағы Қазақстан: іс-қимыл кезеңі» атты Жолдауын жариялап, елімізді одан әрі дамыту стратегиясымен таныстырды.
Қасым-Жомарт Тоқаев Жолдауда мемлекеттік басқарудың тиімділігін арттыру, жаңа заман талаптарына сәйкес экономикалық даму, өнеркәсіп әлеуетін күшейту, ауылшаруашылығы саласын, көлік-логистика кешенін, шағын және орта бизнесті, қаржы секторын, өңірлік даму және қазақстандықтардың әлеуметтік жағдайын арттыру секілді бірқатар бастама көтерді.
– Сондықтан еліміздің жаңа экономикалық бағдары басты жеті қағидатқа негізделуі керек. Олар: игіліктер мен міндеттердің әділ бөлінісі; жеке кәсіпкерліктің жетекші рөлі; әділ бәсекелестік, кәсіпкерлердің жаңа буыны үшін нарық ашу; өнімділікті көбейту, экономиканың ауқымдылығын және технологиялық сипатын арттыру; адами капиталды дамыту, жаңа үлгідегі білім саласына инвестиция тарту; «Жасыл» экономиканы дамыту, қоршаған ортаны қорғау; мемлекет тарапынан дәйекті шешімдер қабылдау және сол үшін қоғам алдында жауапты болу, – деді Мемлекет басшысы.
Президент білімнің қолжетімді әрі сапалы болуын қамтамасыз етудің маңыздылығы мен денсаулық сақтау саласын дамыту жайында айта келіп, отбасылық-демографиялық жағдайына және балалардың құқығы мен қауіпсіздігіне алаңдаушылық білдірді.
Мемлекет басшысының пікірінше, заң үстемдігі мен азаматтардың қауіпсіздігін қамтамасыз етпейінше әлеуметтік-экономикалық дамудың бірде-бір аспектісін табысты жүзеге асыру мүмкін емес. Алдымызда мемлекеттің азаматтарға қызмет етуінің жаңа стандарттарын әзірлеу бойынша ауқымды жұмыс бар. Бұл істе маңызды рөл атқаратын құқық қорғау органдары мен сот жүйесін үлкен реформалар күтіп тұр.
– Экономикалық ынтымақтастық және даму ұйымы елдерінің тәжірибесі бойынша қылмыспен күрес саласын жаңғыртқан жөн. Бізге азаматтардың құқығын заманауи тұрғыдан қорғауды қамтамасыз ететін және жоғары халықаралық талаптарға жауап беретін үлгі керек. Қазақстанда өкілеттіктердің ара жігі нақты ажыратылған үш буынды модель құру керек деп санаймын. Тағы да қайталап айтамын, заңдылық пен әділеттілік сөзсіз қамтамасыз етілуге тиіс. Қылмыстық істегі қателік адам тағдырын өзгертетінін естен шығармау керек, – деп мәлімдеді Қасым-Жомарт Тоқаев.
Жолдауда ұлттық бәсекелестікке қол жеткізуде цифрландыру ісі барлық реформалардың негізгі тетігі мен басты құралына айналатыны айтылған. Бұл тұрғыда саяси реформалар мемлекетті басқаруға азаматтарды көптеп тартуға бағытталуы керек. Жаңғыртудың негізгі мақсаты – тұтас мемлекеттің тиімділігін арттыру.
– Бүгін мен бүкіл қоғам алдында дағдарыс жағдайында атқарылатын іс-шаралардың жоспарын баяндадым. Оның жемісті жүзеге асуы әрқайсымызға байланысты. Баршамыз өз-өзімізді дамытуға күш салуымыз керек. Замана сынағы бізден үздіксіз қозғалысты, мықты күш-жігерді және табанды еңбекті талап етіп отыр. Сондықтан, еліміздің бақытты әрі жарқын келешегі әр азаматтың қажырлы қызметіне байланысты болмақ. Әр буынның маңдайына түрлі сынақ жазылған. Біз төл тарихымызда тағдырдың түрлі сынынан әрдайым сүрінбей өттік. Еліміз ең күрделі деген міндеттерді шеше алады. Біз бұған дайынбыз, – деді Мемлекет басшысы.
«Жаңа жағдайдағы Қазақстан: іс-қимыл кезеңі» атты Жолдаудың толық мәтінімен мына сілтеме арқылы таныса аласыздар.





///Мемлекет басшысы Қытай Халық Республикасына мемлекеттік сапары барысында Қазақстан мен Қытайдың бірлесіп түсірген «Композитор» атты бірінші кинофильмінің шығармашылық тобымен кездесті. Фильм Ұлы Отан соғысы жылдарында Қазақстанда болған қытай композиторы Си Синхай мен қазақ композиторы Бақытжан Байқадамовтың достығына арналған.  
Қазақстан Президенті фильм трейлерінің таныстырылым рәсімінде актерлер құрамына кәсіби өнер көрсеткені үшін ризашылық білдіріп, екі елдің мәдени саладағы ынтымақтастығының жоғары деңгейге көтерілгенін атап өтті. 
Көркем фильмді Ш.Айманов атындағы «Қазақфильм» киностудиясы мен Қытайдың «Shinework Pictures» және «China Film Coproduction Corporation» компаниялары түсірген. Басты рөлдерде қазақстандық актерлер – Берік Айтжанов, Алтынай Нөгербек, Аружан Жазылбекова, қытайлық актерлер – Ху Цзюнь және Юань Цюань ойнайды.
 

///Кеңеске Премьер-Министр Б.Сағынтаев, Мәжіліс төрағасы Н.Нығматулин, Президент Әкімшілігінің Басшысы Ә.Жақсыбеков, Үкімет мүшелері, орталық мемлекеттік органдар мен ұлттық компаниялар жетекшілері қатысты.
Кеңес барысында Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Қ.Қожамжаров, Президент Әкімшілігі Басшысының орынбасары Т.Донақов, Ұлттық экономика министрі Т.Сүлейменов, Президент Әкімшілігі Басшысының бірінші орынбасары М.Тәжин, Сенат төрағасының орынбасары Б.Бекназаров баяндама жасады.
Мемлекет басшысы жұмыс тобы жетекшілерінің есептерін тыңдап, Бес институционалдық реформаның жекелеген бағыттарының іске асырылу барысына тоқталды.
– Бірінші реформаға тоқталайық. «Б» корпусының басшылықтағы қызметкерлерін аттестациялау қорытындысында көптеген министрлік пен әкімдіктерде жұмыс істейтіндердің стратегиялық және бағдарламалық құжаттарды білу деңгейі төмен екені анықталды. Ең алдымен, бұл ауыл шаруашылығы, денсаулық сақтау, білім және ғылым министрліктеріне, сондай-ақ барлық әкімдіктерге қатысты болып отыр. Мемлекеттік қызметкерлердің қызмет бабында өсу жағдайы жақсарды. Сонымен бірге, бірқатар мемлекеттік органдарда «командалық ауыс-түйіске» байланысты басшылық құрамның ауысу деңгейі жоғары екені байқалады, – деді Елбасы.
Нұрсұлтан Назарбаев «өз еркімен» босаған лауазымдарға түрлі кезеңде басшылармен бірге жұмыс істеген адамдар тағайындалып жатқанын айтты, сондай-ақ бұл мәселелерді ретке келтіру жөнінде қосымша шаралар қабылдауды тапсырды.
– Заңдылық пен құқықтық тәртіптің бұзылуы туралы халықтың Президент Әкімшілігіне арыз-шағымы азаймай тұр. Сотқа дейінгі сатыда нақты жарыспалылық жоқ. Қорғаушылар мен құқық қорғау органдары қызметкерлерінің біліктілігі жеткіліксіз. Айқын әрі болмашы бұзушылықтар жөніндегі рәсімдерді мейлінше жеңілдету қажет. Адамдар қарапайым істер бойынша шешімді айлап күтпеуі керек. Сот және құқық қорғау органдарының шешімдері жинақы әрі адамдарға түсінікті болуға тиіс, – деді Қазақстан Президенті.
Сондай-ақ, Мемлекет басшысы жергілікті полиция қызметіне тоқталып, шұғыл жағдайларда оларды басқарудың және әрекет ету жеделдігінің төмендемеуіне жол бермеу қажеттігіне тоқталды.
– Жергілікті полиция ішкі істер органдарының біртұтас жүйесінде болған және солай болып қала береді. Алайда, әкім полиция алдына жергілікті маңызы бар құқықтық тәртіпті қамтамасыз ету және құқық бұзушылықтың алдын алу жөнінде міндеттер қоюға құқылы, – деді Елбасы.
Нұрсұлтан Назарбаев Бес институционалдық реформаның үшінші бағытына қатысты 50 қадамның 13-і іске асырылғанын, ал қалғаны бойынша жұмыстардың жүргізіліп жатқанын атап өтті.
Сонымен бірге, Қазақстан Президенті жаңа Салық кодексі жобасынан тиімсіз жеңілдіктер мен артықшылықтарды алып тастау қажеттігін тағы да ескертіп, бұл мәселе жөнінде ауқымды түсіндіру жұмыстарын жүргізуді тапсырды.
Бұдан бөлек, Мемлекет басшысы өңірлік электр жүйелері компанияларын ірілендіру жөніндегі заңды орындаудың маңызды екеніне назар аударды. Оның нәтижесінде тұтынушылар үшін электр энергиясының бағасы төмендеуге тиіс.
– Экспорттық тауарлар жасау және әлемдік нарыққа шығу үшін қайта өңдеу секторына кемінде 10 трансұлттық компанияны тарту міндеті қойылған болатын. Былтыр «Тенарис», «ЭФКО» және «Кока-кола» компаниялары іске асырған 3 бірлескен жоба ғана іске қосылды. Бұл ретте, кока-кола шығаратын компания елімізде өткен ғасырдан бастап жұмыс істеуде, – деді Елбасы.
Нұрсұлтан Назарбаев «ірі инвесторлардың» қатысуымен экономиканың басым секторларындағы жобаларды іске асыру тұрғысынан соңғы 2 жылда айтарлықтай ілгерілеушілік болмағанын айтты.
– Бұл жөнінде жыл сайын айтып келеміз. Әлі күнге дейін стратегиялық инвестормен бірге осы салада бірде-бір жоба іске асырылған жоқ. Арнайы «Kazakh Invest» ұлттық компаниясын құрдық. Оған айрықша мәртебе беріп, барлық өңірде өкілдіктерін аштық. Жарты жыл өтті, нәтижесі қайда? – деді Қазақстан Президенті. Сондай-ақ, Премьер-Министрге инвесторлар тарту жөніндегі жұмыстарға жауапкершілік белгілеу жүктелді.
Сонымен қатар, Қазақстан Президенті «Астана» халықаралық қаржы орталығы мен оның институттарының бұдан арғы жұмыс жоспары мен перспективаларына тоқталды.
Мемлекет басшысы Үкімет қабылдаған шараларға қарамастан, жер қойнауын пайдалану секторында орын алып отырған сыбайлас жемқорлық мәселелеріне тоқталып, бұл саладағы заңнаманы қайта қарастыруды тапсырды.
Соңында Нұрсұлтан Назарбаев Ұлт жоспарын одан әрі іске асыру үшін биліктің барлық тармағының алдында тұрған ауқымды жұмыс көлемін айқындап берді.
– Конституциялық реформа аясында Үкіметтің Парламент пен оның палаталары алдындағы есептілігі мен бақылануы күшейтілді. Кез келген басшы жауапкершілікті басқаға аудармай, мәселені өз деңгейінде жедел әрі біліктілікпен шешуге тиіс. Ағымдағы мәселелерді Президенттің деңгейіне шығарудың қажеті жоқ, – деді Елбасы.


/// 
Кездесу барысында Нұрсұлтан Назарбаев пен Си Цзиньпин бірқатар маңызды салалардағы екіжақты өзара іс-қимылдың мәселелерін талқылады. Тараптар сауда-экономикалық, инвестициялық, транзит-көліктік, мәдени-гуманитарлық салаларда және өзге де барлық бағыт бойынша өзара тиімді ынтымақтастықтың жоғары қарқын алып отырғанын атап өтті.
Бұдан бөлек, екі елдің көшбасшылары өңірлік және халықаралық күн тәртібіндегі бірқатар өзекті жайттар жөнінде пікір алмасты.

///Қасым-Жомарт Тоқаевқа коронавирус індетіне қарсы күрес бойынша Қазақстанда қабылданып жатқан шаралар жөнінде есеп берілді.
Президентке пандемияның жер шарындағы негізгі таралу тенденциялары және вирусқа қарсы күрестегі еліміздің рейтингісі туралы да баяндалды. Дүниежүзілік денсаулық сақтау ұйымының дерегіне сәйкес, 1 миллион адамға шаққандағы індетке шалдыққандардың саны бойынша Қазақстан 221 мемлекеттің ішінде 109-орында, өткізілген тест сынамаларының саны бойынша 67-орында, өлім-жітім бойынша 94-орында, COVID-19 індетінен жазылып шыққандардың саны бойынша 48-орында, дерттің ауыр тиюі тұрғысынан 50-орында.
Сонымен қатар Мемлекет басшысына өңірлердегі эпидемиялық жағдай туралы, соның ішінде, карантин шараларының күшейтілуі және ұлттық  денсаулық сақтау жүйесінің қолда бар ресурстары жайында мәлімет берілді. Денсаулық сақтау министрі жұқпалы аурулар стационарларындағы дертке шалдыққан адамдар жататын орындардың 33 пайызға толғанын, жан сақтау бөлімдерінде бұл көрсеткіш 21 пайызға жеткенін айтты.  
Алексей Цой COVID-19 вирусын жұқтырғандар санының көбеюіне қарамастан, еліміздегі ахуалдың бақылауда тұрғанын және медициналық қызметтің азаматтарға қажетті көмек көрсетуге дайын екенін атап өтті.  
Министр елімізде адамдардың коронавирустан қайтыс болу деңгейі былтырғы шілде айымен салыстырғанда 4 есе төмендегенін жеткізді. Бұл дертке шалдыққандарға көмек көрсету үшін қабылданған шаралардың, соның ішінде алғашқы медициналық-санитарлық жәрдем беру деңгейінің тиімділігін көрсетеді. Бейінді ведомствоның мәліметі бойынша, барлық өңірдегі салынған жұқпалы аурулар ауруханалары халықаралық стандартқа сай келеді және науқастарға қажетті көмек көрсетуде.
Қасым-Жомарт Тоқаев Алексей Цойға эпидемиялық ахуалды қатаң бақылауда ұстауды, халықты уақытылы әрі толық құлақтандыру жұмыстарын сапалы ұйымдастыра отырып, жаппай вакцина егуге дайындықты тиісті дәрежеде қамтамасыз етуді тапсырды.

///Қасым-Жомарт Тоқаевқа коронавирус індетіне қарсы күрес бойынша Қазақстанда қабылданып жатқан шаралар жөнінде есеп берілді.
Президентке пандемияның жер шарындағы негізгі таралу тенденциялары және вирусқа қарсы күрестегі еліміздің рейтингісі туралы да баяндалды. Дүниежүзілік денсаулық сақтау ұйымының дерегіне сәйкес, 1 миллион адамға шаққандағы індетке шалдыққандардың саны бойынша Қазақстан 221 мемлекеттің ішінде 109-орында, өткізілген тест сынамаларының саны бойынша 67-орында, өлім-жітім бойынша 94-орында, COVID-19 індетінен жазылып шыққандардың саны бойынша 48-орында, дерттің ауыр тиюі тұрғысынан 50-орында.
Сонымен қатар Мемлекет басшысына өңірлердегі эпидемиялық жағдай туралы, соның ішінде, карантин шараларының күшейтілуі және ұлттық  денсаулық сақтау жүйесінің қолда бар ресурстары жайында мәлімет берілді. Денсаулық сақтау министрі жұқпалы аурулар стационарларындағы дертке шалдыққан адамдар жататын орындардың 33 пайызға толғанын, жан сақтау бөлімдерінде бұл көрсеткіш 21 пайызға жеткенін айтты.  
Алексей Цой COVID-19 вирусын жұқтырғандар санының көбеюіне қарамастан, еліміздегі ахуалдың бақылауда тұрғанын және медициналық қызметтің азаматтарға қажетті көмек көрсетуге дайын екенін атап өтті.  
Министр елімізде адамдардың коронавирустан қайтыс болу деңгейі былтырғы шілде айымен салыстырғанда 4 есе төмендегенін жеткізді. Бұл дертке шалдыққандарға көмек көрсету үшін қабылданған шаралардың, соның ішінде алғашқы медициналық-санитарлық жәрдем беру деңгейінің тиімділігін көрсетеді. Бейінді ведомствоның мәліметі бойынша, барлық өңірдегі салынған жұқпалы аурулар ауруханалары халықаралық стандартқа сай келеді және науқастарға қажетті көмек көрсетуде.
Қасым-Жомарт Тоқаев Алексей Цойға эпидемиялық ахуалды қатаң бақылауда ұстауды, халықты уақытылы әрі толық құлақтандыру жұмыстарын сапалы ұйымдастыра отырып, жаппай вакцина егуге дайындықты тиісті дәрежеде қамтамасыз етуді тапсырды.

/// 
11 ақпанда Мемлекет басшысының төрағалығымен Үкіметтің кеңейтілген отырысы өтеді.
Отырыс барысында отандық экономиканың қазіргі ахуалы мен оны әрі қарай дамыту шаралары талқыланады деп жоспарланып отыр. Сондай-ақ «Нұрлы жол» жаңа экономикалық саясатын жүзеге асырудың негізгі тетіктері қаралады. 
///Президент Қасым-Жомарт Тоқаев Премьер-Министр Асқар Маминнің, сондай-ақ, Нұр-Сұлтан, Алматы қалалары мен Ақмола, Ақтөбе, Жамбыл, Қарағанды, Қызылорда, Павлодар облыстары әкімдерінің коронавирустың таралуына қатысты қалыптасқан ахуал, өңірлердің әлеуметтік-экономикалық даму барысы жайындағы есептерін тыңдады. 
Мемлекет басшысы Үкіметке және облыс басшыларына пандемияның таралуын тез арада шектеуге қатысты шұғыл әрі тиімді шаралар қабылдауға, коронавирусқа шалдыққан адамдарға нақты көмек көрсетуге, азаматтардан тест сынамасын алудың ауқымын кеңейтуге, дәрігерлерді арнайы қорғаныс құралдарымен, дәрі-дәрмектермен, өкпеге жасанды жолмен дем беретін аппараттармен және өзге де қажетті құрал-жабдықтармен қамтасыз етуді тапсырды.
Президенттің пікірінше, азаматтардың денсаулығын қорғау ісінде алғы шепте жүрген медицина қызметкерлеріне материалдық және моральдік тұрғыдан қолдау көрсетудің мәні зор. Үкімет пен әкімдер халық арасында карантин режимін сақтаудың аса маңызды екенін түсіндіріп, бұл бағыттағы жұмыстарды белсенді жүргізуге тиіс. 
Сонымен қатар, Қасым-Жомарт Тоқаев орталық және жергілікті атқарушы билік органдарына экономиканың құлдырауына жол бермеу, өнеркәсіптік және ауыл шаруашылығы өндірісін арттыру, азаматтардың әлеуметтік қажеттіліктерін толық қамтамасыз ету бойынша нақты шаралар қабылдауды тапсырды.
///Қазақстан Президентінің Ақмола облысына жұмыс сапары ресейлік «Ростсельмаш» компаниясымен арадағы ынтымақтастық аясында VECTOR410KZ және ACROS астық жинау комбайндарын құрастыратын «KazRost Engineering Ltd.»  кәсіпорнының жұмысымен танысудан басталды. Мемлекет басшысы ауыл шаруашылығы техникалары мен тракторлар құрастыратын цехты аралап көрді.
Компания директоры Қайрат Қалманбаевтың айтуынша, былтыр 29,5 миллиард теңгеге 504 комбайн шығарылған. Биыл жыл соңына дейін 598 комбайн және YTO маркалы, дөңгелекті 300 трактордың төрт түрін шығару жоспарланып отыр. Қазіргі таңда кәсіпорында 162 адам еңбек етеді.
Мемлекет басшысы компанияның шығарып жатқан өнімі Қазақстанның солтүстік өңіріндегі тың жерлер үшін маңызды екенін атап өтті.
– Ауыл шаруашылығы машиналарын жасау біз үшін басым бағыт саналады. Үкімет ауыл шаруашылығы мәселелерімен айналысуы қажет. Әлемде не болып жатқанын көріп отырсыздар. Азық-түліктің бағасы 40 пайызға қымбаттады. Біз еліміздегі бағаны ұстап тұруға тырысамыз. Бірақ бұл оңай емес. Аталған мәселелерді шешеміз. Әрине, Қазақстан ауыл шаруашылығы дамыған ел болуы тиіс. Біз іс жүзінде өзімізді ауыл шаруашылығы өнімдерімен толық қамтамасыз етуге көшуіміз керек. Қазір ірі компаниялармен және инвесторлармен жұмыс істеп жатырмыз, – деді Президент.




 
///
	 

	Сапар барысында Мемлекет басшысы Алматы қаласын дамыту мәселелеріне арналған кеңес өткізеді.  
/// 
Си Цзиньпин Нұрсұлтан Назарбаевты 26 сәуірде өткен сайлаудағы жеңісімен құттықтады.
Қытай көшбасшысы Қазақстан Президентінің тәуелсіздікті нығайтуға және Қазақстанның орнықты дамуына қосқан үлесін жоғары бағалады.
Мемлекеттер басшылары әңгіме барысында екіжақты ынтымақтастықтың әлеуеті жоғары екенін айтып, «Нұрлы жол» және «Жібек жолының экономикалық белдеуі» бағдарламаларының өзара толықтырушы сипатын атап өтті.   
Сонымен қатар, тараптар өңірлік және халықаралық өзекті мәселелерге қатысты екі елдің ұстанымдары ұқсас екеніне назар аударды.
Соңында Си Цзиньпин Қазақстан Президентін биыл Қытайға сапарлап келуге шақырды.
Телефон арқылы сөйлесуге Қытай жағы бастамашы болды.
///
	 

	Отан қорғаушылар күні қарсаңында Мемлекет басшысы, Қарулы Күштердің Жоғарғы Бас қолбасшысы кезекті жоғары әскери және арнаулы атақтар, сондай-ақ сыныптық шендер тапсырды.

	Қатысушыларға арнаған сөзінде Нұрсұлтан Назарбаев олардың еліміздің қауіпсіздігін, оның шекарасының қорғалуын, тәуелсіз мемлекет құрып жатқан қазақстандықтардың бейбіт еңбегінің алаңсыздығын қамтамасыз етіп отырғанын айтты. Бұған қоса, ол тарихи тұрғыдан Қарулы Күштер жастардың тәрбиесінде әрдайым маңызды рөл атқарғанын атап өтті.

	– «Офицердің ар-намысы» деген ұғым ешқашан ұмытылған емес және оның мәні ешқашан да төмендеген жоқ. Жауынгердің нағыз ерлігі Отаны мен халқы үшін өз өмірін қия білуінде. Отанға қызмет етудің үлгісін көрсете отырып, сіздер өскелең буынды тәрбиелеп, қоғамымыздың рухани негіздерін нығайта түсесіздер. Мемлекет сіздердің қазақстандық патриотизмді қалыптастыруға белсене атсалысатындарыңызға  сенім артады.  Сіздер бұл міндетті орындап, алған атақтарыңызды ақтайды деп сенемін, – деді Қазақстан Президенті.

	Мемлекет басшысы берілген атақтар бүкіл әскери қызмет барысындағы ерен еңбектің нәтижесі екеніне тоқталып өтті.

	– Бұл – мемлекет тарапынан берілген жоғары баға. Генерал болу – зор мәртебе, сіздер оған лайықты болуға тиіссіздер.  Мықты денсаулық және қызметтеріңізге табыс тілеймін, – деді Нұрсұлтан Назарбаев.

	Салтанатты рәсім кезінде сөз сөйлеген офицерлер өздеріне берілген атақтар отандастардың қауіпсіздігін қамтамасыз етіп отырған барлық құрылымдарға берілген жоғары баға екенін айтты. Олар Қазақстан армиясының, құқық қорғау және арнаулы органдардың жақсы жарақтандырылғанын айтып, барлық күш-жігерлерін, тәжірибелері мен білімдерін ел халқына қызмет етуге жұмсайтындарына сендірді.

	Шара барысында Ұлттық ұланның бас қолбасшысы Р.Жақсылықовқа,  Қорғаныс министрінің орынбасары О.Сапаровқа генерал-лейтенант атағы берілді.

	Генерал-майор атағы Ұлттық ұланның бас қолбасшысының бірінші орынбасары Б.Ашкаровқа, Төтенше жағдайлар министрлігі азаматтық қорғаныс департаментінің директоры Ж.Жұмашевқа, Әуе шабуылына қарсы қорғаныс әскерлерінің қолбасшысы Н.Мұқановқа, Әуе қорғанысы күштері бас қолбасшының бірінші орынбасары – Әуе қорғанысы күштері Бас штабының бастығы М.Уашпаевқа, өңірлік қолбасшылық күштері қолбасшысының бірінші орынбасары – «Оңтүстік» өңірлік қолбасшылығы күштерінің қолбасшысы басқармасының штаб бастығы М.Хусайыновқа берілді.

	Ұлттық қауіпсіздік қызметінің генерал-майоры арнаулы атағы Ұлттық қауіпсіздік комитеті төрағасының орынбасары С.Әбішке, Астана қаласы бойынша департаменттің бастығы К.Елубаевқа, Ақтөбе облысы бойынша департамент бастығы Н.Қыдырбаевқа берілді.

	Қаржы полициясының генерал-майоры арнаулы атағы Экономикалық қылмысқа және сыбайлас жемқорлыққа қарсы күрес агенттігі төрағасының орынбасары А.Бодановқа берілді.

	Сыртқы барлау қызметінің генерал-майоры арнаулы атағы «Сырбар»  Сыртқы барлау қызметі директорының орынбасары Р.Омаровқа берілді.

	Полиция генерал-майоры арнаулы атағы Қарағанды облысы ІІД бастығы М.Жаппаровқа, Алматы қаласы ІІД бастығы С.Күдебаевқа, Қостанай облысы ІІД бастығы Т.Маткеновке берілді.

	3-сыныпты  әділет мемлекеттік кеңесшісі сыныптық шені Солтүстік Қазақстан облысының прокуроры С.Зайтлерге, Батыс Қазақстан облысының прокуроры С.Қарамановқа, Оңтүстік Қазақстан облысының прокуроры И.Имановқа тапсырылды.
///
	 

	Хат иелері биылғы қазан айында университеттің 118 оқытушысы мен қызметкеріне Алматы қаласындағы тұрғын үй кешендерінің бірінен пәтер кілттері салтанатты жағдайда тапсырылғанын хабарлайды.

	Сондай-ақ хатта бұл оқиға Мемлекет басшысының жүргізіп отырған саясаты мен әлеуметтік салаға ерекше көңіл бөлуінің арқасында жүзеге асқаны атап өтіледі.

	«Университет қызметкерлерінің аса маңызды тұрғын үй мәселесін шешудегі өлшеусіз көмегіңіз бен қамқорлығыңыз үшін әл-Фараби атындағы ҚазҰУ-дың мыңдаған адамдық ұжымының шын жүректен шыққан алғысын қабыл алыңыз» делінген хатта.

	Авторлар 2006 жылы басталған көп пәтерлі үйдің құрылысы дағдарыс салдарынан тоқтап, нысандар тұрып қалғанын атап өткен. Мемлекет басшысының тікелей араласуымен, оның үлескерлер құқығын қорғау және мерзімі жеткен тұрғын үй мәселесін шешу жөніндегі тапсырмасы бойынша көп жылғы құрылыс аяқталды.

	«Сіздің қолдауыңыз 118 отбасыға өздерін бақытты сезініп, мемлекетімізде олар ешқашан өз мәселелерімен бетпе-бет қалып қоймай, өмірлерінде жаңа көкжиектерді көретініне сенім ұялатты. Сіз біздің қызметкерлерді ғылымда, студенттерді оқыту мен тәрбиелеуде жаңа жетістіктерге жетуге ынталандыра түстіңіз» деп жазады хат иелері.

	Олар хат соңында Қазақстан Президентіне университетке көрсеткен сенімі мен ерекше қарым-қатынасы үшін алғыс айтып, білім және ғылым саласындағы мәселелерді шешу үшін өздерінің барлық күш-жігерлерін, білімдері мен тәжірибелерін жұмсауға уәде берді.                   
///
	 

	М. Құл-Мұхаммед мәдениет саласын және ақпараттық кеңістікті жаңғырту, сондай-ақ Үкіметтің кеңейтілген отырысында берілген тапсырмалардың орындалу барысы туралы баяндады.

	Мемлекет басшысы мемлекеттік телеарналарды оңтайландыру және мазмұндық сапасын арттыру жөнінде шаралар қабылдау қажеттігін атап өтті.

	Министр ақпараттық саясаттағы тиісті жұмыстардың жүргізілуі туралы мәлімдеді. Атап айтқанда, мүлікке түгендеу жүргізу нәтижесінде ешқандай қызмет жүргізбеген бұқаралық ақпарат құралдары мемлекеттік тіркеуден алынып тасталды. Бүгінде елімізде нақты жұмыс істейтін 2105 БАҚ тіркелді. Олардың қатарында 1360 газет, 511 журнал, 49 радиостанса, 71 телекомпания бар.

	Бұдан бөлек, кездесу барысында «Астана Опера» театры қызметі мәселелері, Ұлттық мұражай құрылысы мен оның коллекциясын қалыптастыру, ірі халықаралық іс-шараларды, Мәдениет күндерін өткізу барысы,  сондай-ақ ономастикалық комиссиялар жұмысын жетілдіру жайы талқыланды. 

	Мемлекет басшысы қаралған мәселелер бойынша бірқатар нақты тапсырмалар берді.    

///Кездесу барысында Мемлекет басшысына еліміздің Қарулы Күштерінің қазіргі жағдайы мен министрлік қызметінің стратегиялық бағыттары туралы мәлімделді.
Н.Ермекбаев Қазақстан Президентіне армияның қорғаныс қабілетін арттыру және әскерді қару-жарақпен қамтамасыз ету үшін қабылданып жатқан шаралар туралы баяндады.
Кездесу қорытындысы бойынша Қасым-Жомарт Тоқаев бірқатар нақты тапсырма берді.

///Қасым-Жомарт Тоқаевқа еліміздегі санитарлық-эпидемиялық ахуал мен әлеуметтік-экономикалық дамудың өзекті мәселелері туралы баяндалды.
Асқар Мамин еліміздегі санитарлық-эпидемиялық ахуалдың бақылауда екенін жеткізді.
Премьер-Министр Президентке коронавиурсқа қарсы вакциналар жөнінде мәлімет берді. Қазіргі уақытта отандық QazCovid-in вакцинасы клиникалық сынақтың ІІІ сатысынан өткізіліп жатыр. Оның алдын ала тиімділігі 96 пайызды құрайды. «Спутник V» вакцинасының сапасы аттестациядан өткізілуде. Сондай-ақ GMP стандарты бойынша вакцина шығаратын биофарм зауытының құрылысы жүргізілуде.
Асқар Мамин Қасым-Жомарт Тоқаевқа 26 қаңтардағы Үкіметтің кеңейтілген отырысына дайындық барысы жайында айтты. Мемлекет басшысының төрағалығымен өтетін жиында еліміздің әлеуметтік-экономикалық даму қорытындылары мен алдағы кезеңде атқарылатын міндеттер қаралмақ.
Кездесу барысында экономикалық өсімді қалпына келтіру, инвестиция тарту, халықты жұмыспен қамтуды қолдау, әлеуметтік маңызы бар тауарлардың бағасын тұрақтандыру және еліміздің әлеуметтік-экономикалық дамуының басқа да өзекті мәселелері жөніндегі шаралар талқыланды.
Мемлекет басшысына тұрғын үй құрылысының даму қарқыны туралы мәлімет берілді. 2020 жылдың қорытындысы бойынша тұрғын үйлерді пайдалануға беру көлемі 16,8 пайызға артып, 15,3 миллион шаршы метрге жеткен. Қолжетімді баспана құрылысының көлемін ұлғайту, тұрғын үй құрылысы мен жалға берілетін тұрғын үй нарығына жеке инвестицияларды тарту мәселелеріне баса мән берілген.  
Президенттің тапсырмасы бойынша Үкімет 2020 жылы бюджет саласындағы 883 мың қызметкердің еңбекақысын өсірген. Атап айтқанда 609 мың педагогтың жалақысы 25 пайызға, 215 мың медицина қызметкерінің еңбекақысы 30 пайызға дейін, мәдениет, архив және өнер саласындағы 34 мың қызметкер мен әлеуметтік қорғау саласындағы 25 мың қызметкердің жалақысы 50 пайызға дейін көбейген.
Президент биыл да бюджет саласындағы 1 миллион 70 мың қызметкердің еңбекақысын, оның ішінде, 785 мың педагогтың жалақысын 25 пайызға, 247 мың медицина қызметкерінің еңбекақысын 30 пайызға,   әлеуметтік қорғау саласындағы әлеуметтік-медициналық мекемелердің 38 мың қызметкерінің жалақысын 45 пайызға дейін арттыру жұмысын жалғастыру аса маңызды міндет деп есептейді.
Кездесу соңында Мемлекет басшысы Үкіметке Қазақстанның Еуразиялық экономикалық одаққа биылғы төрағалық қызметінің жоғары деңгейде атқарылуын қамтамасыз етуді міндеттеді. Бұл көпжақты еуразиялық интеграцияның дамуына тың серпін береді.

///Қазақстан Президенті Алматы облысының Үшарал қаласына келгеннен кейін жаңа әуежайдың жұмысымен танысып, облыстың шағын авиация саласын дамыту перспективалары жөнінде мәлімет алды.
Мемлекет басшысы Алакөл ауданының Ақши кентіндегі темір жол вокзалының жаңа ғимаратын аралап көрген соң, еліміздің туризм саласын және көлік-логистика инфрақұрылымын дамыту мәселелері жөнінде кеңес өткізді.
Жиын барысында өңір басшысы Амандық Баталов Нұрсұлтан Назарбаевқа Алматы облысындағы туризмнің даму барысы жөнінде баяндады.
– Соңғы төрт жылда облыста туристік қызмет көрсету көлемі екі есе артты. Бұл көрсеткіш 2014 жылы 3,9 миллиард теңгені құраса, 2017 жылы 8,3 миллиард теңгеге өсті. 2018 жылы мұны 10 миллиард теңгеге дейін жеткізуді жоспарлап отырмыз. Алакөл ауданында көрсетілген қызмет көлемі 2017 жылы 3,5 миллиард теңгеге жетіп, 2014 жылғы деңгеймен салыстырғанда 8 есе артты, – деді Алматы облысының әкімі.
Инвестициялар және даму министрі Жеңіс Қасымбек «Нұрлы жол» инфрақұрылымды дамытудың мемлекеттік бағдарламасының жергілікті және республикалық маңызы бар автомобиль жолдарын салуға қатысты бөлігінің іске асырылу барысы жөнінде баяндады.
– 2017 жылы республикалық маңызы бар 4 мың шақырымнан астам автомобиль жолына жөндеу жұмыстары жүргізілді. Соның ішінде 603 шақырым жол пайдалануға берілді. Жалпы, 2022 жылға дейін 24 мың шақырым жолдың бәрі бір қалыпқа келеді деген ойдамыз, – деді Инвестициялар және даму министрі.
Сондай-ақ, кеңесте «Қазақстан темір жолы» ҰК» АҚ президенті Қанат Алпысбаев Мемлекет басшысына 2020 жылға дейінгі Алакөл демалыс аймағындағы көліктің қолжетімділік картасын таныстырып, транзиттік тасымалдау ісін дамыту стратегиясының жүзеге асырылуы барысы жөнінде баяндады.
Мәдениет және спорт министрі Арыстанбек Мұхамедиұлы ішкі және сыртқы туризмді дамыту жолында барлық кедергілерді жою мақсатымен Қазақстан халқына арналған Жолдауда берілген тапсырмалардың іске асырылуы, сонымен қатар ЭКСПО-ның тиімді өзгерістерін қолдау үшін министрлік тарапынан атқарылып жатқан шаралар жөнінде баяндады.
– Еліміз туризмнің экономикалық нәтижесін ЭКСПО-ны өткізу барысында нақты сезінді. Сол кезде Қазақстанға 7 миллионнан астам турист келді. Бұл өткен жылмен салыстырғанда 18 пайызға артық. Ішкі туризм легі 20 пайызға өсіп, шамамен 6 миллион адамға жетті, – деді ведомство басшысы.
Нұрсұлтан Назарбаев кеңестің және туристік кластер нысандарын аралаудың қорытындысы бойынша орталық мемлекеттік және жергілікті ақтарушы органдарға Қазақстанның туризм саласын одан әрі дамыту жөнінде бірқатар тапсырма берді.
– Алакөл Қазақстан бойынша демалушылар ең көп баратын жерге айналуы керек. Ол ыңғайлы жерде орналасқандығымен ерекшеленіп, барлық өңірдің тұрғындары үшін қолжетімді болып отыр. Көлдің кереметтігі суының емдік қасиетіне байланысты. Оның құрамында радон, сілті және басқа да пайдалы элементтер бар. Осыған байланысты Алакөл еліміздің туризм саласы үшін өте маңызды, – деді Мемлекет басшысы.










///Әңгімелесу барысында Биньямин Нетаньяху Қасым-Жомарт Тоқаевты Қазақстан Президенті қызметіне кірісуімен құттықтап, ел игілігі жолында табыс тіледі.
Екі елдің басшылары екіжақты қатынастардың өзекті мәселелері жөнінде пікір алмасып, қорғаныс технологиясы саласындағы ынтымақтастық үшін жақсы мүмкіндіктердің бар екенін айтты.
Қасым-Жомарт Тоқаев Израиль Премьер-Министрінің 2016 жылғы Қазақстанға жасаған сапарының табысты болғанына тоқталып, жоғары деңгейдегі байланыстарды жалғастырудың маңыздылығын айтты.
///Қасым-Жомарт Тоқаевқа  кәсіпкерлер құқын қорғау мәселесі бойынша атқарылған жұмыстар мен отандық бизнесті қолдауға қатысты жоспар жайында баяндалды.
Рустам Жүрсінов Қазақстан Президентіне соңғы 4 жыл ішінде 25 мың өтініш қаралып, оның 43 пайызы оң шешілгенін, кәсіпкерлердің 197 миллиард теңге көлеміндегі мүліктік құқықтары қорғалғанын айтты. Бизнес-омбудсменнің айтуынша, санитарлық талаптарды сақтау жөнінде тәртіп әзірленді, кәсіпкерлердің, олардың жұмысшылары мен тұтынушыларының арасындағы жауапкершілігі айқындалды.
Мемлекет басшысына коронавирус пандемиясының отандық бизнеске тигізген салдары және кәсіпкерлерге қолдау көрсету жөніндегі ұсыныстар туралы ақпарат берілді. Нақты айтқанда, еңбекақы төлеу қоры, жер қатынастары, салық мәселелері жан-жақты айтылды.
Қасым-Жомарт Тоқаев жер қатынастары мен еңбекақы төлеу қорына салмақ түсірмейтін жаңа реттеу саясаты жөніндегі өзгерістерді тиісті мемлекеттік органдар мұқият зерттеуі қажет екенін атап өтті. Президент «Бір көзден сатып алу» порталының тиімділігі мен ашықтығына жіті мән беру керек деп санайды.
Қасым-Жомарт Тоқаев Рустам Жүрсіновке бизнеске қатысты әкімшілік құқық бұзушылықтардың арту себептерін анықтауға, бақылау-қадағалау қызметін реформалауды әзірлеуге бағытталған бірқатар тапсырма берді.

/// 
Кеңесте этносаралық қарым-қатынастар мәселелері жөнінде Мәдениет және спорт министрлігі мен Қазақстан халқы Ассамблеясының Ғылыми-сарапшылық кеңесі бірлесіп өткізген әлеуметтік зерттеу нәтижелері қаралды.    
Отырысқа Президент Әкімшілігінің басшылығы, мүдделі министрліктер мен ведомстволар өкілдері, ҚХА-ның Ғылыми-сарапшылық кеңесі мүшелері қатысты.
Зерттеулер қорытындысын ҚХА Ғылыми-сарапшылық кеңесі төрағасының орынбасары, ҚР Президентінің жанындағы Мемлекеттік басқару академиясының Орталық Азиядағы этносаралық және конфессияаралық қатынастарды зерттеу орталығының жетекшісі Айгүл Сәдуақасова таныстырды.
Г.Әбдіқалықова әлеуметтік зерттеулер жүргізу объективті қажеттілік екенін, оның қорытындылары мемлекеттік этносаясаттың негізгі бағыттарын, іске асырылу жолдары мен әдістерін айқындауға септігін тигізетінін атап көрсетті.
Мемлекеттік хатшы таныстырылым қорытындысы бойынша мемлекеттік органдарға бірқатар нақты тапсырмалар берді.
///Мемлекет басшысы «Назарбаев Университеті» дербес білім беру мекемесі инфрақұрылымының бір бөлігі саналатын жаңа ғылыми-зерттеу кешенінің жұмысымен танысты.
Атап айтқанда, Қазақстан Президенті электрондық микроскопия, атомдық-күш микроскопиясы, робот техникалары және зияткерлік жүйелер, озық робот техникалары мен мехатрондық жүйелер зертханаларын, сондай-ақ энергетикалық ғарыштық зертхананы аралап көрді.
Жалпы, кешенде 117 зертхана, соның ішінде 67 инженерлік-техникалық, 40 химия-биологиялық және 10 таза аймақ бар.


///
	 

	Мемлекет басшысы Нұрсұлтан Назарбаев 20 қарашада Астанада өтетін Қазақстан Республикасы судьяларының VI съезі жұмысына қатысады

	Тәуелсіздік сарайында өтетін съезд барысында Қазақстан Президенті «Қазақстан-2050» Стратегиясын іске асыру контексінде сот жүйесін одан әрі дамыту мәселелері жөнінде сөз сөйлейді және өткен V съезде айтылған міндеттердің іске асырылу нәтижесі қорытындыланады деп жоспарланған.
///Мемлекет басшысы Сулавеси аралындағы күшті жер сілкінісі салдарынан көптеген адамның қаза болуына байланысты Индонезия Президенті Джоко Видодоға көңіл айту жеделхатын жолдады.
«Қазақстан халқының және жеке өзімнің атымнан қаза болған адамдардың жақындары мен туыстарына көңіл айтамын. Осындай қиын жағдайда біз индонезиялық достарымыздың қайғыларына ортақтасып, олармен бірге екенімізді жеткіземін. Сонымен қатар табиғат апатынан зардап шеккендердің тезірек сауығып, үйлеріне оралуына тілектестік білдіремін», – делінген жеделхатта.
///
	 

	Өз хатын қазақ тілінде жазған 6 «Г» сынып оқушысы А.Влизько елорданы Астанаға көшіргені үшін Мемлекет басшысына алғысын білдіріп, соның арқасында көптеген оқу орындары ашылғанын, онда түрлі ұлттардың өкілдері оқитынын айтқан.

	Автор өз хатын  кең байтақ қазақ даласының миллиондаған қазақстандық балаларының атынан жазып отырғанын  атап өткен.

	«Рас, менің тегім сәл басқа.  Мен украин ұлтының өкілімін. Бірақ мен өзімді бала күнімнен  қазақпын деп сезінемін. Қазақпын деп есептеймін. Себебі мен бірлігі мен татулығы, достығы мен туыстығы жарасқан Қазақстанда өсіп келемін», - дейді А.Влизько. 

	Ол Қазақстанның болашағынан сенетінін, осы ел үшін қызмет етуге дайын екенін жеткізген.

	«Бұл жер – менің әкемнің кіндік қаны тамған мекен. Бұл жер – менің анамның өмірге келген қонысы. Менің сүйегім де, етім де қазақ. Мен Қазақ жерінде туғанымды мақтаныш етемін», - делінген хатта.
///
	 

	Ә.Исекешев Мемлекет басшысына министрліктің 2013 жылғы жұмыс қорытындылары, соның ішінде Үдемелі индустриялық-инновациялық даму бағдарламасын іске асыру және Индустрияландыру картасының жобалары, сондай-ақ биылғы жылға арналған жоспарлар туралы баяндады.

	Атап айтқанда, Ә.Исекешев өнеркәсіптің базалық салаларының өсу қарқыны, салалық бағдарламаларды жүзеге асыру және индустрияландыру аясында бизнесті қолдаудың негізгі шаралары жайлы хабардар етті.

	Қазақстан Президенті өнеркәсіпті, электр энергетикасын, арнайы экономикалық аймақтарды одан әрі дамытуды, сондай-ақ шетелдік инвестициялар тартуды қамтамасыз ету қажеттігіне назар аударды. Нұрсұлтан Назарбаев Үдемелі индустриялық-инновациялық даму бағдарламасының екінші бесжылдығы жобасының инновациялық қамтылуын ескере отырып, сапалы әзірлеудің маңыздылығын атап өтті.

	Кездесу қорытындысында Мемлекет басшысы бірқатар нақты тапсырмалар берді.


///
	 

	Сенат спикері Палатаның заң шығару қызметінің барысы туралы, атап айтқанда, «2013 – 2015 жылдарға арналған республикалық бюджет туралы» Заңның Парламентте қабылдануы жайлы баяндады.

	Қ.Мәми Сенат пен Мәжіліс депутаттары бұл құжаттың елімізді әлеуметтік жаңғырту жөніндегі міндетті орындау бөлігіне ұсыныстар енгізгенін атап өтті.

	Сонымен қатар, Сенат Төрағасы мемлекеттік қызмет, салық салу, терроризмге қарсы іс-қимыл және күрес саласындағы заңнаманы жетілдіру жөніндегі жұмыстар туралы айтты.

	Бұдан бөлек, Қ.Мәми Мемлекет басшысын қазіргі уақытта өзі төрағасы болып саналатын ЕурАзЭҚ Парламентаралық Ассамблеясы Бюросының Санкт-Петербургте биылғы 22 қарашаға жоспарланған кезекті отырысына дайындық барысы туралы хабардар етті. Сенат спикері ЕурАзЭҚ ПАБ-ның Бірыңғай экономикалық кеңістік аясындағы интеграциялық үдерістерді дамытудағы үлкен әлеуетін атап өтті.        
///Мемлекеттік хатшы Гүлшара Әбдіқалықова Алматы қаласына жұмыс сапары барысында Қазақ мемлекеттік қыздар педагогикалық университетінде болды.
Г.Әбдіқалықова оқытушы-профессорлар құрамы мен студенттердің жұмыстары қойылған әрі Астананың 20 жылдық мерейтойына арналған «Астана – Ұлы Даланың елордасы» атты көрме-фотогалереяны аралап көрді.
Мемлекеттік хатшы Психологиялық-педагогикалық түзету орталығының ашылу рәсіміне қатысты.
Гүлшара Әбдіқалықова құттықтау сөзінде Елбасы Н.Ә.Назарбаевтың: «Мүмкіндігі шектеулі азаматтарымызға көбірек көңіл бөлу керек. Олар үшін Қазақстан кедергісіз аймаққа айналуы қажет. Бізде мүмкіндігі шектеулі азаматтар аз емес және ондай адамдарға қамқорлық көрсетілуге тиіс – бұл өзіміздің және қоғам алдындағы парызымыз. Бүкіл әлем осымен айналысуда» деген сөзін атап өтті.
Бүгінде Қазақстанда қамқорлыққа мұқтаж 10 мыңнан астам балаға арнайы қызмет көрсететін 176 психологиялық-педагогикалық кабинет жұмыс істейді.
Жаңа орталық «Дара» қайырымдылық қоры және Алматы қалалық Білім басқармасының қолдауымен ашылды.
Оның мақсаты – мүмкіндігі шектеулі 7 жасқа дейінгі балаларды инклюзивті білім беру қағидаттары негізінде дамыту.
Орталық балаларға және олардың отбасыларына кәсіби тұрғыдан дефектологтың, логопедтің және психологтың қызметін көрсетіп, әлеуметтік-тұрмыстық дағдыларды қалыптастырып, оңалту және әлеуметтендіру шараларын атқарады, қарым-қатынасқа үйретеді. Жалпы осындай қызмет көрсету ісінде ерекше бала тәрбиелеп отырған 200-дей отбасы қамтылады.  
Мемлекеттік хатшы университетті аралап көрген соң, «Рухани жаңғыру» бағдарламасын іске асыру аясында Қазақ әліпбиін латын графикасына көшіру жөніндегі орталықтың ашылуына қатысты. Аталған орталықта университет оқытушылары мен студенттері латын қарпі негізіндегі жаңа қазақ әліпбиін үйрене алады. Сондай-ақ мұнда жоғары оқу орнының ғылыми қызметкерлері жаңа қазақ әліпбиінің орфографиясы мен орфоэпиясы курстарынан өтеді, оқу құралдары әзірленеді.
Сапар қорытындысы бойынша Гүлшара Әбдіқалықова мемлекеттік органдарға бірқатар нақты тапсырма берді.
///Бүгін Ақордада Президент Әкімшілігі басшылығының қатысуымен жиын өтті. Оған Президент Әкімшілігінің Басшысы, оның орынбасарлары, сондай-ақ Президенттің көмекшілері қатысты.
Жиын барысында ішкі және сыртқы саясат, әлеуметтік-экономикалық даму, сондай-ақ қауіпсіздік және құқық қорғау органдарының қызметін қамтамасыз ету мәселелері қаралды.
Қазақстан Президенті осы саладағы және халықтың тұрмыс-тіршілігі үшін маңызы бар басқа да салалардағы бағдарламаларды сапалы орындауға баса мән берді.
Қасым-Жомарт Тоқаев барлық бағыттар бойынша туындайтын проблемаларды шұғыл әрі тиімді шешудің маңыздылығын айтты.
Сонымен қатар, Мемлекет басшысы тиісті жұмыстарды үйлестірудің маңыздылығына тоқталып, Президент Әкімшілігіне барлық тапсырмалардың орындалуын бақылауға алуды тапсырды.

///Мемлекет басшысы Форумның ашылу салтанатына қатысты. Сондай-ақ оған шет мемлекеттер мен халықаралық ұйымдардың басшылары және делегациялары келді.   
Қытай Халық Республикасының Төрағасы Си Цзиньпин қатысушыларды құттықтап, сөз сөйледі.
 ***
Форумның басты мақсаты ‑ ынтымақтастықты жандандыру бағыттарын талқылау, өзара іс-қимыл платформаларын қалыптастыру және ынтымақтастық нәтижелері бойынша тәжірибе алмасу.
Іс-шарада инфрақұрылымдық байланыс, сауда-экономикалық ынтымақтастық, өнеркәсіптік инвестициялар, энергетика мен ресурстар, қаржылық қолдау, қоршаған ортаны қорғау сияқты маңызды мәселелер талқыланатын болады. 
 

///
	 

	Рәсім Мемлекет басшысының резиценциясы алдындағы алаңда өтті және «Ақордаға» кіретін парад алаңында Республикалық ұлан мен Президенттік оркестрдің парад бөлімдерінің салтанатты сапқа тұруымен басталды. Сапты Республикалық ұланның қолбасшысы генерал-лейтенант А.Шабдарбаев қабылдады.

	Салтанатты марштың әуенімен ту ұстаушы топ Мемлекет басшысының жаңа байрағы эталонын «Ақордаға» алып кірді. Ол үлкен холлдың аркасы астындағы подиумға орнатылды.  

	Бұдан кейін құрметті қарауылдың орындауындағы Мемлекеттік әнұранның әуенімен резиденция алдындағы тутұғырға Қазақстан Республикасы Президентінің байрағы көтерілді.

	Рәсім соңында «Амангелді» асқақ маршының сүйемелдеуімен, Қазақстан Республикасының мемлекеттік рәсімдеріне әскери құрметін орындай отырып, «Ақорда» алаңы алдынан Республикалық ұланның парад бөлімдері сап түзеп өтті.

	«Қазақстан Республикасы Президентінің байрағы және айырым белгілерінің ресми пайдаланылу тәртібі туралы» Мемлекет басшысының Жарлығына 1995 жылы 29 желтоқсанда қол қойылған, ал оған 2012 жылғы 31 қазанда байрақтың жаңа талабын бекітетін өзгерістер енгізілген болатын.

	Байрақ республиканың астанасындағы Қазақстан Президентінің резиденциясында тұрады, Мемлекет басшысының сапарларында басқа резиденцияларда, республика Президентінің көліктерінде болады.

	Байрақ Мемлекет басшысының қатысуымен өтетін салтанатты және өзге іс-шаралар рәсімдерінде орналастырылады.

	Қазақстан Республикасы Президентінің жаңа байрағы – көгілдір түсті тікбұрыш нысанындағы жақтары екіден біріне сәйкес келетін кездеме. Тікбұрыштың ортасында алтын түсті Мемлекеттік Ту бейнеленген. Кездеме үш жағынан алтын шашақпен көмкерілген.

	Саптың тұсына тік сызық түрінде алтын түсті ұлттық нақыш орналастырылған. Байрақтың сабы «қошқар мүйіз» түріндегі суретті қол кескіндемемен тұйықталған, оған көбілмелі шашақ бекітілген.

	Байрақтың сабына Қазақстан Республикасы Президентінің мемлекеттік тілде тегі, аты мен әкесінің аты және оның сайланған мерзімін көрсеткен даталар өрнектеліп жазылған күміс темірше бекітіледі.      
///
	 

	

	 

	Арман Сейітмамыт, «24 KZ» телеарнасы:

	– Құрметті Нұрсұлтан Әбішұлы, біздің шақыруымызды қабыл алып, сұрақтарымызға жауап қайтаруға келісім бергеніңіз үшін Сізге алғысымызды білдіреміз. 

	Жуырда ғана Сіз өзіңіздің жыл сайынғы дәстүрлі Қазақстан халқына Жолдауыңызда 2050 жылға дейінгі ел дамуының стратегиясын ұсындыңыз. Қазіргі уақытта бұл Жолдау ел арасында қызу қолдау табуда. Сарапшылар тарапынан да жан-жақты талқылануда. Жалпы, еліміздің 2050 жылға дейінгі даму стратегиясының идеясы қалайша туындады?

	– Біз 1997 жылы 2030 жылға дейінгі стратегиялық бағдарлама қабылдадық. Содан бері 15 жыл өтті. «Сол 15 жылда не істелді?» деп қорытындысын жасайтын кез келгенде осы идея туындады. Алайда стратегия бір жылда, бір айда, бір күнде жасалмайтыны белгілі. Ұзақ мерзімді стратегияны әзірлеу үшін әлемде болып жатқан құбылыстарды, мемлекеттің ішкі жағдайын сараптау керек. Экономикамыздың қандай қуаты бар? Біз қандай өнім шығаруымыз керек? Халықтың жағдайы қалай? Міне, осының барлығын сараптай келіп, мүмкіндігімізді, келешек жолымызды, алатын белестері қандай болуы қажеттігін ой елегінен өткізуге тура келді. Бұған әр сала бойынша шетелдік және өзіміздің мамандар, үкімет мүшелері, әр министрліктің сарапшылары атсалысады. Қоғамның дамуын бағдарлайтын үлкен материал жиналғаннан кейін барып стратегиялық бағдарлама даярланады.

	Әрине, алғашқыда түрлі сұрақтар туындайды. Қазір бұл стратегия халықтың арасында кеңінен насихатталуда, елге түсіндірілуде.

	Біріншіден, мұның жаңалық болатын себебі – 2030 жылға дейін белгіленген мақсаттардың көпшілігін біз орындадық.

	Екіншіден, «мұндай ұзақ мерзімді бағдарлама неге керек?» дегенге келейік. Өткен жолы айтып өткенімдей, барлық мемлекеттер, мысалы, АҚШ-та, Еуропалық Одақта, Қытайда және басқа да елдерде осындай ұзақ мерзімді бағдарлама жасалады. Себебі, ел, мемлекет, халық қайда баратынын білу керек.

	Үшіншіден, біз жас елміз. Біздің халқымыздың орташа жасы 30-дың төңірегінде. Сондықтан жастарға бұрынғы тарихты айтудың қажеті жоқ. Мұның барлығын олар оқып, біледі. Жастар келешекте не болатынын, Қазақстан қалай дамитынын білгісі келеді. «Біз қайда боламыз, қандай жұмыс істейміз, ертеңгі күніміз не болады?» деген сұрақтарға жауап беру үшін осындай ұзақ мерзімдегі бағдарламаны жасау қажет деп ұйғардым. Бұл жолғы ең басты жаңалық – мемлекеттің жаңа саяси бағытын анықтағанымыз деп білемін.

	Тәуелсіздіктің 21 жылында Қазақстан жаңа елге айналды. Біз бүгінде басқа мемлекетпіз, бізде басқа буын өсіп шықты. Біз қалыптасқан мемлекет ретінде, енді, бұрын болмаған, индустрияландыру және инновацияларды дамыту жолымен жүріп келеміз. Осы жаңа сәттердің бәрін біз ескеруге тиіс болдық.

	Әр кезде де былай болып шығады, мен жаңа идеялар ұсынғанда: алдымен сенбестік, одан соң сын басталады, содан кейін бәрі қолдайды. Көп жағдайларда осылай болды. Мен стратегия қажет деп санаймын және оны іске асыратын боламыз. Үкіметте, мемлекетте біздің қай жаққа қозғалатынымыз жөнінде бағдар болады. Сондықтан адамдардың түсінгені, әсіресе жастардың осылардың олар үшін, Қазақстанның болашағы үшін жасалып жатқанын түйсінгені өте маңызды. Біз неғұрлым дамыған 30 елдің қатарына енетін мемлекет құру ниетіндеміз. Демек, сол елдер сияқты өмір сүретін боламыз.

	 

	Ольга Цой, «Хабар» агенттігі:

	– Сіз мемлекеттік әлеуметтік стандарттың айтарлықтай кеңейтілетінін айттыңыз. Яғни көмекті оған мұқтаж адамдар алатын болады. Сонымен бірге «Жалпыға Ортақ Еңбек Қоғамына қарай 20 қадам» атты мақалада Сіз жұмыс істеп еңбек ақы табу қажеттігі туралы айттыңыз. Әлеуметтік әділеттілік пен масылдық арасындағы тепе-теңдікті қалай табуға болады?

	– Тәуелсіздіктің алғашқы жылдарында мемлекетте ақша болған жоқ, экономика төмен табыс әкелді, сондықтан біз қандай да бір стандарттар туралы мүлде айта алған жоқпыз. Қазір біздің экономикамыздың даму деңгейі әлеуметтік стандарттарды, яғни адам қалыпты өмір үшін ие болуы тиіс қаржылар көлемін анықтауға мүмкіндік береді.

	Біз көмектесіп жатқан табыстары төмен адамдар бар. Мемлекет өз қаржылары есебінен нағыз мұқтаж адамдарға ғана қолдау көрсетуі тиіс. Олар қандай категориялар? Біріншіден, зейнеткерлер – олар өз елі үшін еңбек етті, сондықтан біз оларға зейнетақы төлеуге тиіспіз. Екіншіден, мүгедектер. Олардың мүгедек болғандары үшін олар кінәлі емес. Біз оларға кез келген жолмен қолдау көрсетуге тиіспіз. Мүмкіндігінше өз бағаларын өсірулері үшін аздап еңбекақы табу мүмкіндігін беру қажет. Сондықтан батыс елдерінің тәсілі бойынша мен біздің компанияларға ондай адамдар үшін жұмыс беруді ұсындым. Және әрине біз балаларға көмектесеміз.

	Адамның дені сау, аяқ-қолы бүтін, жұмыс істей алады, бірақ масыл болғысы келетін жағдай мүлде басқа. Оған жұмыссыздық жөніндегі жәрдемақы алса жеткілікті. Ол аштан өлмейді, оған нанға емес, ішімдікке де жетіп жатады. Оған басқа ештеңе керек емес. Мұндай адам бұл қаржыны оған жұмыс істейтін және мемлекетке салықтар төлейтін өзінің айналасындағы адамдардың төлеп жатқанын түсінуі керек. Сондықтан мемлекеттің басты міндеті – адамға қолдау көрсету және оның еңбекақы табуына жағдай жасау. Былайша айтқанда, балық емес, оны аулауды, яғни жұмыс істеуді үйрету керек.

	Адамға бұдан басқа не керек? Мен қолда бар мүмкіндіктерді жастар пайдалануға тиіс деп ойлаймын.

	Бүгінде Қазақстанда жұмыссыздық проблемасы жоқ, оның деңгейі небәрі 5 процентті ғана құрайды. Еуропаның көптеген мемлекеттерінде жұмыссыздық  20 процентке жетіп отыр. Мәселе адамдардың біліктілік алуында. Сен бірінші класты дәнекерлеуші, тас қалаушы, жүргізуші, компьютерші, аспаз болуың керек.

	Сондықтан масылдыққа жол бермеу туралы айта отырып, біз «белдікті қыса түсу» керек дегенді білдірмейміз. Мәселе адамдардың жұмыс істеуіне түрткі болу жөнінде көтеріліп отыр. Жұмыссыздық туралы жәрдемақыны адам тек бір мезгілде оқып, жаңа мамандық игеріп жатса ғана алуы тиіс.

	 

	Ольга Цой, «Хабар» агенттігі:

	– Нұрсұлтан Әбішұлы, өз сөздеріңізде Сіз экономикалық прагматизм туралы өте жиі айтасыз. Ол біздің үнемдеу режіміне еніп келе жатқанымызды білдіре ме?

	– Прагматизм туралы айта отырып, мен біз не істесек те, мемлекет ақшасы босқа шығындалмауы тиіс дегенді айтамын. Мен Жолдауда Қазақстанды корпорацияны басқарғандай басқару керек деп атап көрсеттім. Егер біз миллион теңге салсақ, біз ең болмағанда миллион жүз мың табыс табуға тиіспіз. Егер біз милллион салып, ештеңе алмасақ, мен мұны қаржыны прагматикалық пайдалану емес деп есептеймін. Бұл экономикалық тұрғыдан алғанда.

	Прагматикалық көзқарас мемлекет ақшаларын адамдардың әлеуметтік мұқтаждарына жұмсауға да қатысты. Елде бай адамдар неғұрлым көп болса, ел де соғұрлым бай. Бизнесмендер өзгелердің жұмыспен қамтылуы үшін жағдайлар жасап, еңсе тіктеуіне көмектесіп, оларға еңбекақы төлеуі керек.

	Прагматизм мемлекетті үнемді басқару дегенді білдіреді. Мемлекет ақша тауып, оны ұқыпты жұмсауы керек. Егер біз жаңа жабдықтар сатып алсақ, бізде болып жүргендей емес, ең арзанын және ең сапалысын алатындай етіп конкурс ұйымдастыру қажет.

	Бізде әр тиынға бақылау болуы керек. Әркім де осылай өмір сүруі тиіс. Сіздер дүкенге сауда жасауға келгенде, қалталарыңызда қанша бар екенін есте ұстайсыздар ғой. Неліктен мемлекет ойсыз жұмсауы тиіс? Бәрінде де есеп болуы керек. Прагматикалық көзқарас барлық жерде, экономикада және халықаралық қатынастарда талап етіледі. Біздің мүдделеріміз бар мемлекеттерде біздің ең күшті елшіліктеріміз болуы керек, сол жерде біз жұмыс істеуге тиіспіз. Бұл ретте, айталық, мемлекет мүддесі көлік маршруттарында делік. Біз қандай инновациялар алсақ, назарды да сонда аудару қажет. Прагматизм – шаруашылықты ұқыпты жүргізу, халық ақшаларын үнемдеу, оларды адамдар игілігіне пайдалану дегенді білдіреді.

	 

	Оксана Лоскутова, «Астана» телеарнасы:

	– 2012 жыл маңызды оқиғаларға толы, жеңісті жыл болды. Жыл соңында ЭКСПО-2017 көрмесінің Астанада өтетіні туралы тағы бір жақсы хабар келді. Жалпы, ЭКСПО көрмесі қарапайым халыққа не береді және бұл жобадан барынша тиімді пайда табу үшін Қазақстан не істеуі керек?

	– Дұрыс айтасың. 160 мемлекеттің ішінен ЭКСПО-2017 көрмесін өткізу құқын жеңіп алу оңай болған жоқ. Бізге мемлекеттің мүмкіндігін көрсету керек болды. Сондықтан біз жаңа экономикаға негізделген жаңа энергия тақырыбын таңдап алдық. Бұл оңай тақырып емес. Сол арқылы біз жеңіске жеттік. 1851 жылдан бері өтіп келе жатқан тарихы бай көрмені шамамен 43 ел қабылдаған. Біз бұл тізімде 45-ші ел болатын шығармыз.

	Бұл көрменің маңызы өте үлкен. Біріншіден, бұл – Қазақстанға деген дүние жүзі мемлекеттерінің зор сенімі. Қазақстанның дүние жүзіне танымал болып келе жатқанының белгісі. Бізге барлық дерлік мемлекеттер дауыс берді. Екіншіден, әлем елдерінің Қазақстанның мүмкіндігін бағалағаны. Үшіншіден, бұл шараға қатысу үшін елімізге 5 миллионнан астам қонақ келеді. Біздің бизнес осының есебінен мол қаржы табады. Кейде «ЭКСПО-ны өткіземіз деп мемлекеттің қаржысын жұмсаймыз, ал одан қандай пайда түседі?» деген пікір де айтылып қалады.

	Мысалы, 2000 жылы Ганноверде өткен көрмеде Германия өзінің павильонын 35 миллион долларға салды. Ал есептей келгенде бұл ел 350 миллион доллар пайда тапты. Біз де өз павильонымызды саламыз. Басқа мемлекеттер де өздерінің жетістіктерін көрсету үшін солай істейді. Бұл жерде біздің құрылысшыларымыз жұмыс істейтін болады. Олар жалақы алады, мемлекетке салық төлейді. Сонымен қатар, құрылыс материалдарын жасайтын зауыттар жұмыс жүргізеді. Жүздеген мекемелеріміз осы мақсатқа жұмыс істейді. Содан соң туризм дамиды. Қазақстанға мұнша көп адам келгеннен кейін біз оларға тек Астананы ғана көрсетіп қоймаймыз, меймандарды Қазақстанның басқа облыстарына да жібереміз. Олар еліміздің ең көрікті жерлерін аралап, сенімін орнықтыра түседі.

	Ең негізгі мәселе – бүгінгі ең үздік технологияны көрсету. Кеше ғана күн сәулесінен, желдің күшінен қуат алатын зауыт ашқанымызды көрдіңіздер ғой. Болашақтың энергиясы дегеніміз осы. Бүкіл Америка Құрама Штаттары, Еуропа қазір осы мәселемен шұғылданып жатыр. Мысалы, Германияда энергияның 18 пайызы осындай көздерден алынады. Қазір Солтүстік Африкада күннен қуат алатын модульдер жасалып, содан Еуропаға электр энергиясын әкелу ойластырылып жатыр.

	Бұл орасан зор жоба. Сахара шөлінде Жерорта теңізі түбімен жеткізіліп, Еуропаны электр қуатымен қамтамасыз ететін күн модульдері салынатын болады. Біз осындай энергия көздерін құру үшін бұл тәжірибемен таныса аламыз. Біздің ғалымдарымыз, біздің ЖОО-лар болашақтың энергиясы не екенін өз көздерімен көреді.

	Біз павильондарды көрме аяқталған соң оларды халық үшін пайдаланатындай етіп саламыз.

	Бәлкім, оның қабырғалары көп қабатты тұрғын үйді құрайтын павильон болуы да мүмкін. Үлкен күмбез астында көрме өтіп, ол аяқталған соң бізге тұрғын үй қалады.

	Мен шатыры бар қала салуды армандаймын. Мүмкін бұл жобаны біз «ЭКСПО» шеңберінде жүзеге асырармыз. Шатыр  астында қала болып, онда адамдар жазда және қысқы аяздарда жақсы жағдайларда өмір сүре алатын болады. Диаметрі 200 метр болатын шеңберді көз алдарыңызға елестетіңіздер. Осы шеңберде бәрі болады: мектептер, ауруханалар, театрлар, дүкендер, шаштараздар, үйлер, ресторандар, кафелер. Автомашиналар болмайды, тек каналдар бойынша ғана қозғалуға болады. Балалар пальто кимей-ақ 30 градустық аязда оқуға бара алады. Осындай «шеңберге» кейін басқа да «шеңберлер» жалғасады, сөйтіп нәтижесінде 10-15 мың халыққа арналған қала салып шығуға болады. Айтқандай, «Хан Шатыр» – осындай идеяға жақындау, оның алғашқы сатысы.

	Сондықтан ЭКСПО көрмесі барлық аспектілер жағынан тиімді болады деп ойлаймын. 100-ден астам мемлекеттің өкілдері елімізде болып, миллиондаған адамдар келеді. Бұл біздің өзімізді де алға басуға итермелейді. Біз, бастамашы ретінде, өз жетістіктерімізді көрсетуге тиіспіз: күн модульдері, жел электр стансалары құрылысы, тау өзендерінің қуатын пайдалану. Бізде жер асты энергиясын пайдалану тәжірибесі қазірдің өзінде бар, өйткені жердің кіндігіне неғұрлым жақындаған сайын соғұрлым ыстығырақ бола түспек. Сіздерге тереңдігі бір шақырым болатын шахтаға түсудің реті келді ме? Мен түстім. Онда температура әркезде де 45 градус. Міне, осы жер үсті мен оның қойнауларының температурасының айырмашылығын энергия ала отырып пайдалануға болады. Шығыс Қазақстан университеті тиісті қондырғыны ойлап тапты. Қарағандыда да осындай тәжірибе бар.

	Оның барлығының пайдасын кейін көреміз. Сондықтан қазірден бастап-ақ біздің ғалымдар университеттерде, басқа да оқу орындарында өздерінің жаңалықтарын көрсетіп қалуға тырысуы керек.

	 

	Ярослав Красиенко, КТК телеарнасы:

	– Нұрсұлтан Әбішұлы, бүгінде Еуразиялық экономикалық одақ жұрттың бәрінің аузында жүр, ол түсінікті де, өйткені интеграция принципті жаңа деңгейге шығып отыр. Бұл Қазақстан Республикасының мүддесіне қалай әсер етеді?

	– Интеграциялық мәселе өте маңызды. Бүгінде оны уақыт талабы деуге болады. Сән емес, уақыт сұранысы. Сіздер қараңыздар, бүкіл әлемде интеграциялық үдерістер жүріп жатыр. Солтүстік Америкада NAFTA шеңберіндегі интеграциялық үдеріс – Канада, АҚШ және Мексика көптен бері «үшеу» болып жұмыс істеуде. Оңтүстік Америкада – Анды қауымдастығы, сол сияқты Mercosur да бар, Оңтүстік-Шығыс Азияда – ASEAN, Парсы шығанағы елдерінің бірлестігі бар. Жаһандық әлемде бірде-бір мемлекет, тіпті ең үлкенінің өзі, өздігінен, өз өндірісі есебінен ғана өзін-өзі қамтамасыз етіп, тұрақты дами алмайды.

	Интеграциялық үдерістер былайша дамиды. Алдымен емін-еркін сауда жасау үшін еркін сауда аймағы құрылады. Одан соң Кеден одағы, кейін Біртұтас экономикалық кеңістік құрылады – шекаралар ашық, адамдар еркін сауда жасасуда, тауарлар өтіп, капитал қозғалуда. Одан әрі интеграцияның жоғары пішіні  ретінде Біртұтас экономикалық одақ құрылады. Оған мысал – Еуропалық Одақ. Еуропа елдері бұған 1950 жылдардан бастап, 60 жыл дерлік жүріп жетті. Біз бұл жолға жақында ғана түстік. Сіздер, іс жүзінде, посткеңестік кеңістегі барлық ықпалдастық үдерістерінің бастамашысы мен екенімді білуге тиіссіздер. Сондықтан оны бізге таңып жатқан жоқ, біз өзгелерге таңып келеміз!

	Біз неге олай жасап отырмыз? Қазақстанда, оның әлемде аумағының көлемі жағынан тоғызыншы орын алатынына қарамастан, тұратын халық салыстырмалы түрде көп емес, тиісінше, экономика да бізде үлкен емес. Бірақ біз 2012 жылдың қорытындысы бойынша Қазақстан экономикасының 200 миллиард доллардан асатын көлемімен әлемнің ең дамыған 50 еліне қосылатынын мақтан тұтуға тиіспіз. Соңғы жылдары біз 7 пайыздық өсім қарқынымен дамып келеміз.

	Бүгінде біз Қазақстанның ішкі мұқтаждарын тауарлы өнімдердің тең қатарымен қамтамасыз етудеміз, бірақ біз бәрін бірдей өндіре алмаймыз, қайткенде де сатып алуға тура келеді. Мәселен, автомобильдерді біз сатып алдық. Тек жақында ғана шығаруды бастадық. Ұшақтарды – сатып алдық. Басқа да кейбір тауарларды, тіпті киімді де сатып аламыз. Бірде-бір мемлекет бәрін бірдей өзі шығара алмайды.

	Біздің оны ешқашан немістер жасағандай сапалы жасай алмайтынымызды, және олар бәсекеге қабілетті де бола алмайтынын білгенде, Қазақстанда «мерседестер» шығару қажет пе? Егер оларды бұрыннан бері шығарып келе жатқан «Боинг» және «Эйрбас» барда, ұшақтар шығару қалай? Бізге сатып алған жеңілірек. Өзге неғұрлым ұсақ тауарлар бойынша да осылай. Өндірілген өнімдермен тауар алмасу дегеніміз интеграция болып табылады және ол алға басуда.

	Сен ішкі рынокты тауарлармен толықтырып, одан әрі өскің келсе – ал 200 миллиард біз үшін шек емес, біз 300 және 400 миллиардқа да өндіруіміз керек – бұл өнімді қайда сату керек деген мәселе туындайды? Осы жерде интеграция өз күшіне енеді. Егер өзге мемлекеттермен рынок ашық болса – біз ол тауарларды сата аламыз. Егер сатсақ кәсіпорындар оларды шығарып жатыр деген сөз, тиісінше оларда адамдар жұмыс істеп, еңбекақы алуда, мемлекетке салықтар төленуде. Яғни интеграция экономиканың толық кеудемен тыныс алуын білдіреді. Кеден одағы жұмыс істеген небәрі біржарым жылда Қазақстан, Ресей және Беларусь арасындағы тауар айналымы 40 пайызға өсті. Яғни, біз осынша өнімді артық шығардық, осынша адам жұмыс істеді, еңбекақы алып, мемлекет бюджетіне салықтар түсті.

	Кеден одағы тиімді жұмыс істеуде. Келесі саты, біз осы жылдың басында хабарлағандай, Біртұтас экономикалық кеңістік құру. Бірақ барлық позициялар келісілгенде ғана бұл интеграциялық бірлестіктен толық қайтарым болады. Біз қазірдің өзінде де 17 құжатты қабылдадық, тағы 52-сін бекіту қажет. Тек сонда ғана біздің үш мемлекеттің территориясы сауда үшін, тиімді экономикалық өзара байланыстар үшін ашық болады.

	Әрине, интеграциядан тек пайда ғана емес, сонымен бірге тәуекел де бар.

	Егер ресейлік тауарлар жақсы және арзан болса – біздің адамдар оны сатып алады. Адам үшін ол неғұрлым тиімдірек, Дүниежүзілік сауда ұйымының (ДСҰ) принципі де осында. Әркім де арзанырақ және сапасы жақсы тауарды алғысы келеді. Сондықтан бізге біздің тауарларымыздың өзгелердікінен нашар болмауына ұмтылуымыз қажет. Егер біз бұл жерде бәсекелестікке төтеп бере алмасақ, онда біз өз тауарымызбен Еуропада не істей аламыз?

	Біздің интеграцияның келесі пайдасы сонда, біз посткеңестік кеңістік шеңберінде даму үшін стимул алдық. Белорус машиналары ЕО-ға қажет емес, онда сапа жағынан әлдеқайда жақсы америкалық және оңтүстіккореялық техника бар. Мен Украинаның бүкіл металлургия өнімдерін – швеллерлер, бұрыштар, профильдер өндіретінін білемін. Бұлардың бәрі бізде сатылатын, ал Еуропа өздерінікін қайда жіберерін білмей жатыр. Біздің – қазақстандық, ресейлік тауарлар да дәл солай. Біздің де әзірге бәрін сыртқы рынокта сатуға жағдайымыз жоқ. Біз не істей аламыз? Бүкіл әлемге астық, металл, мұнай, газ сатамыз. Ал бұйымдар, тауарлар қайда? Неліктен біз жыл сайын «Алтын сапа» сыйлығын тапсырамыз? Біз өз өнімдеріміздің сапасын көтергіміз келеді. Мен бір жолы тіпті конкурсқа қатысушыларды сынадым да – олар бұл тауарларды Францияда немесе Германияда сата ала ма?

	Бұдан әрі не болары баршаны да алаңдатады. Үлкен үдерістердің басталуы жиі-жиі сын, сенімсіздік туындатады. Ал бәрі жұмыс істей бастаған кезде жеңістің әкелері көп, ал жеңіліс – жетім деген қағидат іске қосылады. Мен жекешелендіру туралы хабарлағанда да осылай болды. Бәрі «Қазақстан сатылып жатыр!» деп айқайлады. Ал жекешелендірусіз біздің елімізге қалайша қаржы тартуға болар еді? Нәтижесінде бүгінде 170 миллиард доллар инвестиция тартылды. Астананы көшіруге байланысты да осындай оқиға болды: «Халық ақшасыз отыр, ал ол астананы көшіруде». Ал қазір, менің ойымша, бізде осындай тамаша елорданың болуына ешкім де қарсы емес. Мен АӨШСК құру туралы бастама көтергенде де, ЕҚЫҰ Саммитін өткізуге құлаш сермегенде де осылай болды: «Бізге ЕҚЫҰ қайда, мұнда кім келеді? Қазақстан ондайды өткізе ала ма?». Дегенмен біз оны тамаша жүзеге асыра білдік.

	Дәл сол сияқты, сынға қарамастан Кеден одағы, Біртұтас экономикалық кеңістік және Еуразиялық экономикалық одақ қалыптасады және біздің пайдамызға жұмыс істейтін болады. Бұл Қазақстан үшін бұл ыңғайлы. Ешкім ешқандай Кеңес одағын қайта құрайын деп жатқан жоқ. Оған қайтып айналғысы келгендер шынайы жағдайды түсінбейді, өйткені ол мүмкін емес. Қайта айналу нүктесінен әлдеқашан өтіп кеттік. Бүгінде біз біздің жаңа бірлестігіміз тең құқылы өзара тиімді одақ болып, оған консенсус негізінде басшылық жасалуы тиіс дегенді айтудамыз. Үш мемлекет шешім қабылдайды. Егер бір ел қарсы болса – шешім қабылданбайды. Яғни, әркімнің мүддесі толық сақталған. Саяси егемендікке ешқандай қолсұғушылық жоқ. Иә, экономикалық мәселелердің бір бөлігін біз құрылған ұлтүстілік экономикалық органға береміз. Бірақ біз барлық үш мемлекеттен де егемендікке ие боламыз, яғни, Ресей мен Беларусь мәселелерін шешуге атсалысамыз. Дәл сол сияқты Беларусь Қазақстан мен Ресей мәселелерін шешуге атсалысады. Ресейге қатысты да дәл сол принцип. Демек, кеден мәселелеріне қатысты экономикалық мәселелердің бір бөлігін бере отырып, біз халқы 170 миллион адамды құрайтын зор кеңістіктегі ортақ егемендікке ие боламыз.

	Мен, мәселен, қазір Еуропалық Одақта Кеден одағымен келісім жасасу керек деген дауыстар шығып жатыр дегенді естимін. Вьетнам Кеден одағымен әріптестікке өтініш берді. Жақында мен белгілі ағылшын саясаткерінің сөйлеген сөзін оқыдым, ол Еуропалық Одаққа Кеден одағымен ынтымақтастықта болуды бастайтын кез келді дейді.

	 

	Мейіржан Жиенәлиев, «Қазақстан» ұлттық арнасы:

	– Сіздің Жолдауыңыздан кейін қазақ қоғамына кеңінен қозғау салған тақырып – ауыл әкімдерін сайлау мәселесі. Біздің телеарнаға хабарласатын көрермендер «тамыр-таныстарының көмегімен келген аудан немесе ауыл әкімдері жұмыстарына салғырт қарайды, жаттанды есеп береді» деп шағым айтады. Сіз «Әкім халыққа үнемі жақын болуға, елдің мұң-мұқтажын бес саусақтай білуге тиіс» деп шегелеп отырасыз. Сіздің пікіріңізше, ауыл әкімдерін сайлаудың біздің қоғам үшін қандай тиімділігі бар және маңыздылығы қандай?

	– Жергілікті өзін өзі басқару жүйесі өте маңызды. Әр ел өз мүмкіндігіне сай шешеді, дегенмен ешбір мемлекет осы мәселені толық шешкен жоқ. Менің ойымша, жергілікті мәселелерді халықтың өзі қатысып шешуі керек. Ол үшін әкімнің құқығы болу керек, әкімнің тағайындалуына халықтың қатысуы болуға тиіс. Ал әкім халық алдында есеп беруі керек.

	Мысалы, ауданның халқы аудандық мәслихатты сайлайды, ал мәслихат депутаттары келісіп әкімді сайлайды. Біз тәжірибе аламыз деп әкімдерді тікелей сайлауға көшіп едік. Біраз қиыншылықтар болды, әрқайсысы өзіне тартып, бірлік таныта алған жоқ. Сол себептен енді аудандық мәслихаттар әкімдерді сайлайтын болса, бизнестен түсетін қаражатты жергілікті органдарда қалдырсақ, оны мәслихаттың комиссиясы қарап отыратын болса, әкімдер ауылдардың өз мәселелерін – көпір, монша салу, мектеп жөндеу, мүгедектерге көмек көрсету және тағы басқа мәселелерді елмен бірге шешетін болса – сонда халықтың өзі сол жұмысқа кірісіп отырады. Қазір баяғы заман емес қой – қазір бәрі жеке меншікте. Кейбір азаматтар пәтерлері жеке меншік болса да, «үйімізді мемлекет жөндеп береді» деп күтіп отырады. Бұл дұрыс емес. Сол баяғы сарын.

	Қазір біз ескірген үйлерді жөндеуге кірістік. Ауыз су мен жылу, газ бен электр қуатын сіздерге мемлекет әкеліп берді. Ал үйді жөндеу үшін азаматтар өздері 30 пайызын төлесе, қалған 70 пайызын мемлекет несие ретінде береді. Сонда да кейбір азаматтар «мемлекет барлығын жасап берсін» деп отырады. Осындай жақсылықты ешбір мемлекет жасап отырған жоқ. Мұны түсіну ушін уақыт керек. Келесі буын бұл жағдайды түсінеді деп ойлаймын. Әр адам өз мәселесін өзі әрекет жасап шешуге тиіс.

	Өзін өзі басқару мәселесі мұнымен тоқталмайды. Әрі қарай әр ауылдың, әр ауданның өзінің шағын бюджеті болады. Сонда ғана мәселелерді шешу үшін мүмкіндіктері болады. Бұл жұмысты тиімді өткізіп, болашақта аудан, облыс әкімдерін жалпылама сайлау арқылы тағайындауға болатын шығар. Бірақ біз бұған асықпауымыз қажет.

	 

	Арман Сейтмамыт, «24 KZ» телеарнасы:

	– Нұрсұлтан Әбішұлы, биыл еліміз жаңа мемлекеттік мереке – Тұңғыш Президент күнін атап өтті. Біз бұл Сіздің емес, Парламент депутаттарының бастамасы екенін білеміз. Дей тұрсақ та, Сіздің жеке пікіріңізді білгіміз келеді. Сіз қалай ойлайсыз, оны тойлау дәстүрін қалыптастырудың сәті түсті ме?

	 Мен мұндай бастамаға қарсы болдым. Дегенмен, әлемде мұндай жәйттер бар – АҚШ-та Президенттер күнін атап өтеді. Бұл мереке бірінші президент Джорд Вашингтонның құрметіне белгіленген.

	Бірақ бізде, әдеттегідей, бұрмалау орын алады. Бұл Назарбаевтың жеке мерекесі емес қой. 1991 жылдың 1 желтоқсанында Қазақстан алғаш рет дамудың жаңа жолын – президенттік басқаруды таңдады. Бұл жүйе бүкілхалықтық референдумда белгіленді. Және 1991 жылдан бастап жұмыс істеп келе жатқан президенттік вертикальдың арқасында ел табысқа қол жеткізді. Мерекені де дәл осы қырынан атап өту қажет.

	Осыған байланысты мен бізде өткеннің жақсыатты болу дағдыларының әлі де қалғанын: жағалай Президент портреттерін ілудің бар екенін айтпақпын. Бұл бойынша мен елеулі ескертулер де жасадым. Иә, әлемде мұндай бар. Бірақ менің фотосуреттерім, егер мен қатты ұнайтын болсам, жұмыс үстелінде немесе үйде, шенеуніктер кабинеттерінде белгіленген көлемде тұрсын. Онымен әуестенудің қажеті жоқ, біз мұнан әлдеқашан өткенбіз!

	Сондай-ақ маған атыма түрлі көшелердің, қалалардың, басқа да нысандардың атын беру туралы ұсыныстар тұрақты түсіп тұрады, бірақ мен онымен ылғи күресіп келемін. Бір ғана нәрсе – осы ізгі істі қолдау, Қазақстанның барлық жоғары оқу орындары үшін үлгі ету мақсатында атыммен университетті және зияткерлік мектептерді атауға келісімімді бердім. Бұдан басқа мен ешкімге атымды пайдалануға, сондай-ақ алаңдарда портретімді орналастыруға рұқсат еткен емеспін. Өйткені, бұл тек сайлау науқаны жүріп жатқан кезде ғана жол берілетін жәйт.

	Осы сұхбатты пайдалана отырып, мен барлық әкімдерге осындай істерде белгілі бір өлшем болуы керектігін ескертемін. Мен бұл пайдасынан зияны артық «көмек» тікелей маған көрсетіліп отыр деп санаймын. Яғни, мені жақсы көргендіктен емес. Бірақ бұлай істейтін әкімдер кесірін тигізеді ғой. Сондықтан бұл мәселе бойынша сабыр сақтауды өтінемін.

	Тұңғыш Президент күні – жақсы мереке. Бірақ оны Қазақстан дамуы тарихының жаңа дәуірі – бүгінде тиімділігін халық көріп отырған президенттік басқаруға көшу күні ретінде атап өту керек. Біздің индустриямыз, табысты мемлекетіміз, Қазақстанның беделі – осының барлығы біз құрған президенттік республиканың нәтижесінде мүмкін болды. Мен аталған мейрамның осы тұрғыда тойланғанын қалаймын.

	 

	Болат Мүсәлім, 31 телеарна:

	– Нұрсұлтан Әбішұлы, биылғы Жолдауыңызда 2025 жылдан бастап әліпбиімізді латын қарпіне көшіру мәселесін айттыңыз. Бұл қоғам тарапынан қызу қолдауға ие болып жатыр. 

	– Қолдау ма, әлде сын ба?

	– Қолдау! Оның себебін әркім түсінеді. Кез келген ұялы телефонда болсын, компьютерде болсын, мынадай ақпарат тасқындаған заманда латын қарпіне көшу – әлемдік интеллектуалдық ортаға кірігудің бір жолы. Біздің еліміздің бұл мәселеде тарихи тәжірибесі бар. Байтұрсыновтың заманында да әліпби ауыстыру мәселесі қойылған. Көрші елдердегі және әлемдік тәжірибелерді ескере отырып, бұл шараны неден бастау керек және оны қалай жалғастыру керек?

	– Бұл ой еліміз тәуелсіз алғаннан кейін мені жиі мазалады. Бірақ біз көп ұлтты халықпыз. Әр ұлттың ой-пікірі бар. Қазіргі кириллица арқылы қазақтардың да, қазақстандықтардың да бірнеше буыны тәрбиеленіп, білім алды. Өмірді таныдық, дүниені көрдік. Сондықтан латын қарпіне көшкен жағдайда да кириллица көпке дейін қатар қолданылады, екеуі біразға дейін бірге пайдаланылады деп ойлаймын. Латын алфавиті біздің жыл санауымыздан 800 жыл бұрыннан келе жатыр, яғни үш мың жылға жуық уақыттан бері бар. Дүние жүзі елдерінің 80 %-ы  латын қарпін қолданады. Ойлап қараңыз, бүкіл Солтүстік, Оңтүстік Америка, Жерорта теңізі мен Ақ теңіздің төңірегінде тұратын халықтар, Африка, Тынық мұхиты аймағындағы мемлекеттердің барлығы латын қарпін қолданады.

	Екіншіден, қазіргі заманның, техниканың, білімнің, ғылымның тілі латын тілінен бастау алып, өмірде қолданылып жатыр. Үшіншіден, біздің жастарымыз қазір жаппай ағылшын тілін оқиды. Орта буынның барлығы да ағылшын тілін меңгеруге тырысуда. Сондықтан көшуге дайындығымыз бар. Мүмкін, 2025 жылға дейін созбайтын болармыз. Қазақ тіліне тән кейбір дыбыстар да кезінде латынша таңбаланған. Сондықтан қазақ тіліндегі барлық әріптер латын алфавитіне бейімделген деп санау керек.

	Тағы бір мәселе, латын қарпі бізге дүние жүзінің халқымен, әлемнің ғылым-білімімен қарым-қатынас үшін керек. Алдыңғы буын ағалар, жазушылар, ғалымдар «біздің жазғанымыздың барлығы сыртта қалып қалады» деп ойламауы керек. Оның барлығы аударылатын болады. Әрине, оған уақыт керек. Төңірегіміздегі Өзбекстан да, Түркменстан да, Әзербайжан да осылай істеп жатыр.

	Ең алдымен, арнайы комиссия құрып, латын қарпіндегі қазақ әліпбиін компьютерге бейімдеу керек. Түрік ағайындар бір жағынан нүктелер, үтірлер қойып жатыр. Бізде ондай күрделілік болмауға тиіс. Тіпті екі-үш әріпті қосып, бір дыбыс етіп айтатын елдер де бар.

	Неміс тілінде «ш» дыбысын үш әріп береді, француз тілінде төрт әріппен жазылатын дыбыстар бар. Бір сөз неше әріптен тұратынын түсінбейтін кездер де болады.

	Егер латын әліпбиін енгізуге ақылмен келе алсақ, біз компьютер тіліне көшеміз, балаларымызға және бізге экономикалық және ғылыми кеңістікке енуге оңайырақ болады. Бұдан қашып құтыла алмаймыз, бұл – келешектің талабы. Сондықтан біз осыған ұмтылуға тиіспіз. Бірақ бұл мақсатқа біз үлкен сарабдалдықпен, байыптылықпен келуіміз керек. Кириллицаны қосарлана пайдалану белгілі бір уақытқа дейін жалғасатын болады.

	Міне, қараңыздар, қазір барлық балалар бірінші сыныптан бастап үш тілді: мемлекеттік, орыс және ағылшын тілдерін оқиды. Демек процесс жүріп жатыр, 15 жылдан кейін бәрі де бұл алфавитті білетін болады. Және халықтың басым бөлігі, әсіресе, бұл басқарушы элитаға қатысты, өйткені, олар сөйлеуге міндетті, ағылшын тілін білетін болады. Үкімет мүшесі немесе әкім ағылшынша білмей тұра алмайды. Мәселе қазір осылай қойылуда. Өйткені, әлемде үнқатысу негізінен осы тілде жүреді. Мемлекетаралық тауар айналымы өсіп келе жатқанын да ескерген жөн, бізде экспорт көлемі 74 миллиард доллар, импорт – 36 миллиард доллар. Біз әлемнің 80 елімен байланыс жасап, сауда-саттық жүргіземіз, саяси қарым-қатынас жасайтын мемлекеттер қатары бұдан да көп. Сондықтан латын әліпбиіне өту табиғи түрде жүреді деп санаймын.

	Біз осыған бейімделуіміз керек. Білімді азаматтарымыз, зиялы қауым осы мәселені насихаттап, үгіттеуге тиіс. 1929 жылға дейін бізде араб алфавиті болды. 1940 жылға дейін латын әліпбиін пайдаландық, содан бері кириллицаны қолданып келеміз. Біздің тәжірибеміз бар. Төте жазу дедік, басқаша атадық. Сондықтан түбінде көшу керек. Кезінде Ататүрік «Түркияны Еуропаға жақындатамын» деп арабтың алфавитінен ажырап, латын қаріптерін кіргізді. Бұл саяси мүддеден туындады. Қазір түрік ағайындар соны қолданып жатыр.

	 

	Мая Бекбаева, «7 арна» телекомпаниясы:

	– Нұрсұлтан Әбішұлы, Сіз, қарапайым тілмен айтқанда, «мазасыз» ырғақта өмір сүріп жұмыс істейсіз.

	– Тап солай.

	– Сіздің жұмысыңыз кілең кездесулерден, ұшулардан, сағат белдеулері мен климаттық аймақтардың өзгеруінен тұрады. Мұндай салмақты екінің бірі көтере алмаса керек. Менде Сіздің қатысуыңызбен өткен тек бір күндегі, 2012 жылғы 19 желтоқсандағы Ресей Федерациясына жұмыс сапарыңыз аясындағы шаралардың тізімі бар. Сіз алдымен кеңейтілген, сосын шағын құрамда өткен жеті кездесу өткіздіңіз, оның ішінде – ҰҚШҰ басшыларының, одан кейін ҰҚШҰ ұжымдық қауіпсіздік кеңесінің мәжілістері, ЕурАзЭҚ мемлекетаралық кеңесінің, Еуразиялық экономикалық кеңесінің мәжілістері. Сіз Кремльде қатарынан 12 сағат бойы болдыңыз. Сіз осындай қарқынға қалай шыдас бересіз, осындай дәйім бабыңызда жүруіңіздің құпиясы неде?

	– Жылы сөзіңіз үшін рахмет. Қосарым, осындай әр кездесуге мұқият дайындалу қажет. Сендіре сөйлей білу керек. Әр әңгімеге, әсіресе, шет мемлекеттер басшыларымен әңгімеге алдын ала үлкен дайындық жұмыстары жүргізіледі. Мен өз елім үшін тиімді шешім қабылданғанын қалаймын – менің сұхбаттасым да өз елі үшін соны қалайды. Барынша тиімділік әкелетін құжат дайындайсың – өтпейді. «Қалтаңда» шегініс жасайтын екінші шешім болуы тиіс. Үшінші де бар, сен одан төмен түсуге тиісті емессің. Осының бәрі талқыланады. Қорытындысында консенсусқа келесің немесе келіссөздер тоқтатылады.

	Тек осы жылы ғана, тұтастай алғанда, мен 700 хаттамалық кездесу өткізіп, 17 рет шетелге сапар жасадым, өзге шет мемлекеттер басшыларының Қазақстанға сапарлары бұдан екі есе көп болды. Бұдан бөлек, мемлекетті басқару аясында көптеген күн сайынғы кеңестер мен кездесулер ұйымдастырылды. Демек, менің денсаулығымды ойлауға да мұршам бола  бермейді. Және маған ол туралы ойламайтындай етіп өмір сүру керек.

	Егер өз жұмысыңды жақсы көрсең, егер өз еңбегіңнің нәтижесін көрсең – осының өзі рухтандырады. Бұл ер адам үшін шабыттандырушы күш болып табылады. Ол әркез «жер жырта» жұмыс істеуі тиіс. Мен әрқашан жастарға спортпен шұғылдану қажеттігі туралы айтамын. Өйткені, кез келген бизнесмен – өзінше бір бөлек адам. Онның бірі ғана сондай болуға қабілетті. Бұл адамдардың ерекше бір түрі. Ол өз елінде және бүкіл әлем бойынша жүріп-тұрады, ол әріптестеріне оң әсер етуі үшін келіссөз жүргізе білуі тиіс, тіл табысқыш, ақылды және жігерлі болуы керек, мұндай жұмыс кезінде шаршап-шалдықпау үшін денсаулығы мықты болуы шарт. Сондықтан, әркім денсаулығын ойлағаны дұрыс.

	Мен кейде күлемін, маған еріп жүретін адамдар – күзет қызметіндегілер, журналистер, олардың бәрі де жас, бірақ олар кешке қарай сүрініп жығылады, ал мен ештеңені де сезбеймін, өйткені, жұмыс еліктіріп әкететіндіктен, денсаулығың туралы ойлауға мұршаң да келмейді. Меніңше, Плутархтын айтқаны  болды ғой деймін: «Жалқауланып жатып өзінің денсаулығын дұрыстамақшы болатындар, үнін шығармай-ақ дауыстарын күшейтуді ойлайтындар секілді ақымақтық қадамдарға барады». Сондықтан, сандалбайлыққа салынбай, белсенді өмір сүру керек. Өмір бұлқынысы ілгері жетелеп, жұмыс еліктіруі және ауыруға уақыт қалмауы тиіс.

	– Сізбен сапарлас болатын журналистер Президент осының бәріне қалай шыдайды екен деп таңданыстарын білдіріп жатады...

	– Қазір маған жеңіл, өйткені, үлкен тәжірибе иесімін, көп нәрсені ә дегенде-ақ қағып алып жатасың. Маған құжаттың алғашқы бетіне көз жүгіртсем жеткілікті, әрі қарай не айтылатынын айнытпай білемін. Бірақ, алғашқы жылдары осы жолда күндіз-түні жұмыс істеуге тура келді. Тәуелсіздігіміздің 21 жылында басымыздан не өтпеді, қандай қиындықтарды еңсермедік! Осының бәрі мен арқылы, менің жүрегім арқылы өтті. Кәсіпорындар тоқтап, зейнетақы, еңбекақы төлейтін ақша болмады, жұмыссыздық өсті. Дүкендерде нан, шұжық болмады. Қарапайым нәрсенің өзі жоқ болды. Уақыт сондай болатын. Жұмысқа бара жатқан кезімде, әжелер жолымды бөгейтін. Парламент, депутаттар біздің не істеп жатқанымызды, жекешелендірудің, нарықтық экономиканың, жаңа қаржы жүйесінің не екенін түсінбеді. Менің күні бойы Парламентте отырып, заңның әр бабы бойынша сөз сөйлеуіме, содан кейін жұмысқа барып, президент болып түнгі сағат екіге дейін жұмыс істеуіме тура келді. Осының бәрі де бастан өтті. Қазір соңыма қарайлап ойласам – шын мәнінде Жаратқан маған осы сынақтың бәрінен лайықты өте алатындай күш-жігер мен денсаулық сыйлапты.

	– Денсаулығыңыз Сізді алдағы кезеңдерде де жерге қаратпайды деп үміттенеміз. Өзіңізді күтіңіз және Сіз бізге керек екеніңізді есіңізден шығармаңыз!

	 

	Болат Мүрсәлім, 31 телеарна:

	– Нұрсұлтан Әбішұлы, тағы бір сұрақ қоюға рұқсат етіңіз. Қазір қоғамда инженерлік-техникалық мамандықтарға деген көзқарас өзгерді. Бұдан он шықты жыл бұрын жастардың бәрі заңгер, экономист болғысы келсе, енді еліміз индустриялық бағытқа бет бұрғаннан бері техникалық мамандықтарға көбірек сұраныс бар. Осыған орай мемлекет тарапынан қазір техникалық мамандықтарға гранттар көбейіп келе жатыр. Осы әлі де жалғаса бере ме? 

	– Жалпы, мемлекет елге қандай мамандар керек екенін сараптап, есептеп отыруға тиіс. Мемлекетке заңгер де, экономист те, қаржыгер де керек. Бірақ қанша маман керек? Бас кезінде бәрі сол мамандықтарды көбірек таңдады. Саны бар, сапасы жоқ болды. Олардың басым бөлігі жұмыссыз қалды. Атырауда мұнайшылар дайындайтын бір мекеме бар. Оны колледж деп те, институт деп те атай алмайсың. Бірақ соны бір жыл оқып, бітіріп шығатындар инженер болып саналады. Бір жылдың ішінде сондағы зауыттағы қондырғылармен жұмыс істеп үйренеді. Мен сапарын кезінде олармен кездестім. Сұрастырып көрсем, олардың арасында ҚазҰУ-ді, Алматыдағы, Астанадағы университеттерді бітіріп келген жастар отыр. Себебі, бір жыл оқытумен қатар, оларға жұмыс істегені үшін жалақысын да төлеп отырады. Оқуын аяқтағаннан соң, сол жерде жұмыс орны дайын тұр. Алғашқы мамандығынан гөрі осы мамандық бойынша табысы көп болғаннан кейін сонда кетеді.

	Біз индустрияны қолға алып жатырмыз. Егер инженерлер болмаса, кім жұмыс істейді? Инженерлерді тек шетелде ғана емес, өзіміздегі политехникалық оқу орындарында да дайындайды. Сондай-ақ химияда, құрылыста, металлургияда, кен байыту ісінде, жеңіл өнеркәсіпте, көлік саласында инженерлер бар. Түбінде сол инженерлер қажет болады. Менің айтарым, балаларды математика, физика, химия жағына бейімдеу керек. Бәрі оны меңгере алмайды, әрине. Оған да табиғатынан бейімділік қажет.

	Зияткерлік мектептерге дарынды балаларды жинап жатқанымыз сондықтан. Ертең солардың арасынан инженерлер шығады, жаңалық ашатын солар болады деп сенемін. Екінші жағынан, тек инженерлер керек деп басқа мамандықты ұмытып кетуге болмайды. Себебі, мұғалімдер, дәрігерлер, әскерилер, полициялар – бәрі де керек.

	 

	Мая Бекбаева, «7 арна» телекомпаниясы:

	– Мен Сізге әйелдерге қарым-қатынасыңыз үшін үлкен адами рахмет айтсам деймін. Қазақстан халқына өзіңіздің Жолдауыңызда Сіз әйелдердің еліміз өміріндегі рөлі жоғарылауы үшін әрі қарай да барлық жағдайды жасайтыныңыз туралы айттыңыз және Сіз халықты орта ғасырға емес, ХХІ ғасырға бастап келесіз. Міне, осы сөз тіркестері Сіздің біздің болашағымызды, кәсіби қызметте де, отбасылық өмірде де алға ұмтылғысы келетін жұмыс істеп жүрген аналар – біздерді қалай көз алдыңызға елестететініңізді айқын көрсетеді. Сіздің бұл сөздеріңіз біз үшін орасан зор ынталандырушы күш және өте үлкен қолдау. Осы үшін көп-көп рахмет.

	– Қазақстан халқының 51,2 пайызын әйелдер құрайды және олар маған қолдау көрсетіп келеді, тіпті мені жақсы көретін де шығар. Сондықтан мен шын жүрегіммен біз әйелдер үшін әлі бәрін де жасай алған жоқпыз деп есептеймін. Бізге әлі көп нәрсе жасау керек. Балалар тәрбиелеп отырғандар үшін жұмыс істеудің ерекше жағдайын жасауға болады.

	Жалпы, мемлекетке, халық санының өсу заңдылығына сәйкес, алтыншы, жетінші немесе оныншы баланы емес, үшінші баланы ынталандырған ұтымдырақ. Бірақ біз көп балалы отбасыларды ынталандырып келеміз. Бүгінде, мәселен, «Балапан» бағдарламасының арқасында балалардың 70 пайызға  дейіні балалар бақшаларына бара алады – бұл әйелдерге үлкен көмек. Зияткерлік мектептер, мектеп-интернаттар – осының бәрі де қолдау.

	Бірақ мені еліміздегі ажырасудың көптігі алаңдатады. Қазақстандық отбасылар берік болулары тиіс. Неге бұлай болып жатыр? Бұл – көкейкесті мәселе. Әрине, мұның көптеген себептері, оның ішінде тұрмыстың жөнге келтірілмегені бар. Және біз жастар үшін қолжетімді баспананы көбірек салуға тиіспіз. Жалға берілетін баспаналар көбірек болуы керек. Адам жұмыс, жалға алатын пәтерлер бар жерлерге көшуі тиіс. Еліміз бойынша адамдардың топтасуы үшін жағдай жасау қажет. Міне, Қазақстанның оңтүстігінде – жұмыс аз, жұмыссыздық көп. Жұмыс орындары бар жерлерге көшу керек. Бізде қазір адамдар жетіспейді.

	Қашқын алиментшілердің проблемалары да бар – олар қашып жүрсе, мемлекет баласы бар әйелді қолдап отыр. Ал олардың ізіне түсіп, «жондарынан таспа тілу керек». Әйелдің қасірет шекпегені жөн.

	Әйелдердің өздерін өздері жұмылдырғаны, саясатқа, мемлекетті басқаруға белсендірек барғандары қажет. Бізде әйел министрлер бар – мұндайды әр мемлекетте кездестіре бермейсіз – және, айтқандайын, ол тамаша жұмыс істеп жүр. Менің өмірлік тәжірибеме қарап, әйел-қызметкер, әйел-министр серіктестер ретінде ер адамдарға қарағанда сенімдірек деп айта алады. Мұндай жағдай, айтпақшы, журналистикада да байқалады.

	– Ер адам проблеманы тұтастай көреді, ал әйел оның бөлшегіне дейін көреді... 

	– Бұл әңгімеге мүлдем басқа қырынан келген жөн. Бар мәселе психологияда. Және біздің адамды ол қандай болса, сондай тұрғыда қабылдай білмейтінімізде. Мәселенің үлкені осында. Әйелдер мүлдем басқаша құрылған. Біз мұны түсіне алмаймыз, себебі, оны университеттерде де, институттарда да оқытпайды. Тағатты, яғни толерантты болу керек – проблеманың мәні осында.

	Мұның ұлтаралық келісімге де қатысы бар. Адамдардың таңертең ояна келіп, бәрінің бір ұлттың өкілі екендіктерін көрген сәттерін көз алдарыңызға елестетіп көріңіздерші. Бәрінің шаштарының түсі, көздерінің түсі бірдей, бірдей киінген, бір тілді, бір дінді. Бәрі бір түске қарай бір көрші екіншісінің – дұрыс отырмайтынын, дұрыс сөз саптамайтынын, қасықты дұрыс ұстамайтынын байқай бастар еді. Сондықтан, тағаттылықты өзіңнің бойыңда тәрбиелеу қажет. Міне, сонда басқа адамдарды, олардың діні мен мәдениетін парасаттылықпен қабылдайтын боласың. Және олар да тиісінше жауап қайтарады, сөйтіп, өзара түсіністік орнайды. Ерлі-зайыптылардың арасы да осы секілді. Отбасылық қарым-қатынастарда, әйелдер проблемаларын шешуде әлі де көптеген мәселелер бар, бірақ мен әркез әйелдер жағындамын. Қолдаймын және қолдайтын боламын.

	Ярослав Красиенко, «КТК» телеарнасы:

	– Нұрсұлтан Әбішұлы, жаңа 2013 жыл да келіп қалды, және қазір барлығы – қарапайым азаматтар, корпорациялар, телекомпаниялар, президенттер қандай да бір қорытындылар шығарып жатқанына сенімдімін. Сіз, Мемлекет басшысы ретінде өзіңіз үшін, Қазақстан Республикасының барлық азаматтары үшін 2012 жылдың басты қорытындысы не болды деп санайсыз?

	– Өтіп бара жатқан жыл ел үшін жақсы болды. Экономика 5 пайыздан астам өсті. Бүкіл әлемдегі дағдарыс жағдайында бұл – өте жақсы көрсеткіш. Жұмыссыздық 5 пайызды, инфляция 5,3 пайызды құрады, өткен жылы 7 пайыз болған еді. Бүгінгі буырқанған әлемде бұл өте оң көрсеткіштер және мені қуантады. Бұл – біз арқауында алдағы 2013 жылды құра алатын экономикалық қорытынды.

	Әрине, біздің «ЭКСПО-2017-ні» өткізу құқын жеңіп алуымыз айтулы оқиға болды. Мен қорытындысы бойынша біз 200-ден астам мемлекеттің ішінде 12-ші орынға көтерілген Лондон Олимпиадасын барлық Қазақстан есінде сақтады ғой деп ойлаймын. Бүкіл еліміз теледидардың алдында отырып, жанкүйер болды. Бірлесу деп осындайды айтады! Олимпиадаға түрлі этностардың өкілдері қатысты, бірақ барша Қазақстан бір деммен біздің спортшылар үшін «жандары күйді».

	Бастысы, елімізде бәрі де тыныш болсын, Қазақстанның әлемдегі танымалдығы мен беделі артсын, экономикамыз өссін. Осының бәрінен бір нәрсені жеке бөліп алу мүмкін емес. Елімізде, тұтас нәрсе секілді, бәрі де қалыпты болғаны маңызды.

	 

	Лаура Нұрлан, «Еуразия» бірінші арна» телеарнасы:

	– Нұрсұлтан Әбішұлы, Жаңа жыл қарсаңында мен Сізге мына сұрақты қоймай тұра алмаймын. Әркімнің осы мейрамға қатысты өзіндік ой-әсері бар. Біреулер үшін Жаңа жыл – оливье салаты мен мандариндер. Біреулер үшін – отбасылық отырыстар мен сыйлықтар. Осы мейрам жеке өзіңіз үшін нені білдіреді, Сіздің Жаңа жылмен байланысты ой-әсеріңіз  қандай?

	– Жаңа жылды 1 қаңтарда мерекелеу дәстүрін Ресейге Бірінші Петр әкелгені тарихтан белгілі. 18 ғасырдың басында бұл еуропалық мейрам болатын. Шығыста оны әртүрлі атап өтеді. Қытайда қаңтар-ақпанда мерекелейді. Бізде Наурыз, өздеріңіз білетіндей, 22 наурызда. Қазір бізге Жаңа жыл қажет пе дейтіндер бар. Мен мұны кәдімгі әдемі күн санаймын. Мен, мәселен, осы кезге дейін бұл мерекені үлкен сезіммен күтемін. Жаңа жыл қашанда қандай да бір үміттермен, армандармен, әсіресе, балаларда, байланысты. Қай жерге қарасаң да жарқыраған және түрлі-түсті әдемі ойыншықтар. Балалар мұндайды жақсы көреді емес пе!

	Айтпақшы, олар үшін мен Бурабайда «қазақстандық Лапландия» жасауды тапсырдым. Жақында біз сонда жаңа қонақ үй аштық, баршаға сонда болуды ұсынамын. Соның айналасында Аяз Ата мен Ақшақардың нағыз сарайы бар «Лапландия» орын тепкен. Онда ит, бұғы жегіп жүруге, жеккен атпен жүруге болады, әлемнің жеті кереметі, балалар үшін мейрамхана, шаңғы мен коньки прокаты – бәр-бәрі бар.

	Бұл мен білетін қай заманда болмасын тамаша мейрам, мен оны жақсы көремін. Сіздер де жақсы көреді ғой деп сенемін. Ал менің есімде жанатын гирляндылар алғаш шығарылған 1968 жыл қалыпты. Гирляндылар кішкентай зымырандар түріндегі лампочкалар болатын. Бұл ғарышты игеріп жатқан кезең еді ғой. Мен сол кезде одақтық комсомол ОК-нің мүшесі едім, Мәскеуге жиі баратынмын, біздің шыршамызды әсемдеген сол гирляндыға сонда қол жеткізгенмін.

	Сол жылы мен сондай-ақ металлургиялық институтты бітіріп, инженер-металлург болдым. Әуелі металлург жұмысын тәжірибе жүзінде алып, содан кейін барып қана университет бітіруіме тура келді. Сол жыл біздің отбасымыз үшін қызықты оқиғаларға толы жыл болды.

	Тұтастай алғанда, мен үшін, Президент үшін табысты өткен және болашаққа сеніммен қарауға мүмкіндік беретін кез келген Жаңа жыл жақсы. Өйткені, келесі жыл бұрынғысынан да жақсы болмаса, жаман болмайтынын білесің. Және Жаңа жылды осындай көңіл күйде қарсы алғанда әрқашан қуанасың. Өткен жылы әр отбасында көптеген қуанышты оқиғалар болды ғой деп ойлаймын.

	Мүмкіндікті пайдалана отырып, барлығыңызды құттықтаймын. Сіздерге бақыт, табыс, Жаңа жылда игілік тілеймін, барлық армандарыңыз орындалсын.

	 

	

///Кездесу барысында Мемлекет басшысы Қазақстан мен Ресей қарым-қатынастары тату көршілік және одақтастық негізде жемісті дамып келе жатқанын атап өтті.
– Сіздермен Нұр-Сұлтан қаласында жүздескеніме қуаныштымын. Мәскеу мемлекеттік университетінің филиалы елордада екі мыңыншы жылдары ашылды. Бүгінде қазақстандық студенттерге сапалы білім беріп отырған бұл оқу орны табысты жұмыс істеуде. Жақында Мәскеуде өткен келіссөздер аясында Владимир Путинмен білім саласындағы екіжақты ынтымақтастық деңгейінің жоғары екенін атап өттік, сондай-ақ оны жоспарлы түрде дамытуға уағдаластық, – деді Қасым-Жомарт Тоқаев.
Мәскеу мемлекеттік университетінің ректоры кездесуге мүмкіндік туғызғаны үшін Қазақстан Президентіне алғыс білдірді. В.Садовничий екі елдің жоғары оқу орындары арасындағы көп жылдық байланыстардың жемісті болғанын атап өтті.
– Менің Қазақстанға деген ықыласым ерекше. М.В.Ломоносов атындағы Мәскеу мемлекеттік университетінің филиалы Қазақстанды жаңғыртудың жаңа кезеңінде сұранысқа ие, білікті кадрларды даярлауға зор үлес қосқанын мақтан етемін, – деді Виктор Садовничий.
Сонымен қатар, тараптар екі мемлекет арасындағы мәдени-гуманитарлық ынтымақтастықтың өзекті мәселелері жөнінде пікір алмасты.


///
	 

	Қазақстан Президенті бұдан 20 жыл бұрын өзінің ММУ-де оқыған дәрісі кезінде жаңа интеграциялық бірлестік – Еуразиялық экономикалық одақ құру идеясын алғаш рет ұсынғанын атап өтті.

	– Оның тұжырымдамасы біздің елдеріміздің азаматтарының бәріне бірдей жақын және ұғынықты ақиқатқа негізделген. Ортақ тарих, өзара экономикалық тартылыс, мәдениеттің өзара тығыз байланысы және адамдар ұмтылысының жақындығы біздің халықтарымызға көптарапты мемлекетаралық байланыстардың жаңа сипатын қалыптастыруға мүмкіндік береді. Мен Еуразиялық одақ тек еріктілік, тең құқылық, өзара тиімді және оған мүше әрбір елдің прагматикалық мүдделерін ескеретін қағидаттар негізінде ғана мүмкін екендігін табанды түрде жақтаушы болдым және солай болып қала беремін. Бұл бастама қазіргі еуразиялық интеграция деп аталатын жаңа тарихи үдерістің бастапқы нүктесіне айналды, – деді Нұрсұлтан Назарбаев.

	Мемлекет басшысы бірлестіктің мақсаты мемлекеттеріміздің бәсекеге қабілеттігін арттыру екенін және ол экономикалық бөлік шегінен шықпайтынын атап көрсетті.      

	– Еуразиялық экономикалық одақ туралы айтқанда сарапшылар мен саясаткерлердің кейбірі әлемдік қоғамдық пікірге Кеңестер одағының мифтік «қайта тірілетінін» айтып, үрей салады. Бұл жөніндегі пайымдарды шындықтан алыс әрі негізсіз деп есептеймін. Біріншіден, бүгінде кеңестік үлгімен қайта ықпалдасу үшін институционалдық база жоқ. Екіншіден, посткеңестік кеңістіктегі халықтар өздерінің дербес мемлекеттерін құрды. Үшіншіден, қазіргі меншік жүйесі, әлеуметтік құрылым және қоғамдарымыздың экономикалық қалыбы кеңестік ескіліктен әлдеқайда алға озып кетті. Бұл тұста біз Ресей және Беларус басшылығымен бір пікірдеміз, – деп атап өтті Қазақстан Президенті.

	Дәрісінің соңынан Нұрсұлтан Назарбаев ММУ-дің студенттері мен оқытушы-профессорлар құрамының сауалдарына жауап берді. Атап айтқанда, Мемлекет басшысы екі елдің ғылыми-техникалық ынтымақтастығының перспективалы бағыттары туралы айта келіп, Қазақстан айқындаған индустрияландырудың жаңа кезеңі басымдықтарына оның сай келуінің біз үшін маңызды екендігіне тоқталды. Бұл іргелі ғылымдардың алдыңғы қатарлы салалары – нанотехнологиялар, роботты техникалар, гендік инженерия және медицина болып отыр. 

	Кездесу соңында М.В.Ломоносов атындағы ММУ ректоры Нұрсұлтан Назарбаевқа университетте болуы туралы естелік диплом тапсырды.

	Сөздің толық мәтінін осы жерден қараңыз.






///Армен Саркисян Нұрсұлтан Назарбаевтың Қазақстан мен Армения арасындағы өзара тиімді ынтымақтастық пен екі ел халықтарының игілігіне негізделген қарым-қатынастарды қалыптастыру және дамыту ісіндегі рөлін жоғары бағалайтынын айтты.
Армения Президенті Армен Саркисян Нұрсұлтан Назарбаевтың әлемдегі тұрақтылық пен қауіпсіздікті нығайтуға зор үлес қосқан қазіргі замандағы ең беделді саясаткерлердің бірі екенін атап өтті.
Тараптар алдағы уақытта тұрақты байланыстарын жалғастыра беруге уағдаласты.
/// 
Ішкі істер министрі кездесу барысында Мемлекет басшысына құқық қорғау жүйесін реформалау аясында жүзеге асырылып жатқан шаралар мен жергілікті полиция қызметінің алғашқы қорытындылары туралы, сондай-ақ қылмыспен күресті күшейту және елдегі құқық тәртібін қамтамасыз ету жұмыстары жөнінде баяндады.
Қазақстан Президенті «100 нақты қадам» Ұлт жоспарында белгіленген тетіктерді енгізу құқық қорғау органдарына өз функцияларын барынша тиімді іске асыруға мүмкіндік беретінін айтты.
Сондай-ақ Нұрсұлтан Назарбаев Мәжіліс пен барлық деңгейдегі мәслихаттар сайлауына дайындық пен оны өткізу барысында құқық тәртібінің сақталуын қамтамасыз етуді тапсырды.
Қ.Қасымов пенитенциарлық инфрақұрылымды мемлекет-жекеменшік серіктестігін дамыту аясында жаңғырту туралы, сондай-ақ азаматтық қорғаныс қызметі, төтенше жағдайлардың алдын алумен және болдырмаумен айналысатын органдар жұмысы жөнінде баяндады.
Мемлекет басшысы кездесу қорытындысы бойынша бірқатар нақты тапсырма берді. 

///
	 

	Жеделхатта Мәскеу метросындағы пойыз апаты салдарынан адамдардың қазаға ұшырағаны туралы қайғылы хабарды Мемлекет басшысының зор күйзеліспен қабылдағаны айтылған.
	
	«Қазақстан халқының және жеке өз атымнан қаза болғандардың туған-туыстары мен жақындарына шын көңілден көңіл айтамын, сондай-ақ апаттан зардап шеккендер тезірек сауығып кетеді деп үміттенемін», – делінген жеделхатта.
	
	Нұрсұлтан Назарбаев бауырлас Ресей халқына қайғылы оқиғаны көтеру үшін төзім мен сабыр тіледі.
///
	 

	

	Кездесу барысында В.Христенко Мемлекет басшысын биылғы желтоқсан айында өтетін Кеден одағына мүше үш мемлекет басшылары деңгейіндегі Жоғары Кеңестің отырысына дайындық барысы туралы хабардар етті.

	Сонымен қатар, кездесуде Кеден одағы жұмысының алдын ала қорытындысы мен алдағы кезеңдегі негізгі міндеттер қарастырылды. В.Христенко Кеден одағына мүше елдердің макроэкономикалық дамуының сенімді динамикасын атап өтті. Мысалы, өзара сауда көлемінің өсу қарқыны сыртқы сауда көлемінің өсімінен екі есе артық. 2012 жылдың тоғыз айының қорытындысы бойынша Кеден одағына мүше елдердегі жалпы ішкі өнімнің өсімі 4,5 пайыз болды.

	Нұрсұлтан Назарбаев кездесудің қорытындысы бойынша Кеден одағына мүше елдер арасындағы сауданы одан әрі жеделдету және экономикалық интеграцияны тереңдету жөніндегі шараларды әзірлеу туралы нақты ұсыныстарын айтты.
///
	

	Әңгімелесу барысында Нұрсұлтан Назарбаев кездесудің Кеден одағы мен Бірыңғай экономикалық кеңістікке мүше мемлекеттер басшыларының жоғары деңгейдегі биылғы бірінші кездесуі екенін атап өтті.

	- Талқыланатын бірқатар мәселелер мен шешімдер жобалары бар. Бұл Еуразия экономикалық одағын құру жөніндегі құжаттар дайындау аясындағы өте маңызды да мәнді кездесу деп санаймын. Екіжақты қарым-қатынастарымыздың дамуына келсек, сауда-экономикалық ынтымақтастық қарқыны жақсы және оны арттыру үшін айтарлықтай әлеует бар. Біздердің экономикалармыз бір-бірін өзара толықтырады және Кеден одағы оның бұдан әрі дамуына септігін тигізетін болады, – деді Қазақстан Президенті.

	А.Лукашенко Қазақстанға келу мүмкіндігі үшін алғысын білдіріп, интеграциялық поцестерде Қазақстан елордасының маңыздылығын атап өтті.

	- Біз әр жолы Астанада болғанда өзімізге әлдене алуға тырысамыз. Бұл қалада озық технология, қызғылықты архитектуралық ойлар бар. Беларуське сай келетін нәрселер бар екен көріп отырмыз, сіздердің мамандарыңызбен түрлі жобалар бойынша келісім жүргізудеміз. Біз Қазақстанды Беларусь үшін ең тиімді және перспективалы серіктес ретінде танып отырмыз. Әртүрлі жобаларды сіздің елде жүзеге асыруда біз үшін ешқандай проблема жоқ, бұл ынтымақтастығымыздың деңгейі жоғары екенін білдіреді, – деді  Беларусь Президенті.

///Президентке еліміздегі криминогендік жағдайдың жай-күйі туралы есеп берілді. Қасым-Жомарт Тоқаевқа қарақшылық, мал ұрлығы, алаяқтық, оның ішінде интернет алаяқтығы, сондай-ақ бұрын сотталғандардың мас күйінде, отбасылық-тұрмыстық салада және топтасып жасаған қылмыстарының саны айтарлықтай төмендегені туралы баяндалды.     
Министр Мемлекет басшысына ұйымдасқан қылмыс пен есірткі бизнесіне қарсы іс-қимыл жөнінде қабылданып жатқан шаралар туралы мәлімет берді.
Президент кәмелетке толмағандарға қатысты және отбасылық-тұрмыстық саладағы қылмыстың алдын алу жұмыстарының нәтижелерімен танысты.
Марат Ахметжанов Қасым-Жомарт Тоқаевқа ішкі істер органдарының қызметін бюрократиядан арылту, жұмыс үдерістерін цифрландыру және автоматтандыру, ішкі рәсімдерді, соның ішінде мемлекеттік қызмет көрсету саласын оңтайландыру жөнінде баяндады.
Мемлекет басшысына криминогендік жағдайға мониторинг жасайтын ІІМ Ахуалдық талдау орталығының мүмкіндіктерін кеңейту туралы ақпарат берілді.
Сонымен қатар Президентке Жол қозғалысы ережелерін қасақана бұзатындарды анықтауға бағытталған жаңа жүйе жұмысының алдын ала нәтижелері туралы айтылды.
Кездесу соңында Мемлекет басшысы министрге еліміздегі құқықтық тәртіп пен қоғамдық қауіпсіздік деңгейін одан әрі арттыру жөнінде бірқатар тапсырма берді. Осы ретте интернет алаяқтығы мен қаржы пирамидаларына қарсы іс-қимыл жөніндегі шараларды жандандыру қажеттігі атап өтілді.
///
	 

	Кездесуде Б.Сағынтаев партия жұмысының жүргізілуі, облыстар мен қалаларда мәслихаттар сайлауының қорытындылары туралы баяндады.

	Сонымен қатар,  "Нұр Отан" ХДП Төрағасының бірінші орынбасары "Жас Отан" жастар бірлестіктерінің республикалық екінші съезіне дайындық барысы туралы мәлімдеді.

	Іс-шараға еліміздің барлық өңірінен 1150-ге жуық делегат қатысады деп жоспарлануда. Съезде Мемлекет басшысы жастар саясаты мәселелері бойынша сөз сөйлейді деп күтілуде, сондай-ақ "Жас Отан" жастар қанатының 2020 жылға дейінгі жаңа стратегиясы қабылданатын болады.

	Қазақстан Президенті кездесудің қорытындысы бойынша республикалық және өңірлік деңгейдегі партияның жұмысын жандандыру жөнінде тапсырма берді.          
///Қазақстан Президентінің атына көптеген мемлекеттер мен Үкімет басшыларынан және халықаралық ұйымдардың жетекшілерінен, бұрынғы мемлекет басшыларынан, мемлекет қайраткерлерінен, дипломатия және қоғам, іскер топтардың өкілдерінен жаңа 2021 жылмен құттықтаған жеделхаттар келіп түсуде.
Ресей Президенті Владимир Путин Жаңа жылмен құттықтауында Ресей мен Қазақстан арасындағы қарым-қатынастардың стратегиялық серіктестік және одақтастық рухында табысты дамып келе жатқанын айтқан.
– Биылғы жылы бауырлас халықтарымыздың игілігі үшін, Еуразия құрлығындағы тұрақтылық пен қауіпсіздікті нығайту мақсатында екіжақты, аймақтық және халықаралық күн тәртібіндегі өзекті мәселелер бойынша табысты жұмысымызды одан әрі жалғастыра береміз деп сенемін. Құрметті Қасым-Жомарт Кемелұлы, Сізге және жақындарыңызға зор денсаулық пен амандық, ал Қазақстан халқына бейбітшілік, бақыт және өсіп-өркендеу тілеймін, – делінген Ресей басшысының жеделхатында. 
Өзбекстан Президенті Шавкат Мирзиёев өзінің құттықтау жеделхатында 2020 жылы екіжақты ынтымақтастықты дамытудағы зор жетістіктерді атап өткен. Өзбек көшбасшысы өзара тиімді келісімдер мен бірлескен жобалардың, оның ішінде саяси, сауда-экономикалық, көлік, энергетикалық, өнеркәсіптік кооперация бойынша, мәдени-гуманитарлық және өңіраралық ынтымақтастықтың қарқынды жүзеге асырылуын өте жоғары бағалаған. «Біздің көп бағытты және ұзақ мерзімді стратегиялық әріптестігіміз бен достық қарым-қатынасымыз алдағы уақытта да қарқынды дами беретініне сенімдімін», – делінген жеделхатта.
Беларусь Президенті Александр Лукашенко Беларусь пен Қазақстан өзара түсіністікке, берік достыққа және сыйластыққа құрылған ұзақ мерзімді серіктестік қарым-қатынастарға адалдығын бірнеше рет дәлелдегенін атап өткен. «2021 жылы біз Беларусь-Қазақстан ынтымақтастығының әлеуетін толық пайдалануға, жаңа жасампаз бастамаларды жүзеге асыруға кірісетінімізге сенімдімін», – делінген жеделхатта.
Сонымен қатар Қасым-Жомарт Тоқаевты ҚХР Төрағасы Си Цзиньпин, Әзербайжан Президенті Ильхам Әлиев, Армения Президенті Армен Саркисян, Армения Премьер-министрі Никол Пашинян, Қырғызстан Президентінің міндетін атқарушы Талант Мамытов, Тәжікстан Президенті Эмомали Рахмон, Украина Президенті Владимир Зеленский, Германия Президенті Франк-Вальтер Штайнмайер, Германияның Федералды Канцлері Ангела Меркель, Ұлыбритания Премьер-министрі Борис Джонсон, БАӘ Президенті Халифа бен Заид Әл Нахаян, БАӘ Вице-президенті, Премьер-Министрі Мұхаммед Бен Рашид Әл Мактум, Абу-Дабидің тақ мұрагері, БАӘ Қарулы Күштері Бас қолбасшысының орынбасары Мұхаммед бен Заид Әл Нахаян, Иордания Королі II Абдалла, Кувейт Әмірі Наваф әл-Ахмед әл-Джабер ас-Сабах, Ауғанстан Президенті Мұхаммед Ашраф Ғани, Иран Президенті Хасан Рухани, Мысыр Президенті Абдель Фаттах Ас-Сиси, Польша Президенті Анджей Дуда, Финляндия Президенті Саули Ниинистё, Литва Президенті Гитанас Науседа, Латвия Президенті Эгилс Левитс, Ирландия Президенті Майкл Хиггинс, Сингапур Президенті Халима Якоб, Словения Президенті Борут Пахор, Хорватия Президенті Зоран Миланович, Норвегия Королі V Харальд, Дания Патшайымы II Маргрете, Жаңа Зеландияның Генерал-губернаторы Пэтси Рэдди, Ресей Үкіметінің Төрағасы Михаил Мишустин, Түркі тілдес мемлекеттер ынтымақтастығы кеңесінің Бас хатшысы Бағдад Әміреев, Еуразиялық экономикалық комиссия алғасының Төрағасы Михаил Мясникович, ТМД Атқарушы хатшысы – Атқару комитетінің төрағасы Сергей Лебедев, Ұжымдық қауіпсіздік шарт ұйымының Бас хатшысы Станислав Зась, НАТО-ның Бас хатшысы Йенс Столтенберг, ТҮРКСОЙ ұйымының Бас хатшысы  Дүйсен Қасейінов, Ресей Федерациясы Федералдық Жиналысы Федерация Кеңесінің төрайымы Валентина Матвиенко, Мәскеу және бүкіл Ресей Патриархы Кирилл, БҰҰ Бас хатшысының Орталық Азия бойынша арнайы өкілі Наталья Герман, Еуразиялық экономикалық одақ Сотының төрағасы Жолымбет Бәйішев, Хорватияның бұрынғы Президенті Степан Месич, Сингапурдың бұрынғы Премьер-министр Го Чок Тонг және Татарстанның мемлекеттік кеңесшісі Минтимер Шаймиев жаңа жылмен құттықтап, жеделхат жіберді.
Бұдан бөлек Мемлекет басшысының атына Еуразиялық Даму Банкі басқарма төрағасы Николай Подгузовтан, Авиация және әуе кеңістігін пайдалану жөніндегі мемлекетаралық кеңес президенті Татьяна Анодинадан, АҚШ, Түркия, Чехия, Хорватия, Эстония, Ресей, Италия елдерінің Қазақстандағы елшілерінен, «Лукойл» компаниясының президенті Вагит Алекперовтен, ВТБ Банкінің президенті–басқарма төрағасы Андрей Костиннен, «Группа Сафмар» АҚ директорлар кеңесінің төрағасы Михаил Гуцериевтен, Ресей Федерациясы Орынбор және Пенза облыстарының губернаторлары Денис Паслер мен Иван Белозерцевтан, Байқоңыр қаласы Әкімшілігінің басшысы Константин Бусыгиннен, «Россия сегодня» ХАА бас директоры Дмитрий Киселёвтен,  Ресей Федерациясы Бірлескен ядролық зерттеулер институтының директоры Виктор Матвеевтен құттықтау жеделхаттары келіп түсті.
///
	 

	«Әлем әйелдері достығының орталығы» республикалық қоғамдық бірлестігінің төрайымы Я.Низамутдинова кезекті Қазақстан халқына Жолдауын ынта қойып, зор ықыласпен тыңдағанынан хабардар етеді.

	«Мен балаларыммен бірге Қазақстанның 2050 жылға қарай әлемнің ең дамыған 30 елінің қатарына кіруі туралы Сіз алға қойып отырған басты мақсатты іске асыруға атсалысатынымызға сенімдімін» деп жазады автор.

	Көкшетау қаласынан З.Шуатаева бұл құжатты өзінің ауқымы жағынан жан-жақты және жаһандық деп атаған. Оның пікірінше, «2050-Стратегиясы» Нұрсұлтан Назарбаевтың ерен еңбегінің нәтижесі болып саналады.

	«Сіз, өз шешімдеріңізге әрдайым сенімдісіз әрі беріксіз, міне, сондықтан ойға алғаныңызды жүзеге асырып келесіз. Сіз белгілеп берген перспективалар мерзімінен бұрын шындыққа айналады» делінген хатта.

	Тараз қаласындағы №2 аурухананың бас дәрігерінің орынбасары Ғ.Омаров «2050-Стратегиясы» келешекте денсаулық саласының одан әрі дамуына елеулі ықпалын тигізетініне сенімді. Ол сондай-ақ Жамбыл облысы мен қаланың медицина қызметкерлері бүгінде оқуда және біліктіліктерін арттыруда мүмкіндіктерінің арта түскенін, жұмыс орындарының ең озық медициналық жабдықтармен қамтамасыз етілгенін сезінуде деп атап өткен.

	Өз кезегінде, Алматы облысы Талғар қаласынан ҰОС ардагері О.Тұрсынов Мемлекет басшысының саясатының арқасында қазақстандықтар ертеңгі күнге сеніммен қарайтынын атап өткен.

	«Үш айдан кейін 89 жасқа толмақпын. Өз кезегінде көпті көрген соғыс ардагері ретінде Сізге, көпұлтты халқы бар елімізге батамды беремін. Сіздің басшылығыңызбен әлемдік аренада еліміз қол жеткізген табыстар жалғасын таба берсін» деп жазады О.Тұрсынов.           

	Еңбек ардагері, Қазақстан халқы Ассамблеясының Атырау облысындағы ақсақалдар алқасының мүшесі И.Чебышев өз хатында Мемлекет басшысы Стратегияда еліміз дамуының жаңа бағыттарын анықтап бергенін атап өткен.

	«2025 жылға қарай қазақ тілі латын әрпіне ауысса, қазақстандықтардың бәсекеге қабілеттіне ғана септігін тигізетін болады. Біз балаларымыз қазақ, орыс және ағылшын тілдерін меңгеруін жөн деп санау үшін қадамдар жасауымыз керек» делінген хатта.

	Оңтүстік Қазақстан облысындағы өзбек мәдени орталығы «Мейірімді аналар» қорының төрайымы П.Хажыметова елдің және өз ұрпақтарының болашағын ойлайтын әр адам Мемлекет басшысын, сондай-ақ көп ұлттық Қазақстанның дамуы мен өркендеуінің жаңа қадамы болып саналатын оның идеяларын толық қолдайды деп есептейді.

	Атырау облысындағы «Сәлем» дағыстандық этномәдени бірлестіктің төрағасы М.Әлішаев өзі жолдаған хатта этникалық, мәдени және өңірлік әртүрлілікке қарамастан, елімізде бейбітшілік пен саяси тұрақтылық сақталып отырғаны туралы Нұрсұлтан Назарбаевтың айтқан сөздері өзінің ризашылық сезімін тудырып, сенімін ұлғайта түскенін атап өткен.

	Маңғыстау облысындағы «Алаң» осетин этномәдени бірлестігінің жетекшісі Ф.Биркле Жолдауда мықты қоғам құруда әйелдердің атқаратын рөліне ерекше орын берілгені өте маңызды болды деп есептейді. Ол балаларды дұрыс тәрбиелеу, қазіргі заманғы әйелдердің орнықты бейнесін қалыптастыру, қоғамның толыққанды мүшесі болу қабілетінің болуы маңызды деп санайды.

	«Жолдауды оқып шықан соң, ең алдымен, ертеңгі күнге деген сенімге байланысты ерекше сезім көңіліңе орнығады. Мықты, еркін, өркендеген мемлекетте өмір сүру - үлкен бақыт, ал оның жарқын болашағына деген сенім Отанның игілігі үшін барыңды беріп, жұмыс істеуіңе күш-жігер береді» делінген хатта.

	Маңғыстау облысындағы «Шалом» еврей этномәдени бірлестігінің төрағасы Ю.Кержбаум дәстүрлі Қазақстан халқына Жолдауы әр азаматтың дамуы үшін мүмкіндік беретін тиімді экономика құратын мемлекетті құру жөнінде биік міндетке жету жолын анықтап берді деп санайды.

	«Бұл Қазақстанның әрбір азаматына арналған, оның жеке өзі, отбасы жақсы тұруы үшін алдына қойылған нақты міндетті шешуге тікелей атсалысуы қажет екенін түсіндіретін үндеу» деп жазады автор.

	Маңғыстау облысындағы «Булгар» татар этномәдени бірлестігі төрайымының орынбасары З.Бернеева құжатта көрініс тапқан бастаманы іске асыруда Мемлекет басшысының күш-жігерін, сондай-ақ еліміздің бай әлеуетін пайдалану ашық азаматтық демократиялық қоғам құруда Қазақстанның көшбасшылық ұстанымын одан әрі нығайтатынына сенім білдіреді.

	«Біздің Отанымыз – тату тұратын көп ұлттың ортақ үйі, ал Сіз халық бірлігінің бейнесі, тұрақтық пен өркендеудің кепілі болып саналасыз» деп жазады «Күміс тамыр» қытай этномәдени орталығының төрайымы Л.Мазова. Ол республиканы мекендеген түрлі этностар өкілдері өздерін теңқұқылы, бақытты адамдар сезінеді деп есептейді.

	Маңғыстау облысындағы «Дағыстан» Дағыстан халқы мәдени орталығының төрағасы Ю.Шахшаев Мемлекет басшысының кезекті Жолдауы Қазақстан халқы, оның игілігі туралы қамқорлыққа толы екенін атап өткен, өйткені бірлік пен келісімсіз даму болмақ емес.

	«Біз - өз Отанымыздың патриотымыз, біз – біртұтас отбасымыз. Ал біртұтас отбасында бәрі өз мойнымызда, біз әлемнің ең дамыған отыз елінің қатарына енетінімізге сенемін» делінген хатта.

	Қазақстан халқы Ассамблеясы Ақмола ғылыми-талдау орталығы төрағасының орынбасары Н.Митчинова қазақстандықтар - өткеніне мақтанышпен қарауға негіз бар, болашағына алаңдамайтын, ал Мемлекет басшысының Жолдауынан кейін жалпы келешегіне анағұрлым сеніммен қарайтын халық екенін атап көрсеткен.
/// 
Эмомали Рахмон Нұрсұлтан Назарбаевты президенттік сайлаудағы жеңісімен шын жүректен құттықтайтынын жеткізген.
– Өзінің ерік-қалауы арқылы Қазақстан халқы елді өркендетуге, оның халықаралық аренадағы беделін үздіксіз арттыруға және халқының бақуаттылығына бағытталған Сіздің жасампаз саясатыңызды кеңінен және шүбәсіз түрде қолдайтынын бүкіл әлемге паш етті. Бұл жолда жеткен жетістіктер Сіздің есіміңізбен тікелей байланысты, – делінген жеделхатта.  
Тәжікстан Президенті сондай-ақ өзара тиімді екіжақты қарым-қатынастың дамуын атап өткен.
– Сіз алда да елдеріміз бен халықтарымыз арасындағы өзара ықпалдастықтың аясы кеңейе, тереңдей түсуіне септігіңізді тигізе беретініңізге сенімдімін. Өз тарапымыздан біз екі мемлекет арасындағы достық қарым-қатынастың нығаюы үшін қажетті нәрсенің барлығын жасайтын боламыз, – делінген жеделхатта.
Соңында Эмомали Рахмон Мемлекет басшысына мықты денсаулық, ұзақ өмір, Қазақстанның дамуы жолында тың табыстар мен жаңа жетістіктер тіледі. 
///
	

	Оқу орнын аралай жүріп, Мемлекет басшысы университеттің профессор-оқытушы құрамымен, студенттермен, бұрынғы курстастарымен әңгімелесті.

	Қарағанды мемлекеттік техникалық университеті – Қазақстандағы ірі техникалық жоғары оқу орындарының бірі.

	Университет республиканың «Электронды Университет» мәртебесіне ие жоғары оқу орындарының алтылығына кіреді.

	Нұрсұлтан Назарбаев еліміздің болашақ зияткерлік элитасы болып есептелетін, мектептердің үздік оқушылары – түрлі олимпиада жеңімпаздары, медаль иегерлері қатысқан  «Салтанат» балын тамашалады.  
///
	 

	

	 

	Арман Сейітмамыт, «24 KZ» телеарнасы:

	– Құрметті Нұрсұлтан Әбішұлы, біздің шақыруымызды қабыл алып, сұрақтарымызға жауап қайтаруға келісім бергеніңіз үшін Сізге алғысымызды білдіреміз. 

	Жуырда ғана Сіз өзіңіздің жыл сайынғы дәстүрлі Қазақстан халқына Жолдауыңызда 2050 жылға дейінгі ел дамуының стратегиясын ұсындыңыз. Қазіргі уақытта бұл Жолдау ел арасында қызу қолдау табуда. Сарапшылар тарапынан да жан-жақты талқылануда. Жалпы, еліміздің 2050 жылға дейінгі даму стратегиясының идеясы қалайша туындады?

	– Біз 1997 жылы 2030 жылға дейінгі стратегиялық бағдарлама қабылдадық. Содан бері 15 жыл өтті. «Сол 15 жылда не істелді?» деп қорытындысын жасайтын кез келгенде осы идея туындады. Алайда стратегия бір жылда, бір айда, бір күнде жасалмайтыны белгілі. Ұзақ мерзімді стратегияны әзірлеу үшін әлемде болып жатқан құбылыстарды, мемлекеттің ішкі жағдайын сараптау керек. Экономикамыздың қандай қуаты бар? Біз қандай өнім шығаруымыз керек? Халықтың жағдайы қалай? Міне, осының барлығын сараптай келіп, мүмкіндігімізді, келешек жолымызды, алатын белестері қандай болуы қажеттігін ой елегінен өткізуге тура келді. Бұған әр сала бойынша шетелдік және өзіміздің мамандар, үкімет мүшелері, әр министрліктің сарапшылары атсалысады. Қоғамның дамуын бағдарлайтын үлкен материал жиналғаннан кейін барып стратегиялық бағдарлама даярланады.

	Әрине, алғашқыда түрлі сұрақтар туындайды. Қазір бұл стратегия халықтың арасында кеңінен насихатталуда, елге түсіндірілуде.

	Біріншіден, мұның жаңалық болатын себебі – 2030 жылға дейін белгіленген мақсаттардың көпшілігін біз орындадық.

	Екіншіден, «мұндай ұзақ мерзімді бағдарлама неге керек?» дегенге келейік. Өткен жолы айтып өткенімдей, барлық мемлекеттер, мысалы, АҚШ-та, Еуропалық Одақта, Қытайда және басқа да елдерде осындай ұзақ мерзімді бағдарлама жасалады. Себебі, ел, мемлекет, халық қайда баратынын білу керек.

	Үшіншіден, біз жас елміз. Біздің халқымыздың орташа жасы 30-дың төңірегінде. Сондықтан жастарға бұрынғы тарихты айтудың қажеті жоқ. Мұның барлығын олар оқып, біледі. Жастар келешекте не болатынын, Қазақстан қалай дамитынын білгісі келеді. «Біз қайда боламыз, қандай жұмыс істейміз, ертеңгі күніміз не болады?» деген сұрақтарға жауап беру үшін осындай ұзақ мерзімдегі бағдарламаны жасау қажет деп ұйғардым. Бұл жолғы ең басты жаңалық – мемлекеттің жаңа саяси бағытын анықтағанымыз деп білемін.

	Тәуелсіздіктің 21 жылында Қазақстан жаңа елге айналды. Біз бүгінде басқа мемлекетпіз, бізде басқа буын өсіп шықты. Біз қалыптасқан мемлекет ретінде, енді, бұрын болмаған, индустрияландыру және инновацияларды дамыту жолымен жүріп келеміз. Осы жаңа сәттердің бәрін біз ескеруге тиіс болдық.

	Әр кезде де былай болып шығады, мен жаңа идеялар ұсынғанда: алдымен сенбестік, одан соң сын басталады, содан кейін бәрі қолдайды. Көп жағдайларда осылай болды. Мен стратегия қажет деп санаймын және оны іске асыратын боламыз. Үкіметте, мемлекетте біздің қай жаққа қозғалатынымыз жөнінде бағдар болады. Сондықтан адамдардың түсінгені, әсіресе жастардың осылардың олар үшін, Қазақстанның болашағы үшін жасалып жатқанын түйсінгені өте маңызды. Біз неғұрлым дамыған 30 елдің қатарына енетін мемлекет құру ниетіндеміз. Демек, сол елдер сияқты өмір сүретін боламыз.

	 

	Ольга Цой, «Хабар» агенттігі:

	– Сіз мемлекеттік әлеуметтік стандарттың айтарлықтай кеңейтілетінін айттыңыз. Яғни көмекті оған мұқтаж адамдар алатын болады. Сонымен бірге «Жалпыға Ортақ Еңбек Қоғамына қарай 20 қадам» атты мақалада Сіз жұмыс істеп еңбек ақы табу қажеттігі туралы айттыңыз. Әлеуметтік әділеттілік пен масылдық арасындағы тепе-теңдікті қалай табуға болады?

	– Тәуелсіздіктің алғашқы жылдарында мемлекетте ақша болған жоқ, экономика төмен табыс әкелді, сондықтан біз қандай да бір стандарттар туралы мүлде айта алған жоқпыз. Қазір біздің экономикамыздың даму деңгейі әлеуметтік стандарттарды, яғни адам қалыпты өмір үшін ие болуы тиіс қаржылар көлемін анықтауға мүмкіндік береді.

	Біз көмектесіп жатқан табыстары төмен адамдар бар. Мемлекет өз қаржылары есебінен нағыз мұқтаж адамдарға ғана қолдау көрсетуі тиіс. Олар қандай категориялар? Біріншіден, зейнеткерлер – олар өз елі үшін еңбек етті, сондықтан біз оларға зейнетақы төлеуге тиіспіз. Екіншіден, мүгедектер. Олардың мүгедек болғандары үшін олар кінәлі емес. Біз оларға кез келген жолмен қолдау көрсетуге тиіспіз. Мүмкіндігінше өз бағаларын өсірулері үшін аздап еңбекақы табу мүмкіндігін беру қажет. Сондықтан батыс елдерінің тәсілі бойынша мен біздің компанияларға ондай адамдар үшін жұмыс беруді ұсындым. Және әрине біз балаларға көмектесеміз.

	Адамның дені сау, аяқ-қолы бүтін, жұмыс істей алады, бірақ масыл болғысы келетін жағдай мүлде басқа. Оған жұмыссыздық жөніндегі жәрдемақы алса жеткілікті. Ол аштан өлмейді, оған нанға емес, ішімдікке де жетіп жатады. Оған басқа ештеңе керек емес. Мұндай адам бұл қаржыны оған жұмыс істейтін және мемлекетке салықтар төлейтін өзінің айналасындағы адамдардың төлеп жатқанын түсінуі керек. Сондықтан мемлекеттің басты міндеті – адамға қолдау көрсету және оның еңбекақы табуына жағдай жасау. Былайша айтқанда, балық емес, оны аулауды, яғни жұмыс істеуді үйрету керек.

	Адамға бұдан басқа не керек? Мен қолда бар мүмкіндіктерді жастар пайдалануға тиіс деп ойлаймын.

	Бүгінде Қазақстанда жұмыссыздық проблемасы жоқ, оның деңгейі небәрі 5 процентті ғана құрайды. Еуропаның көптеген мемлекеттерінде жұмыссыздық  20 процентке жетіп отыр. Мәселе адамдардың біліктілік алуында. Сен бірінші класты дәнекерлеуші, тас қалаушы, жүргізуші, компьютерші, аспаз болуың керек.

	Сондықтан масылдыққа жол бермеу туралы айта отырып, біз «белдікті қыса түсу» керек дегенді білдірмейміз. Мәселе адамдардың жұмыс істеуіне түрткі болу жөнінде көтеріліп отыр. Жұмыссыздық туралы жәрдемақыны адам тек бір мезгілде оқып, жаңа мамандық игеріп жатса ғана алуы тиіс.

	 

	Ольга Цой, «Хабар» агенттігі:

	– Нұрсұлтан Әбішұлы, өз сөздеріңізде Сіз экономикалық прагматизм туралы өте жиі айтасыз. Ол біздің үнемдеу режіміне еніп келе жатқанымызды білдіре ме?

	– Прагматизм туралы айта отырып, мен біз не істесек те, мемлекет ақшасы босқа шығындалмауы тиіс дегенді айтамын. Мен Жолдауда Қазақстанды корпорацияны басқарғандай басқару керек деп атап көрсеттім. Егер біз миллион теңге салсақ, біз ең болмағанда миллион жүз мың табыс табуға тиіспіз. Егер біз милллион салып, ештеңе алмасақ, мен мұны қаржыны прагматикалық пайдалану емес деп есептеймін. Бұл экономикалық тұрғыдан алғанда.

	Прагматикалық көзқарас мемлекет ақшаларын адамдардың әлеуметтік мұқтаждарына жұмсауға да қатысты. Елде бай адамдар неғұрлым көп болса, ел де соғұрлым бай. Бизнесмендер өзгелердің жұмыспен қамтылуы үшін жағдайлар жасап, еңсе тіктеуіне көмектесіп, оларға еңбекақы төлеуі керек.

	Прагматизм мемлекетті үнемді басқару дегенді білдіреді. Мемлекет ақша тауып, оны ұқыпты жұмсауы керек. Егер біз жаңа жабдықтар сатып алсақ, бізде болып жүргендей емес, ең арзанын және ең сапалысын алатындай етіп конкурс ұйымдастыру қажет.

	Бізде әр тиынға бақылау болуы керек. Әркім де осылай өмір сүруі тиіс. Сіздер дүкенге сауда жасауға келгенде, қалталарыңызда қанша бар екенін есте ұстайсыздар ғой. Неліктен мемлекет ойсыз жұмсауы тиіс? Бәрінде де есеп болуы керек. Прагматикалық көзқарас барлық жерде, экономикада және халықаралық қатынастарда талап етіледі. Біздің мүдделеріміз бар мемлекеттерде біздің ең күшті елшіліктеріміз болуы керек, сол жерде біз жұмыс істеуге тиіспіз. Бұл ретте, айталық, мемлекет мүддесі көлік маршруттарында делік. Біз қандай инновациялар алсақ, назарды да сонда аудару қажет. Прагматизм – шаруашылықты ұқыпты жүргізу, халық ақшаларын үнемдеу, оларды адамдар игілігіне пайдалану дегенді білдіреді.

	 

	Оксана Лоскутова, «Астана» телеарнасы:

	– 2012 жыл маңызды оқиғаларға толы, жеңісті жыл болды. Жыл соңында ЭКСПО-2017 көрмесінің Астанада өтетіні туралы тағы бір жақсы хабар келді. Жалпы, ЭКСПО көрмесі қарапайым халыққа не береді және бұл жобадан барынша тиімді пайда табу үшін Қазақстан не істеуі керек?

	– Дұрыс айтасың. 160 мемлекеттің ішінен ЭКСПО-2017 көрмесін өткізу құқын жеңіп алу оңай болған жоқ. Бізге мемлекеттің мүмкіндігін көрсету керек болды. Сондықтан біз жаңа экономикаға негізделген жаңа энергия тақырыбын таңдап алдық. Бұл оңай тақырып емес. Сол арқылы біз жеңіске жеттік. 1851 жылдан бері өтіп келе жатқан тарихы бай көрмені шамамен 43 ел қабылдаған. Біз бұл тізімде 45-ші ел болатын шығармыз.

	Бұл көрменің маңызы өте үлкен. Біріншіден, бұл – Қазақстанға деген дүние жүзі мемлекеттерінің зор сенімі. Қазақстанның дүние жүзіне танымал болып келе жатқанының белгісі. Бізге барлық дерлік мемлекеттер дауыс берді. Екіншіден, әлем елдерінің Қазақстанның мүмкіндігін бағалағаны. Үшіншіден, бұл шараға қатысу үшін елімізге 5 миллионнан астам қонақ келеді. Біздің бизнес осының есебінен мол қаржы табады. Кейде «ЭКСПО-ны өткіземіз деп мемлекеттің қаржысын жұмсаймыз, ал одан қандай пайда түседі?» деген пікір де айтылып қалады.

	Мысалы, 2000 жылы Ганноверде өткен көрмеде Германия өзінің павильонын 35 миллион долларға салды. Ал есептей келгенде бұл ел 350 миллион доллар пайда тапты. Біз де өз павильонымызды саламыз. Басқа мемлекеттер де өздерінің жетістіктерін көрсету үшін солай істейді. Бұл жерде біздің құрылысшыларымыз жұмыс істейтін болады. Олар жалақы алады, мемлекетке салық төлейді. Сонымен қатар, құрылыс материалдарын жасайтын зауыттар жұмыс жүргізеді. Жүздеген мекемелеріміз осы мақсатқа жұмыс істейді. Содан соң туризм дамиды. Қазақстанға мұнша көп адам келгеннен кейін біз оларға тек Астананы ғана көрсетіп қоймаймыз, меймандарды Қазақстанның басқа облыстарына да жібереміз. Олар еліміздің ең көрікті жерлерін аралап, сенімін орнықтыра түседі.

	Ең негізгі мәселе – бүгінгі ең үздік технологияны көрсету. Кеше ғана күн сәулесінен, желдің күшінен қуат алатын зауыт ашқанымызды көрдіңіздер ғой. Болашақтың энергиясы дегеніміз осы. Бүкіл Америка Құрама Штаттары, Еуропа қазір осы мәселемен шұғылданып жатыр. Мысалы, Германияда энергияның 18 пайызы осындай көздерден алынады. Қазір Солтүстік Африкада күннен қуат алатын модульдер жасалып, содан Еуропаға электр энергиясын әкелу ойластырылып жатыр.

	Бұл орасан зор жоба. Сахара шөлінде Жерорта теңізі түбімен жеткізіліп, Еуропаны электр қуатымен қамтамасыз ететін күн модульдері салынатын болады. Біз осындай энергия көздерін құру үшін бұл тәжірибемен таныса аламыз. Біздің ғалымдарымыз, біздің ЖОО-лар болашақтың энергиясы не екенін өз көздерімен көреді.

	Біз павильондарды көрме аяқталған соң оларды халық үшін пайдаланатындай етіп саламыз.

	Бәлкім, оның қабырғалары көп қабатты тұрғын үйді құрайтын павильон болуы да мүмкін. Үлкен күмбез астында көрме өтіп, ол аяқталған соң бізге тұрғын үй қалады.

	Мен шатыры бар қала салуды армандаймын. Мүмкін бұл жобаны біз «ЭКСПО» шеңберінде жүзеге асырармыз. Шатыр  астында қала болып, онда адамдар жазда және қысқы аяздарда жақсы жағдайларда өмір сүре алатын болады. Диаметрі 200 метр болатын шеңберді көз алдарыңызға елестетіңіздер. Осы шеңберде бәрі болады: мектептер, ауруханалар, театрлар, дүкендер, шаштараздар, үйлер, ресторандар, кафелер. Автомашиналар болмайды, тек каналдар бойынша ғана қозғалуға болады. Балалар пальто кимей-ақ 30 градустық аязда оқуға бара алады. Осындай «шеңберге» кейін басқа да «шеңберлер» жалғасады, сөйтіп нәтижесінде 10-15 мың халыққа арналған қала салып шығуға болады. Айтқандай, «Хан Шатыр» – осындай идеяға жақындау, оның алғашқы сатысы.

	Сондықтан ЭКСПО көрмесі барлық аспектілер жағынан тиімді болады деп ойлаймын. 100-ден астам мемлекеттің өкілдері елімізде болып, миллиондаған адамдар келеді. Бұл біздің өзімізді де алға басуға итермелейді. Біз, бастамашы ретінде, өз жетістіктерімізді көрсетуге тиіспіз: күн модульдері, жел электр стансалары құрылысы, тау өзендерінің қуатын пайдалану. Бізде жер асты энергиясын пайдалану тәжірибесі қазірдің өзінде бар, өйткені жердің кіндігіне неғұрлым жақындаған сайын соғұрлым ыстығырақ бола түспек. Сіздерге тереңдігі бір шақырым болатын шахтаға түсудің реті келді ме? Мен түстім. Онда температура әркезде де 45 градус. Міне, осы жер үсті мен оның қойнауларының температурасының айырмашылығын энергия ала отырып пайдалануға болады. Шығыс Қазақстан университеті тиісті қондырғыны ойлап тапты. Қарағандыда да осындай тәжірибе бар.

	Оның барлығының пайдасын кейін көреміз. Сондықтан қазірден бастап-ақ біздің ғалымдар университеттерде, басқа да оқу орындарында өздерінің жаңалықтарын көрсетіп қалуға тырысуы керек.

	 

	Ярослав Красиенко, КТК телеарнасы:

	– Нұрсұлтан Әбішұлы, бүгінде Еуразиялық экономикалық одақ жұрттың бәрінің аузында жүр, ол түсінікті де, өйткені интеграция принципті жаңа деңгейге шығып отыр. Бұл Қазақстан Республикасының мүддесіне қалай әсер етеді?

	– Интеграциялық мәселе өте маңызды. Бүгінде оны уақыт талабы деуге болады. Сән емес, уақыт сұранысы. Сіздер қараңыздар, бүкіл әлемде интеграциялық үдерістер жүріп жатыр. Солтүстік Америкада NAFTA шеңберіндегі интеграциялық үдеріс – Канада, АҚШ және Мексика көптен бері «үшеу» болып жұмыс істеуде. Оңтүстік Америкада – Анды қауымдастығы, сол сияқты Mercosur да бар, Оңтүстік-Шығыс Азияда – ASEAN, Парсы шығанағы елдерінің бірлестігі бар. Жаһандық әлемде бірде-бір мемлекет, тіпті ең үлкенінің өзі, өздігінен, өз өндірісі есебінен ғана өзін-өзі қамтамасыз етіп, тұрақты дами алмайды.

	Интеграциялық үдерістер былайша дамиды. Алдымен емін-еркін сауда жасау үшін еркін сауда аймағы құрылады. Одан соң Кеден одағы, кейін Біртұтас экономикалық кеңістік құрылады – шекаралар ашық, адамдар еркін сауда жасасуда, тауарлар өтіп, капитал қозғалуда. Одан әрі интеграцияның жоғары пішіні  ретінде Біртұтас экономикалық одақ құрылады. Оған мысал – Еуропалық Одақ. Еуропа елдері бұған 1950 жылдардан бастап, 60 жыл дерлік жүріп жетті. Біз бұл жолға жақында ғана түстік. Сіздер, іс жүзінде, посткеңестік кеңістегі барлық ықпалдастық үдерістерінің бастамашысы мен екенімді білуге тиіссіздер. Сондықтан оны бізге таңып жатқан жоқ, біз өзгелерге таңып келеміз!

	Біз неге олай жасап отырмыз? Қазақстанда, оның әлемде аумағының көлемі жағынан тоғызыншы орын алатынына қарамастан, тұратын халық салыстырмалы түрде көп емес, тиісінше, экономика да бізде үлкен емес. Бірақ біз 2012 жылдың қорытындысы бойынша Қазақстан экономикасының 200 миллиард доллардан асатын көлемімен әлемнің ең дамыған 50 еліне қосылатынын мақтан тұтуға тиіспіз. Соңғы жылдары біз 7 пайыздық өсім қарқынымен дамып келеміз.

	Бүгінде біз Қазақстанның ішкі мұқтаждарын тауарлы өнімдердің тең қатарымен қамтамасыз етудеміз, бірақ біз бәрін бірдей өндіре алмаймыз, қайткенде де сатып алуға тура келеді. Мәселен, автомобильдерді біз сатып алдық. Тек жақында ғана шығаруды бастадық. Ұшақтарды – сатып алдық. Басқа да кейбір тауарларды, тіпті киімді де сатып аламыз. Бірде-бір мемлекет бәрін бірдей өзі шығара алмайды.

	Біздің оны ешқашан немістер жасағандай сапалы жасай алмайтынымызды, және олар бәсекеге қабілетті де бола алмайтынын білгенде, Қазақстанда «мерседестер» шығару қажет пе? Егер оларды бұрыннан бері шығарып келе жатқан «Боинг» және «Эйрбас» барда, ұшақтар шығару қалай? Бізге сатып алған жеңілірек. Өзге неғұрлым ұсақ тауарлар бойынша да осылай. Өндірілген өнімдермен тауар алмасу дегеніміз интеграция болып табылады және ол алға басуда.

	Сен ішкі рынокты тауарлармен толықтырып, одан әрі өскің келсе – ал 200 миллиард біз үшін шек емес, біз 300 және 400 миллиардқа да өндіруіміз керек – бұл өнімді қайда сату керек деген мәселе туындайды? Осы жерде интеграция өз күшіне енеді. Егер өзге мемлекеттермен рынок ашық болса – біз ол тауарларды сата аламыз. Егер сатсақ кәсіпорындар оларды шығарып жатыр деген сөз, тиісінше оларда адамдар жұмыс істеп, еңбекақы алуда, мемлекетке салықтар төленуде. Яғни интеграция экономиканың толық кеудемен тыныс алуын білдіреді. Кеден одағы жұмыс істеген небәрі біржарым жылда Қазақстан, Ресей және Беларусь арасындағы тауар айналымы 40 пайызға өсті. Яғни, біз осынша өнімді артық шығардық, осынша адам жұмыс істеді, еңбекақы алып, мемлекет бюджетіне салықтар түсті.

	Кеден одағы тиімді жұмыс істеуде. Келесі саты, біз осы жылдың басында хабарлағандай, Біртұтас экономикалық кеңістік құру. Бірақ барлық позициялар келісілгенде ғана бұл интеграциялық бірлестіктен толық қайтарым болады. Біз қазірдің өзінде де 17 құжатты қабылдадық, тағы 52-сін бекіту қажет. Тек сонда ғана біздің үш мемлекеттің территориясы сауда үшін, тиімді экономикалық өзара байланыстар үшін ашық болады.

	Әрине, интеграциядан тек пайда ғана емес, сонымен бірге тәуекел де бар.

	Егер ресейлік тауарлар жақсы және арзан болса – біздің адамдар оны сатып алады. Адам үшін ол неғұрлым тиімдірек, Дүниежүзілік сауда ұйымының (ДСҰ) принципі де осында. Әркім де арзанырақ және сапасы жақсы тауарды алғысы келеді. Сондықтан бізге біздің тауарларымыздың өзгелердікінен нашар болмауына ұмтылуымыз қажет. Егер біз бұл жерде бәсекелестікке төтеп бере алмасақ, онда біз өз тауарымызбен Еуропада не істей аламыз?

	Біздің интеграцияның келесі пайдасы сонда, біз посткеңестік кеңістік шеңберінде даму үшін стимул алдық. Белорус машиналары ЕО-ға қажет емес, онда сапа жағынан әлдеқайда жақсы америкалық және оңтүстіккореялық техника бар. Мен Украинаның бүкіл металлургия өнімдерін – швеллерлер, бұрыштар, профильдер өндіретінін білемін. Бұлардың бәрі бізде сатылатын, ал Еуропа өздерінікін қайда жіберерін білмей жатыр. Біздің – қазақстандық, ресейлік тауарлар да дәл солай. Біздің де әзірге бәрін сыртқы рынокта сатуға жағдайымыз жоқ. Біз не істей аламыз? Бүкіл әлемге астық, металл, мұнай, газ сатамыз. Ал бұйымдар, тауарлар қайда? Неліктен біз жыл сайын «Алтын сапа» сыйлығын тапсырамыз? Біз өз өнімдеріміздің сапасын көтергіміз келеді. Мен бір жолы тіпті конкурсқа қатысушыларды сынадым да – олар бұл тауарларды Францияда немесе Германияда сата ала ма?

	Бұдан әрі не болары баршаны да алаңдатады. Үлкен үдерістердің басталуы жиі-жиі сын, сенімсіздік туындатады. Ал бәрі жұмыс істей бастаған кезде жеңістің әкелері көп, ал жеңіліс – жетім деген қағидат іске қосылады. Мен жекешелендіру туралы хабарлағанда да осылай болды. Бәрі «Қазақстан сатылып жатыр!» деп айқайлады. Ал жекешелендірусіз біздің елімізге қалайша қаржы тартуға болар еді? Нәтижесінде бүгінде 170 миллиард доллар инвестиция тартылды. Астананы көшіруге байланысты да осындай оқиға болды: «Халық ақшасыз отыр, ал ол астананы көшіруде». Ал қазір, менің ойымша, бізде осындай тамаша елорданың болуына ешкім де қарсы емес. Мен АӨШСК құру туралы бастама көтергенде де, ЕҚЫҰ Саммитін өткізуге құлаш сермегенде де осылай болды: «Бізге ЕҚЫҰ қайда, мұнда кім келеді? Қазақстан ондайды өткізе ала ма?». Дегенмен біз оны тамаша жүзеге асыра білдік.

	Дәл сол сияқты, сынға қарамастан Кеден одағы, Біртұтас экономикалық кеңістік және Еуразиялық экономикалық одақ қалыптасады және біздің пайдамызға жұмыс істейтін болады. Бұл Қазақстан үшін бұл ыңғайлы. Ешкім ешқандай Кеңес одағын қайта құрайын деп жатқан жоқ. Оған қайтып айналғысы келгендер шынайы жағдайды түсінбейді, өйткені ол мүмкін емес. Қайта айналу нүктесінен әлдеқашан өтіп кеттік. Бүгінде біз біздің жаңа бірлестігіміз тең құқылы өзара тиімді одақ болып, оған консенсус негізінде басшылық жасалуы тиіс дегенді айтудамыз. Үш мемлекет шешім қабылдайды. Егер бір ел қарсы болса – шешім қабылданбайды. Яғни, әркімнің мүддесі толық сақталған. Саяси егемендікке ешқандай қолсұғушылық жоқ. Иә, экономикалық мәселелердің бір бөлігін біз құрылған ұлтүстілік экономикалық органға береміз. Бірақ біз барлық үш мемлекеттен де егемендікке ие боламыз, яғни, Ресей мен Беларусь мәселелерін шешуге атсалысамыз. Дәл сол сияқты Беларусь Қазақстан мен Ресей мәселелерін шешуге атсалысады. Ресейге қатысты да дәл сол принцип. Демек, кеден мәселелеріне қатысты экономикалық мәселелердің бір бөлігін бере отырып, біз халқы 170 миллион адамды құрайтын зор кеңістіктегі ортақ егемендікке ие боламыз.

	Мен, мәселен, қазір Еуропалық Одақта Кеден одағымен келісім жасасу керек деген дауыстар шығып жатыр дегенді естимін. Вьетнам Кеден одағымен әріптестікке өтініш берді. Жақында мен белгілі ағылшын саясаткерінің сөйлеген сөзін оқыдым, ол Еуропалық Одаққа Кеден одағымен ынтымақтастықта болуды бастайтын кез келді дейді.

	 

	Мейіржан Жиенәлиев, «Қазақстан» ұлттық арнасы:

	– Сіздің Жолдауыңыздан кейін қазақ қоғамына кеңінен қозғау салған тақырып – ауыл әкімдерін сайлау мәселесі. Біздің телеарнаға хабарласатын көрермендер «тамыр-таныстарының көмегімен келген аудан немесе ауыл әкімдері жұмыстарына салғырт қарайды, жаттанды есеп береді» деп шағым айтады. Сіз «Әкім халыққа үнемі жақын болуға, елдің мұң-мұқтажын бес саусақтай білуге тиіс» деп шегелеп отырасыз. Сіздің пікіріңізше, ауыл әкімдерін сайлаудың біздің қоғам үшін қандай тиімділігі бар және маңыздылығы қандай?

	– Жергілікті өзін өзі басқару жүйесі өте маңызды. Әр ел өз мүмкіндігіне сай шешеді, дегенмен ешбір мемлекет осы мәселені толық шешкен жоқ. Менің ойымша, жергілікті мәселелерді халықтың өзі қатысып шешуі керек. Ол үшін әкімнің құқығы болу керек, әкімнің тағайындалуына халықтың қатысуы болуға тиіс. Ал әкім халық алдында есеп беруі керек.

	Мысалы, ауданның халқы аудандық мәслихатты сайлайды, ал мәслихат депутаттары келісіп әкімді сайлайды. Біз тәжірибе аламыз деп әкімдерді тікелей сайлауға көшіп едік. Біраз қиыншылықтар болды, әрқайсысы өзіне тартып, бірлік таныта алған жоқ. Сол себептен енді аудандық мәслихаттар әкімдерді сайлайтын болса, бизнестен түсетін қаражатты жергілікті органдарда қалдырсақ, оны мәслихаттың комиссиясы қарап отыратын болса, әкімдер ауылдардың өз мәселелерін – көпір, монша салу, мектеп жөндеу, мүгедектерге көмек көрсету және тағы басқа мәселелерді елмен бірге шешетін болса – сонда халықтың өзі сол жұмысқа кірісіп отырады. Қазір баяғы заман емес қой – қазір бәрі жеке меншікте. Кейбір азаматтар пәтерлері жеке меншік болса да, «үйімізді мемлекет жөндеп береді» деп күтіп отырады. Бұл дұрыс емес. Сол баяғы сарын.

	Қазір біз ескірген үйлерді жөндеуге кірістік. Ауыз су мен жылу, газ бен электр қуатын сіздерге мемлекет әкеліп берді. Ал үйді жөндеу үшін азаматтар өздері 30 пайызын төлесе, қалған 70 пайызын мемлекет несие ретінде береді. Сонда да кейбір азаматтар «мемлекет барлығын жасап берсін» деп отырады. Осындай жақсылықты ешбір мемлекет жасап отырған жоқ. Мұны түсіну ушін уақыт керек. Келесі буын бұл жағдайды түсінеді деп ойлаймын. Әр адам өз мәселесін өзі әрекет жасап шешуге тиіс.

	Өзін өзі басқару мәселесі мұнымен тоқталмайды. Әрі қарай әр ауылдың, әр ауданның өзінің шағын бюджеті болады. Сонда ғана мәселелерді шешу үшін мүмкіндіктері болады. Бұл жұмысты тиімді өткізіп, болашақта аудан, облыс әкімдерін жалпылама сайлау арқылы тағайындауға болатын шығар. Бірақ біз бұған асықпауымыз қажет.

	 

	Арман Сейтмамыт, «24 KZ» телеарнасы:

	– Нұрсұлтан Әбішұлы, биыл еліміз жаңа мемлекеттік мереке – Тұңғыш Президент күнін атап өтті. Біз бұл Сіздің емес, Парламент депутаттарының бастамасы екенін білеміз. Дей тұрсақ та, Сіздің жеке пікіріңізді білгіміз келеді. Сіз қалай ойлайсыз, оны тойлау дәстүрін қалыптастырудың сәті түсті ме?

	 Мен мұндай бастамаға қарсы болдым. Дегенмен, әлемде мұндай жәйттер бар – АҚШ-та Президенттер күнін атап өтеді. Бұл мереке бірінші президент Джорд Вашингтонның құрметіне белгіленген.

	Бірақ бізде, әдеттегідей, бұрмалау орын алады. Бұл Назарбаевтың жеке мерекесі емес қой. 1991 жылдың 1 желтоқсанында Қазақстан алғаш рет дамудың жаңа жолын – президенттік басқаруды таңдады. Бұл жүйе бүкілхалықтық референдумда белгіленді. Және 1991 жылдан бастап жұмыс істеп келе жатқан президенттік вертикальдың арқасында ел табысқа қол жеткізді. Мерекені де дәл осы қырынан атап өту қажет.

	Осыған байланысты мен бізде өткеннің жақсыатты болу дағдыларының әлі де қалғанын: жағалай Президент портреттерін ілудің бар екенін айтпақпын. Бұл бойынша мен елеулі ескертулер де жасадым. Иә, әлемде мұндай бар. Бірақ менің фотосуреттерім, егер мен қатты ұнайтын болсам, жұмыс үстелінде немесе үйде, шенеуніктер кабинеттерінде белгіленген көлемде тұрсын. Онымен әуестенудің қажеті жоқ, біз мұнан әлдеқашан өткенбіз!

	Сондай-ақ маған атыма түрлі көшелердің, қалалардың, басқа да нысандардың атын беру туралы ұсыныстар тұрақты түсіп тұрады, бірақ мен онымен ылғи күресіп келемін. Бір ғана нәрсе – осы ізгі істі қолдау, Қазақстанның барлық жоғары оқу орындары үшін үлгі ету мақсатында атыммен университетті және зияткерлік мектептерді атауға келісімімді бердім. Бұдан басқа мен ешкімге атымды пайдалануға, сондай-ақ алаңдарда портретімді орналастыруға рұқсат еткен емеспін. Өйткені, бұл тек сайлау науқаны жүріп жатқан кезде ғана жол берілетін жәйт.

	Осы сұхбатты пайдалана отырып, мен барлық әкімдерге осындай істерде белгілі бір өлшем болуы керектігін ескертемін. Мен бұл пайдасынан зияны артық «көмек» тікелей маған көрсетіліп отыр деп санаймын. Яғни, мені жақсы көргендіктен емес. Бірақ бұлай істейтін әкімдер кесірін тигізеді ғой. Сондықтан бұл мәселе бойынша сабыр сақтауды өтінемін.

	Тұңғыш Президент күні – жақсы мереке. Бірақ оны Қазақстан дамуы тарихының жаңа дәуірі – бүгінде тиімділігін халық көріп отырған президенттік басқаруға көшу күні ретінде атап өту керек. Біздің индустриямыз, табысты мемлекетіміз, Қазақстанның беделі – осының барлығы біз құрған президенттік республиканың нәтижесінде мүмкін болды. Мен аталған мейрамның осы тұрғыда тойланғанын қалаймын.

	 

	Болат Мүсәлім, 31 телеарна:

	– Нұрсұлтан Әбішұлы, биылғы Жолдауыңызда 2025 жылдан бастап әліпбиімізді латын қарпіне көшіру мәселесін айттыңыз. Бұл қоғам тарапынан қызу қолдауға ие болып жатыр. 

	– Қолдау ма, әлде сын ба?

	– Қолдау! Оның себебін әркім түсінеді. Кез келген ұялы телефонда болсын, компьютерде болсын, мынадай ақпарат тасқындаған заманда латын қарпіне көшу – әлемдік интеллектуалдық ортаға кірігудің бір жолы. Біздің еліміздің бұл мәселеде тарихи тәжірибесі бар. Байтұрсыновтың заманында да әліпби ауыстыру мәселесі қойылған. Көрші елдердегі және әлемдік тәжірибелерді ескере отырып, бұл шараны неден бастау керек және оны қалай жалғастыру керек?

	– Бұл ой еліміз тәуелсіз алғаннан кейін мені жиі мазалады. Бірақ біз көп ұлтты халықпыз. Әр ұлттың ой-пікірі бар. Қазіргі кириллица арқылы қазақтардың да, қазақстандықтардың да бірнеше буыны тәрбиеленіп, білім алды. Өмірді таныдық, дүниені көрдік. Сондықтан латын қарпіне көшкен жағдайда да кириллица көпке дейін қатар қолданылады, екеуі біразға дейін бірге пайдаланылады деп ойлаймын. Латын алфавиті біздің жыл санауымыздан 800 жыл бұрыннан келе жатыр, яғни үш мың жылға жуық уақыттан бері бар. Дүние жүзі елдерінің 80 %-ы  латын қарпін қолданады. Ойлап қараңыз, бүкіл Солтүстік, Оңтүстік Америка, Жерорта теңізі мен Ақ теңіздің төңірегінде тұратын халықтар, Африка, Тынық мұхиты аймағындағы мемлекеттердің барлығы латын қарпін қолданады.

	Екіншіден, қазіргі заманның, техниканың, білімнің, ғылымның тілі латын тілінен бастау алып, өмірде қолданылып жатыр. Үшіншіден, біздің жастарымыз қазір жаппай ағылшын тілін оқиды. Орта буынның барлығы да ағылшын тілін меңгеруге тырысуда. Сондықтан көшуге дайындығымыз бар. Мүмкін, 2025 жылға дейін созбайтын болармыз. Қазақ тіліне тән кейбір дыбыстар да кезінде латынша таңбаланған. Сондықтан қазақ тіліндегі барлық әріптер латын алфавитіне бейімделген деп санау керек.

	Тағы бір мәселе, латын қарпі бізге дүние жүзінің халқымен, әлемнің ғылым-білімімен қарым-қатынас үшін керек. Алдыңғы буын ағалар, жазушылар, ғалымдар «біздің жазғанымыздың барлығы сыртта қалып қалады» деп ойламауы керек. Оның барлығы аударылатын болады. Әрине, оған уақыт керек. Төңірегіміздегі Өзбекстан да, Түркменстан да, Әзербайжан да осылай істеп жатыр.

	Ең алдымен, арнайы комиссия құрып, латын қарпіндегі қазақ әліпбиін компьютерге бейімдеу керек. Түрік ағайындар бір жағынан нүктелер, үтірлер қойып жатыр. Бізде ондай күрделілік болмауға тиіс. Тіпті екі-үш әріпті қосып, бір дыбыс етіп айтатын елдер де бар.

	Неміс тілінде «ш» дыбысын үш әріп береді, француз тілінде төрт әріппен жазылатын дыбыстар бар. Бір сөз неше әріптен тұратынын түсінбейтін кездер де болады.

	Егер латын әліпбиін енгізуге ақылмен келе алсақ, біз компьютер тіліне көшеміз, балаларымызға және бізге экономикалық және ғылыми кеңістікке енуге оңайырақ болады. Бұдан қашып құтыла алмаймыз, бұл – келешектің талабы. Сондықтан біз осыған ұмтылуға тиіспіз. Бірақ бұл мақсатқа біз үлкен сарабдалдықпен, байыптылықпен келуіміз керек. Кириллицаны қосарлана пайдалану белгілі бір уақытқа дейін жалғасатын болады.

	Міне, қараңыздар, қазір барлық балалар бірінші сыныптан бастап үш тілді: мемлекеттік, орыс және ағылшын тілдерін оқиды. Демек процесс жүріп жатыр, 15 жылдан кейін бәрі де бұл алфавитті білетін болады. Және халықтың басым бөлігі, әсіресе, бұл басқарушы элитаға қатысты, өйткені, олар сөйлеуге міндетті, ағылшын тілін білетін болады. Үкімет мүшесі немесе әкім ағылшынша білмей тұра алмайды. Мәселе қазір осылай қойылуда. Өйткені, әлемде үнқатысу негізінен осы тілде жүреді. Мемлекетаралық тауар айналымы өсіп келе жатқанын да ескерген жөн, бізде экспорт көлемі 74 миллиард доллар, импорт – 36 миллиард доллар. Біз әлемнің 80 елімен байланыс жасап, сауда-саттық жүргіземіз, саяси қарым-қатынас жасайтын мемлекеттер қатары бұдан да көп. Сондықтан латын әліпбиіне өту табиғи түрде жүреді деп санаймын.

	Біз осыған бейімделуіміз керек. Білімді азаматтарымыз, зиялы қауым осы мәселені насихаттап, үгіттеуге тиіс. 1929 жылға дейін бізде араб алфавиті болды. 1940 жылға дейін латын әліпбиін пайдаландық, содан бері кириллицаны қолданып келеміз. Біздің тәжірибеміз бар. Төте жазу дедік, басқаша атадық. Сондықтан түбінде көшу керек. Кезінде Ататүрік «Түркияны Еуропаға жақындатамын» деп арабтың алфавитінен ажырап, латын қаріптерін кіргізді. Бұл саяси мүддеден туындады. Қазір түрік ағайындар соны қолданып жатыр.

	 

	Мая Бекбаева, «7 арна» телекомпаниясы:

	– Нұрсұлтан Әбішұлы, Сіз, қарапайым тілмен айтқанда, «мазасыз» ырғақта өмір сүріп жұмыс істейсіз.

	– Тап солай.

	– Сіздің жұмысыңыз кілең кездесулерден, ұшулардан, сағат белдеулері мен климаттық аймақтардың өзгеруінен тұрады. Мұндай салмақты екінің бірі көтере алмаса керек. Менде Сіздің қатысуыңызбен өткен тек бір күндегі, 2012 жылғы 19 желтоқсандағы Ресей Федерациясына жұмыс сапарыңыз аясындағы шаралардың тізімі бар. Сіз алдымен кеңейтілген, сосын шағын құрамда өткен жеті кездесу өткіздіңіз, оның ішінде – ҰҚШҰ басшыларының, одан кейін ҰҚШҰ ұжымдық қауіпсіздік кеңесінің мәжілістері, ЕурАзЭҚ мемлекетаралық кеңесінің, Еуразиялық экономикалық кеңесінің мәжілістері. Сіз Кремльде қатарынан 12 сағат бойы болдыңыз. Сіз осындай қарқынға қалай шыдас бересіз, осындай дәйім бабыңызда жүруіңіздің құпиясы неде?

	– Жылы сөзіңіз үшін рахмет. Қосарым, осындай әр кездесуге мұқият дайындалу қажет. Сендіре сөйлей білу керек. Әр әңгімеге, әсіресе, шет мемлекеттер басшыларымен әңгімеге алдын ала үлкен дайындық жұмыстары жүргізіледі. Мен өз елім үшін тиімді шешім қабылданғанын қалаймын – менің сұхбаттасым да өз елі үшін соны қалайды. Барынша тиімділік әкелетін құжат дайындайсың – өтпейді. «Қалтаңда» шегініс жасайтын екінші шешім болуы тиіс. Үшінші де бар, сен одан төмен түсуге тиісті емессің. Осының бәрі талқыланады. Қорытындысында консенсусқа келесің немесе келіссөздер тоқтатылады.

	Тек осы жылы ғана, тұтастай алғанда, мен 700 хаттамалық кездесу өткізіп, 17 рет шетелге сапар жасадым, өзге шет мемлекеттер басшыларының Қазақстанға сапарлары бұдан екі есе көп болды. Бұдан бөлек, мемлекетті басқару аясында көптеген күн сайынғы кеңестер мен кездесулер ұйымдастырылды. Демек, менің денсаулығымды ойлауға да мұршам бола  бермейді. Және маған ол туралы ойламайтындай етіп өмір сүру керек.

	Егер өз жұмысыңды жақсы көрсең, егер өз еңбегіңнің нәтижесін көрсең – осының өзі рухтандырады. Бұл ер адам үшін шабыттандырушы күш болып табылады. Ол әркез «жер жырта» жұмыс істеуі тиіс. Мен әрқашан жастарға спортпен шұғылдану қажеттігі туралы айтамын. Өйткені, кез келген бизнесмен – өзінше бір бөлек адам. Онның бірі ғана сондай болуға қабілетті. Бұл адамдардың ерекше бір түрі. Ол өз елінде және бүкіл әлем бойынша жүріп-тұрады, ол әріптестеріне оң әсер етуі үшін келіссөз жүргізе білуі тиіс, тіл табысқыш, ақылды және жігерлі болуы керек, мұндай жұмыс кезінде шаршап-шалдықпау үшін денсаулығы мықты болуы шарт. Сондықтан, әркім денсаулығын ойлағаны дұрыс.

	Мен кейде күлемін, маған еріп жүретін адамдар – күзет қызметіндегілер, журналистер, олардың бәрі де жас, бірақ олар кешке қарай сүрініп жығылады, ал мен ештеңені де сезбеймін, өйткені, жұмыс еліктіріп әкететіндіктен, денсаулығың туралы ойлауға мұршаң да келмейді. Меніңше, Плутархтын айтқаны  болды ғой деймін: «Жалқауланып жатып өзінің денсаулығын дұрыстамақшы болатындар, үнін шығармай-ақ дауыстарын күшейтуді ойлайтындар секілді ақымақтық қадамдарға барады». Сондықтан, сандалбайлыққа салынбай, белсенді өмір сүру керек. Өмір бұлқынысы ілгері жетелеп, жұмыс еліктіруі және ауыруға уақыт қалмауы тиіс.

	– Сізбен сапарлас болатын журналистер Президент осының бәріне қалай шыдайды екен деп таңданыстарын білдіріп жатады...

	– Қазір маған жеңіл, өйткені, үлкен тәжірибе иесімін, көп нәрсені ә дегенде-ақ қағып алып жатасың. Маған құжаттың алғашқы бетіне көз жүгіртсем жеткілікті, әрі қарай не айтылатынын айнытпай білемін. Бірақ, алғашқы жылдары осы жолда күндіз-түні жұмыс істеуге тура келді. Тәуелсіздігіміздің 21 жылында басымыздан не өтпеді, қандай қиындықтарды еңсермедік! Осының бәрі мен арқылы, менің жүрегім арқылы өтті. Кәсіпорындар тоқтап, зейнетақы, еңбекақы төлейтін ақша болмады, жұмыссыздық өсті. Дүкендерде нан, шұжық болмады. Қарапайым нәрсенің өзі жоқ болды. Уақыт сондай болатын. Жұмысқа бара жатқан кезімде, әжелер жолымды бөгейтін. Парламент, депутаттар біздің не істеп жатқанымызды, жекешелендірудің, нарықтық экономиканың, жаңа қаржы жүйесінің не екенін түсінбеді. Менің күні бойы Парламентте отырып, заңның әр бабы бойынша сөз сөйлеуіме, содан кейін жұмысқа барып, президент болып түнгі сағат екіге дейін жұмыс істеуіме тура келді. Осының бәрі де бастан өтті. Қазір соңыма қарайлап ойласам – шын мәнінде Жаратқан маған осы сынақтың бәрінен лайықты өте алатындай күш-жігер мен денсаулық сыйлапты.

	– Денсаулығыңыз Сізді алдағы кезеңдерде де жерге қаратпайды деп үміттенеміз. Өзіңізді күтіңіз және Сіз бізге керек екеніңізді есіңізден шығармаңыз!

	 

	Болат Мүрсәлім, 31 телеарна:

	– Нұрсұлтан Әбішұлы, тағы бір сұрақ қоюға рұқсат етіңіз. Қазір қоғамда инженерлік-техникалық мамандықтарға деген көзқарас өзгерді. Бұдан он шықты жыл бұрын жастардың бәрі заңгер, экономист болғысы келсе, енді еліміз индустриялық бағытқа бет бұрғаннан бері техникалық мамандықтарға көбірек сұраныс бар. Осыған орай мемлекет тарапынан қазір техникалық мамандықтарға гранттар көбейіп келе жатыр. Осы әлі де жалғаса бере ме? 

	– Жалпы, мемлекет елге қандай мамандар керек екенін сараптап, есептеп отыруға тиіс. Мемлекетке заңгер де, экономист те, қаржыгер де керек. Бірақ қанша маман керек? Бас кезінде бәрі сол мамандықтарды көбірек таңдады. Саны бар, сапасы жоқ болды. Олардың басым бөлігі жұмыссыз қалды. Атырауда мұнайшылар дайындайтын бір мекеме бар. Оны колледж деп те, институт деп те атай алмайсың. Бірақ соны бір жыл оқып, бітіріп шығатындар инженер болып саналады. Бір жылдың ішінде сондағы зауыттағы қондырғылармен жұмыс істеп үйренеді. Мен сапарын кезінде олармен кездестім. Сұрастырып көрсем, олардың арасында ҚазҰУ-ді, Алматыдағы, Астанадағы университеттерді бітіріп келген жастар отыр. Себебі, бір жыл оқытумен қатар, оларға жұмыс істегені үшін жалақысын да төлеп отырады. Оқуын аяқтағаннан соң, сол жерде жұмыс орны дайын тұр. Алғашқы мамандығынан гөрі осы мамандық бойынша табысы көп болғаннан кейін сонда кетеді.

	Біз индустрияны қолға алып жатырмыз. Егер инженерлер болмаса, кім жұмыс істейді? Инженерлерді тек шетелде ғана емес, өзіміздегі политехникалық оқу орындарында да дайындайды. Сондай-ақ химияда, құрылыста, металлургияда, кен байыту ісінде, жеңіл өнеркәсіпте, көлік саласында инженерлер бар. Түбінде сол инженерлер қажет болады. Менің айтарым, балаларды математика, физика, химия жағына бейімдеу керек. Бәрі оны меңгере алмайды, әрине. Оған да табиғатынан бейімділік қажет.

	Зияткерлік мектептерге дарынды балаларды жинап жатқанымыз сондықтан. Ертең солардың арасынан инженерлер шығады, жаңалық ашатын солар болады деп сенемін. Екінші жағынан, тек инженерлер керек деп басқа мамандықты ұмытып кетуге болмайды. Себебі, мұғалімдер, дәрігерлер, әскерилер, полициялар – бәрі де керек.

	 

	Мая Бекбаева, «7 арна» телекомпаниясы:

	– Мен Сізге әйелдерге қарым-қатынасыңыз үшін үлкен адами рахмет айтсам деймін. Қазақстан халқына өзіңіздің Жолдауыңызда Сіз әйелдердің еліміз өміріндегі рөлі жоғарылауы үшін әрі қарай да барлық жағдайды жасайтыныңыз туралы айттыңыз және Сіз халықты орта ғасырға емес, ХХІ ғасырға бастап келесіз. Міне, осы сөз тіркестері Сіздің біздің болашағымызды, кәсіби қызметте де, отбасылық өмірде де алға ұмтылғысы келетін жұмыс істеп жүрген аналар – біздерді қалай көз алдыңызға елестететініңізді айқын көрсетеді. Сіздің бұл сөздеріңіз біз үшін орасан зор ынталандырушы күш және өте үлкен қолдау. Осы үшін көп-көп рахмет.

	– Қазақстан халқының 51,2 пайызын әйелдер құрайды және олар маған қолдау көрсетіп келеді, тіпті мені жақсы көретін де шығар. Сондықтан мен шын жүрегіммен біз әйелдер үшін әлі бәрін де жасай алған жоқпыз деп есептеймін. Бізге әлі көп нәрсе жасау керек. Балалар тәрбиелеп отырғандар үшін жұмыс істеудің ерекше жағдайын жасауға болады.

	Жалпы, мемлекетке, халық санының өсу заңдылығына сәйкес, алтыншы, жетінші немесе оныншы баланы емес, үшінші баланы ынталандырған ұтымдырақ. Бірақ біз көп балалы отбасыларды ынталандырып келеміз. Бүгінде, мәселен, «Балапан» бағдарламасының арқасында балалардың 70 пайызға  дейіні балалар бақшаларына бара алады – бұл әйелдерге үлкен көмек. Зияткерлік мектептер, мектеп-интернаттар – осының бәрі де қолдау.

	Бірақ мені еліміздегі ажырасудың көптігі алаңдатады. Қазақстандық отбасылар берік болулары тиіс. Неге бұлай болып жатыр? Бұл – көкейкесті мәселе. Әрине, мұның көптеген себептері, оның ішінде тұрмыстың жөнге келтірілмегені бар. Және біз жастар үшін қолжетімді баспананы көбірек салуға тиіспіз. Жалға берілетін баспаналар көбірек болуы керек. Адам жұмыс, жалға алатын пәтерлер бар жерлерге көшуі тиіс. Еліміз бойынша адамдардың топтасуы үшін жағдай жасау қажет. Міне, Қазақстанның оңтүстігінде – жұмыс аз, жұмыссыздық көп. Жұмыс орындары бар жерлерге көшу керек. Бізде қазір адамдар жетіспейді.

	Қашқын алиментшілердің проблемалары да бар – олар қашып жүрсе, мемлекет баласы бар әйелді қолдап отыр. Ал олардың ізіне түсіп, «жондарынан таспа тілу керек». Әйелдің қасірет шекпегені жөн.

	Әйелдердің өздерін өздері жұмылдырғаны, саясатқа, мемлекетті басқаруға белсендірек барғандары қажет. Бізде әйел министрлер бар – мұндайды әр мемлекетте кездестіре бермейсіз – және, айтқандайын, ол тамаша жұмыс істеп жүр. Менің өмірлік тәжірибеме қарап, әйел-қызметкер, әйел-министр серіктестер ретінде ер адамдарға қарағанда сенімдірек деп айта алады. Мұндай жағдай, айтпақшы, журналистикада да байқалады.

	– Ер адам проблеманы тұтастай көреді, ал әйел оның бөлшегіне дейін көреді... 

	– Бұл әңгімеге мүлдем басқа қырынан келген жөн. Бар мәселе психологияда. Және біздің адамды ол қандай болса, сондай тұрғыда қабылдай білмейтінімізде. Мәселенің үлкені осында. Әйелдер мүлдем басқаша құрылған. Біз мұны түсіне алмаймыз, себебі, оны университеттерде де, институттарда да оқытпайды. Тағатты, яғни толерантты болу керек – проблеманың мәні осында.

	Мұның ұлтаралық келісімге де қатысы бар. Адамдардың таңертең ояна келіп, бәрінің бір ұлттың өкілі екендіктерін көрген сәттерін көз алдарыңызға елестетіп көріңіздерші. Бәрінің шаштарының түсі, көздерінің түсі бірдей, бірдей киінген, бір тілді, бір дінді. Бәрі бір түске қарай бір көрші екіншісінің – дұрыс отырмайтынын, дұрыс сөз саптамайтынын, қасықты дұрыс ұстамайтынын байқай бастар еді. Сондықтан, тағаттылықты өзіңнің бойыңда тәрбиелеу қажет. Міне, сонда басқа адамдарды, олардың діні мен мәдениетін парасаттылықпен қабылдайтын боласың. Және олар да тиісінше жауап қайтарады, сөйтіп, өзара түсіністік орнайды. Ерлі-зайыптылардың арасы да осы секілді. Отбасылық қарым-қатынастарда, әйелдер проблемаларын шешуде әлі де көптеген мәселелер бар, бірақ мен әркез әйелдер жағындамын. Қолдаймын және қолдайтын боламын.

	Ярослав Красиенко, «КТК» телеарнасы:

	– Нұрсұлтан Әбішұлы, жаңа 2013 жыл да келіп қалды, және қазір барлығы – қарапайым азаматтар, корпорациялар, телекомпаниялар, президенттер қандай да бір қорытындылар шығарып жатқанына сенімдімін. Сіз, Мемлекет басшысы ретінде өзіңіз үшін, Қазақстан Республикасының барлық азаматтары үшін 2012 жылдың басты қорытындысы не болды деп санайсыз?

	– Өтіп бара жатқан жыл ел үшін жақсы болды. Экономика 5 пайыздан астам өсті. Бүкіл әлемдегі дағдарыс жағдайында бұл – өте жақсы көрсеткіш. Жұмыссыздық 5 пайызды, инфляция 5,3 пайызды құрады, өткен жылы 7 пайыз болған еді. Бүгінгі буырқанған әлемде бұл өте оң көрсеткіштер және мені қуантады. Бұл – біз арқауында алдағы 2013 жылды құра алатын экономикалық қорытынды.

	Әрине, біздің «ЭКСПО-2017-ні» өткізу құқын жеңіп алуымыз айтулы оқиға болды. Мен қорытындысы бойынша біз 200-ден астам мемлекеттің ішінде 12-ші орынға көтерілген Лондон Олимпиадасын барлық Қазақстан есінде сақтады ғой деп ойлаймын. Бүкіл еліміз теледидардың алдында отырып, жанкүйер болды. Бірлесу деп осындайды айтады! Олимпиадаға түрлі этностардың өкілдері қатысты, бірақ барша Қазақстан бір деммен біздің спортшылар үшін «жандары күйді».

	Бастысы, елімізде бәрі де тыныш болсын, Қазақстанның әлемдегі танымалдығы мен беделі артсын, экономикамыз өссін. Осының бәрінен бір нәрсені жеке бөліп алу мүмкін емес. Елімізде, тұтас нәрсе секілді, бәрі де қалыпты болғаны маңызды.

	 

	Лаура Нұрлан, «Еуразия» бірінші арна» телеарнасы:

	– Нұрсұлтан Әбішұлы, Жаңа жыл қарсаңында мен Сізге мына сұрақты қоймай тұра алмаймын. Әркімнің осы мейрамға қатысты өзіндік ой-әсері бар. Біреулер үшін Жаңа жыл – оливье салаты мен мандариндер. Біреулер үшін – отбасылық отырыстар мен сыйлықтар. Осы мейрам жеке өзіңіз үшін нені білдіреді, Сіздің Жаңа жылмен байланысты ой-әсеріңіз  қандай?

	– Жаңа жылды 1 қаңтарда мерекелеу дәстүрін Ресейге Бірінші Петр әкелгені тарихтан белгілі. 18 ғасырдың басында бұл еуропалық мейрам болатын. Шығыста оны әртүрлі атап өтеді. Қытайда қаңтар-ақпанда мерекелейді. Бізде Наурыз, өздеріңіз білетіндей, 22 наурызда. Қазір бізге Жаңа жыл қажет пе дейтіндер бар. Мен мұны кәдімгі әдемі күн санаймын. Мен, мәселен, осы кезге дейін бұл мерекені үлкен сезіммен күтемін. Жаңа жыл қашанда қандай да бір үміттермен, армандармен, әсіресе, балаларда, байланысты. Қай жерге қарасаң да жарқыраған және түрлі-түсті әдемі ойыншықтар. Балалар мұндайды жақсы көреді емес пе!

	Айтпақшы, олар үшін мен Бурабайда «қазақстандық Лапландия» жасауды тапсырдым. Жақында біз сонда жаңа қонақ үй аштық, баршаға сонда болуды ұсынамын. Соның айналасында Аяз Ата мен Ақшақардың нағыз сарайы бар «Лапландия» орын тепкен. Онда ит, бұғы жегіп жүруге, жеккен атпен жүруге болады, әлемнің жеті кереметі, балалар үшін мейрамхана, шаңғы мен коньки прокаты – бәр-бәрі бар.

	Бұл мен білетін қай заманда болмасын тамаша мейрам, мен оны жақсы көремін. Сіздер де жақсы көреді ғой деп сенемін. Ал менің есімде жанатын гирляндылар алғаш шығарылған 1968 жыл қалыпты. Гирляндылар кішкентай зымырандар түріндегі лампочкалар болатын. Бұл ғарышты игеріп жатқан кезең еді ғой. Мен сол кезде одақтық комсомол ОК-нің мүшесі едім, Мәскеуге жиі баратынмын, біздің шыршамызды әсемдеген сол гирляндыға сонда қол жеткізгенмін.

	Сол жылы мен сондай-ақ металлургиялық институтты бітіріп, инженер-металлург болдым. Әуелі металлург жұмысын тәжірибе жүзінде алып, содан кейін барып қана университет бітіруіме тура келді. Сол жыл біздің отбасымыз үшін қызықты оқиғаларға толы жыл болды.

	Тұтастай алғанда, мен үшін, Президент үшін табысты өткен және болашаққа сеніммен қарауға мүмкіндік беретін кез келген Жаңа жыл жақсы. Өйткені, келесі жыл бұрынғысынан да жақсы болмаса, жаман болмайтынын білесің. Және Жаңа жылды осындай көңіл күйде қарсы алғанда әрқашан қуанасың. Өткен жылы әр отбасында көптеген қуанышты оқиғалар болды ғой деп ойлаймын.

	Мүмкіндікті пайдалана отырып, барлығыңызды құттықтаймын. Сіздерге бақыт, табыс, Жаңа жылда игілік тілеймін, барлық армандарыңыз орындалсын.

	 

	

/// 
Кездесу барысында Қарулы Күштердің қазіргі жағдайы, олардың жауынгерлік қабілетін арттыру, сондай-ақ заманауи әскери техникамен және қару-жарақпен қамтамасыз етілу мәселелері талқыланды.
Қазақстан Президенті елдің қорғаныс өнеркәсібі кешенін және әскери-техникалық ықпалдастықты одан әрі дамыту, әскери қызметшілердің кәсіби дайындығын ұдайы жетілдіру қажеттілігіне назар аударды.
Кездесу қорытындысы бойынша Мемлекет басшысы бірқатар нақты тапсырмалар берді. 


///Қасым-Жомарт Тоқаевқа Мәжіліс депутаттарының бесінші сессиядағы жұмыс нәтижелері мен аймақтарға сапарлары, сондай-ақ, алдағы парламенттік сессия жұмысының негізгі бағыттары туралы ақпарат берілді.
Мәжіліс Төрағасының айтуынша, депутаттар дәріханаларға, ауруханаларға арнайы барып, дәрі-дәрмектердің қорын тексеріп, оның бағасын бақылады. Сондай-ақ депутаттар еріктілер орталықтарының жұмысына да белсенді атсалысуда.
Қазіргі уақытта Палатаның заңнамалық қоржынында 75 заң жобасы бар, оның 22-не депутаттар бастамашы болған. Нұрлан Нығматулиннің айтуынша, олардың қатарында 2021-2023 жылдарға арналған республикалық бюджет жобасы, пандемиядан кейінгі кезеңдегі экономикалық өсімді одан әрі қалпына келтіруге, азаматтардың жекелеген санаттарын әлеуметтік қорғауға және т.б. салаларға бағытталған заң жобалары бар.
Мемлекет басшысы депутаттық корпус өз жұмысында Президент Жолдауы мен басқа да бастамаларды іске асыруды заңнамалық тұрғыдан қамтамасыз етуге, оның ішінде, сыбайлас жемқорлыққа қарсы іс-қимылға басымдық беруі керек екенін айтты.

///
	 

	Қазақстан Президенті Теміртау қаласы әкімдігінің ғимаратында болып, әр жылдары өзімен бірге еңбек еткен серіктестерімен кездесті.

	Сонымен қатар, Мемлекет басшысы Қазақстанның Тұңғыш Президентінің мұражайында болып, экспозиция залдары мен мұражайдың қорын аралап көрді.

	Қазақстанның Тұңғыш Президентінің мұражайы ел Тәуелсіздігінің 20 жылдығында ашылды. Онда Тұңғыш Президенттің өмірі туралы бірегей материалдар жинақталған.

	Мұражай залдары тәуелсіздік жылдарындағы Қазақстанның жетістіктеріне арналған. Онда Нұрсұлтан Назарбаевтың әлемдік деңгейдегі саясаткер ретінде қалыптасу кезеңдерін бейнелейтін құжаттар мен фотосуреттер қойылған.

	Мұражайды аралап болғаннан кейін Мемлекет басшысы өңірдің жұртшылық өкілдерімен кездесті.     

	
///
Видео конференция форматында өткен жиынға Пәкістан Премьер-Министрі Имран Хан, Түркия Президенті Режеп Тайип Ердоған, Түрікменстан Президенті Гурбангулы Бердімұхамедов, Ауғанстан Президенті Ашраф Ғани, Әзербайжан Президенті Ильхам Әлиев, Иран Президенті Хасан Рухани, Қырғызстан Президенті Садыр Жапаров, Тәжікстан Президенті Эмомали Рахмон, Өзбекстан Президенті Шавкат Мирзиёев, Экономикалық ынтымақтастық ұйымының Бас хатшысы Хади Сулейманпур қатысты.
Қасым-Жомарт Тоқаев сөзінің басында бауырлас түрік халқына және Түркия Президенті Режеп Тайип Ердоғанға пандемияға қарсы күресте елімізге көмек көрсеткені үшін ризашылығын білдірді. Мемлекет басшысы осынау қиын-қыстау кезеңде елдеріміз жаһандық деңгейдегі өзара көмек пен қолдаудың қаншалықты маңызды екеніне тағы бір мәрте көз жеткізгенін атап өтті.

Президент баяндамасында пандемияның экономикаға тигізген кері әсерін еңсеруге баса мән берді.
– Қажетті қаржымен қамтамасыз етілген Дағдарысқа қарсы кешенді жоспарды іске асырудың арқасында Қазақстан пандемияның теріс әсерін барынша азайта алды. Тіпті құрылыс, ауыл шаруашылығы және өндіріс секілді салаларда өсімге қол жеткіздік. Биыл біз ішкі жалпы өнім 3 пайыздан астам өседі деп жоспарлап отырмыз, ­– деді Қасым-Жомарт Тоқаев.
Мемлекет басшысы Экономикалық ынтымақтастық ұйымымен ықпалдастық Қазақстан сыртқы саясатының басым бағыттарының бірі екенін атап өтті. Президенттің пікірінше, ұйым аясындағы өзара іс-қимылдың негізі инфрақұрылымдық, әлеуметтік және мәдени бағыттардағы ірі жобалар болуы керек. Қытаймен бірлесіп қолға алынған Транскаспий халықаралық көлік бағыты – сондай болашағы зор жобалардың бірі. Атап айтқанда, 2019 жылдың қараша айында Қазақстан, Қытай, Әзербайжан, Грузия және Түркияны байланыстыратын Сиань-Ыстамбұл-Прага бағыты бойынша контейнерлік пойызы жүре бастады. Былтыр сәуір айында Сиань-Измир бағытындағы бірінші контейнерлік құрам жүріп өтті. Ол 7000 шақырым қашықтықты 16 күнде еңсерді.
– Бұл – өзара ықпалдастығымыздың жақсы үлгісі. Дегенмен орнықты дамуды қамтамасыз ету үшін әлі де көп іс атқаруымыз керек. Биыл біз Қазақстан – Түрікменстан – Иран темір жол бағытының толық іске қосылуын қамтамасыз етуге тиіспіз. Басқа да жаңа бағыттар пысықталуда. Түркістан мен Ташкент арасындағы жоғары жылдамдыққа арналған темір жол Қазақстанның да, Өзбекстанның да туристік әлеуетін арттырады деп күтілуде. Бұл жол уақытты екі сағатқа дейін қысқартуға және екі ел кәсіпкерлері арасындағы байланыстарды жеңілдетіп, әлеуметтік қатынастарды жақсартуға мүмкіндік береді, – деді Қасым-Жомарт Тоқаев.

Сонымен қатар Президент өз сөзінде Қазақстанның Ауғанстандағы инфрақұрылымдық жобаларға қатысып жатқаны туралы мәлімдеді. Қазақстан ресейлік және өзбекстандық серіктестерімен бірлесіп, Мазари-Шариф – Кветта және Мазари-Шариф – Пешавар бағыттарында темір жол салып жатыр. Ауғанстанмен арадағы екіжақты сауда-саттықтың өсімі былтыр 55 пайыз болған.

Бұл өңір үшін тағы бір маңызды басымдық – азық-түлік қауіпсіздігі. Президент Қазақстанның Экономикалық ынтымақтастық ұйымының ауыл шаруашылығы саласына қатысты барлық бастамаларын қолдайтынын айтып, мүше-мемлекеттерді Азық-түлік қауіпсіздігі жөніндегі ислам ұйымына (IOFS) қосылуға шақырды. Аталған ұйымның штаб-пәтері Нұр-Сұлтан қаласында орналасқан.
– Біз дистрибьюторлық және логистикалық көтерме орталықтарының ұлттық желісін құру үшін жұмыс істеп жатырмыз. Азық-түлік қауіпсіздігі мен оның қол жетімділігі – ортақ проблема. Сондықтан тиімді логистика құру үшін күш жұмылдырудың маңызы зор деп санаймыз. Қазақстан мен Өзбекстан шекарада Сауда-экономикалық ынтымақтастықтың халықаралық орталығын ашады, – деді Мемлекет басшысы.
Қасым-Жомарт Тоқаев  туризм саласының әлеуетін арттыру мәселесіне де тоқталды. Бұл сала пандемияға қарамастан, ынтымақтастықтың перспективті бағыттарының бірі болып қала береді.
– Қазақстан  туристік саланың үлесін 2025 жылға қарай ішкі жалпы өнімнің 8 пайызына дейін жеткізуді көздеп отыр. Біз Орталық Азия елдері мен күллі түркі әлемі үшін қасиетті саналатын Түркістан қаласын белсенді дамытып жатырмыз. Тек 2020 жылдың өзінде қаланың инфрақұрылымына, Түркістанның туризмі мен логистикасына құйылған ішкі инвестиция шамамен 1 миллиард долларды құрады. Түркістан Қазақстанның ТОП-10 туристік бағытына кірді. Бұл сіздердің елдеріңіздің инвесторлары мен туристері үшін тартымды өңір болмақ, – деді Президент.
 

Мемлекет басшысы денсаулық сақтау саласы да Қазақстанға келетін шетелдік инвестицияға «тартылыс орталығы» бола алатынын атап өтті. Бәсекеге қабілетті тарифтер, жоғары білікті жұмыс күші және мемлекеттік-жеке меншік әріптестіктің басқа да көптеген мүмкіндіктері арқылы елге түрік компаниялары тартылды. Олар Қазақстанда жаңа ауруханалардың құрылысына және оларды жоғары технологиялы медициналық құралдармен жабдықтауға атсалысуда.
– Түркияның Rönesans Holding компаниясы Қазақстанның жеті қаласында өз емханаларының құрылысын бастамақшы. Сондай-ақ біз Қазақ ұлттық онкология және радиология институтымен бірлесе отырып, биыл Алматы қаласында Томотерапия орталығын іске қосуды жоспарлап отырған Orhun Medical компаниясының жұмысына сәттілік тілейміз. Түрік компанияларымен ынтымақтастық жалғаса беретініне сенімдімін. Сонымен қатар біз Қазақстанның денсаулық сақтау саласына инвестиция құю үшін басқа да қатысушы-мемлекеттердегі серіктестерімізді шақыруға ниеттіміз, – деді Қасым-Жомарт Тоқаев.

Президент Экономикалық ынтымақтастық ұйымының тиімділігін арттыру бойынша бірқатар ұсыныс жасады. Оның айтуынша, Қазақстан Азиядағы өзара іс-қимыл және сенім шаралары жөніндегі кеңестің төрағасы ретінде ЭЫҰ мен АӨСШК-нің экономика саласындағы ынтымақтастығын дамытуға қолдау көрсетуге әзір. Аталған құрылымдар арасындағы өзара іс-қимылдарды көлік және логистика, ауыл шаруашылығы, қаржы, энергетика, туризм, цифрлық технологиялар және басқа да салалар бойынша дамытуға болады.
– Ортақ мүдделерді көздеген, бірлескен жобаларды нақты жүзеге асыруға негізделген жан-жақты ынтымақтастық қазіргі сын-қатерлерге төтеп беріп, ертеңгі күнге дайын болуға мүмкіндік жасайды деген ниеттеміз. Біз ұйымға үлкен үміт артамыз, – деді Мемлекет басшысы.
Сөз соңында Қасым-Жомарт Тоқаев Түрікменстанға Экономикалық ынтымақтастық ұйымындағы төрағалығының сәтті өтуіне тілектестігін білдірді.
/// 
Қазақстан Президенті бұл кездесудің Семей полигоны жабылған күн мен Біріккен Ұлттар Ұйымы атап өтетін Халықаралық ядролық сынаққа қарсы іс-қимыл күні қарсаңында өтуінің символдық мәні бар екеніне тоқталды.
Мемлекет басшысы полигон жабылғаннан бергі жылдар бойы С.Нанн елімізге қолдау көрсетіп келгенін айтты.
Бұл мәселенің тарихын сізден артық ешкім білмейді. Біздер үлкен жұмыс атқардық деп санаймын, ол жұмыс бүгінгі келісімге қол қоюмен аяқталып отыр. Қазақстан – дүниежүзілік антиядролық қозғалыстың бастамашысы әрі көшбасшысы, бұған оның моральдық құқығы бар. Мен өзім осы мәселеге арналған барлық халықаралық саммиттерге қатысып келемін, –  деді Нұрсұлтан Назарбаев.
С.Нанн Қазақстанда аз байытылған уран банкін құру туралы келісімге қойылуының маңыздылығын атап өтті.
Бұл – ядролық энергияны әскери мақсатта пайдаланудан бас тарту үшін барлық мемлекеттер ынтымақтасатын болашаққа қарай жасалған алғашқы қадам. Қазақстан және Сіз өзіңіз бұл орайда әрдайым үлгі көрсетіп келдіңіз, өзгелерді соңыңыздан ерттіңіз. Сіздің еліңіз бұл үшін қандай қадам жасағанын бүкіл әлем біледі, өйткені дәл осы жерде ядролық полигонды жабу туралы шешім қабылданды. Қазақстан ядролық бағдарламаларға қатысты не істеу қажеттігі туралы әрдайым жақсы өнеге көрсетіп келді, – деді АҚШ-тың бұрынғы сенаторы. 

///Қасым-Жомарт Тоқаевтың төрағалығымен ел Тәуелсіздігінің 30 жылдығын мерекелеу жөніндегі Мемлекеттік комиссияның алғашқы отырысы өтті. Президент Қазақстан Тәуелсіздік жылдарында Елбасының көшбасшылығымен барлық қиындықтан өткенін, қуатты мемлекеттің іргесін қалағанын, енді егемендіктің төртінші онжылдығына қадам басқанын, бұл еліміз үшін аса маңызды кезең екенін атап өтті.
Мемлекет басшысы ел тарихындағы елеулі мереке кезінде құр даңғаза мен ысырапшылдыққа жол беруге болмайтынын, әрбір шараны елге пайдасы тиетін нақты істерге ұластыру қажет екенін баса айтты. Экономика, әлеуметтік сала, білім, ғылым және басқа да бағыттар бойынша тың жобалар қолға алынатынына тоқталды.
– Тұтас мемлекетті қамтитын ауқымды іс-шараларды өткізген кезде айқын көзқарас, нақты ұстаным  болуы шарт. Себебі өңірлердің бәрі орталыққа бейімделіп жұмыс істейді. Сіздерден бағдар алады. Тәуелсіздіктің 30 жылдығын тек мерейтой деп санауға болмайды. Ең алдымен, бұл тарихи оқиғаға идеологиялық тұрғыдан қарауымыз керек, – деді Президент.
Мемлекет басшысы қазір заман басқа, адамдардың санасы айтарлықтай өзгергенін, оған қоса, бүгінде барша әлем жұртшылығы күрделі кезеңді бастан өткеріп жатқанын айтты. Қаржыны оңды-солды жұмсап, ұлан-асыр той жасайтын уақыт емес екенін, тиімсіз форумдар мен конференциялар өткізудің қажеті жоқтығын қадап тұрып жеткізген Қасым-Жомарт Тоқаев халықтың әлеуметтік жағдайына баса мән беру керегін, елдің тұрмысы түзелмесе, жетістіктерді мақтан етудің қажеті жоғын атап өтті. Сонымен қатар мемлекеттік аппарат осы сенім мен үмітті ақтауға тиіс деді.       
– Үкімет менің тапсырмам бойынша Әлеуметтік кодекстің жобасын дайындап жатыр. Кодекс азаматтардың, әсіресе, көмекке мұқтаж адамдардың сұранысына толық сай келуі керек. Бұл біздің әділетті мемлекет пен ашық қоғам құру туралы идеямызбен үндеседі. Министрлер мен әкімдер «Халық үніне құлақ асатын мемлекет» қағидасын берік ұстануға тиіс. Азаматтардың арыз-тілектеріне жедел жауап беру қажет. Ең бастысы, Тәуелсіздіктің игіліктерін әрбір отандасымыз күнделікті тіршілігінде сезіне алатын болса – мақсатымыздың орындалғаны, – деді Мемлекет басшысы.
Президент Тәуелсіздіктің 30 жылдығын осыған дейін қолға алған реформалар аясында ұйымдастырған абзал екеніне тоқталды. Бұл ретте саяси реформаның үшінші кезеңін жүзеге асыру жалғасады. Соның аясында қоғамды демократияландыруға бағытталған бірқатар заң қабылданады. Алдағы он жылда елдің жаңа келбеті және ұлттың жаңа болмысы қалыптасуы керек. Қасым-Жомарт Тоқаев экономикалық, саяси және әлеуметтік жаңғыруды табысты жүзеге асыра алсақ елге жасаған ең үлкен сыйымыз осы болатынын баса  айтты.
– Бүгінде біз іске асырып жатқан елімізді жүйелі түрде жаңғырту жұмысы адамдардың қоғамдағы, экономикадағы, мәдениеттегі мүмкіндіктерін ашуға бағытталған. Мемлекеттік жоспарлау мен басқару салаларындағы соңғы өзгерістер де осы мақсатты көздейді. Біз өңірлік деңгейдегі теңсіздіктер мен кедергілерді біртіндеп жоямыз. Өйткені бізге қуатты Тәуелсіз Қазақстанды құру үшін аймақтардың бәсекеге қабілетті болып, әр ауыл мен қаланың тұрақты дамығаны керек, – деді Мемлекет басшысы.
Президент 2025 жылға дейін бес триллион теңгеге бағаланатын мемлекеттік активтерді жекешелендіру арқылы кәсіпкерлік саласының әлеуетін айтарлықтай арттыра алатынымызды атап өтті. «Халықтық  IPO» бағдарламасын жаңғырта отырып әрбір қазақстандықтың ұлттық байлығымыздың бір бөлігіне ие болуына және отандық экономиканың көшбасшыларын дамытуға өз үлесін қосуына мүмкіндік жасаймыз. Мемлекет басшысы адам капиталының сапасын арттыру біз жүргізіп отырған саясаттың негізгі бөлігі екенін жеткізді.
Айтулы мереке кезінде атқарылатын шаралардың дені жастарға арналуы – Президент қойған басты талаптың бірі. Себебі елде не жасалса да, бәрін болашақ ұрпақ үшін жасалуы тиіс. Қасым-Жомарт Тоқаев ізімізді басып келе жатқан буынның азаматтық белсенділігі өте жоғары, жастардың құлшынысы зор екенін айта келе, осы белсенділікті бәсеңдетпей, оларды жаңа мақсаттарға жұмылдыру қажеттігіне тоқталды.
– Жастарға қатысты келесі мәселе – жұмыспен қамту. Бұл, әсіресе, өңірлерде аса өзекті. Біз жұмыссыз жастарға жол сілтеп, бағыт-бағдар беруіміз керек. Олардың тұрақты кәсіп табуына көмектесуіміз қажет. Қазір жұмыспен қамтуға бағытталған бірнеше бағдарлама бар. Бірақ жастардың көбі сол шаралар туралы білмейді. Мемлекет ұсынып отырған түрлі қолдау жұмыстарынан хабарсыз. Бұл мәселе тек жалаң үгіт-насихатпен шешілмейді. Үкімет пен әкімдер жастарды жұмыспен қамту мәселесімен арнайы айналысып, күнделікті назарда ұстауы қажет, – деді Мемлекет басшысы.    
Қазір жастар саясатына қатысты заңдарға қажетті түзетулер енгізілуде. Енді жергілікті мемлекеттік органдарды бағалау көрсеткішіне «Жастардың даму индексі» қосылады. Бұл осы бағыттағы шаралардың тиімділігін арттырады. Президент жастар саясатына арналған «Тәуелсіздік ұрпақтары» атты біртұтас ұлттық жоба әзірлеген жөн екенін атап өтті. Жүргізіліп жатқан жұмыстарды жүйелеу үшін әр бағыт бойынша бытыраңқы жүзеге асырылып жатқан жобаларды бір арнаға тоғыстыруды тапсырды. Ал оны дайындауға, одан соң талқылауға бүкіл жастар және студенттер ұйымдарын, азаматтық белсенділер мен тәуелсіз сарапшыларды тарту керек.
– Қазақстан – дарынды жастар мекені. Ертең еліміздің абыройын асыратын да – осы талантты ұл-қыздар. Біз олардың өрісін ашып, қарым-қабілетін шыңдау үшін бар мүмкіндікті жасауға тиіспіз, – деді Қасым-Жомарт Тоқаев.
Президент талантты жастарымыздың креативті экономика құрудағы рөлінің маңыздылығына назар аударды. Өйткені креативті индустрия әлемдік экономикада ең жылдам дамып жатқан сегмент. Дамыған мемлекеттерде аталған сала ішкі жалпы өнімнің 10 пайызын құрайды. Осы ретте Мемлекет басшысы Үкіметке стратегиялық тұрғыдан маңызды саланы кешенді түрде дамыту жоспарын ойластыруды тапсырды. Президенттің пікірінше, оның негізін қалаушы бөліктің бірі ғылым, мәдениет және заманауи шығармашылық салалары бойынша Ұлттық білім хабы болуы қажет. «Таланттар фабрикасы» іспетті бұл орталық еліміздің барлық өңірлеріндегі дарынды жастардың кәсіби мамандардан білім алып, олардың шеберлік сағаттарына қатысуға жол ашады.
– Біз ел дамуына жас таланттарымыздың белсене араласуына баса назар аударуымыз керек. Олардың әрқайсысы Отанымыз жеткен жетістіктерге қатысы бар екенін сезініп, табыстарын мақтан тұтуы керек, – деді Қасым-Жомарт Тоқаев.
Ол үшін біздің қоғамда да меценаттық пен қайырымдылықтың дәстүрін біртіндеп дамыту қажет.
Мемлекет басшысы бүкіл әлемде ұжымдық ынтымақтастықтың бір түрі ретінде краудфандинг бағытының танылып келе жатқанын тілге тиек етті. Оны азаматтардың қоғамдағы өзекті проблемаларды шешуге қатыстырудың негізгі бағытының бірі ретінде бағалады. Сонымен қатар Astana Hub технопаркінің базасында бірыңғай краудфандинг тұғырнамасын жасаудың мүмкіндігін қарастыруды ұсынды.
Мемлекет басшысы қолға алынатын шаралардың барлығы өзара көмек мәдениетін қалыптастырып, елімізді дамытуға жастардың тікелей атсалысуына бағытталатынын айтты. Сонымен қатар тәуелсіздік ұрпақтары Қазақстанды әлемдегі бәсекеге қабілетті елдердің біріне айналдыратынына сенетінін жеткізді.
Президент 30 жылдыққа байланысты шаралар халыққа рухани серпіліс әкелуі қажеттігіне тоқталды. Бұл ретте руханият саласындағы жұмыс бірнеше бағыттан тұрады. Ұлт тарихында өшпес із қалдырған көрнекті тұлғалардың еңбегін насихаттау аса маңызды жұмыстың бірі.
– Биылғы мерейлі жылға бірнеше атаулы дата тұспа-тұс келіп отыр. Жыр алыбы Жамбылдың – 175, Алаш арысы Әлихан Бөкейхановтың – 155, күш атасы Қажымұқанның – 150 жылдығы, тағы басқа бірнеше тарихи тұлғаның мерейтойы. Біз былтыр Абай мен Әл-Фарабидың мерейтойларын өте  мағыналы өткіздік. Олардың тұлғалық келбеті мен өмір жолы, еңбектері халыққа үлкен ой салды. Бұл тәжірибені алдағы уақытта да ұстанған жөн, – деді Қасым-Жомарт Тоқаев.
Сондай-ақ биыл Семей полигонының жабылғанына 30 жыл толып отыр. Мемлекет басшысы ядролық сынаққа тыйым салу арқылы өз тағдырымызға өзіміз жауап бере алатынымызды көрсетіп,  еліміздің әлемдік антиядролық қозғалыстың көшбасшысына айналғанын айтты.
Сондай-ақ мемлекеттік нышандарға құрмет отаншылдықтың көрінісі екенін, осы орайда, ел рәміздерін қолдану ережесін қайта қарауды тапсырғанын, қасиетті көк байрақты үй сыртына және басқа да көрнекті жерлерге ілуге тыйым салуға болмайтынын атап өтті.
Қасым-Жомарт Тоқаев қазақ тілін меңгеру  біртұтас ұлт болу жолындағы айрықша маңызды қадам деп бағалады. Сондықтан тіл үйренуге талпынған отандастарымызды бәріміз қолдауға шақырды. 
– Мемлекеттік тілді білетін әрбір азамат қазақша үйренгісі келген досымен, әріптесімен немесе танысымен өз білімін бөліссін. Мұндай игі іс бір-бірімізге қамқорлықты арттырып, бірлігімізді нығайта түсері сөзсіз, – деді Мемлекет басшысы.
Президент ана тілімізді дамыту жайындағы ойын латын графикасындағы қазақ әліпбиімен түйіндеп, латын қарпіне көшіп жатқанымыз Тәуелсіздіктің жемісі деп бағалады.  
Мемлекет басшысы елдегі көрікті жерлердің жыл өткен сайын жұтаңданып бара жатқанына алаңдап, «Таза табиғат» жобасын жүзеге асыруды ұсынды. Экологиялық бастамалар жыл сайынғы тұрақты жұмысқа ұласып, өмір салтына айналуы шарт екенін жеткізді. Осы ретте Ұлыстың ұлы күнін жаңаша атап өту туралы ойымен бөлісті.
– Бабаларымыз Әз Наурыз келгенде бұлақтың көзін ашып, ағаш отырғызған. Осы тамаша дәстүрді жаңа қарқынмен жалғастырайық. Табиғатты тазалап, қоршаған ортаны көгалдандыруды қолға алайық. Мұндай шараларды барлық аймақта ұйымдастыруымыз қажет. Бұл – ата салтымыз әрі ұрпаққа экологиялық тәрбие берудің ең тиімді жолы, – деді Президент.    
30 жылдық белестің мәнін халыққа түсіндіру, ақпараттық жұмысты дұрыс жүргізу де маңызды бағыттың бірі. Тәуелсіздік мерекесінің тұжырымдамасы «Жасампаздыққа толы жылдар» деп аталады. Сондықтан жасампаздық идеясы кеңінен дәріптелуі қажет. Қасым-Жомарт Тоқаев мерекелеу барысында Тәуелсіз Қазақстанның негізін қалаушы Тұңғыш Президентіміздің тарихи рөлі ерекше аталып, Елбасы саясатының сабақтастығы барлық іс-шаралардың идеологиялық өзегі болуы шарт екенін атап көрсетті.         
– Тәуелсіздікті атап өткенде тәлімдік, тәрбиелік мәні бар ақпаратты ұсынып, жұртты тартатын жаңа стильді, жаңа форматты көбірек енгізу қажет. Әр жерде өткізілген іс-шаралар туралы құрғақ есептің қажеті жоқ. Елге өзгеріс әкелмесе, мыңдаған мадаққа толы мақалалардан еш қайыр болмайды, – деді Мемлекет басшысы.
Сөзін қорытындылай келе Президент Үкіметке республикалық штабпен бірлесіп, аталған ұсыныстарды Мерекелік жоспарға және Идеологиялық картаға енгізуді тапсырды. Сонымен бірге, мемлекетті нығайтуға, елімізді дамытуға үлес қосқан азаматтарға лайықты құрмет көрсетілетінін, мереке қарсаңында «Қазақстан Республикасының 30 жылдығы» мерейтойлық медалі шығарылатынын айтты.
– Тәуелсіздік – ең басты құндылығымыз және ол бәрінен қымбат! Біздің міндетіміз – кейінгі ұрпаққа кемел және қуатты Қазақстанды аманаттау, – деді Қасым-Жомарт Тоқаев.
Комиссия отырысында Мемлекеттік хатшы Қырымбек Көшербаев, Президент Әкімшілігі Басшысының бірінші орынбасары Дәурен Абаев, Премьер-Министрдің орынбасары Ералы Тоғжанов, Премьер-Министрдің орынбасары – Сыртқы істер министрі Мұхтар Тілеуберді, Ақпарат және қоғамдық даму министрі Аида Балаева сөз сөйледі.
Мемлекет басшысының сөйлеген сөзінің толық мәтінімен мына сілтеме арқылы таныса аласыздар.






///Нұрсұлтан Назарбаев режиссер А.Сатаевтың «Елбасы жолы. Астана» фильмін көруге барды. Бұл картина – «Елбасы жолы» киноэпопеясының бір бөлігі.
«Елбасы жолы. Астана» фильмінде Қазақстан елордасының қалыптасу тарихы және оны салу үдерісіндегі Нұрсұлтан Назарбаевтың басты рөл атқарғаны жөнінде баяндалады. Кинокартинада 1994 жылғы шілде айында ел астанасын Алматыдан Ақмолаға көшіру туралы қабылданған маңызды шешімге байланысты оқиғалар көрсетіледі.


///
	 

	Отырыста Қазақстан азаматтығын алуға тілек білдірген ададардың көптеген өтініштері қаралды, сондай-ақ Қазақстан Республикасы көші-қон саясатының бірқатар өзекті мәселелері бойынша Ішкі істер министрлігі жұмысының қорытындысы талқыланды.

	- Еліміз мемлекеттік тәуелсіздігін алған күнінен бастап Қазақстан азаматы болуға ниет білдірушілердің саны өсіп келеді. Осы жылдар ішінде қазақстандық азаматтық институттың халықаралық беделі, біздің мемлекетіміздің әлеуметтік жүйесінің мәртебесі айтарлықтай өсті. Бұл факт - Елбасы Нұрсұлтан Назарбаевтың басшылығымен еліміздің өзінің әлеуметтік-экономикалық және қоғамдық-саяси дамуындағы ұлтаралық қарым-қатынасының жоғары мәдениеті мен сенімді қадамының дәлелі. Тұңғыш Президент күні қарсаңында біздің бәрімізге, әсіресе біздің болашақ отандастарымызға қазақстандық қоғамға тән ұлтаралық және конфессияаралық тұрақтылықтың бастауларын терең жауапкершілікпен ұғыну аса маңызды. Біз олардың толық құқылы азаматтар бола отырып, егемен Қазақстанның одан әрі дамуы мен өркендеуіне өз үлестерін қосатындарына сенеміз. Тиісті мемлекеттік құрылымдар біздің қалаларымыз бен ауылдарымызда олардың әлеуметтік бейімделуін жылдамдатуға, сондай-ақ азаматтық алу туралы әрбір өтінішке ерекше мұқият қарауға міндетті, - деп атап көрсетті өз сөзінде Мемлекеттік хатшы.

	Комиссия отырысының қорытындысы бойынша тиісті шешімдер мен ұсынымдар қабылданды.
///
	

	Кездесуде сауда-экономикалық және инвестициялық салалардағы екіжақты ынтымақтастықтың ауқымды мәселелері талқыланды, сондай-ақ, халықаралық күн тәртібіндегі өзекті мәселелер бойынша пікір алмасылды.

	Бүгінде Испания Еуропадағы негізгі саяси серіктестердің бірі болып саналады, Қазақстанмен Стратегиялық серіктестік туралы шартқа қол қойған екінші еуропалық елге айналып отыр.

	Сонымен қатар, Испания қылмыстық-құқықтық саладағы ынтымақтастық туралы шарттардың бүкіл топтамасы жасалған ЕО-қа мүше алғашқы ел болып саналады.    
///
	

	 

	Авторлар Тәуелсіздік күні қарсаңында қалада музыка мектебінің жаңа ғимараты ашылғаны туралы хабарлаған.

	Бұрындары сабақ қолайсыз бөлмелерде оқытылатын. 2011 жылы екібастұздықтар Мемлекет басшысына музыка мектебінің құрылысына көмек көрсету туралы өтініш білдірген.

	Нұрсұлтан Назарбаевтың тапсырмасына сәйкес, қаладағы оқу орнының талабына сай келетін қазіргі ғимаратты салу жобасы әзірленіп, табысты жүзеге асырылған.  

	«Мемлекеттік-жекеменшік серіктестік аясында салынған және қазіргі заманның барлық талаптарына сай келетін мектеп есігін жоспарланған мерзімнен сегіз ай бұрын ашты» делінген хатта.

	Бүгінде мектепте 580 талантты бала оқып жатыр. Бес бөлмеде 52 педагог-музыкант он мамандық бойынша сабақ береді. Осындай қамқорлықтың нәтижесінде Екібастұзда жастардың мәдени және рухани дамуы үшін мүмкіндіктер кеңінен қарастырылғаны хатта атап өтілген. Бұл музыка мектебін тұрғындар кіші консерватория деп атап кеткен.

	Хат иелері қалалықтар Мемлекет басшысына біздің еліміздегі жасампаздық, бейбітшілік пен келісім саясаты үшін өз ризашылықтарын білдіретінін жеткізген.

	«Сізге денсаулық және біртұтас Қазақстан халқының игілігі жолындағы қызметіңізге табыс тілейміз» деп атап өткен екібастұздықтар.

	

	

	 
///Елбасы «Астана балет» театрында өткен «Арнау» ұлттық би кешін көруге барды. Кеш бағдарламасындағы әсем қимылмен бейнеленген, жарқын әрі әсерлі түрлі хореографиялық миниатюралар мен спектакльдер үзінділері еліміздің ұлттық дәстүрлері мен мәдениетінен сыр шертеді.



///Мемлекет басшысы ұлттық әскери-патриоттық орталыққа барып, «Отан, Елбасы, Жас сарбаз» атты мерекелік іс-шараға қатысты, сондай-ақ балалар мен жасөспірімдердің әскери-патриоттық қозғалысының тәрбиеленушілерімен кездесті.
Елбасы іс-шара басталар алдында әскери-патриоттық орталықтың музейіндегі экспозициялармен танысты. Онда Қазақстан армиясына арналған әскери суретшілер студиясының туындылары мен «Орбұлақ шайқасының» диорамасы қойылған, сонымен қатар 3D-mapping шоу технологиясын қолдану арқылы проекциялық көрме ұйымдастырылған.
Қазақстан Президенті шараға қатысушылардың бәрін өскелең ұрпақты отаншылдыққа тәрбиелейтін «Жас сарбаз» қозғалысының құрылуымен құттықтады. Осыған орай, Мемлекет басшысы ұлттық рухты қалыптастырып, ел тарихын терең зерттеудің маңыздылығын айрықша атап өтті.
– Жақында жарияланған Жолдаудағы маңызды мәселелердің бірі – патриоттық тәрбие беру ісі. Егер біз Отанымызды қорғай алмасақ, онда тәуелсіздіктің 27 жылы ішінде атқарған барлық жұмысымыздың мәні жоғалады, – деді Нұрсұлтан Назарбаев.
Елбасы бүгінде мемлекет тарапынан атқарылып жатқан шаралардың бәрі келер ұрпақ үшін қолайлы жағдай жасауға бағытталғанын айтты.
– Осының бәрі жастарымыз – біздің болашағымыз үшін атқаруда. Бұл жұмыстардың бәрі сіздердің тұрмыстарыңызды қазіргіден де жақсартып, Қазақстанымызды одан әрі байыта түсу үшін жасалуда, – деді Мемлекет басшысы.
Нұрсұлтан Назарбаев еліміздің барлық жастарын «Жас сарбаз» қозғалысына мүше болуға шақырды.
– «Жас сарбаз» қозғалысы еліміздің барлық өңірінде құрылуға тиіс. Жастар осы қозғалыстың қатарынан табылуы қажет. Сондықтан, дене шынықтырумен айналысып, әскери мамандықтарды игерген жөн. Бұл ұйым Қорғаныс министрлігімен бірлесіп, патриоттар тәрбиелеу ісіне белсенді атсалысуы керек. Сонда ғана сіздер халықтың тірегіне айналасыздар, – деді Қазақстан Президенті.
Мемлекет басшысы «Ұлы даланың жеті қыры» атты мақаланың Қазақстандағы патриотизмді күшейту ісіндегі ерекше маңызы туралы айтты. 
Нұрсұлтан Назарбаев Қазақстан қоғамының гүлденуі үшін тұрақтылық пен ұлтаралық келісімді сақтаудың маңыздылығын атап өтті.
– Елімізде көптеген этнос өкілдері тұрады. Біз бәріміз де – Қазақстан азаматтарымыз. Бай тарихымыздың арқасында төзімділік пен құрмет сезімін бойымызға сіңірдік. Бұл құндылықтар Қазақстанды біріктіреді, мемлекетті қуатты және сыйлы мемлекетке айналдырады. Сондықтан патриот болу – баршамыздың парызымыз, – деді Қазақстан Президенті.
Соңында Мемлекет басшысы іс-шараға қатысушыларға табыс тілеп, жаңа жетістіктерге жетуге ниеттестік білдірді.








///
	 

	Қазақстан жолы – 2050:

	Бір мақсат, бір мүдде, бір болашақ

	 

	Қымбатты қазақстандықтар!

	Құрметті депутаттар!

	Бір жыл бұрын мен еліміздің 2050 жылға дейінгі дамуының жаңа саяси бағдарын жария еттім. Басты мақсат – Қазақстанның ең дамыған 30 мемлекеттің қатарына қосылуы. Ол – «Мәңгілік Қазақстан» жобасы, ел тарихындағы біз аяқ басатын жаңа дәуірдің кемел келбеті.

	Қазақ елі өткен 22 жылда қыруар іс тындырды. Біз үлгілі дамудың өзіндік моделін қалыптастырдық. Әрбір отандасымыздың жүрегінде елімізге деген шексіз мақтаныш сезімін орнықтырдық. Қазақстандықтар ертеңіне, елінің болашағына сеніммен қарайды. Халықтың 97 пайызы әлеуметтік ахуалдың тұрақтылығын және оның жыл өткен сайын жақсара түскенін айтады.

	Бүгінде Отанымыздың жетістіктері – әрбір азаматтың ұлттық мақтанышы. Күшті, қуатты мемлекеттер ғана ұзақмерзімдік жоспарлаумен, тұрақты экономикалық өсумен айналысады. «Қазақстан-2050» Стратегиясы – барлық саланы қамтитын және үздіксіз өсуді қамтамасыз ететін жаңғыру жолы. Ол – елдігіміз бен бірлігіміз, ерлігіміз бен еңбегіміз сыналатын, сынала жүріп шыңдалатын үлкен емтихан. Стратегияны мүлтіксіз орындап, емтиханнан мүдірмей өту – ортақ парыз, абыройлы міндет!

	Құрметті отандастар!

	ХХІ ғасырдың Қазақстаны – талантты, еңбекқор, толерантты халықтың небәрі екі онжылдықта «нөлден» бастап құрған елі. Бұл – біздің бәріміз мақтан тұтатын ортақ жемісіміз! Бұл – біздің шексіз сүйетін ұлы туындымыз!

	Біз қазақстандықтардың ел болашағының тұтқасын нық ұстауы үшін «Қазақстан-2050» Стратегиясын қабылдадық. Бүгінде көптеген табысты елдер – Қытай, Малайзия, Түркия ұзақмерзімді жоспар бойынша жұмыс істеуде. ХХІ ғасырда стратегиялық жоспарлау ең өзекті қағида болып саналады. Егер ел өз бағыты мен баратын айлағын білмесе, ешқандай жел оңынан соқпайды. 2050 Стратегиясы айқын шамшырақ секілді басты мақсатымыздан көз жазбай, азаматтарымыздың күнделікті тіршілігінің мәселелерін шешуге мүмкіндік береді. Бұл біздің 30-50 жылда емес, жыл сайын халық тұрмысын жақсартатынымызды білдіреді.

	Стратегия – күннен күнге, жылдан жылға елімізді, қазақстандықтардың өмірін жарқын ете түсетін нақты практикалық істер бағдарламасы. Бірақ нарықтық жағдайда аспаннан нәпақа күтпей, тиімді еңбектену керектігін әркім-ақ түсінуі тиіс. Мемлекеттің міндеті – осыған барлық жағдайды жасау. Мен әлемнің озық елдері арасындағы Отанымыздың лайықты Болашағы ғана қазақстандықтарды мәңгілікке біріктіретініне сенімдімін.

	Бүгін мен дамыған 30 елдің қатарына кіру жоспарымызды ұсынғым келеді. Менің тапсырмам бойынша Үкімет нақты тұжырымдама жобасын жасады. Осы Жолдаудағы менің тапсырмаларым ескеріле отырып жөнделгеннен кейін түпкілікті бекітілетін бұл құжатты жалпы алғанда қолдадым. Көптеген болжамдар бойынша, алдағы 15-17 жыл Қазақстанның ауқымды серпілісі үшін «мүмкіндіктер көзі» болмақ. Бұл кезеңде сыртқы ортаның қолайлылығы, ресурстарға, энергияға және азық-түлікке сұраныстың артуы, Үшінші индустриялық төңкерістің пісіп-жетілуі сақталады. Біз бұл кезеңді пайдалана білуге тиіспіз.

	Біз 2050-дің мақсатына қарай күрделі жаһандық бәсекелестік жағдайында ілгерілейміз. Алдағы онжылдықтарда біз қазірдің өзінде біліп отырған сын-қатерлер, жаһандық нарық пен әлемдік саясаттағы болжаусыз жағдайлар, жаңа дағдарыстар аз кездеспейді. ХХІ ғасырда «жеңіл-желпі жүріп өту» деген болмайды. Ғасыр ортасы да таяп қалды. Әлемнің дамыған елдері соған сай нақты стратегияларын дайындауда. ХХІ ғасырдың орта тұсы күрделі болары даусыз, ал жаһандық отыздық тобының тізіміне кіретін үміткерлер саны тым шектеулі болады. Мен «дамыған ел» ұғымының уақытқа сәйкес өзгеріп тұратын категория екенін бірнеше рет айттым. Дамыған елдерде халықтың мүлде жаңа өмір сапасы пайда болуда.

	Бүгінде дамығандықтың іргелі көрсеткіштерін Экономикалық ынтымақтастық және даму ұйымына (ЭЫДҰ) мүше мемлекеттер көрсетіп отыр. Оған әлемдік ішкі жалпы өнімнің 60 пайыздан астамын өндіретін 34 ел кіреді. ЭЫДҰ-ға кіруге тағы 6 ел – Бразилия, Қытай, Үндістан,Индонезия, Ресей және Оңтүстік Африка Республикасы үміткер болып отыр. Ұйымға мүше барлық елдер терең жаңғыру жолынан өтті, инвестицияның, еңбек өнімділігінің, шағын және орта бизнесті дамытудың, халық өмірі стандарттарының жоғары көрсеткішіне ие болып отыр. Әлбетте, ЭЫДҰ елдерінің болашақ ұзақмерзімді қарқыны ескерілгендегі индикаторлары – жер жүзінің дамыған 30 мемлекетінің қатарына кіру жолындағы біздің базалық бағдарымыз осы.

	Мен Қазақстанда ЭЫДҰ-ның бірқатар қағидаттары мен стандарттарын енгізу жөнінде міндет қойдым. Олар Тұжырымдама жобасында көрініс тапқан.

	Экономикада ішкі жалпы өнімнің жыл сайынғы өсімін 4 пайыздан кем қылмау жоспарлануда. Инвестиция көлемін қазіргі 18 пайыздан бүкіл ішкі жалпы өнім көлемінің 30 пайызына дейін ұлғайту керек. Экономиканың ғылыми қамтымды моделін енгізу Қазақстанның экспорттық әлеуетіндегі шикізаттық емес өнімнің үлесін 70 пайызға дейін арттыру мақсатын көздейді.

	Экономиканың жоғары технологиялық жаңа салаларын құру ғылымды қаржыландыруды ішкі жалпы өнімнің 3 пайызынан кем емес деңгейге дейін арттыруды талап етеді. Ішкі жалпы өнімнің энергия тұтыну ауқымын 2 есе азайту маңызды. Шағын және орта бизнес 2050 жылға қарай Қазақстанның ішкі жалпы өнімінің қазіргі 20 пайызы орнына кемінде 50 пайызын өндіретін болады. Еңбек өнімділігін 5 есеге – қазіргі 24,5 мыңнан 126 мың долларға дейін арттыру керек.

	Әлеуметтік саланы дамытудың 2050 жылға дейін басты бағдарлары нақты индикативті цифрларда көрсетілген. Біз ішкі жалпы өнім көлемін жан басына шаққанда 4,5 есе – 13 мың доллардан 60 мың долларға дейін арттыруымыз керек. Қазақстан халық құрылымында орта тап үлесі басым елге айналады. Урбанизацияның жаһандық үрдісіне орай қалалық тұрғындар үлесі барлық халықтың қазіргі 55 пайызынан 70 пайыздай деңгейге дейін өседі. Қазақстанның қалалары мен елді мекендерін сапалы жолдар мен көліктің барлық түрінің жүрдек бағыттары байланыстырады.

	Саламатты өмір салтының орнығуы, медицинаның дамуы қазақстандықтардың өмір сүру ұзақтығын 80 жасқа дейін арттырады. Қазақстан медициналық туризмнің жетекші еуразиялық орталықтарының біріне айналады. Озық және бәсекеге қабілетті ұлттық білім беру жүйесін құру аяқталады.

	Қазақстан әлемде адамдар үшін қауіпсіз және тұруға жайлы елдің біріне айналуға тиіс. Бейбітшілік пен тұрақтылық, әділ сот және тиімді құқық тәртібі дегеніміз – дамыған елдің негізі.

	Құрметті отандастар!

	Қазақстанның әлемдегі ең дамыған 30 елдің қатарына кіру тұжырымдамасында алдағы жұмыстың ұзақмерзімді басымдықтары белгіленген. Біз мына басым бағыттар бойынша бірқатар мәселелерді шешуіміз керек.

	Бірінші. Инновациялық индустрияландыру трендін түзеу және күшейте түсу маңызды. Мен Үкіметке 2016-2019 жылдарға арналған Үдемелі индустрияландырудың Екінші бесжылдығы жобасы жөнінде бірқатар тапсырмалар бердім. Индустрияландыру басымдықтары санын шектеу керек.

	Бізге дәстүрлі өндіруші секторлар тиімділігін арттыру маңызды. Бұлар – біздің бәсекедегі табиғи артықшылықтарымыз. Бізге мұнай-газ секторының экспорттық әлеуетін сақтай отырып, басқару, өндіру және көмірсутектерді өңдеудің жаңа тәжірибелері керек. Мұнай мен газ өндірудің ықтимал сценарийлері бойынша түбегейлі шешімге келу керек. Сирек металдардың ғылыми қамтымды салалар – электроника, лазерлік техника, коммуникациялық және медициналық жабдықтар салалары үшін маңыздылығын ескере отырып, оларды игеру ауқымын ұлғайту қажет.

	Қазақстан геологиялық барлау саласы бойынша әлемдік нарыққа шығуға тиіс. Тиісті заңнаманы жеңілдете отырып, бұл салаға шетелдік инжинирингтік компаниялардан инвестиция тартқан жөн. Жалпы, дәстүрлі салаларға қатысты біздің оларды дамыту жөніндегі бөлек жоспарларымыз болуы керек. Әрбір келесі бесжылдықтың нақты нәтижесі экономиканың жаңа салаларын қалыптастыру болуға тиіс. Бірінші бесжылдық аясында автомобиль және авиақұрастыру, тепловоз, жолаушылар және жүк вагондары өндірісі жолға қойылды. Оларды кеңейтіп, сыртқы нарықтарға шығару керек.

	Сонымен, 2050-ге дейінгі қалған жылдар жеті бесжылдыққа бөлінеді, олардың әрқайсысы бір мақсат – дамыған 30 елдің қатарына кіру мәселесін шешеді.

	Екінші және одан кейінгі бесжылдықтарда мобильді, мультимедиялық, нано және ғарыштық технологиялар, робот техникасы, гендік инженерия салаларын, болашақтың энергиясын іздеу мен ашудың негізін салған жөн. Мемлекет жұмысының негізгі бөлігі Қазақстан бизнесін, әсіресе шағын және орта бизнесті дамытуға барынша қолайлы жағдай жасау болмақ. Таяудағы 10-15 жылда ғылыми қамтымды экономикалық базис жасау керек, онсыз біз әлемнің дамыған елдері қатарына қосыла алмаймыз. Мұны дамыған ғылым арқылы шешуге болады.

	Екінші. Қазақстанның агроөнеркәсіп кешенін инновациялық бағытқа түсіру маңызды. Бұл – біздің дәстүрлі саламыз. Азық-түлікке деген қажеттілік арта береді. Бұл секторға инвестиция көбірек салынады. Сондықтан бүгінгі фермерлер тек уақытша әрі ауа райына байланысты кездейсоқ жетістіктерді малданып қалмай, өндірістің өсімі жөнінде ойлануға тиіс. Жаһандық ауыл шаруашылығы өндірісінде бәсеке өсе беретін болады. Жермен жұмыс істейтіндер, ең алдымен, жаңа технологияларды енгізіп, өнімділікті үздіксіз арттыратындар, жұмысын әлемдік стандарттар негізінде жүргізетіндер болуы керек.

	Бірінші кезекте, әсіресе баға қалыптастырудың ашық механизмдері арқылы тиімді жер нарығын құру маңызды. Ауылшаруашылық жерлерін инвестиция тарту және озық технологиялар енгізуді ескеріп жалға бергенде ғана бәсеке күшейеді. Ауыл шаруашылығында бизнестің дамуына, фермерлер кооперациясы үдерісіне, жерді тиімді пайдалануға бөгет жасайтын барлық кедергіні жойған жөн.

	Болашақ – аграрлық секторда, әсіресе, шағын және орта бизнес түріндегі жаңа өңдеу кәсіпорындары желісін құруда. Бұл тұста біз бизнесті несие арқылы қолдауға тиіспіз. Фермерлер ұзақмерзімді қаржыландыру мен өткізу нарықтарына делдалсыз, тікелей шыға алатын болуға тиіс. Ауыл өндірушілерінің қарыздарын кепілдендіру және сақтандырудың тиімді жүйесін құру да өзекті мәселе.

	Қазақстан ет және сүт өнімдерін экспорттайтын өңірлік ірі елге айналуға тиіс. Егін шаруашылығында суды көп қажет ететін тиімділігі төмен дақылдар көлемін қысқарту, оларды көкөніспен, майлы және азықтық өнімдермен алмастыру жолына бет бұру керек. Агрохимикаттарды тиімді тұтынудың, қуаң жерлерде топырақты нөлдік өңдеудің заманауи технологиялары мен өзге де инновацияларды қолдануды кеңейтудің кешенді шаралары қажет.

	«Жасыл» экономикаға көшу жөніндегі қабылданған тұжырымдамаға сәйкес, 2030 жылға қарай егіс алқаптарының 15 пайызы суды үнемдеу технологияларына көшірілетін болады. Біз аграрлық ғылымды дамытып, сынақтық аграрлық-инновациялық кластерлер құруымыз қажет. Уақыт көшінен қалмай, табиғи азық-түлік өндірумен қатар құрғақшылыққа төзімді гендік-модификацияланған өнімдер өндірісін де жүргізу маңызды. Айтылған міндеттерді ескере келіп, Үкіметке агроөнеркәсіп кешенін дамыту жоспарына түзету енгізуді тапсырамын.

	Үшінші. Ғылыми қамтымды экономика құру – ең алдымен Қазақстан ғылымының әлеуетін арттыру. Бұл бағыт бойынша венчурлік қаржыландыру, зияткерлік меншікті қорғау, зерттеулер мен инновацияларды қолдау, сондай-ақ ғылыми әзірлемелерді коммерцияландыру жөніндегі заңнаманы жетілдірген жөн. Үкіметке биылғы жылдың 1 қыркүйегіне дейін тиісті заң жобалары топтамасын әзірлеп, Парламенттің қарауына енгізуді тапсырамын. Ғылымды қаржыландыру көлемін біртіндеп арттырып, оны дамыған елдердің көрсеткіштеріне жеткізу жөнінде нақты жоспар қажет.

	Шетелдерден инвестиция тартуды толықтай елімізге білім мен жаңа технологиялар трансферттеу үшін пайдалану керек. Шетелдік компаниялармен бірлесіп, жобалық және инжинирингтік орталықтар құру қажет. Бізге ірі мұнай-газ және тау-кен металлургиялық нысандарында жұмыс істейтін жетекші трансұлттық компанияларды олар осында өз қажеттілігі мен сервисін қамтамасыз ету үшін өндірістер құруға шақырғанымыз жөн. Мен кейбір ірі компаниялардың бұған дайын екендігін білемін. Үкімет осы мәселені қайта пысықтап, қажет болған жағдайда бұл үшін барлық жағдайды жасағаны жөн. Жабдықтарды өз елімізде өндіруімізге де болатын кезде шет елден тасымалдаудың қажеті жоқ.

	Ұлттық инновациялық жүйенің, оның негізгі институттарының тиімділігін арттыру маңызды. Олардың белсенділігін стартаптарды және венчурлік мәмілелердің бастапқы кезеңдеріне қолдау көрсетуге бағыттаған жөн. Ірі қалалық агломерациялардағы, әсіресе Астана мен Алматыдағы технологиялық парктердің жұмысын жандандыру керек. Алғашқы зияткерлік-инновациялық кластер қазір Астанадағы Назарбаев университетінің арқауында табысты жұмыс істеуде. Ал Алматыда мұндай кластер – «Алатау» ақпараттық технологиялар паркі. Технопарктерде қазақстандық ірі компаниялардың қосалқы өндірістерін орналастыру үдерісін ынталандыру шараларын ойластыру маңызды.

	Төртінші. Инфрақұрылымдық үштаған – агломерацияның, көліктің, энергетиканың қарқынды дамуын қамтамасыз ету керек. Агломерациялар – Қазақстанның ғылыми қамтымды экономикасының ұстыны. Елдің орасан зор аумағын, халықтың орналасу тығыздығының төмен екенін ескерсек, агломерациялар қалыптастыру мен дамыту – маңызды мәселе. Қазақстанның алғашқы заманауи урбанистік орталықтары ірі қалалар – Астана мен Алматы, одан соң – Шымкент пен Ақтөбе болады. Олар халықтың және инвестициялардың шоғырлану орталықтарына айналады, сапалы білім беру, медицина, әлеуметтік-мәдени қызметтер көрсетеді.

	Көлік инфрақұрылымы – индустриялық экономика мен қоғамымыздың тамырына қан жүгіртетін жүйе. Сапалы заманауи магистральдарсыз дамыған ел болмайды деп мен талай рет айттым. Бұған қоса, Қазақстанның қатынас жолдары оның Еуропа мен Азия, Солтүстік пен Оңтүстік арасында орналасуы тұрғысынан маңызды мәнге ие. Елде жолдар желісін жасау үшін біз «Астана – Қарағанды – Алматы», «Астана – Павлодар – Өскемен», «Алматы – Қапшағай – Өскемен» автожолдарын салуды бастадық. Осы бағыттар бойынша пойыздар қазірдің өзінде екі есе жылдам жүріп жатыр.

	Логистикалық қызмет көрсету секторын дамыту қажет.

	Ең алдымен біздің жүктерімізді тасымалдау үшін Кеден одағы аумағын барынша пайдалану туралы сөз болып отыр. «Батыс Еуропа – Батыс Қытай» дәлізінің құрылысы да аяқталуға таяу, Парсы шығанағына шығу үшін Түрікменстан мен Иранға теміржол тартылды. Келешекте Қазақстан теңізге шығатын жолдары бар елдерде логистика орталықтарын құруға инвестиция салуға тиіс. Жүктерді кедендік өңдеу мерзімдерін қысқартып, шекара өткелдерінің өткізу мүмкіндігін арттырып, Ақтау портының қуаттылығын күшейтіп, экспорт-импорт операцияларының ресімдерін жеңілдету керек.

	Біз ұзындығы 1200 шақырым болатын Жезқазған – Шалқар – Бейнеу жаңа теміржолын салып жатырмыз. Ол орталықтың көптеген аудандарына жан бітіріп, елдің шығысы мен батысын тікелей байланыстырады. Бұл орасан құрылыс 2015 жылы аяқталады. Бұл магистраль Каспий мен Кавказ арқылы Еуропаға шығуға мүмкіндік береді. Ал шығыста Тынық мұхиттағы Ляньюньган порты арқылы шығамыз,бұл жөнінде ҚХР-мен келісім бар.

	Біз энергетиканың дәстүрлі түрлерін дамытатын боламыз. Жылу-электр стансаларынан шығатын қалдықтарды тазарту жөніндегі ізденістер мен жаңалықтарға, өндіріс пен тұрмыста жаңа технологиялар арқылы жаппай электр қуатын барлық жерде үнемдеуге қолдау көрсету қажет. Таяуда Еуроодақтың ірі компанияларының алғашқы ондығы Еуроодақтың әйгілі жасыл экономика тұжырымдамасы негізінде қабылданған энергетикалық стратегиясына қарсылығын жариялады. Еуроодақ оны жүзеге асырған төрт жылда 51 гигаватт энергия қуатын жоғалтты. Жасыл экономика бағдарламасымен жұмыс жүргізе отырып, біз осы қателікті ескеруіміз керек.

	Астанадағы Дүниежүзілік ЭКСПО-2017 көрмесіне дайындықты болашақтың энергиясын іздеу және жасау жөніндегі озық әлемдік тәжірибені зерделеу мен енгізу орталығын құру үшін пайдалану керек. Мамандар тобы Назарбаев университетінің қолдауымен осы жұмысқа кірісуге тиіс. Біз қоғамдық көлікті отынның экологиялық таза түрлеріне көшіруге, электромобильдерді енгізуге және олар үшін тиісті инфрақұрылым қалыптастыруға жағдай жасауымыз керек. Еліміз бензинді, дизель отынын, авиация керосинін молынан өндіруді қажет етіп отыр. Жаңа мұнай өңдеу зауыттарын салу қажет.

	Сонымен қатар, ядролық энергетиканы дамытудың келешегін ұмытпау керек. Әлемнің таяудағы даму келешегінде арзан атом энергиясына деген қажеттілік өсе түсетін болады. Қазақстан – уран өндіруде әлемдік көшбасшы. Біз АЭС отыны үшін төл өндірісімізді дамытып, атом стансасын салуға тиіспіз.

	Бесінші. шағын және орта бизнесті дамыту – ХХІ ғасырдағы Қазақстанды индустриялық және әлеуметтік жаңғыртудың басты құралы. Мұндағы менің ұстанымым айқын екенін білесіздер, оны талай айтқанмын. Экономикамызда шағын және орта бизнестің үлесі артқан сайын Қазақстанның дамуы да орнықты бола түседі. Бізде шағын және орта бизнестің 800 мыңнан астам субъектісі бар, онда 2,4 миллионнан астам қазақстандық еңбек етеді. Бұл сектордағы өнім көлемі төрт жылда 1,6 есе өсті және 8,3 млрд. теңгені құрап отыр.

	Жаһандық рейтингке сәйкес, Қазақстан бизнесті жүргізуге ең қолайлы жағдайы бар елдер тобына кіреді және біз бұл үрдісті өрістете түсуге тиіспіз. Шағын және орта бизнес – біздегі Жалпыға ортақ еңбек қоғамының берік экономикалық негізі. Оны дамыту үшін жеке меншік институтын заңнамалық тұрғыда нығайтатын кешенді шешімдер қажет. Бизнесті дамытуға кедергі келтіретін барлық енжар құқықтық нормалардың күшін жою керек. Шағын бизнес ұрпақтан-ұрпаққа берілетін отбасы дәстүріне айналуға тиіс.

	Шағын бизнесті мамандандыруды келешекте оларды орта деңгейге көшіру перспективасымен дамыту шараларын қабылдау маңызды болмақ. Осы сектор субъектілерінің банкроттығының айқын тетіктерін енгізген жөн. Шағын және орта бизнес жаңа инновациялық кәсіпорындар төңірегінде дамуға тиіс. Мен Үкіметке индустрияландырудың екінші бесжылдығы жоспарын «Бизнес-2020» жол картасымен үйлестіруді тапсырдым. Үкімет Ұлттық кәсіпкерлер палатасымен бірлесіп, жұмысын жаңа бастаған бизнесмендерге әдістемелік көмектің тиімді тетіктерін жасауы керек.

	Алтыншы. Біздің болашаққа барар жолымыз қазақстандықтардың әлеуетін ашатын жаңа мүмкіндіктер жасауға байланысты. ХХІ ғасырдағы дамыған ел дегеніміз – белсенді, білімді және денсаулығы мықты азаматтар. Бұл үшін біз не істеуіміз керек?

	Біріншіден, барлық дамыған елдердің сапалы бірегей білім беру жүйесі бар. Ұлттық білім берудің барлық буынының сапасын жақсартуда бізді ауқымды жұмыс күтіп тұр. 2020 жылға қарай Қазақстандағы 3-6 жас аралығындағы балаларды мектепке дейінгі біліммен 100 пайыз қамту жоспарлануда. Сондықтан оларға заманауи бағдарламалар мен оқыту әдістемелерін, білікті мамандар ұсыну маңызды. Орта білім жүйесінде жалпы білім беретін мектептерді Назарбаев зияткерлік мектептеріндегі оқыту деңгейіне жеткізу керек. Мектеп түлектері қазақ, орыс және ағылшын тілдерін білуге тиіс. Оларды оқыту нәтижесі оқушылардың сындарлы ойлау, өзіндік ізденіс пен ақпаратты терең талдау машығын игеру болуға тиіс.

	Таяудағы 3 жыл ішінде, 2017 жылға дейін орын жетіспеушілігін жойып, қажетті жерлерде елдегі барлық мектепті екі ауысыммен оқытуға көшіру керек. Үкімет пен әкімдер осы міндетті орындау үшін бюджет қаражатының бөлінуін қарастырғаны жөн. Таяудағы 2-3 жылда дуальдік, техникалық және кәсіптік білім берудің ұлттық жүйесінің негізін қалыптастыру керек. Келешекте жастардың техникалық білім алуын мемлекеттік кепілдендіруге көшіруді қарастыру қажет. Үкіметке 2014 жылғы 1 маусымға дейін осы мәселе бойынша нақты ұсыныстар енгізуді тапсырамын.

	Жетекші университеттерді академиялық және басқарушылық автономияға біртіндеп көшіруге жоспарлы түрде кірісу қажет. Үлгерімі жақсы студенттер мен оқушыларды қолдаудың тиімді жүйесін жасау қажет деп санаймын. Үкіметке 2016 жылғы 1 қаңтардан бастап стипендиялар мөлшерінің 25 пайызға өсірілуін қамтамасыз етуді тапсырамын.

	Екіншіден, денсаулық сақтау саласындағы басты басымдық – алғашқы медициналық-санитарлық көмекті дамыту. Міндетті медициналық сақтандыру енгізу мәселесін зерттеген жөн. Мемлекеттің, жұмыс берушілердің және қызметкердің денсаулық үшін ортақ жауапкершілігі – медициналық қызметтің барлық жүйесінің басты қағидаты. Спортпен шұғылдану, дұрыс тамақтана білу, жүйелі профилактикалық тексерілу – аурудың алдын алудың негізі.

	Үшіншіден, жалпықазақстандық мәдениетті дамытуға жаңаша серпін берген жөн. Мәдени саясаттың ұзақмерзімді тұжырымдамасын әзірлеу қажет. Онда қазақстандықтардың бәсекеге қабілетті мәдени ментальдігін қалыптастыруға, заманауи мәдениет кластерлерін дамытуға бағытталған шаралар белгілеу керек.

	Қазақ тілі бүгінде ғылым мен білімнің, интернеттің тіліне айналды. Қазақ тілінде білім алатындардың саны жыл өткен сайын көбейіп келеді. Еліміз бойынша мемлекеттік тілді оқытатын 57 орталық жұмыс істейді. Олардан мыңдаған азаматтар қазақ тілін үйреніп шықты, әлі де үйренуде. Былтырғыға қарағанда биыл қазақ тілін білемін деген өзге ұлт өкілдерінің саны 10 пайызға өскен. Бұл да біраз жайттан хабар береді. Тек соңғы 3 жылда мемлекеттік тілді дамытуға республика бойынша 10 миллиард теңге бөлінді. Енді ешкім өзгерте алмайтын бір ақиқат бар. Ана тіліміз Мәңгілік Елімізбен бірге Мәңгілік тіл болды! Оны даудың тақырыбы емес, ұлттың ұйытқысы ете білгеніміз жөн.

	Төртіншіден, білім беру, денсаулық сақтау, әлеуметтік қорғау қызметкерлерінің әлеуметтік пакеттерін қайта қарастырған жөн. Үкіметке азаматтық қызметшілер еңбекақысының жаңа үлгісін әзірлеуді және 2015 жылғы 1 шілдеден бастап енгізуді тапсырамын. Ол қызметкерлердің еңбекақыларын денсаулық сақтау саласында – 28, білім беру саласында – 29, әлеуметтік қорғау саласында 40 пайызға дейін арттыруды қамтамасыз етуге тиіс.

	Бесіншіден, мүмкіндігі шектеулі азаматтарымызға көбірек көңіл бөлу керек. Олар үшін Қазақстан кедергісіз аймаққа айналуға тиіс. Бізде аз емес ондай адамдарға қамқорлық көрсетілуге тиіс – бұл өзіміздің және қоғам алдындағы біздің парызымыз. Бүкіл әлем осымен айналысады. Мүмкіндігі шектеулі адамдар тұрмыстық қызмет көрсету, тағам өнеркәсібі, ауыл шаруашылығы кәсіпорындарында жұмыс істей алады. Мен барлық кәсіпкерлерге оларды жұмысқа орналастыруға көмектесіңіздер деп тағы да айтқым келеді. Сондай-ақ, 5-10 адамға арналған арнайы квотаны енгізу мүмкіндігін қарастыруға болады.

	Біз оларды белсенді өмірге тартамыз, олар тек жәрдемақы алып қана қоймайды, сонымен бірге, өздерін қоғамның мүшесі, пайдалы еңбеккер ретінде сезінетін болады. Біздің барлық әлеуметтік институттар, үкіметтік емес ұйымдар, «Нұр Отан» партиясы осы жұмысты қолға алғандары жөн. Егер қажет болған жағдайда Үкімет бұл мәселені барлық компаниялармен бірлесе пысықтап, тиісті шешім қабылдауы керек. Мүгедектігіне және асыраушысынан айрылуына байланысты әлеуметтік жәрдемақы көлемін Үкіметке 2015 жылғы 1 шілдеден бастап 25 пайызға арттыруды тапсырамын. Мүгедектер бірлестіктері қызметінің құқықтық базасын жетілдірген жөн.

	Үкіметтен бастап жергілікті әкімдерге дейінгі барлық мемлекеттік органдардың олармен жұмысын күшейткен маңызды. Кедейлік деңгейін одан әрі төмендетіп, жұмыссыздықтың өсуін тежеген жөн. Бұл ретте масылдық пиғылдың өрістеуіне жол бермеу маңызды.

	Мемлекеттік көмек алушылардың барлығы үшін жұмыспен қамту және әлеуметтік бейімделуге көмектесетін бағдарламаларға міндетті қатысу туралы ереже енгізу керек.

	Жетінші. Мемлекеттік институттар жұмысын жетілдіру. Әлемнің дамыған 30 елінің қатарына ұмтылыс кезінде бізге адал бәсекелестік, әділеттілік, заңның үстемдігі және жоғары құқықтық мәдениет ахуалы қажет. Мемлекеттің үкіметтік емес сектормен және бизнеспен өзара іс-қимылының жаңартылған тәсілдері керек. Заң алдындағы теңдік құқық тәртібінің шынайы негізі болуға тиіс.

	Сот жүйесі іс жүзінде ашық және қолжетімді, қарапайым және барлық дауды тез шеше алатындай болуға тиіс. Барлық құқық қорғау жүйесі жұмысының сапасын арттыру қажет. Зор өкілеттілік пен құқық иеленген шенділер мінсіз мінез-құлқымен және жоғары кәсіби деңгейімен ерекшеленуге тиіс.

	Аса маңызды міндет – сыбайлас жемқорлыққа қарсы жаңа стратегияны қалыптастыру және іске асыруды жалғастыру.Әкімшілік реформа қажетсіз қағазбастылық пен құжат айналымының қолайсыз үдерісіне айналмауға тиіс. Халық алдында есептілігін арттырып, нәтижеге деген жауапкершілігін күшейте отырып, жергілікті жерлердегі басқару органдарына көбірек дербестік беру керек. Үкіметке Президент Әкімшілігімен бірлесіп, биылғы 1 шілдеге дейін осы айтылған барлық мәселелер жөнінде кешенді ұсыныстар енгізуді тапсырамын.

	Мемлекеттік кәсіпорындардың, ұлттық компаниялар мен бюджеттік мекемелердің кадр саясатына меритократия қағидаттарын енгізуді жалғастыру қажет. Үкіметке «Б» корпусы мемлекеттік қызметшілерінің еңбекақысын 2015 жылғы 1 шілдеден бастап – 15 пайызға, ал 2016 жылғы 1 шілдеден бастап – тағы 15 пайызға арттыруды қамтамасыз етуді тапсырамын.

	Мемлекетіміз бен қоғамымыз алдында тұрған әлемнің дамыған 30 елінің қатарына қосылу жолындағы нақты міндеттер осындай. Біздің алдымызда оларды заң жүзіне және нақты шешімдерге айналдыру міндеті тұр.

	Құрметті депутаттар және Үкімет мүшелері!

	Әлемнің дамыған 30 елінің қатарына қосылуға ұмтылысымызды біз екі кезеңде жүзеге асыруымыз қажет.

	Бірінші кезең XXI ғасырдағы «мүмкіндіктер көзін» пайдалана отырып, жаңғыру серпілісін жасау қажет болатын 2030 жылға дейінгі кезеңді қамтиды. Қазақстан осы уақыт ішінде дамыған елдердің өткен жүзжылдықтағы индустриялық дүмпу кезінде жасағанын жүзеге асыруы қажет. Мұны іске асыруға әбден болады. Оңтүстік Корея, Сингапур осындай жолдан өтті. Бұл кезеңде біз экономикамыздың дәстүрлі салаларының қарқынды өсімін қамтамасыз етіп, қуатты индустриялық өңдеуші сектор құрамыз.

	Екінші кезеңде 2030 – 2050 жылдар аралығында еліміздің ғылыми қамтымды және жасыл экономика қағидаттарына негізделген орнықты дамуын қамтамасыз ету қажет. Біз қуатты өңдеуші өнеркәсіп қалыптастырамыз.Дәстүрлі салаларда жоғары өңделген өнімдер шығаруға көшу жүзеге асырылып, ғылыми қамтымды экономиканың базасы ретінде инжинирингтік қызметтер дамиды.

	Көп нәрсе қалай бастауға байланысты екенін ескере отырып, енді биыл атқарылуға тиіс шараларға тоқталайын.

	Үкімет пен Ұлттық банкке осы жылға арналған нақты тапсырмалар беремін.

	Бірінші. Үкімет биыл экономика өсімін 6-7 пайыз деңгейінде қамтамасыз етуге тиіс. Бұл орайда биылғы жыл қорытындысы бойынша, халықтың жан басына шаққандағы ішкі жалпы өнім 14,5 мың доллардан кем болмауға тиіс.

	Екінші. Ұлттық банк пен Үкіметке 2014 жылғы 1 мамырға дейін инфляцияны орта мерзімді перспективада 3-4 пайызға дейін төмендетудің кешенді шараларын әзірлеуді тапсырамын.

	Үшінші. Үкімет Ұлттық банкпен бірлесіп, 2014 жылғы 1 маусымға дейін Қаржы секторын дамытудың 2030 жылға дейінгі кешенді бағдарламасын әзірлеуі қажет.

	Төртінші. Үкімет «Самұрық-Қазына» қорымен бірлесіп, мемлекеттің қатысы бар барлық компанияларға талдау жүргізіп, жеке секторға берілетін кәсіпорындар тізімін анықтауы керек. Тура осындай жұмысты қалған мемлекеттік секторларда да жүргізу қажет. Биылғы жылдың бірінші тоқсанында Жекешелендірудің 2014-2016 жылдарға арналған кешенді бағдарламасы қабылдануға тиіс.

	Бесінші. Үкімет жылдың соңына дейін Астана және Алматы қалаларында агломерациялар қалыптастырудың 2030 жылға дейінгі кезеңге арналған стратегиясы жобасын әзірлеуі керек.

	Алтыншы. Үкімет халықаралық сауданы іске асыру кезіндегі кедергілерді алып тастау мәселелерін қарастыра отырып, Қазақстанның транзиттік әлеуетін дамытудың 2030 жылға дейінгі бағдарламасын 2014 жылғы 1 қыркүйекке дейін әзірлесін.

	Жетінші. Төртінші мұнай өңдеу зауыты мен атом электрстансасының орны, инвестициялар көзі мен құрылыс мерзіміне қатысты мәселелерді Үкімет биылғы бірінші тоқсанның соңына дейін шешкені жөн.

	Құрметті қазақстандықтар! 

	Менің серіктестерім!

	Біздің Стратегия-2050-дегі басты мақсаттарға жетуді көздейтін барлық іс-әрекеттеріміз нақты қағидаттарға негізделуге тиіс.

	Біріншіден, қабылданатын барлық шешімдердің прагматизмі мен эволюциялылығы қағидаты.

	Экономикада, саясат пен әлеуметтік тұрмыста ешбір секіріске, жөнсіз сынақ пен авантюраларға жол беруге болмайды. Айналамыздағы әлем қалай тез өзгеретін болса, еліміз бен қоғамымыз да солай жылдам өзгеруге тиіс.

	Екіншіден, өзара тиімді ашықтық қағидаты.

	Біз экономикамызға шетелдік инвестициялар, технологиялар мен инновацияларды кеңінен тартатын боламыз. Инвесторлар үшін жұмысқа қолайлы жағдайлар жасаймыз. Біз дамыған 30 елдің тобына кірудің осы маңызды тетігі арқылы экономикамыздың өңірлік, жаһандық экономикалық жүйемен терең ықпалдасуын айқын көріп отырмыз. Бұл, ең алдымен, Еуразиялық экономикалық одақ қалыптастыруға қатысуымызға, Дүниежүзілік сауда ұйымына кіруімізге байланысты.

	Үшіншіден, бұл – қазақстандықтардың әл-ауқатын арттыру қағидаты. Қарапайым адамдардың әлеуметтік көңіл-күйі біздің басты мақсатқа ілгерілеуіміздің маңызды индикаторы болуға тиіс.

	Төртіншіден, бүкілхалықтық қолдау қағидаты маңызды мәнге ие.

	Менің халыққа Жолдауым біздің мақсаттарымыз бен міндеттерімізді түсіндіретін басты құжат болып табылады. Әрбір министр, әкім, кәсіпорын басшысы осы Жолдауды түсіндіру жұмысына және оған баршаны қатыстыру ісіне жетекшілік етуге тиіс. Жолдаудың мақсаттары мен міндеттерін жүзеге асыру жөніндегі нақты шаралардан әрбір қазақстандық хабардар болуы қажет. Бұл «Нұр Отан» партиясы қызметінің негізгі мәселелерінің біріне айналады деп сенемін.

	Ол үшін ең алдымен мемлекеттік қызметшілердің өздері Стратегиямыздың идеяларын білуге және мәнін терең ұғуға тиіс.

	Президент Әкімшілігі мен Үкіметтің бүкіл құрамының, барлық деңгейдегі әкімдердің жұмысы барлық осы міндеттерді орындауға бағытталуға тиіс. Жалпы, мемлекеттік органдардың құрылымы алдағы міндеттердің шешімімен үйлесім тауып, 2050 Стратегиясының мақсаттарын іске асыруды қамтамасыз етуі керек.

	Қымбатты отандастар!

	Біздер, қазақстандықтар – бір халықпыз!

	Біз үшін ортақ тағдыр – бұл біздің Мәңгілік Ел, лайықты әрі ұлы Қазақстан! Мәңгілік Ел – жалпы қазақстандық ортақ шаңырағымыздың ұлттық идеясы. Бабаларымыздың арманы.

	Егеменді дамудың 22 жылында барша қазақстандықтарды біріктіретін, ел болашағының іргетасын қалаған басты құндылықтар жасалды.

	Олар көктен түскен жоқ. Бұл құндылықтар – уақыт сынынан өткен Қазақстандық жол тәжірибесі.

	Біріншіден, бұл – Қазақстанның тәуелсіздігі және Астанасы.

	Екіншіден, бұл – қоғамымыздағы ұлттық бірлік, бейбітшілік пен келісім.

	Үшіншіден, бұл – зайырлы қоғам және жоғары руханият.

	Төртіншіден, бұл – индустрияландыру мен инновацияларға негізделген экономикалық өсім.

	Бесіншіден, бұл – Жалпыға Ортақ Еңбек Қоғамы.

	Алтыншыдан, бұл – тарихтың, мәдениет пен тілдің ортақтығы.

	Жетіншіден, бұл – еліміздің ұлттық қауіпсіздігі және бүкіләлемдік, өңірлік мәселелерді шешуге жаһандық тұрғыдан қатысуы.

	Осы құндылықтар арқасында біз әрдайым жеңіске жеттік, елімізді нығайттық, ұлы жетістіктерімізді еселедік.

	Жаңа Қазақстандық Патриотизмнің идеялық негізі осы мемлекет құраушы, жалпыұлттық құндылықтарда жатыр.

	Президент Әкімшілігіне, Үкіметке, Қазақстан халқы Ассамблеясына «Қазақстан-2050» жалпыұлттық қозғалысымен бірлесіп, «Мәңгілік Ел» патриоттық актісін әзірлеп, қабылдауды ұйымдастыруды тапсырамын.

	Біз өз халқымыздың игілігі жолында ұлы мақсаттарды алға қоямыз, сондықтан мен барлық саяси партияларды, қоғамдық бірлестіктерді, барша қазақстандықтарды 2050 Стратегиясының басты мақсатына жету жөніндегі жұмысқа белсене қатысуға шақырамын!

	Әсіресе, жастарымызға мынаны айтамын. Бұл Стратегия сіздерге арналған.

	Оны жүзеге асыратын да, жемісін көретін де сіздер. Өз жұмыс орындарыңызда отырып, осы жұмысқа әрқайсысыңыз атсалысыңыздар. Немқұрайлылық танытпаңыздар.

	Елдің болашағын барша халықпен бірге жасаңыздар!

	Қадірлі халқым!

	Мәңгілік Ел – ата-бабаларымыздың сан мың жылдан бергі асыл арманы.

	Ол арман – әлем елдерімен терезесі тең қатынас құрып, әлем картасынан ойып тұрып орын алатын Тәуелсіз Мемлекет атану еді.

	Ол арман – тұрмысы бақуатты, түтіні түзу ұшқан, ұрпағы ертеңіне сеніммен қарайтын бақытты Ел болу еді.

	Біз армандарды ақиқатқа айналдырдық. Мәңгілік Елдің іргетасын қаладық.

	Мен қоғамда «Қазақ елінің ұлттық идеясы қандай болуы керек?» деген сауал жиі талқыға түсетінін көріп жүрмін. Біз үшін болашағымызға бағдар ететін, ұлтты ұйыстырып, ұлы мақсаттарға жетелейтін идея бар. Ол – Мәңгілік Ел идеясы.

	Тәуелсіздікпен бірге халқымыз Мәңгілік Мұраттарына қол жеткізді.

	Біз еліміздің жүрегі, тәуелсіздігіміздің тірегі – Мәңгілік Елордамызды тұрғыздық.

	Қазақтың Мәңгілік Ғұмыры ұрпақтың Мәңгілік Болашағын баянды етуге арналады.

	Ендігі ұрпақ – Мәңгілік Қазақтың Перзенті. Ендеше, Қазақ Елінің Ұлттық Идеясы – Мәңгілік Ел!

	Мен Мәңгілік Ел ұғымын ұлтымыздың ұлы бағдары – «Қазақстан-2050» Стратегиясының түп қазығы етіп алдым.

	Тәуелсіздікке қол жеткізгеннен гөрі оны ұстап тұру әлдеқайда қиын.

	Бұл – әлем кеңістігінде ғұмыр кешкен талай халықтың басынан өткен тарихи шындық. Өзара алауыздық пен жан-жаққа тартқан берекесіздік талай елдің тағдырын құрдымға жіберген. Тіршілік тезіне төтеп бере алмай, жер бетінен ұлт ретінде жойылып кеткен елдер қаншама.

	Біз өзгенің қателігінен, өткеннің тағылымынан сабақ ала білуге тиіспіз. Ол сабақтың түйіні біреу ғана – Мәңгілік Ел болу біздің өз қолымызда. Бұл үшін өзімізді үнемі қамшылап, ұдайы алға ұмтылуымыз керек.

	Байлығымыз да, бақытымыз да болған Мәңгілік Тәуелсіздігімізді көздің қарашығындай сақтай білуіміз керек.

	«Қазақстан-2050» – Мәңгілік Елге бастайтын ең абыройлы, ең мәртебелі жол. Осы жолдан айнымайық, қадірлі халқым! Әрбір күніміз мерекелі, әрбір ісіміз берекелі болсын! Дамуымыз жедел, келешегіміз кемел болсын! Жарқын іспен күллі әлемді таң қылып, Жасай берсін Елдігіміз Мәңгілік!

	 

	Астана, 2014 жылғы 17 қаңтар








/// 
Мемлекет басшысы атына мемлекеттер мен үкіметтер басшыларынан, шет елдердің заң шығарушы органдары өкілдерінен, шетелдік компаниялар жетекшілерінен құттықтаулар толассыз келіп түсуде.
Атап айтқанда, Пәкістан Президенті М.Хусейн Пәкістан Ислам Республикасы халқының және жеке өзінің атынан Нұрсұлтан Назарбаевты президент сайлауындағы тарихи жеңісіне байланысты риясыз көңілден құттықтайтынын жеткізген.
«Қазақстан Президенті жоғары лауазымына сайлануыңыз Сіздің ұлт көшбасшысы ретіндегі биік беделіңізді, сондай-ақ халықтың сенімін және бұдан әрі өсіп-өркендейтініне деген сенімділігін айғақтайды», – делінген жеделхатта.
М.Хусейн Қазақстан мен Пәкістан арасындағы сындарлы диалог алда да екі елдің және қос халықтың бауырластық қарым-қатынасын нығайтуға септігін тигізетінін атап өткен.
Өз кезегінде Катар мемлекетінің премьер-министрі – ішкі істер министрі Абдулла бин Нассер бин Халифа Әл Тани және Катар мемлекеті әмірінің орынбасары Абдулла бин Хамад Әл Тани Нұрсұлтан Назарбаевты Қазақстан Президенті лауазымына қайта сайлануымен құттықтап, мықты денсаулық пен табыс тіледі, еліміздің халқының ілгерілеуі мен өсіп-өркендеуіне деген  ниеттестіктерін білдірді.
Антигуа мен Барбуда премьер-министрі Г.Браун ел үкіметі мен халқы атынан  президент сайлауындағы жеңіспен риясыз көңілден құттықтайтынын жеткізген.
«Біздің елдеріміз халықаралық деңгейдегі бірқатар маңызды саяси және экономикалық мәселелер бойынша өзара ынтымақтасып келеді. Антигуа мен Барбуда Қазақстанды сенімді дос және серіктес ретінде қарастырады. Премьер-министр ретінде мен елдеріміз арасындағы бауырластық қарым-қатынас бұдан әрі тереңдей түскенін қалар едім. Астанада ЭКСПО-2017 көрмесінің өтуін тағатсыздана күтемін. Ол форумның «Болашақтың энергиясы» деген тақырыбы дер кезінде көтеріліп отыр. Менің үкіметім баламалы  энергия көздерін қызу зерттеуде, сондықтан аталған саммитке қатысу мүмкіндігі біз үшін маңызды мәнге ие және қажетті нәтижесін береді», – деп жазады автор.
Башқұртстан Республикасының басшысы Р.Хамитов сайлаудағы Нұрсұлтан Назарбаевтың айқын жеңісі елді қарқынды әлеуметтік-экономикалық дамыту жолындағы Президент саясатын Қазақстан халқының кеңінен қолдайтынының айғағы екенін айтады.
«Сізге шын көңілден мықты денсаулық, бақуаттылық және бауырлас Қазақстан халқының игілігі жолында жаңа жетістіктер тілейміз», – делінген жеделхатта.
Өз құттықтауын АҚШ конгресінің мүшесі Р.Вебер де жолдап, Нұрсұлтан Назарбаевтың қайта сайлануы Қазақстан азаматтарының лайықты сенімінің және Мемлекет басшысының елдегі және шет елдердегі көшбасшылығына да олардың сенетіндігінің дәлелі екенін атап өткен.
«Мені Сіздің өз халқыңызды Америка Құрама Штаттарымен экономикалық өзара іс-қимыл бағытына бастауға деген ықыласыңыз, сондай-ақ өңірде татулық орнату жөніндегі берік ұстанымыңыз қанаттандырады. Елдеріміз осыған дейін қол жеткен прогресс негізінде бұдан әрі де қарым-қатынасын жалғастырады деп күтемін. Сіздің сара басшылығыңызбен Қазақстанның ел ішіндегі және шет елдерге қатысты бастамаларыңыз өрістеуін жалғастыра береріне сенімдімін», – делінген жеделхатта.
АҚШ конгресінің тағы бір мүшесі Д.Рорабакер Нұрсұлтан Назарбаевтың басшылығымен Қазақстан тек аумағының үлкендігі жөнінен ірі ел ретінде ғана емес, әлемдік сауда-саяси қарым-қатынастарда барған сайын маңызды рөл атқарып отырған егемен халық ретінде де қайта өркендегеніне назар аударған.
«Мен Қазақстанды діни толеранттылық пен үйлесімнің үлгісіне айналдыру жөніндегі мақсатыңызға айрықша ықыласымды білдіремін», – деп жазады автор.
ТМД экономикалық сотының төрайымы Л.Каменкова бүкілхалықтың дауыс беру нәтижелері Қазақстан Президентінің биік беделі мен оның елді өркендетуге және басқа мемлекеттермен өзара тиімді ынтымақтастықты дамытуға бағытталған жасампаз саясатына деген халықтың зор сенімін айғақтайтынын атап өткен.
«Русснефть» ҰК АҚ Директорлар кеңесінің төрағасы М.Гуцериев сайлаушылар тарапынан көрсетілген жоғары сенім Қазақстан Президентінің ел азаматтары арасындағы беделінің айғағы екеніне назар аударған.
«Қазақстанның орнықты, қарқынды дамуына, оның өнеркәсіптік, ғылыми және мәдени әлеуетін ашуға, мемлекеттің халықаралық аренадағы ұстанымын нығайтуға, ел азаматтарының әл-ауқатын жақсартуға қосқан Сіздің үлесіңізге баға жетпейді. Кемел мемлекеттік қайраткер, дана саясаткер – Сіз өз еліңіздің тарихының ең жарқын беттерін жаздыңыз. Сіздің басшылығыңызбен жүзеге асырылып жатқан экономиканы жаңғыртудың тиімді әрі жүйелі саясаты, Қазақстан Республикасының тұрақты әрі теңгерімді дамуын қамтамасыз ету жөніндегі шаралар жүйесі барша әлемде мойындалып жатыр», – делінген құттықтауда.
Қолдау лебізін Metro Group компаниясы басқармасының мүшесі М.Фрезе де жеткізіп, біздің елде заманауи сауданың өркендеуіндегі негізгі рөлді қолайлы іскерлік орта атқаратынына тоқталып өткен.
«Қазақстандағы инвестициялық ахуалды жақсартуға бағытталған Сіздің алысты көздеген көзқарасыңыз біздің бизнесіміздің дамуы үшін басты жағдаят болып саналады», – делінген хатта.
Claas концерні байқаушылар кеңесінің төрағасы К.Клаас-Мюльхойзер өткен сайлаудың қорытындылары Қазақстан Президентінің өз елін дамытуға бағытталған көпжылдық табысты жұмысына жоғары баға бергенін атап өткен.
Өз құттықтауында Heidelbergcement компаниясы басқармасының мүшесі А.Керн сайлаудағы Нұрсұлтан Назарбаевтың жеңісі Қазақстан халқының өз көшбасшысына және елдің Қазақстан экономикасын дамытуға, терең реформалар жүргізуге бағытталған  саяси бағытына деген жоғары сенімін айғақтайтынына шүбәланбайтынын білдірді.
«Сізге денсаулық және елдің бұдан арғы экономикалық дамуында зор табыстар тілеймін, бұл Қазақстандағы барлық шетелдік кәсіпкерлердің мүддесін көрсетеді», – деп жазады автор.
Atlas Copco Energas GmbH компаниясының президенті П.Вагнер бүкіл ұжымның және жеке өзінің атынан Мемлекет басшысын құттықтап, жаңа табыстар және жауапты қызметіне сәттіліктер тілеген.
Papenburg AG компаниялар тобының жетекшісі  Г.Папенбург біздің елдің дамуын үлкен қызығушылықпен бақылап отырғанын айта келіп, қойылған міндеттерді жүзеге асыруда табыс тіледі.
Allen Global Companies компаниясының бас директоры Д.Николстың айтуынша, Нұрсұлтан Назарбаевтың қайта сайлануы саяси және әлеуметтік тұрақтылықтың, сондай-ақ инвестициялық ахуалдың жүйелі әрі ойдағыдай болып қала беретіндігіне кепілдік береді.
«Бизнес жетекшісі және шетелдік инвестор ретінде маған бұл тұрақтылық ұзақмерзімді іскерлік шешімдер қабылдау үшін қажет», – делінген жеделхатта.
Dilenschneider Group компаниясының бас директоры Р.Диленшнайдер Нұрсұлтан Назарбаевты Президент лауазымына қайта сайлануымен құттықтап, Мемлекет басшысының Қазақстан дамуына қосқан үлесін атап өткен.
Ең ізгі тілектері мен елімізді бұдан әрі жаңғырту жөніндегі стратегиялық жоспарларға деген қолдауын Rheinmetall AG компаниясы басқармасының төрағасы А.Паппергер де жеткізді.
Халықаралық Katev қоғамдық қорының өкілдері, қазақ-түрік лицейлері оқытушылары, оқушыларының ата-аналары мен түлектері өз құттықтауларында осы оқу мекемелері жұмысына жасалған қамқорлық пен қолдау үшін алғыс білдіреді.
«Сіз ел болашағы үшін жас ұрпақтың іргелі білім алуы маңызды екенін айта отырып, әрдайым ғылым мен білімнің дамуына көңіл бөлесіз», – делінген жеделхатта.
Окан университетінің Қамқоршылар кеңесінің президенті, «Окан» холдингі директорлар кеңесінің төрағасы Б.Окан Нұрсұлтан Назарбаев басқарған жылдары Қазақстан жоғары экономикалық жетістіктерге жеткеніне тоқталған.
«Сіздің күш салуыңызбен Түркия және өзге елдермен тату көршілестік қарым-қатынас табысты өрістеп келеді. Сіздің күш-жігеріңіздің арқасында елордасы Астана қайтадан салынып, бүкіл Қазақстан жаңарды», – делінген жеделхатта.
Бразилиялық «Ортақ ғаламшар» медиахолдингінің президенті У. де Ресенде Қазақстан мен Бразилияның қарқынды дамып келе жатқан қарым-қатынасы  екі елдің халқы мен мәдениеті арасындағы ынтымақтастықты арттыруға оң ықпал етеріне сенім білдірген. Ол сондай-ақ Нұрсұлтан Назарбаевқа сарқылмас күш-қуат, даналық және Қазақстанды одан әрі дамыту ісінде  шабыт тілеген.
***
Ұлттық ғылым академиясының президенті, академик М.Жұрынов өз құттықтауында Нұрсұлтан Назарбаевтың басшылығымен Қазақстан әлемге демократиялық, зайырлы, бейбіт, өркениетті, толерантты, мәдени құндылықтарға ашық, дамыған экономикасы бар мемлекет ретінде танылғанын атап өткен.
«Нұрлы жол» бағдарламасы мен «Мәңгілік ел» идеясы – Сіздің ойыңыздың жемісі. Сондықтан Қазақстан болашаққа Сізбен бірге ғана ұмтылады. Мұны өткен сайлау бүкіл әлемге дәлелдеді», – деп жазады автор.
Х.Досмұхамедов атындағы Атырау педагогикалық университетінің ұжымы мен студенттері ел алдына қойылған мақсаттарға жету үшін «Қазақстан-2050» Стратегиясы мен «Нұрлы жол» бағдарламасын жүзеге асырудың маңыздылығын атап өткен.
«Біз әрдайым өзімізге артылған үмітті ақтай отырып, Сізбен бірге даму жолымен жүреміз және жасампаз еңбек, терең білім мен озық ғылым арқылы өз үлесімізді қосамыз», – делінген хатта.
«Банк Центр Кредит» АҚ еңбек ұжымы Нұрсұлтан Назарбаевтың айқын жеңісі Мемлекет басшысының жүргізіп отырған стратегиялық бағдары мен жасампаз саясатын Қазақстан қоғамы кеңінен қолдайтынының дәлелі екенін айтады.
 «Біз Сіздің екіжақты достық байланыстар мен серіктестікті нығайтуға, Қазақстанның экономикасын Оңтүстік Корея бизнесінің қатысуымен әртараптандыру жөніндегі ауқымды жобаларды табысты жүзеге асыруға қосқан үлесіңізді бағалаймыз. Қазақстанның прогресс жолында тұрақты әрі жүйелі ілгерілеуі шетелдік тікелей инвестициялар тарту мен қаржы секторын табысты дамыту үшін маңызды фактор болып табылады», – делінген хатта.
Патриоттар партиясының Атырау облыстық филиалының мүшелері Нұрсұлтан Назарбаевтың  сайлаудағы айқын жеңісіне байланысты қанағаттанушылық білдіріп, әрбір қазақстандық отбасының бақуаттылығын қамтамасыз етуге көңіл бөліп отырғаны үшін алғыс айтқан.
Павлодар облысы Азаматтық альянсының өкілдері Мемлекет басшысын сайлаудағы айқын жеңісімен құттықтады.
«Қазақстан – бүгінгі әлемде өзінің орнықтылығымен және тыныштығымен ерекшеленетін аз мемлекеттердің бірі. Осының бәріне Сіздің даналығыңыз бен Ұлт Көшбасшысы деген атаққа лайық мемлекеттік қайраткерлік тәжірибеңіздің арқасында қол жетті», – деп жазады авторлар.
Қазақ композиторы, КСРО және ҚазКСР халық әртісі С.Мұхамеджановтың отбасы сайлау Нұрсұлтан Назарбаевтың басшылығының жарқын өмірге бастайтынына ел тұрғындарының сенетінін және оны бүкіл халық қолдайтынын көрсеткеніне тоқталды.
«Сіздің адамгершілігіңіз бен барша қазақстандықтардың мұқтаждықтарына деген қамқорлығыңыз бізге еліміз бен балаларымыздың болашағы қауіпсіздікте және ұдайы дами береді деген үміт пен күш-қуат береді», – делінген жеделхатта.
Мемлекет басшысының атына құттықтауларын Қызылорда облысы Сексеуіл стансасы бастығының орынбасары Ә.Жапақов, Астана қаласынан «Чудо детство» жекеменшік балабақшасының тәрбиеленушілері, Алматы қаласынан С.Ибраимова, Шығыс Қазақстан облысы Семей қаласынан Е.Оразалин, Қарағанды қаласының тұрғындары Қ.Жұмабеков, зияткерлік мектеп оқушысы А.Әбдірәсілов жолдады. Авторлар Нұрсұлтан Назарбаевқа тәуелсіздікті нығайту, саясатты, экономика мен мәдениетті дамыту ісіндегі  қызметіне табыс тіледі. 
///
	

	Кездесу барысында Нұрсұлтан Назарбаев Х.Руханиді сайлаудағы айқын жеңісімен құттықтап, жоғары қызметіне табыстар тіледі.

	Тараптар екіжақты ынтымақтастықтың ауқымды бағыттарын дамытудың перспективаларын қарастырды, сондай-ақ халықаралық күн тәртібіндегі өзекті мәселелер туралы сөз қозғады.

	Нұрсұлтан Назарбаев пен Х.Рухани екі елдің транзит-көлік мүмкіндіктерін анағұрлым белсенді пайдалану қажеттігін атап өтті. Жаңаөзен – Қызылқия –  Берекет – Этрек – Горган бағыттары бойынша теміржол желісінің әлеуеті ерекше атап өтілді, ол өңірлік сауда-экономикалық өзара іс-қимылды айтарлықтай жандандыруға және өңірдің көлік-коммуникация құрылымының тиімділігін арттыруға қабілетті.

	Тараптар Иранның ядролық бағдарламасы төңірегіндегі жағдайды тезірек реттеу мәселесін де талқылады. Қазақстан оған белсене қатысуға, соның ішінде «5+1» форматында жаңа келіссөздер жүргізу орны ретінде алаң ұсыну арқылы атсалысуға дайын.

	Соңында Қазақстан Президенті жаңадан сайланған Х.Руханиге достас Иранның дамуы мен өркендеуі жолында барлық бастамаларын табысты іске асыруына тілектестігін білдірді.

///
	 

	28 сәуірде Қазақстан Президенті М.Ломоносов атындағы Мәскеу мемлекеттік университетінде еуразиялық интеграция тақырыбында дәріс оқиды.

	29 сәуірде Минскіде Қазақстан, Ресей және Беларусь президенттерінің қатысуымен Жоғары Еуразиялық экономикалық кеңестің отырысы өтеді.
///Мемлекет басшысы Сулавеси аралындағы күшті жер сілкінісі салдарынан көптеген адамның қаза болуына байланысты Индонезия Президенті Джоко Видодоға көңіл айту жеделхатын жолдады.
«Қазақстан халқының және жеке өзімнің атымнан қаза болған адамдардың жақындары мен туыстарына көңіл айтамын. Осындай қиын жағдайда біз индонезиялық достарымыздың қайғыларына ортақтасып, олармен бірге екенімізді жеткіземін. Сонымен қатар табиғат апатынан зардап шеккендердің тезірек сауығып, үйлеріне оралуына тілектестік білдіремін», – делінген жеделхатта.
///Мемлекет басшысы сессияға қатысушыларды сайлаудың аяқталуымен құттықтап, жаңа құрамдағы Мәжіліс депутаттарына табыс тіледі. Өткен шақырылымдағы халық қалаулыларына ойдағыдай қызмет атқарғаны үшін ризашылығын білдірді.
– Бес жылға жуық уақытта Парламент қабырғасында 410 заң қабылданды. Депутаттар өздерінің заңға бастамашылық ету құқығын пайдаланып, 60-қа жуық заң жобасын дайындады. Бұл – осыған дейінгі бес шақырылым депутаттарының бастамаларын қоса алғаннан да көп. Жаңа депутаттар алдыңғы әріптестерінің осы қарқынын сақтай отырып, анағұрлым жемісті жұмыс істеуі қажет, – деді Қасым-Жомарт Тоқаев.  
Президент құрамы жаңғырған жаңа Мәжілістің қызметке кірісуі еліміз үшін символдық мәні бар екі оқиғамен тұспа-тұс келіп отырғанын атап өтті. Ол – ел Тәуелсіздігінің 30 жылдық мерейтойы мен қазіргі заманғы Қазақстан парламентаризмінің ширек ғасырлық белеске жеткені. Мемлекет басшысы осы тарихи кезеңде сенім мандатына ие болған депутаттар халық үмітін ақтап, Отанымызға адал қызмет ететініне сенім білдірді.
– Тәуелсіздіктің 30 жылдығында кешенді реформалар жүргізілетін болады. Барлық күш-жігерімізді тиімді мемлекет пен әділетті қоғам құруға жұмылдыруымыз керек. Басты басымдық – халықтың тұрмыс сапасын жақсартып, әл-ауқатын арттыру. Жұрт жасанды жетістіктерді емес, көзбен көріп, қолмен ұстайтын нақты нәтижені күтеді. Халық экономикалық және әлеуметтік бағдарламалардың жемісті болғанын қалайды. Біз осы мақсаттағы ауқымды жұмыстарға барлық белсенді азаматтарды тартамыз, – деді Мемлекет басшысы.
Қасым-Жомарт Тоқаев көздеген мақсатқа жету үшін барлық салаларда дәйекті өзгерістер жасалатынын, ол үшін қандай басымдықтарға мән беруіміз қажет екенін айтты. Қазақстан Президентінің айтуынша, ең алдымен, құқықтық мемлекетті дамытуға және азаматтардың билік органдарына сенімін нығайтуға күш салу керек.
– Осы бағыттағы реформалар жүйені байыппен орталықсыздандыруды, мемлекеттік аппаратты жаңғыртуды, квазимемлекеттік секторды оңтайландыруды және барлық үдерісті цифрландыруды қамтиды. Сол арқылы мемлекеттік аппарат барынша ықшам, ашық әрі тиімді, ал, шешім қабылдау үдерісі икемді және айқын болады. Азаматтардың құқықтары лайықты қорғалмаса, әлеуметтік-экономикалық тұрғыдан даму мүмкін емес, – деді Қасым-Жомарт Тоқаев.
Мемлекет басшысы екінші басымдық ретінде күшті және инклюзивті қоғам құрудың негізгі құралы тиімді әлеуметтік саясат екенін айтты. Сонымен қатар әлем «білім экономикасына» қарай жылжып бара жатқанын атап өтті.
– Соңғы жылдары білім беру саласын реформалауда ілгерілеу бар. Сонымен қатар осыған дейін қордаланып қалған бірқатар мәселені шешу қажет. Әртүрлі әлеуметтік топтар мен аймақтар арасындағы білім беру сапасындағы алшақтықты азайту – маңызды міндет. Бұл ретте қайта оқыту және қызметкерлердің біліктілігін тұрақты түрде жетілдіру бойынша жаңа саясат қажет. Осы мақсатта арнайы ұлттық жоба әзірлеп, іске асыру керек, – деді Президент.
Мемлекет басшысы отандық денсаулық сақтау саласын жаңғырту жұмысының аса маңызды екеніне тоқталды. Бұл мәселенің, әсіресе, пандемия жағдайында анық байқалғанын айтты. Қасым-Жомарт Тоқаев әлеуметтік қамсыздандыру саясатын қайта жаңғыртып, мемлекет көмекке мұқтаж азаматтарды қолдауға басымдық беруі тиіс екенін жеткізді. Әлеуметтік инфрақұрылымның негізгі бағыттарының бірі – отандық зейнетақы жүйесі. Мемлекет басшысы аталған жүйенің әділетті, тұрақты, халықтың мүддесіне сай құрылуы қажет екенін атап өтті.
Ұлттық экономика тұрақты дамымай, халықтың әл-ауқатын арттыру мүмкін емес. Президент белгілеген басымдықтың бірі осы. Мемлекет басшысы Үкіметке экономикалық белсенділікті қолдауға бағытталған контрциклды макроэкономикалық саясатты жалғастыруды тапсырды. Сондай-ақ бизнеске қолайлы жағдай қалыптастыруды міндеттеді.
– Еңбек нарығының тез өзгеруін ескере отырып, жұмыс күшінің өнімділігі төмен секторларды экономиканың неғұрлым өнімді бағыттарына бет бұруын қолдау қажет. Бұған дейін айтқанымдай, еліміздің өнеркәсібі икемді және қазіргі өзгерістерге бейім болуы керек, – деді Қасым-Жомарт Тоқаев.
Аумақ пен кеңістік тұрғысынан еліміздің теңгерімді дамуы басты басымдықтың бірі. Бұл ретте барлық өңірлерді біртұтас экономикалық кеңістік арқылы байланыстыратын аса маңызды салаларды дамытуға баса назар аударылады.
– Өңірлерді, қалаларды, аудандар мен ауылдарды өзара байланыстыратын инфрақұрылымды жақсартуға басымдық беріледі. Жаңа стандарттарға сәйкес 3500-ден астам ауылды жаңғыртамыз. Айналасындағы елді-мекендердің тірегі саналатын әрбір ауылға баратын жолдар мен республикалық маңызы бар күре жолдар 100 пайыз жөнделеді, – деді Мемлекет басшысы.
Осы орайда жергілікті өзін-өзі басқаруды әрі қарай жетілдіру үшін бюджеттік рәсімдерді жеңілдетіп, өкілді және атқарушы органдардың дербестігін арттыру маңызды екені де айтылды.
Қазақстандағы реформалардың басты бағытының бірі – саяси жаңғыру. Президент биыл жекелеген ауылдық округтерде сайлау өтетінін мәлімдеді.
– Біз жергілікті өзін-өзі басқару жүйесін ең төменнен бастап нығайтуды көздеп отырмыз. Бұл – өте маңызды мәселе. Сондықтан алдағы уақытта ауыл әкімдерін сайлағаннан кейін аудан әкімдерін сайлауға көшуге болады. Алайда, мұнымен де шектеліп қалмауымыз керек, – деді Мемлекет басшысы.
Қасым-Жомарт Тоқаев биылғы сайлау науқаны карантин шектеулеріне қарамастан  қаншалықты қызу өткеніне тоқталды. Кейбір партиялардың  Мәжіліс пен мәслихаттарға өтуіне сәл ғана дауыс жетпей қалды. Мемлекет басшысы осындай партиялардың өкілдері Парламентке өтсе, ондағы пікірталасты қыздыра түсер еді, ортақ жұмысқа тиімді болар еді деген ойымен бөлісті.
– Сондықтан саяси партиялардың Мәжіліске өту шегін 7-ден 5 пайызға төмендетуіміз керек. Осындай шешімді қабылдайтын уақыт келді, өйткені аталған норма заң жүзінде тіркелген партияларды алдағы сайлауларға қатысуға ынталандырады. Сондай-ақ елдегі саяси бәсекенің дамуына септігін тигізеді. Бұл бастама мемлекеттік саясатты жүргізу үшін халықтың пікірін неғұрлым көбірек қамтып, ескеріп отыруға мүмкіндік береді, – деді Президент.
Мемлекет басшысы азаматтық қоғам өкілдерінің белсенділігін арттыру, жастар саясатын жетілдіру және қайырымдылық қызметін қолдау мәселелерін де ұдайы назарда ұстау қажеттігін айтты. Бұдан бөлек адам құқықтарын толық қорғау мемлекеттің басты мақсатының бірі болып қала беретінін атап өтті. Бұл ретте азаматтардың таңдау еркіндігін барынша қамтамасыз ету өте маңызды. 
– Әлемдік тәжірибеде адамның қандай да бір сайлауға келіспейтінін немесе үміткерлердің бәріне қарсы екенін заңды түрде білдіру құқығы кеңінен қалыптасқан. Шын мәнінде, баламалы пікір және бәріне қарсы дауыс беру ұғымы біз үшін де қалыпты нәрсе болуға тиіс. Сондықтан барлық деңгейдегі сайлау бюллетендеріне «бәріне қарсымын» деген жазу енгізген жөн. Бұл бастама азаматтардың сайлау құқығын қорғауға жағдай жасайды. Таңдауы жоқтығын ресми көрсетудің өзі таңдау емес пе?! – деді Қасым-Жомарт Тоқаев.
Президент ұсынылған бастамалар қазір күн тәртібінде тұрған ұзақ мерзімді әлеуметтік-экономикалық, саяси реформалардың бір бөлігі ғана екенін айтты. Депутаттар бұл жұмысқа белсене қатысып, Үкіметпен сындарлы қарым-қатынас орнатуы қажет деп санайтынын жеткізді.
– Менің негізгі ұстанымым – қоғамдағы барлық өзекті мәселелер, ең алдымен, Парламентте талқылануға тиіс. Қоғам өкілдері мен сарапшылар заң жобаларын дайындау ісіне барынша атсалысуы керек. Азаматтардың наразылығын туғызуы мүмкін даулы мәселелер бойынша тиімді кері байланыс орнату – басты талаптың бірі. Парламенттің алдында маңызды екі міндет тұр. Бұл – сапалы заңдар қабылдау және өзекті мәселелердің шешімін табатын орталыққа айналу, – деді Мемлекет басшысы.
Қасым-Жомарт Тоқаев Парламент – ел мүддесі үшін аянбай қызмет ететін қайнаған жұмыс ортасы деді. Сонымен қатар депутаттарға халқымыздың оң өзгерістер күтетінін әрдайым есте ұстаған абзал екенін айтып, шешім қабылдау кезінде асқан жауапкершілік танытуға шақырды. 
 








///Мемлекет басшысы сессияға қатысушыларды сайлаудың аяқталуымен құттықтап, жаңа құрамдағы Мәжіліс депутаттарына табыс тіледі. Өткен шақырылымдағы халық қалаулыларына ойдағыдай қызмет атқарғаны үшін ризашылығын білдірді.
– Бес жылға жуық уақытта Парламент қабырғасында 410 заң қабылданды. Депутаттар өздерінің заңға бастамашылық ету құқығын пайдаланып, 60-қа жуық заң жобасын дайындады. Бұл – осыған дейінгі бес шақырылым депутаттарының бастамаларын қоса алғаннан да көп. Жаңа депутаттар алдыңғы әріптестерінің осы қарқынын сақтай отырып, анағұрлым жемісті жұмыс істеуі қажет, – деді Қасым-Жомарт Тоқаев.  
Президент құрамы жаңғырған жаңа Мәжілістің қызметке кірісуі еліміз үшін символдық мәні бар екі оқиғамен тұспа-тұс келіп отырғанын атап өтті. Ол – ел Тәуелсіздігінің 30 жылдық мерейтойы мен қазіргі заманғы Қазақстан парламентаризмінің ширек ғасырлық белеске жеткені. Мемлекет басшысы осы тарихи кезеңде сенім мандатына ие болған депутаттар халық үмітін ақтап, Отанымызға адал қызмет ететініне сенім білдірді.
– Тәуелсіздіктің 30 жылдығында кешенді реформалар жүргізілетін болады. Барлық күш-жігерімізді тиімді мемлекет пен әділетті қоғам құруға жұмылдыруымыз керек. Басты басымдық – халықтың тұрмыс сапасын жақсартып, әл-ауқатын арттыру. Жұрт жасанды жетістіктерді емес, көзбен көріп, қолмен ұстайтын нақты нәтижені күтеді. Халық экономикалық және әлеуметтік бағдарламалардың жемісті болғанын қалайды. Біз осы мақсаттағы ауқымды жұмыстарға барлық белсенді азаматтарды тартамыз, – деді Мемлекет басшысы.
Қасым-Жомарт Тоқаев көздеген мақсатқа жету үшін барлық салаларда дәйекті өзгерістер жасалатынын, ол үшін қандай басымдықтарға мән беруіміз қажет екенін айтты. Қазақстан Президентінің айтуынша, ең алдымен, құқықтық мемлекетті дамытуға және азаматтардың билік органдарына сенімін нығайтуға күш салу керек.
– Осы бағыттағы реформалар жүйені байыппен орталықсыздандыруды, мемлекеттік аппаратты жаңғыртуды, квазимемлекеттік секторды оңтайландыруды және барлық үдерісті цифрландыруды қамтиды. Сол арқылы мемлекеттік аппарат барынша ықшам, ашық әрі тиімді, ал, шешім қабылдау үдерісі икемді және айқын болады. Азаматтардың құқықтары лайықты қорғалмаса, әлеуметтік-экономикалық тұрғыдан даму мүмкін емес, – деді Қасым-Жомарт Тоқаев.
Мемлекет басшысы екінші басымдық ретінде күшті және инклюзивті қоғам құрудың негізгі құралы тиімді әлеуметтік саясат екенін айтты. Сонымен қатар әлем «білім экономикасына» қарай жылжып бара жатқанын атап өтті.
– Соңғы жылдары білім беру саласын реформалауда ілгерілеу бар. Сонымен қатар осыған дейін қордаланып қалған бірқатар мәселені шешу қажет. Әртүрлі әлеуметтік топтар мен аймақтар арасындағы білім беру сапасындағы алшақтықты азайту – маңызды міндет. Бұл ретте қайта оқыту және қызметкерлердің біліктілігін тұрақты түрде жетілдіру бойынша жаңа саясат қажет. Осы мақсатта арнайы ұлттық жоба әзірлеп, іске асыру керек, – деді Президент.
Мемлекет басшысы отандық денсаулық сақтау саласын жаңғырту жұмысының аса маңызды екеніне тоқталды. Бұл мәселенің, әсіресе, пандемия жағдайында анық байқалғанын айтты. Қасым-Жомарт Тоқаев әлеуметтік қамсыздандыру саясатын қайта жаңғыртып, мемлекет көмекке мұқтаж азаматтарды қолдауға басымдық беруі тиіс екенін жеткізді. Әлеуметтік инфрақұрылымның негізгі бағыттарының бірі – отандық зейнетақы жүйесі. Мемлекет басшысы аталған жүйенің әділетті, тұрақты, халықтың мүддесіне сай құрылуы қажет екенін атап өтті.
Ұлттық экономика тұрақты дамымай, халықтың әл-ауқатын арттыру мүмкін емес. Президент белгілеген басымдықтың бірі осы. Мемлекет басшысы Үкіметке экономикалық белсенділікті қолдауға бағытталған контрциклды макроэкономикалық саясатты жалғастыруды тапсырды. Сондай-ақ бизнеске қолайлы жағдай қалыптастыруды міндеттеді.
– Еңбек нарығының тез өзгеруін ескере отырып, жұмыс күшінің өнімділігі төмен секторларды экономиканың неғұрлым өнімді бағыттарына бет бұруын қолдау қажет. Бұған дейін айтқанымдай, еліміздің өнеркәсібі икемді және қазіргі өзгерістерге бейім болуы керек, – деді Қасым-Жомарт Тоқаев.
Аумақ пен кеңістік тұрғысынан еліміздің теңгерімді дамуы басты басымдықтың бірі. Бұл ретте барлық өңірлерді біртұтас экономикалық кеңістік арқылы байланыстыратын аса маңызды салаларды дамытуға баса назар аударылады.
– Өңірлерді, қалаларды, аудандар мен ауылдарды өзара байланыстыратын инфрақұрылымды жақсартуға басымдық беріледі. Жаңа стандарттарға сәйкес 3500-ден астам ауылды жаңғыртамыз. Айналасындағы елді-мекендердің тірегі саналатын әрбір ауылға баратын жолдар мен республикалық маңызы бар күре жолдар 100 пайыз жөнделеді, – деді Мемлекет басшысы.
Осы орайда жергілікті өзін-өзі басқаруды әрі қарай жетілдіру үшін бюджеттік рәсімдерді жеңілдетіп, өкілді және атқарушы органдардың дербестігін арттыру маңызды екені де айтылды.
Қазақстандағы реформалардың басты бағытының бірі – саяси жаңғыру. Президент биыл жекелеген ауылдық округтерде сайлау өтетінін мәлімдеді.
– Біз жергілікті өзін-өзі басқару жүйесін ең төменнен бастап нығайтуды көздеп отырмыз. Бұл – өте маңызды мәселе. Сондықтан алдағы уақытта ауыл әкімдерін сайлағаннан кейін аудан әкімдерін сайлауға көшуге болады. Алайда, мұнымен де шектеліп қалмауымыз керек, – деді Мемлекет басшысы.
Қасым-Жомарт Тоқаев биылғы сайлау науқаны карантин шектеулеріне қарамастан  қаншалықты қызу өткеніне тоқталды. Кейбір партиялардың  Мәжіліс пен мәслихаттарға өтуіне сәл ғана дауыс жетпей қалды. Мемлекет басшысы осындай партиялардың өкілдері Парламентке өтсе, ондағы пікірталасты қыздыра түсер еді, ортақ жұмысқа тиімді болар еді деген ойымен бөлісті.
– Сондықтан саяси партиялардың Мәжіліске өту шегін 7-ден 5 пайызға төмендетуіміз керек. Осындай шешімді қабылдайтын уақыт келді, өйткені аталған норма заң жүзінде тіркелген партияларды алдағы сайлауларға қатысуға ынталандырады. Сондай-ақ елдегі саяси бәсекенің дамуына септігін тигізеді. Бұл бастама мемлекеттік саясатты жүргізу үшін халықтың пікірін неғұрлым көбірек қамтып, ескеріп отыруға мүмкіндік береді, – деді Президент.
Мемлекет басшысы азаматтық қоғам өкілдерінің белсенділігін арттыру, жастар саясатын жетілдіру және қайырымдылық қызметін қолдау мәселелерін де ұдайы назарда ұстау қажеттігін айтты. Бұдан бөлек адам құқықтарын толық қорғау мемлекеттің басты мақсатының бірі болып қала беретінін атап өтті. Бұл ретте азаматтардың таңдау еркіндігін барынша қамтамасыз ету өте маңызды. 
– Әлемдік тәжірибеде адамның қандай да бір сайлауға келіспейтінін немесе үміткерлердің бәріне қарсы екенін заңды түрде білдіру құқығы кеңінен қалыптасқан. Шын мәнінде, баламалы пікір және бәріне қарсы дауыс беру ұғымы біз үшін де қалыпты нәрсе болуға тиіс. Сондықтан барлық деңгейдегі сайлау бюллетендеріне «бәріне қарсымын» деген жазу енгізген жөн. Бұл бастама азаматтардың сайлау құқығын қорғауға жағдай жасайды. Таңдауы жоқтығын ресми көрсетудің өзі таңдау емес пе?! – деді Қасым-Жомарт Тоқаев.
Президент ұсынылған бастамалар қазір күн тәртібінде тұрған ұзақ мерзімді әлеуметтік-экономикалық, саяси реформалардың бір бөлігі ғана екенін айтты. Депутаттар бұл жұмысқа белсене қатысып, Үкіметпен сындарлы қарым-қатынас орнатуы қажет деп санайтынын жеткізді.
– Менің негізгі ұстанымым – қоғамдағы барлық өзекті мәселелер, ең алдымен, Парламентте талқылануға тиіс. Қоғам өкілдері мен сарапшылар заң жобаларын дайындау ісіне барынша атсалысуы керек. Азаматтардың наразылығын туғызуы мүмкін даулы мәселелер бойынша тиімді кері байланыс орнату – басты талаптың бірі. Парламенттің алдында маңызды екі міндет тұр. Бұл – сапалы заңдар қабылдау және өзекті мәселелердің шешімін табатын орталыққа айналу, – деді Мемлекет басшысы.
Қасым-Жомарт Тоқаев Парламент – ел мүддесі үшін аянбай қызмет ететін қайнаған жұмыс ортасы деді. Сонымен қатар депутаттарға халқымыздың оң өзгерістер күтетінін әрдайым есте ұстаған абзал екенін айтып, шешім қабылдау кезінде асқан жауапкершілік танытуға шақырды. 
 








///
	

	Иран Ислам Республикасы Парламентінің ғимаратында өткен рәсім барысында Х.Рухани елдің жоғарғы заңнамалық органы депутаттарының алдында ант беріп, қызметіне ресми түрде кірісті.

	Ұлықтау рәсіміне шетелдік мемлекет, үкімет және парламент басшыларын, сондай-ақ халықаралық ұйымдар өкілдерін қосқанда 50-ден астам делегация қатысты.

	Рәсім аяқталғаннан кейін Нұрсұлтан Назарбаев құрметті қонақтар кітабына қолтаңба қалдырды. 

	
///Қасым-Жомарт Тоқаевқа министрліктің 2020 жылы атқарған жұмыстарының нәтижелері, Президент Жолдауында қаржы саласына қатысты айтылған тапсырмаларының орындалу барысы, ведомствоның алдағы негізгі міндеттері жайында баяндалды.
Министр бюджеттің тең бөлінуін қамтамасыз ету, салық-кеден әкімшілігін цифрландыру, көлеңкелі экономиканың көлемін азайту, мемлекеттік активтерді басқарудың тиімділігін арттыру, сатып алу мен мемлекеттік аудит жүйелерін жетілдіру туралы айтты.
Мемлекет басшысы үш жылдық республикалық бюджетті оңтайландыруға және сапалы әзірлеуге қатысты бірқатар тапсырма берді. Қасым-Жомарт Тоқаев салық-кеден әкімшілігін цифрландыру жұмысын толық ойластырып, белгіленген мерзімде орындаудың маңыздылығын атап өтті.
Президент мемлекеттік сатып алу туралы заңнаманы жетілдіру қажеттігіне тоқталды. Оның айтуынша, ұсынылып отырған барлық жаңа заңнамалық бастамалар әбден пысықталуы тиіс.
Қасым-Жомарт Тоқаев мемлекеттік аудиторлық қызмет тиімді болуы қажет және ресми органдардың негізсіз бюджеттік шығындарын анықтап, оның алдын алу шараларына баса мән беруі керек деп санайды.

///Марапаттау рәсімі барысында Қасым-Жомарт Тоқаев екі ел арасындағы одақтастық қатынастарды, сондай-ақ, достық пен ынтымақтастықты нығайту ісіне елеулі еңбек сіңіргені үшін Ресей Федерациясының елшісі Алексей Бородавкинге Қазақстанның жоғары мемлекеттік наградасын табыстап отырғанын атап өтті.
– Сіз халықаралық қатынастар мәселелері бойынша білікті маман ретінде дипломатиялық орталарда танымалсыз. Ресей Федерациясының Қазақстандағы Төтенше және Өкілетті елшісі ретінде мемлекеттеріміз арасындағы достықтың тұрақты болуына, мәңгілік сипат алуына зор күш салып келесіз. Сіздің атқарған үлкен әрі ауқымды жұмысыңыз үшін ризашылық білдіреміз.  Сонымен қатар Сіз жақында ғана жеке өміріңіздегі елеулі мерейтойлық датаны атап өттіңіз. Бұл – керемет мерейтой. Аталған марапат та осы айтулы оқиғаға орай беріліп отыр, – деді Мемлекет басшысы.
Алексей Бородавкин Қазақстан мен Ресей арасындағы одақтастық қатынастар мен интеграциялық байланыстарды дамытуға және нығайтуға қосқан үлесін жоғары бағалағаны үшін Қасым-Жомарт Тоқаевқа алғыс айтты.
– Мен бұл марапатты елдеріміз арасындағы байланыстарды дамытуға жеке өзімнің ғана емес, сондай-ақ, Қазақстан бағытында еңбек етіп жатқан барлық ресейлік дипломаттардың, ең алдымен, Елшіліктегі әріптестерімнің қосқан үлесіне берілген баға деп санаймын. Құрметті Қасым-Жомарт Кемелұлы, біздің одақтастық, интеграциялық байланыстарымызды одан әрі жоғары әрі сапалы деңгейге көтеру үшін бар күш-жігерімді жұмсай беретінімді нық сеніммен айтамын, – деді Алексей Бородавкин.
 


///Тұрақты комитет төрағасы Ли Чжаньшу Қытайдың Бүкілқытайлық халық өкілдері жиналысының атынан Қазақстан Президентіне ілтипат білдіріп, мемлекеттік сапар аясында жүргізілген келіссөздердің жемісті болғанына тоқталды және солардың нәтижелері бойынша қол қойылған құжаттар қазіргі кезеңдегі екі жақты қатынастардың нақты даму жоспарын айқындағанын атап өтті.
– Сіз – біздің халқымыздың нағыз досысыз, ал мен үшін ең құрметті мемлекет қайраткерлерінің бірісіз. Сіздің басшылығыңызбен Қазақстанда нарықтық экономика қалыптасып, халықтың жағдайы жақсара түсті, қоғамда тұрақтылық бар. Еліңіздің әлемдегі және өңірдегі беделі әрдайым артуда. Өздеріңіз «Нұрлы жол» деп атағандай, Сіздің мемлекетіңіз жарқын болашаққа жол ашты. Сіз халық арасынан шықтыңыз, оның арман-мүддесін білесіз және ұзақ жылдар бойы Қазақстанды табысты даму жолына бастап келесіз. Сіз – қытай халқы үшін қаһарман тұлғасыз және біздер – басшылар үшін үлгі саналасыз. Сіздердің достарыңыз әрі көршілеріңіз ретінде Қазақстанның жетістіктері үшін шын жүректен қуаныштымыз, – деді Бүкілқытайлық халық өкілдері жиналысы Тұрақты комитетінің төрағасы.
Мемлекет басшысы Ли Чжаньшуға өзінің және Қазақстанның атына айтылған жылы сөздері үшін ризашылық білдірді.
– Мен Сізді Бүкілқытайлық халық өкілдері жиналысының Тұрақты комитетінің төрағасы лауазымына тағайындалуыңызбен құттықтаймын және  зор табыс тілеймін, – деді Қазақстан Президенті.
Нұрсұлтан Назарбаев екі елдің парламентаралық ынтымақтастығы мәселелерін талқылау сәтінде Бүкілқытайлық халық өкілдері жиналысының ХІХ съезінде қабылданған және елдегі тұрақтылықты қолдауға, сондай-ақ қойылған міндеттердің орындалуына бағытталған шешімнің Қытай үшін тарихи маңызы бар екенін атап өтті.  
Сонымен қатар, Қазақстан Президенті Қытай мемлекетінің 40 жыл бойы қытайлық өзіндік ерекшелігі бар социализм құру жолымен келе жатқанын және соның барысында әлемдік деңгейдегі жетістікке қол жеткізгенін айтты.
– Қытай бүгінде әлемдегі экономикасы орасан зор жетекші елдердің біріне айналды. Инновациялар жылдам енгізіліп, ғылым саласына тартылған инвестиция көлемі артуда. Елдеріңіз өз дамуының мүлде жаңа жолына қадам басты, – деді Мемлекет басшысы.


///Кездесуде Ұжымдық қауіпсіздік шарт ұйымының өңірлік қауіпсіздікті қамтамасыз етудегі рөлі және ұйымды одан әрі институционалдық дамыту үдерісінің басты аспектілері талқыланды.
Сондай-ақ, әңгіме барысында биылғы күзде Минск қаласында өткізу жоспарланып отырған ұйымның Ұжымдық қауіпсіздік кеңесінің сессиясына дайындық мәселелері қарастырылды.

/// 
Нұрсұлтан НАЗАРБАЕВ, Қазақстан Президенті:
– Құрметті бұқаралық ақ­парат құралдарының өкілдері! Сіз­дерге айрықша назарларыңыз үшін алғысымды білдіремін. Баршаңызға сайлаудың қалай басталғаны, қалай өткені және оның алдын ала қорытындылары қандай екендігі белгілі. Әрине, мені қазір тұрғындардың жоғары белсенділік көрсетуі үлкен қуаныш сезіміне бөлеп отыр. Бұл мен үшін аса маңызды. Мен Президент лауазымында ұзақ жыл еңбек етіп келемін. Сондықтан, бұл – Қазақстанның тәуелсіздік алған жылдардан бері қол жеткізген жетістігі мен бұл жолдағы менің еңбегімнің нәтижесі, соларға берілген жоғары баға деп есептеймін. Олардың ішіндегі ең маңыздылары – мемлекеттің құрылуы, ортақ мақсат пен мүдде жолында еліміздегі әртүрлі этнос өкілдерінің бірігуі, Қазақстан экономикасы және беделінің өсуі, бізбен шекаралас елдердің барлығымен достық қарым-қатынастың орнауы, сондай-ақ, менің ұсынған бағдарламаларым.
«Қазақстан-2050» Стра­тегия­сының негізгі міндеті – әлемнің дамыған 30 елінің қатарына қосылу. Біз индустрияландыру бағ­дар­ламасын жүзеге асырудамыз. Ол шикізатқа тәуелді емес, мүл­дем жаңа экономиканы құруға негізделген. Бұл бағдарла­маның алғашқы бесжыл­дығы аяқталды. Қайта өңдеу өнер­кәсібіне негізделген 800-ге тарта жаңа кәсіпорын бой көтерді. Олар шикізат бағамының төмен­деуі жағдайында экономиканы өз деңгейінде ұстап тұруға көмек­теседі. Екінші бесжылдық инновациялық дамуға негізделген. Бұл бағ­дарламаға тиісті мөлшерде қаржы-қаражат бөлінген, халық­аралық трансұлттық компа­ниялардың және қаржы инсти­тут­­тарының қатыстырылуы көз­делген.
«Нұрлы Жол» инфрақұ­ры­лымдық бағдарламасы жүзеге асырылуда. Ол Қазақстан территориясы арқылы Ұлы Жібек жолын қайта жандандыруға, оны өңірлерді байланыстыратын автомобиль және теміржол желілерімен қамтуды және Қазақстанды транзитті мемлекетке айналдыруды көздейді.
Мен сонымен қатар, бес инс­ти­тут­тық реформаға өте үлкен маңыз беріп отырмын. Оны біздің тәуелсіз Қазақ­станды дамытудың екінші бес­жылдығы деп есептеймін. Ол үшін бізге 20 жыл уақыт қажет болды. Бұл реформалардың бір бағыты – кәсіби, сыбайлас жемқорлықтан ада, халыққа қызмет ететін мемлекеттік аппаратты құру. Меритократия қағи­датын бұзбауды қамтамасыз ету маңызды. Мемлекеттік қызметте ең басты талап етілетін нәрсе – кәсі­билік, біліктілік және тиісті тәжірибенің болуы.
Екінші бағыт – заңның үстемдік құруы. Бұл екі пункт бойынша бізге ауқымды, күрделі, ауыр реформаны жүзеге асыру қажет. Мен ол үшін не істеу керек екенін білемін.
Осы аталған бағыттар негізінде бизнес пен индустрияландыру қа­лыпты түрде дами алады, ал одан кейін біртұтас қазақстандық халық қалыптаса алады. Алдында айтылған төрт реформаның негізінде қазақ қо­ғамын одан әрі демократияландыру және оның ашықтығын қамтамасыз ету жатыр.
 Әрине, мұны айту жеңіл, бірақ жүзеге асыру оңай емес. Мен үшін бес институттық реформаны іс жүзі­не асыру мандатына ие болу өте маңыз­ды. Енді мен халықтың шексіз сені­міне арқа сүйей отырып, алдағы жылдары оны жүзеге асыруға мүмкіндік алдым. Себебі, мені халық қолдады.  
Ж.ТӨЛЕМІСОВА, «Қазақстан» телеарнасы:
– Президент мырза, Сізді барша журналистер қауымы атынан сайлаудағы айқын жеңісіңізбен құттықтаймыз. Өткен жылғы сая­си доданың кезінде Сіз: «Әдетте Президент сайлауы халықты, елді саяси жікке бөледі, ал бізге тұ­тастық қажет», дедіңіз. Бұл жолғы сайлаудың сипаты қандай болды?
Н.НАЗАРБАЕВ, Қазақстан Пре­зиденті:
– Бұл жолғы сайлау, өздеріңіз біле­тіндей, Қазақстан халқы Ассам­блея­сының ұсынысынан бастау алды. Бала-шағасымен келіп дауыс бе­ріп жатқан халық үшін оның, сай­лау шарасының барлығы мере­ке сияқты өткені себепсіз емес. Ме­нің айтып және жүргізіп келе жатқан саясатымның түпкі мақ­саты – көпэтносты Қазақстан хал­қы­ның бірлігі, елдегі тыныштық, мем­лекеттің экономикасы өркендеп, азамат­тардың жағдайының, әлеумет­тік тұрмысының жақсаруы. Сол бағыттағы ішкі-сыртқы саясатымыз айтарлықтай өзгермейді, алда да осы жолды жалғастыра береміз, өйткені оны халық қолдады.
А.ИСТОМИН, «Хабар» телеарнасы:
– Президент мырза, ең алдымен, Сізді сайлаудағы айқын жеңісіңізбен құттықтағым келеді. Кеше қазақстандықтар қуатты, бірегей қарқынмен тағы да Сіздің бағытыңызды қолдады. Осы орайда, еліміз жеткен жетістіктерді сақтап қана қоймай, оларды еселеу үшін қандай да бір ішкі саяси өзгерістерді күткеніміз жөн бе?  
Н.НАЗАРБАЕВ, Қазақстан Президенті:
– Мемлекет жүргізіп отырған бағытты халықтың қолдайтынын кешегі сайлау көрсетті. Сондықтан, бізге ішкі, әсіресе, сыртқы саясатымызды түбегейлі өзгертудің еш қажеттілігі жоқ. Дегенмен, ішкі сая­сат бес институттық жоба аясын­да өзгеретін болады. Бұл реттегі іс-шара­ларды жүзеге асыру мемлекет тара­пынан қаражаттың бөлінуін қажет етеді, сосын жаңа кадрлар дайын­дау, мемлекеттік қызметкерлерді аттеста­циялаудан өткізу, еңбек өті­ліне бай­ланысты оларды қызметке қа­был­дауды қамтамасыз ету үшін ірік­­теу жүйесіне жетілдіру жүргізі­леді.
Дербес, конъюнктураның ықпа­лы­на, басшы лауазымындағы азамат­тардың ауысуына ұшырамайтын мем­лекеттік аппарат қалыптасуда. Мем­лекеттік қызмет тұрақты күйінде қалуы тиіс, ол жерге тек мемлекет пен ха­лық үшін қызмет ететін азаматтар іріктелінуі тиіс.
Бұл ретте, саяси өзгерістер орын алады, ал қалған бағыттар сол күй­ін­де сақталады, себебі, нақты осы ба­ғыт халық тарапынан қолдау тапты.
П.ДУЛЬМАН, «Российская газета»:
 – Нұрсұлтан Әбішұлы, сайлау науқаны барысында Қа­зақ­стан экономикасындағы ғана емес, әлемдегі қаржылық дағ­дарыс жағ­дайындағы кейбір қиын­дықтар туралы өте көп ай­тылды. Осы орайда, еуразиялық ық­пал­дастықтың басымдықтары туралы сұрағым келеді. Дағдарыстың интеграцияның қарқынына кері әсерін тигізуі мүмкін ме?
Н.НАЗАРБАЕВ, Қазақстан Президенті:
– Қаржылық дағдарыс – әлем­дік. Ал, Қазақстанның ішкі эко­номикасында дағдарыс жоқ. Дағ­дарыс біздің әлемдік нарыққа экспортталатын тауарларға деген баға конъюнктурасының төмендеуіне және Ресей мен Еуропа арасындағы санкцияға байланысты болып отыр. Ал, Ресей біздің сауда-саттықтағы ірі әріптесіміз саналады. Қаржылық дағдарысқа Қазақстан «Нұрлы Жол» бағдарламасы арқылы жауап беріп отыр. Осы бағдарлама негізінде мыңдаған шақырымдық автомобиль және теміржолдар, әуежайлар, тұр­ғындар үшін қолжетімді баспа­налар салынады, Тұрғын үй-коммуналдық ша­руашылығын жаңғырту және ха­лықты жұмыспен қамту бағытында бас­қа да жұмыстар жүргізілетін болады.
Бағаның төмендеуіне байланыс­ты ірі кәсіпорындар жұмыс орнын қыс­қартуға мәжбүр болатыны белгілі. Осы орайда, мемлекет контрциклдік сая­сатты жүзеге асырмақ. Оның аясында Ұлттық қорда жиналған қара­жат инфрақұрылымдық жобаларға, индустрияландыруға бағытталатын болады.
Ал, Еуразиялық экономикалық одаққа келетін болсақ, бұл біздің елдеріміз үшін өте қажетті жоба. Біз қиындықтардың болу мүмкіндігі жөнінде ескерткенбіз. Иә, қазір Еуразиялық экономикалық одақ­тағы тауар айналымы төмендеді. Алайда, бұл заңды да. Себебі, біздегі тауар­лар­дың бағасы да төмендеді. Бірақ, соған қара­мастан, бұл төмендеу интеграцияның түпкілікті өзегіне еш нұқсан келтірмейді. Интеграция негізінде капитал мен еңбек қозғалысы үшін шекаралар ашық күйінде қалады. Сонымен қатар, компаниялар бір нарықтан екінші нарыққа өтіп жатыр, бірлескен кәсіпорындар құрылуда. Демек, бұл – интеграциялық база қалыптасып жатыр деген сөз.
Осы қиындықтар еңсерілгеннен кейін Еу­ра­зиялық экономикалық одақ пост­кеңес­тік кеңістікте өзінің әлеуетін көр­сетеді деп үміттенемін. Бүгінгі таңда бұл Одаққа 40 мемлекет, оның ішінде Түркия, Вьетнам, Шығыс Еуропа және басқа да мемлекеттер қызығушылық танытып отыр. Олар Еуразиялық экономикалық одақпен еркін сауда-саттық жасауға ниет білдіруде. Әрине, үлкен мемлекет, ірі экономика ретінде бұл Одақтың негізгі қозғаушысы Ресей мемлекеті екені жасырын емес. Сондықтан, осындай қиын кезеңде Ресей мемлекеті шыдас береді деп ойлаймын. Себебі, мәңгілік санкция болмайды. Украинадағы жағдай да түбі шешіледі. Кез келген соғыс бәрібір бейбіт жолмен аяқталады.
Д.ШОЛК, тәуелсіз журналист:
– Сіздің жаңа мерзіміңізде Қазақ­стан­ның сыртқы саясаты қалай өзге­руі мүмкін?
Н.НАЗАРБАЕВ, Қазақстан Пре­зи­денті:
 – Қазақстан көпвекторлы сыртқы сая­сатты ұстанады. Біз құрлықтың ішінде орналасқан елміз. Біздің теңіз бен мұхитқа шығу мүмкіндігіміз жоқ. Бірақ, біздің алып көршілеріміз бар. Олар – Ресей және Қытай Халық Республикасы. Олар Қазақстан үшін алып нарық, сондықтан, біз оны толық көлемде пайдаланамыз. Әри­не, Ресеймен бізді Еуразиялық одақ бай­л­аныстырады, ал Қытай Халық Рес­пуб­лика­сымен біз Ұлы Жібек жолын жан­дан­дыру бағытында жұмыс жасап келеміз.
Екіншіден, біздің Еуропалық одақ­пен арамызда ірі тауар айналымы қа­лып­тасқан. Мен өткен жылдың аяғында Қа­зақстан Республикасы мен Еуропа­лық одақ арасындағы әріптестік пен ынты­мақтастықты кеңейту жөніндегі келі­сімшарт жобасы жөніндегі келіссөздердің аяқталуына байланысты құжатқа қол қойдым. Сондықтан, Еуропалық одақпен ынтымақтастығымыз басым бағыттардың бірі болып қалады. Сондай-ақ, біз Ислам әлемімен өте жақсы достық қарым-қатынас ұстанамыз. Оның ішінде біз сауда әріптестігін ұста­натын елдермен әріптестік байланыстамыз. Біз үшін өте маңызды инфрақұрылымдық жоба – Қазақстан теміржолын Түрікменстан мен Иран арқылы байланыстырып, Парсы шығанағына шығаратын жоба. Бұл жоба Үндістан, Пәкістан, араб елдерімен өзара ықпалдастық орнатуға жол ашады. Біз осындай интеграция арқылы ірі нарыққа кіруге мүмкіндік аламыз, сондықтан, бұл саясатты біз өзгерткелі жатқан жоқпыз.
Біздің АҚШ-пен арада жақсы қарым-қатынас орнатылған, болашақта оны әрі қарай дамытатын боламыз. Бұған қоса, біз Оңтүстік-Шығыс Азия елдерімен, оның ішінде Кореямен ынтымақтастықты күшейтіп келе жатырмыз.
Қ.ТОҚАБАЕВ, «Алаш айнасы»:
– Нұрсұлтан Әбішұлы, Сіз Қазақ­станның алдына әлемнің мейлінше дамыған озық 30 елінің қатарына кіру жөнінде үлкен міндет қойып отырсыз. Бүгінгі алмағайып заманда бұл міндетті атқару оңай емес. Оның үстіне біз экономикалық көрсеткіштерімізбен ғана емес, мемлекетіміздің мәдениет деңгейімен де бәсекеге қабілетті болуымыз керек. Осы тұрғыдан алғанда мәде­ниет пен өнерді дамытудағы мемле­кеттің атқарар міндеті қандай болмақ? Дағдарыс жағдайында мәдениет пен өнерді дағдартып алмаймыз ба?
Н.НАЗАРБАЕВ, Қазақстан Пре­зи­денті:
– Өте дұрыс сұрақ. Кез келген мемлекет тек біржақты ғана өркендеп, өсе алмайды. Мемлекет мықты болу үшін, өркениетпен бірге өрлеу үшін, экономикасы да, тұрмысы да, мәдениеті де бірге дамуы керек. Өздеріңіз білесіздер, осы жылдардың ішінде біз көп жұмыс атқардық. Мәдениет жылы аясында Қазақстанда қаншама театрларды, концерт залдарын аштық, жаңа өнер ұжымдарын қатарға қостық. Сондай-ақ, Тарихи зерде жылында, «Мәдени мұра» бағдарламасы аясында Қазақстанның бүкіл тарихын қопарып, қазақ тарихына қатысты дүние жүзіндегі мәліметтердің барлығын жинақтап, алып келдік. Ал озық 30 елдің қатарына қосылу деген сөз – мәдениетіміз сол 30 елдің мәдениетімен де деңгейлес болуы керек деген сөз. Бізге бұл бағытта өте көп жұмыс жасау қажет.
«ЭКСПО-2017» көрмесін өткіземіз, жаңа экономиканы, жаңа энергетиканы көрсетеміз. Сондай-ақ, мәдениетімізді де көрсете алуымыз керек. Еліміздегі өнер адамдары өздерінің биік деңгейдегі өнерлерін көрсетуі тиіс. Ал енді бұл ретте зиялы қауымның алдында тұр­ған үлкен міндеттер бар, ол – жаңа, бүгінгі күнге лайықты туындылар жасау, бұрыннан келе жатқан өзіміздің құндылықтарымызды, әдет-ғұрпымызды, тарихымызды мадақтайтын шығармалар болуы керек. Бізде жоғары деңгейдегі фильмдер, шығармалар, қойылымдар болуы керек. Түптеп келгенде, мәдениетке қам­қорлық, қолдау ешуақытта тоқтап қалмайды, бәсеңдемейді.
М.ЕСЕН, тәуелсіз журналист:
– Елімізде көптеген мемлекеттік бағдарламалар бар. Олар білім, ауыл шаруашылығы, медицина, тағы да басқа салаларға негізделген. Олардың ауқымы мен тереңдігі таң қалдырады, алайда олар барынша сапалы түрде орындалуы үшін не істеу керек?
Н.НАЗАРБАЕВ, Қазақстан Пре­зи­денті:
– Кейбір бағдарламаларды қысқартып, негізгі басым бағыттарға ойысатын боламыз. Мен бекіткен бағдарламалар әрқа­шан қаржылық қолдау тапты. Олардың жүзеге асырылуына бақылау қойылғаннан кейін, барлығы да орындалды.
Мәселен, мәдениет саласын дамыту бағдарламасына орай, бізде қаншама театр­лар, кітапханалар, концерт залдары бой көтерді, ашылды. Концерт зал­дары іске қосылды, жаңа өнер ұжым­дары құрылды. Тарих жылын жария­ладық. Дүниежүзі бойынша біздің ата-баба­ларымыздың жүріп өткен тарихынан хабардар ететін дереккөздерді іздеу және олардың мәдени мұрасын қайта жандандыру бағытында үлкен жұмыс­тар атқарылды.
Экономикалық бағдар­ламалар да өз жемісін берді. Мәсе­лен, индустрия саласы бойынша жаңа кәсіп­орындар бой көтерді, жаңа жұмыс орындары мен жаңа мамандықтар ашылды. Ауыл шаруашылығын дамыту бағы­тындағы бағдарлама айрықша маңызға ие. Ауыл шаруашылығы саласын дү­ние­жүзіндегідей субсидияландыру керек.
Аграрлық секторға қолдау көрсетудің мақсаты – өнімнің қосымша құнын, қайта өңдеудің тереңдігін ұлғайту.
Жалпы, біз маңызды бағдарламаларды қабылдадық және оларды орындап жатырмыз. Мен және Үкімет бұларды назарда ұстап отырмыз. Мен біз қолға алған барлық бағдарламалар орындалып, өз нәтижесін береді деп ойлаймын.
И.ЦЭО, «CCTV» телеарнасы:
– Бәрімізге белгілі, елді инфра­құры­лымдылық жағынан ілгерілету үшін Сіз «Нұрлы Жол» бағдарламасын іске қос­тыңыз. Бұл бағдарламаны Ұлы Жі­бек жолын қайта жандандыру бас­та­ма­сымен қалай байланыстырар едіңіз?
Н.НАЗАРБАЕВ, Қазақстан Пре­зи­денті:
– Бұл бағдарлама аталған бастамамен өте тығыз байланысты. Себебі, бұл бағдарламаны жүзеге асыру арқылы біз «Батыс Еуропа – Батыс Қытай» автомобиль жолын аяқтаймыз. Ол Қытай, Қа­зақстан, Ресей және Еуропа арқылы өтетін барлығы 8 мың шақырымды құрай­ды. Біз арқылы өтетін жол 2700 шақы­рым­ды құрайды. Бұл жолды біз биыл аяқтаймыз.
Сонымен қатар, біз өткен жылы Қазақ­станның орталығынан Каспий теңізіне дейін теміржол салдық. Енді Қытайды Каспий теңізімен біртұтас темір­жол бағыты байланыстырып жатыр. Лянь­юнь­ган портынан жүк контейнерлері Қазақстан аумағы арқылы Еуропаға қазірдің өзінде жөнелтіліп жатыр. Біз­дің елдеріміздің арасында әуе қарым-қа­тынасы да орнаған. Барлық коммуникациялар Ұлы Жібек жолын қалыптастыру үшін жасалуда. Бұл туралы ҚХР төрағасы Си Цзиньпин өз сөзінде айтқан болатын. Біз ҚХР төрағасының біздің елімізге сапарын мамыр айының басында күтіп отырмыз. Ол сапар барысында Қытай Халық Республикасымен Қазақстан эко­номикасын әртараптандырудың мүлдем жаңа ынтымақтастық байланысын талқылайтын боламыз. Біз ҚХР-мен бірлесіп, ондаған жаңа кәсіпорындар құрамыз. Сондықтан, Ұлы Жібек жолы мен біздің «Нұрлы Жол» бағдарламасы бір-бірін үйлесімді толықтырып отыр.
 В.ШПАКОВ, «Экспресс-К»: – Президент мырза, бюджетті үнем­деу режімі енгізілуіне байланысты көп­теген қазақстандықтарды әлеуметтік саланың шығындары кесіп тастала ма деген сауал толғандырады.
Н.НАЗАРБАЕВ, Қазақстан Пре­зи­денті:
– Қазір шын мәнінде біз үнемді жүзеге асырып жатырмыз. Біз министрліктердің, агенттіктердің, комитеттердің санын азайттық. Қазіргі таңда «Самұрық-Қазына» Ұлттық қорындағы, министрліктер мен ведомстволардағы бейінді емес активтерден арылу жөнінде жұмыстар жүргізілуде. Орталық мемлекеттік органдардың өкі­лет­тіктері жергілікті жерлерге берілуде. Яғни, барлық осы жүйелі жұмыс қаржы­ны үнемдеуге бағытталып отыр. Шенеу­ніктік, мемлекеттік құрылымдар байқау­сыз «көбеюге» қабілетті ғой. Сондық­тан, оқтын-оқтын қысқартулар жүргі­зіліп тұрғаны жөн. Экономикадағы шы­ғын­дарды оңтайландырып, энергияны, суды үнемдеу, басқа да ресурстарды ұтымды пайдалану саясаты өмірге енгізілуде.
Бірақ, әлеуметтік салада ешқандай да үнемдеу жоспарланып отырған жоқ. Біздің халықты зейнетақымен қамсыздандыру, мемлекеттік әлеуметтік қамсыздандыру, жәрдемақылар – мұның барлығы қысқармайды.
Р.ФРАНЦЕВ, «Россия-24»:
– Сізді сайлаудағы айқын жеңі­сіңіз­бен тағы бір мәрте құттықтауға рұқсат етіңіз. Менің сауалым да Жеңіске байланысты. Бірақ, біршама басқашалау. Айтулы дата – Ұлы Жеңістің 70 жыл­дығы жақындап келеді. Сіз 9 мамырда Мәскеуде өтетін салтанатты шараға баруды жоспарлап отырсыз ба? Егер, барсаңыз, қандай да бір кездесулер жоспарланған ба? Осы сапар кезінде не нәрсені талқылағанды қалар едіңіз?
Н.НАЗАРБАЕВ, Қазақстан Пре­зи­денті:
– Мен 9 мамырдағы Жеңіс парадына қатысу туралы шешім қабылдадым. Бізде, Қазақстанда да 7 мамыр – Отан қорғаушы күніне арналған шеру өтеді. Шара барысында мен біздің ардагерлермен кездесемін және 8 мамырда Жоғары Еуразиялық экономикалық кеңестің мәжілісі мен Ұжымдық қауіпсіздік туралы шарт ұйымының жиыны болатын Мәскеу қаласына барамын. Біз осы шараны Ресей Президентімен, сонда болатын басқа да әріптестеріммен біздің қаты­нас­тарымызды талқылау үшін екіжақты кездесулер өткізуге пайдаланатын боламыз.
70 жылдықты мерекелеуге қатысты айтатын болсам, ол бәріміз үшін ортақ Ұлы Жеңіс. Біз сол кезде бір елде болдық жә­не бәріміз бірге соғыстық. Іс жүзінде Ресей­дегі сияқты Қазақстанның да әрбір отба­сынан біреу соғысқа қатысса, біреу ұрыс даласында қаза тапты. Ардагерлер қата­ры сиреп барады. Олардың барлығын біз өз қамқорлығымызға алдық. Мен ардагерлер Қазақстанда жақсы сезінетініне, қажеттінің бәрімен қамтылғанына сенімдімін.
9 мамырдың мәні сонда, бұл – кейінгі ұрпақ үшін Ұлы Жеңіс және ұлы өсиет – Отанды біздің аталарымыз қорғаған секілді қорғау. Сондықтан, біз бұл күнді өзіміздің мерекеміз ретінде қабылдаймыз.
Л.ЕДІЛҚЫЗЫ, «Егемен Қазақ­стан»:
– Нұрсұлтан Әбішұлы, еліміз тәуел­сіздік алған жылдардың бедерінде терең­нен тамыр тартатын ұлттық құнды­лықтар жүйесі қаншалықты өзгер­ді? Сізді құндылықтардың қазіргі ахуалы қай тұрғыдан толғандырады?
Н.НАЗАРБАЕВ, Қазақстан Пре­зи­денті:
– Біз қаншалықты өркениетті, бү­гінгі заманға сай боламыз дегенмен, қазақ халқының қадым заманнан бері келе жатқан, жеке өзіндік, дәстүрлі құнды­лықтары бар. Қандай кезде де біз мұ­ны естен шығармауымыз керек. Ол құн­дылықтар – біздің мәдениетіміз, салт-дәс­түрі­міз, қазақ халқының қонақжай­лығы, үлкенге – құрмет, жастар­ға ізет етуі, әйел затын сыйлауы, аза­мат­тардың бір-біріне деген бауырмал­дық, туысқандық ілтипаты мен көңілі. Осын­дай құн дылықтарымызды біз сақтап қалуымыз керек. Бірақ, ештеңе өзгер­мей, қатып қалмайды ғой. Біз бүгінгі дүниенің құндылықтары мен мәдениетін де сіңіруіміз керек. Сол арқылы өз мәдениетіміздің деңгейін көтеруіміз  қажет. Үйренуіміз керек. Мысалы, нарық экономикасының, қарым-қатынастардың өз құндылықтары бар, шетелдермен қарым-қатынастардың өз құндылықтары бар. Сондықтан, өзіміздікін сақтай отырып, өзгелерден үйреніп, мәдениетімізді одан әрі өркендетуіміз керек.
Г.ЖАНДАҒҰЛОВА, «7 арна»:
– Нұрсұлтан Әбішұлы, қазақ­стандықтар Қашаған жобасына үлкен үміт артқан еді. Бұл жобаны биылғы жылы іске қосу мүмкіндігі бар ма?
Н.НАЗАРБАЕВ, Қазақстан Прези­денті:
– Қашаған – әлемдегі 40 жылдағы өте ірі жаңалық. Бұл өте күрделі кен орны. Егер, мұнайшылар тілімен айтатын болсақ, оның мұнайы өте жабысқақ, кү­кір­ті көп және қысымы өте жоғары. Мұн­дай күрделі кен орнын игеру оңай емес.
Біздің бағдарламаларымызға сәйкес, біз 2014 жылы Қашағаннан алғашқы мұ­найымызды алудан үміттенген едік. Бірақ, әртүрлі күтпеген жағдайлар болып тұрады емес пе. Құбырларда, су астын­дағы және су үстіндегі құбырларда жарық­шақтар байқалды. Егер жұмыс жалға­са бергенде ірі апат орын алуы ықти­мал еді. Сондықтан жоғары қысымдағы құбырларды ауыстыру үшін игеру ісін тоқтата тұруға мәжбүр болдық. Қазіргі уақытта компания Қаз­МұнайГазбен бірлесіп белсенді жұмыс жүргізуде. Осы жылдың аяғында немесе 2016 жылы мұнай алуға үмітте­ніп отырмыз. Бұл біздің барлық бағдар­ла­маларымызды орындау үшін айтарлықтай көмек болады. Бұл біздің болашағымыз үшін жұмыс істейтін «үлкен» мұнай мен «үлкен газ», жаңа өңдеу кәсіпорындарын салу дегенді білдіреді.  
Ю.ЖИХОРЬ, «Новое поколение»:
– Нұрсұлтан Әбішұлы, Сізді ха­лық­тың осындай зор сенім артуымен құт­тықтаймын. Қазақстанда ақпан айының ортасынан бері сайлау науқа­нынан кейін теңге бағамының күрт төмендеуі мүмкін деген қауесет шық­ты. Қысқасы, девальвация бола ма?
Н.НАЗАРБАЕВ, Қазақстан Пре­зиденті:
– Сайлаудан кейін күрт өзгеретіндей ештеңе де болмайды. Бұған ешқандай да алғышарттар жоқ. Қалай жұмыс істедік, солай істей береміз. Қазақстандықтар мені біледі, егер сондай бір жағдай туындаса мен оны өзім айтамын. Одан қалай қорғануға, сақтануға болатынын айтамын. Ресей рубліне қатысты теңге бағамында да біршама құбылулар болған еді. Бірақ, қазір өздеріңіз көріп отырғандай, жағдай тұрақтандырылды.
Сондай-ақ, біз теңге бағамын еркіне жіберу мәселесі бойынша жұмыс істеп жатырмыз. Бұл – күрделі мәселе. Біз мұны Ха­лық­аралық валюта қорымен бірлесіп шеш­­пекпіз, олар бізге техникалық кеңес­тер береді. Алайда, ол жүзеге асырылу үшін бес жылдай мерзім керек. Ал осы ара­­лық­та Қазақстанның қаржы жүйесі да­муы үшін арнайы жағдайлар жасалуы тиіс.
Д.ЙЫЛДЫЗ, «Жиһан» ақпараттық агенттігі:
– Сізді жеңісіңізбен құттықтаймын. Қазақстан Орта Азияның ең дамыған, экономикасы ең мықты елдерінің бірі болып саналады. Алдымызда «ЭКСПО-2017» көрмесі күтіп тұр. Қазір жүргізіліп жатқан жұмыстарға және көрмеге қатысатын мемлекеттердің санына Сіздің көңіліңіз тола ма?
Н.НАЗАРБАЕВ, Қазақстан Пре­зи­денті:
– «ЭКСПО-2017» біз үшін өте маңызды. Біз оны 160 мемлекеттің арасынан жеңіп алдық. Бұл бүкіл Қазақстанның, әсіресе Астананың келбетін өзгертетін болады, бұрын-соңды елімізде болмаған жаңа орталық пайда болады. Қазіргі негізгі құрылыстың – диаметрі 100 метр шардың ішінің барлығы зертхана болмақ. Онда мұхиттың толқынының, желдің, жердің астындағы ыстық судың, сутегінің қуатын қалай алу керектігі жөнінде зерттеулер жүргізіледі. Нысанның 8 қабатындағы зертханаларда басқа мемлекеттердің тиісті компаниялары жұмыс істейтін болады. Қазіргі істеліп жатқан жұмыстың барлығы тағайындалған кестеге сәйкес жүріп жатыр. Мен оны қадағалап отырмын, жақында барып барлығын көрдім, барлығы уақытында бітетін болады. 2016 жылдың күзінде барлық ЭКСПО нысандарының құрылысы аяқталады.
ЭКСПО-2017-ні өткізу біз үшін өте маңызды. Біз Қазақстанның жетістіктерін және әлемнің барлық тәжірибесін көрсеткіміз келеді. Қазақстанның бас­ты павильоны нақты осыған арналады. Ол жерде толқын, жел, күннен энергия алудың озық технологиялары, газ, көмір және тағы басқалар негізінде жаңа энергия көздері шоғырланады. Көрмеге қазір қолда бар технологиялармен қатар, болашақта жарыққа шығатын технология­лар қойылмақ.
Бұған қоса, 150 гектар аумаққа әлемнің барлық елдері үшін нысандар мен павильондар салынуда. Ал ЭКСПО-2017 көрмесі аяқталғаннан кейін бұл ғимараттардың барлығы тұр­ғын үй, сондай-ақ, ғылыми зерттеулер алаң­дары ретінде пайдаланылатын болады. Сон­дай-ақ, біз онда осы өңірдегі жаңа қаржы орталығын құруға ұмтыламыз.
Бұл орайда, Қазақстанның ЭКСПО-дан бөлек Қысқы Олимпия ойындарын өткізу құқығын иелену үшін күресіп жат­қанын да еске салғым келеді. Бұл туралы шешім биыл қабылданады. Біздің елі­міз үшін жақсы нәтиже береді деп үміт­тенеміз.
С.КАЛИНИН, «Аргументы и факты»:
– Мен барлық құттықтауларға қосы­ламын. Егер менің дауыс беру құ­қым болса, онда Сіз үшін дауыс беруім әбден мүмкін еді. Астанаға алғаш табаным тиген кезде және ауқым­ды осы өзгерістерді өз көзіммен көрген сәтте тарихтағы тұлғаның рөлі мен саяси ерік-жігері деген түсінік­тер­дің мәнін түйсіне бастайсың. Осы­мен бай­ланысты мынаны сұрағым келеді: Сіз Президент лауазымында Өзіңіз­дің бас­ты еңбегіңіз не деп санайсыз? Өзі­ңіз­дің кезекті президенттік мерзіміңіз­дің қарсаңында нені бөліп көрсетер едіңіз?
Н.НАЗАРБАЕВ, Қазақстан Пре­зи­денті:
– Президент лауазымында ұзақ уақыт болғаныма қарамастан, сайлау уақытында мен толқынысты сәттерді бастан кештім. Сайлау учаскелерінде адамдар елдің болашағы үшін дауыс беруге кезектерде тұрды. Адамдар балаларымен, немерелерімен келді, көпшілігі бюллетеньдерді жәшікке балаларының салуына мүмкіндік берді. Міне, осы сурет мені өте қатты толқытты, бұл – жүректің ең нәзік қылын қозғайтын нәрселер. Кеше адамдар маған және менің жүріп өткен жолдарыма, Қазақстан басшысы ретінде жасаған жұмыстарыма бағаларын берді.
Кеңес Одағы құлағаннан кейін Қазақ­стан сынған тостағанның жарықшақтары секілді күй кешті. Барлық экономикалық байланыстар бір сәтте үзіліп, барлық кәсіп­орындар тоқтады, жылу жоқ, көпқа­батты үйлердің аулаларында отқа шәй қайнатылды. Мұғалімдерге, дәрігер­лерге, армияға еңбекақы төленген жоқ. Зей­нетақы бірнеше айға кешіктіріп берілді. Жұмыс та жоқ. Инфляция айына 50 пайызға жетті, 1994 жылы ол 2100 пайыз­ды құрады. Үйден шыққан кезде кемпір­лер асфальтқа жатып, машинамды тоқ­тататын. Мен олармен жұмысқа бармай, бір сағат бойы әңгімелесетінмін.
Маған жүре үйренуге, қажетті мамандарды іздеп табуға тура келді. Және Қазақстанды осы «апаннан» алып шығуға қол жеткізгенімді өзімнің басты еңбегім деп санаймын.
93-ші жылы біздің ұлттық валютамызды енгізу керек болды, Халықаралық валюта қоры жаңа валютаны қолдау үшін қорларыңда тым болмаса 500 миллион доллар бар ма деп сұрады. Жоқ болатын, қарызға алуға тура келді.
Ал қазір мүлдем жаңа өмір құрдық. Біз әлемнің ең алдыңғы қатарлы универ­ситеттерінде бүгінде өзімізде жұмыс істейтін мыңдаған маманды дайындап алдық. Өзімізде халықаралық деңгейдегі университет құрдық. 20 зияткерлік мектептерде Қазақстанның ең дарынды балалары оқиды. Балалардың 90 пайызын балалар бақшасымен қамтамасыз еттік.
Біз медицинаны жетекші стандарт­тар бойынша қалыптастырдық, Қазақ­станға әлемнің көптеген елдерінен адамдар медициналық туризм жасау үшін келеді. Біз жүрек және басқа да маңызды органдар ауыстырып салатын елдердің қатарына ендік. Барлық облыс орталықтарында жүрекке ашық операция жасалады – мұндай ешқашан болған емес. Осының барлығының арқасында қазақстандықтардың орташа өмір жасы 71 жасқа дейін ұлғайды.
Сондай-ақ, қиын жылдары біз жаңа қала тұрғыза алдық. 250 мыңдық Цели­ноградтан ол Қазақстанның мақтанышына айналған миллионға жуық халқы бар елордаға айналды. Астана барлық қонақ­тарымызды таңғалдырады. Оған қарап, еліміз де өсіп, өркендеп келеді.
Р.СМЫКОВ. «Еуразия» телеарнасы:
– Сізді жеңісіңізбен құттықтауға және белсенділігі жоғары еліміздің бол­ғаны үшін де құттықтауға рұқ­сат етіңіз. Осыдан аз ғана уақыт бұрын Сіз Беларусь және Ресей прези­дент­терімен кездесіп, қазіргідей әлем­дік экономикалық қиындықтар жағ­дайында бірлескен іс-қимыл жос­парын талқылаған едіңіздер. Сол уақыт­та үкіметтердің іс-қимыл жос­пары дайын болған кезде 8 мамырда Мәскеу­де кездесуге уағдаласқан бо­латынсыз­дар. Біздің үкімет тарапынан бірлескен жұмыстарды әрі қарай қа­лай жалғастыру қажеттігіне байла­ныс­ты қандай да бір ұсыныстар бар ма?
Н.НАЗАРБАЕВ, Қазақстан Пре­зи­денті:
– Бұл кездесуден кейін біздің елдің үкіметтері бір-бірімен өзара байланыса отырып, дереу жұмыс жасауға кірісті. Бірлескен іс-қимыл жұмыстарын жүзеге асыру үшін біздің нақты бағыттарымыз көп. Мәселен, рубль девальвациясынан кейін ресейлік тауарлардың бағасы төмендеді. Бұл тұтынушылар үшін тиімді, алайда бұдан біздің өндірушілер зардап шекті. Сондықтан, біз дереу байланыс орнатып, біздің елдеріміз одақтас мемле­кеттер ретінде бұл мәселені оңтайландыру қажеттігі жөнінде келісімге келдік. Ортақ көзқарас табылғандай болды.
8 мамырда Мәскеуде Жоғары еура­зиялық экономикалық кеңестің отырысы өтеді және біздің үкіметтеріміз атқарылған жұмыстар жөнінде есеп береді. Қазір жағдай тұрақтандырылды. Бұған қоса, мен бұрын қазақстандық бизнеске бәсекеге қабілеттілікке дайындалу қажеттігі жөнінде ескерткенмін. Егер, біздің кәсіпорындар жоғары сапалы, жақсы бағадағы тауарларды өндіріп, Еуразиялық экономикалық одақпен бәсекелестікке дайын болмаса, онда олар Еуропалық Одақпен және басқа елдермен қалай бәсекелеседі? Бизнес күресте шынығуы қажет.
 С.ТУМАКОВА, ТАСС:
– Президент мырза, сайлаудағы жеңісіңізбен бірге жауапкершілік жүгі артты ма? Тәуелсіз елді басқару қай кезде жеңіл болды – жолдың басында ма, әлде, көп жұмыс атқарылған қазіргі кезде ме?
Н.НАЗАРБАЕВ, Қазақстан Прези­денті:
– Егер, сайлаудан кейін жеңілденіп қалды ма дегенге келетін болсақ, әрине, солай. Себебі, күтудің қобалжуға толы ке­зеңі артта қалды. Мемлекеттік қызмет­керлер – олар да қарапайым адамдар. Ен­ді, сайлаудан кейін жұмыстың жаңа ке­зе­ңі шұғыл басталады. Менің бірінші жұмы­­сым – 5 институттық реформаны құру ту­­р­алы комиссияны жасақтау болатын шы­ғар. Содан кейін біз олардың әрбін пунк­тін жүзеге асыруға кірісетін боламыз.
Бұл реформаларды, барлық бағдарла­маларымды мен сайлаудың алдындағы «Нұр Отан» партиясының съезінде, Қазақ­стан халқы Ассамблеясының жақында өткен сессиясында, Үкіметтің отырыс­тарында айтқан едім. Республикалық қоғамдық штабтың өкілдері еліміздің түк­пір-түкпіріне барып, ұсынылған бағ­дарламалар туралы айтты.
Қазақстандықтар өздерінің дауыстары арқылы қайта құруды жүзеге асыруға карт-бланш берді. Халық елдегі тыныштықты, тұрақтылықты сақтай келе, халықтың өмір сапасын жақсарта келе, бұған дейінгі атқарылған істерді одан әрі жалғастыруды қалайды.
Сіздердің барлығыңызға сайлауды насихаттауға қатысқандарыңыз үшін үл­кен алғыс айтқым келеді. Баршаңызға мық­ты денсаулық, бақыт және  табыстар тілей­мін.


///
	 

	Қазақстан Президенті Ақтөбе облысы еліміздегі ең ірі өңірлердің бірінен саналатынын атап өтті. Нұрсұлтан Назарбаев облысты әлеуметтік-экономикалық дамытудың маңызды екенін атап өтті және жергілікті инфрақұрылымға, атап айтқанда, құрылыс пен жол жөндеуге, тұрғындарды газбен және сумен қамтамасыз етуге, мектеп, аурухана және өзге де әлеуметтік нысандар салуға  көбірек көңіл бөлу керектігін қадап айтты.

	А.Мұхамбетов Ақтөбе облысының 2012 жылға арналған әлеуметтік-экономикалық дамуы және өңірде индустриялық-инновациялық даму бағдарламасының орындалу барысы туралы баяндады. Сондай-ақ, облыс әкімі республикалық Индустрияландыру картасына енгізілген ең ірі жобаларды іске асыру туралы айтып берді. Олардың қатарында шыны, рельсті арқалық, газ өңдейтін және ферросплав зауыттары құрылыстары бар. Бүгінде Индустрияландыру картасы аясында Ақтөбе облысында құны 633,8 миллиард теңгелік 74 жоба іске асырылуда. Оларды пайдалануға бергенде 10 мыңнан астам жаңа жұмыс орны ашылады деп жоспарланып отыр.

	Жалпы, өңірдің әлеуметтік-экономикалық көрсеткіші орташа республикалық деңгейден жоғары тұр. Мысалы, өнеркәсіп өндірісі 1 триллион 315 миллиард теңгені құрады. Құрылыс жұмысының көлемі 23 пайызға өсті, өңірде 430 мың шаршы метр тұрғын үй пайдалануға берілді, бұл өткен жылғы көрсеткіштен 4,7 пайыз жоғары. Бұдан бөлек, Ақтөбе облысында 430 миллиард теңге инвестиция тартылды, оның жартысын шетелдік тікелей инвестиция құрайды.

	Кездесудің қорытындысы бойынша Мемлекет басшысы облыста индустриялық-инновациялық даму бағдарламасын іске асыру барысын ерекше бақылауда ұстауды тапсырды.          
///
	 

	Автор хатында немересі В.Досқалиеваға 2011 жылы республикалық квота бойынша Астанадағы «Ана мен бала ұлттық ғылыми орталығы» АҚ-да жасалған күрделі операция сәтті өтіп, денсаулығы жақсарып кеткені туралы хабарлайды.

	Есқалиевтер отбасы Мемлекет басшысына еліміздегі денсаулық сақтау жүйесін дамыту саласында және өмір сүру сапасын арттыруда жүргізіп келе жатқан саясаты үшін алғыс айтады. 
///Қазақстан Президенті ТМД-ға мүше мемлекеттер басшылары кеңесінің және Жоғары Еуразиялық экономикалық кеңестің отырыстары аясындағы келіссөздерді қорытындылады.
– Алдағы кезеңде атқарылатын жұмыстардың жоспары белгіленді. Елдеріміздегі цифрландыру мәселесіне қатысты перспективалы бағыттарды айқындадық. Қазақстан, Ресей және Беларусь арасында осы салада бірлесе жұмыс жүргізу жөнінде уағдаластыққа қол жеткізілді, – деді Нұрсұлтан Назарбаев.
Мемлекет басшысы келесі жылы Қазақстанда цифрландыру мәселелері жөнінде кездесу өткізу жоспарланғанын айтты.
Бұдан бөлек, Қазақстан Президенті германиялық бизнесмендермен өткен кездесудің нәтижелері туралы әңгімеледі. Онда Қазақстан-Германия қарым-қатынастарын экономиканың түрлі салалары бойынша ілгерілету жөнінде уағдаластыққа қол жеткізілді.
Сондай-ақ Нұрсұлтан Назарбаев Владимир Путинмен болған кездесудің маңыздылығына тоқталды.
– Ресей мен Қазақстан арасындағы қарым-қатынас ең жоғары деңгейде. Байқоңырға қатысты бағдарламаны бірлесе іске асыру жөнінде уағдаластық. Сонымен қатар, Өзбекстанға мұнай құбырын салу жоспарланып отыр. Сол үшін тиісті жұмыс атқарылуы керек,– деді Қазақстан Президенті.
Мемлекет басшысы келіссөздер барысында Еуразия көлік дәлізін дамытуға байланысты Қазақстанның көлік-транзит әлеуетін одан әрі пайдалану мәселесі де талқыланғанын атап өтті.


/// 
Моңғолия Президенті Нұрсұлтан Назарбаевтың эрудициясы, білімі, кәсіпқойлығы, сондай-ақ мемлекеттік қызметтегі және саясаттағы тәжірибесі Қазақстанның дамуына орасан үлес қосқанын айтады.
Ц.Элбэгдорж Мемлекет басшысының Моңғолия мен Қазақстан арасындағы достық қарым-қатынастарды екі ел халқының игілігі үшін көпқырлы серіктестік қағидаты негізінде нығайтуға бағытталған күш-жігерін айрықша атап өткен.
Соңында Моңғолия Президенті Нұрсұлтан Назарбаевқа мықты денсаулық, бақыт және қызметіне табыс тіледі. 
///
	 

	Министр елдегі қылмыстық жағдайдың жай-күйі, қылмысқа қарсы күресті күшейту шаралары және қоғамдық құқық тәртібін қамтамасыз ету туралы баяндады.

	Қазақстан Президенті жасалған барлық құқық бұзушылықты түгел тіркеу және қылмыстың алдын алудың жүйелі жүргізілуі қажеттігіне тағы да назар аударды.

	Өз кезегінде Қ.Қасымов құқық бұзушылықтың барлық түрін түгел тіркеу есебінен олардың саны 28 %-ға артқанынан хабардар етті. Бұл ретте кейбір аса ауыр қылмыстың 13 %-ға, кісі өлтірудің – 13,5 %-ға төмендегені, сондай-ақ тонау мен қарақшылық деректерінің азаюы байқалғаны атап өтілді.

	Бұған қоса, Мемлекет басшысы еліміздің көлік жолдарында апаттың көбейгеніне және оны азайту үшін шаралар қабылдау қажеттігіне тоқталды.

	– Бүгінде елімізде жол-көлік оқиғасы салдарынан жолдарда адамдардың опат болуы жиі орын алуда. Мысалы, жыл басынан бері жол жүру ережелерін бұзудың 2,5 миллионға жуық, мас күйінде көлік жүргізудің 26 мың фактісі тіркелген, 2400 адам қаза болып, 80 мыңнан астам адам зардап шеккен, – деді Нұрсұлтан Назарбаев.

	Ішкі істер министрі Үкіметтің биылғы қазан айындағы кеңейтілген отырысында жол қауіпсіздігін қамтамасыз ету мәселелері жөнінде Президент берген тапсырмаларды іске асыру барысы туралы мәлімдеді.

	– Жол жүру ережелерін бұзғаны үшін жауапкершілікті қатайтуға бағытталған тиісті нормативтік-құқықтық актілерге өзгерістер мен толықтырулар әзірленді. Мысалы,  жылдамдық режімін 40 км/сағаттан арттырғаны үшін және қарсы бағытқа шығып кеткені үшін көлік жүргізу құқығынан айыру, ал мас күйінде көлік жүргізгені үшін 500 айлық есептік көрсеткіш түрінде айыппұл салу, 300 сағат қоғамдық жұмысқа салу немесе сот шешімімен 6 ай әкімшілік қамауға алу түріндегі жауапкершілік көзделеді, – деді Қ.Қасымов.

	Кездесу қорытындысында Мемлекет басшысы құқық қорғау қызметінің тиімділігін одан әрі арттыруға, қылмыстық озбырлықтан азаматтар құқығын қорғау жөніндегі шараны күшейтуге, ішкі істер органдарында заңдылық пен тәртіпті нығайтуға байланысты бірқатар нақты тапсырмалар берді.        
/// 
Қазақстан Президенті өз сөзінде Н.Шарифтің сапары екіжақты қарым-қатынасты жандандыруға тың серпін беретініне сенім білдірді.
Қазақстандықтар еліміздің тәуелсіздігін алғашқылардың бірі болып Пәкістанның танығанын ешқашан ұмытпайды. Халықаралық күн тәртібіне қатысты ұстанымдарымыздың ұқсастығы, сан ғасырлық достық және мәдени  байланыстар бізді жақын әрі бауырлас елдерге айналдырады. Бүгінгі ахуал жағдайында қарым-қатынастарымыздың жаңа кезеңін бастау үшін барлық мүмкіндікті пайдаланатын уақыт жетті. Сіздің сапарыңыз дәл осы мақсатқа сай келетініне сенімдімін, – деді Мемлекет басшысы.
Пәкістан Премьер-министрі біздің елге деген айрықша көңілі мен Нұрсұлтан Назарбаевпен арадағы жылы қарым-қатынасы туралы айтты.
Мен Қазақстанды өзімнің екінші мекенім санаймын, сондықтан Сіздің елге көп жылдан кейінгі сапарым айрықша әсерге бөледі. Осы мүмкіндікті пайдалана отырып, Сізді өзіңізге қолайлы уақытта Пәкістанға келуге шақырамын. Бұл – менің Астанаға бірінші келуім. Бұл қала Сіздің көрегендігіңіздің символы деп санаймын. Сіздің басшылығыңызбен Қазақстан зор әлеуметтік-экономикалық жетістіктерге жетті, – деді Н.Шариф.
Ол сондай-ақ Пәкістанның Қазақстанмен және Орталық Азия елдерімен ынтымақтастық аясын кеңейткісі келетінін атап көрсетті.
Біз энергетика, сауда және экономика, көлік салаларын қоса қамтитын көптеген салаларда қарым-қатынасты дамытқымыз келеді. Осыған байланысты Қазақстанды Қытай-Пәкістан көлік жүйесінің жұмысына атсалысуға шақырамыз. Бұл Сіздің ел және осы өңірдегі басқа да мемлекеттер үшін Парсы шығанағына шығуға жол ашады, – деді Пәкістан Премьер-министрі.
Сонымен қатар Н.Шариф  Нұрсұлтан Назарбаевты, сондай-ақ бүкіл Қазақстан халқын Қазақ хандығының 550 жылдығымен және ел Конституциясының 20 жылдығымен құттықтады. 

///
	 

	Мемлекет басшысы министрдің Қазақстанға сапарына ілтипатын білдіріп, оның екіжақты қарым-қатынастарды дамытудағы маңыздылығын атап өтті.

	– Қазақстан географиялық және климаттық өлшемдері жағынан, сондай-ақ экономикалық құрылымы жөнінен көп жағдайда Канадаға ұқсас. Тәуелсіздік жылдары біз екіжақты қарым-қатынастың белсенді дамуына мүдделі болдық. Мысалы, бізде ауыл шаруашылығы саласында өте қарқынды ынтымақтастық қалыптасып келеді, – деді Нұрсұлтан Назарбаев.

	Қазақстан Президенті Канаданың сыртқы саяси ведомствосы басшысының сапары екі елдің түрлі салалардағы ықпалдастығын нығайтуға ықпал ететініне сенімін білдірді.

	Өз кезегінде Б.Бэрд қабылдау үшін алғыс айта келіп, өзінің Қазақстанда болуы екіжақты қарым-қатынасты одан әрі жақсартуға жаңа серпін беретінін айтты.

	– Біз атом энергиясын бейбіт мақсатта пайдалану саласындағы шартқа қол қойылуын тағатсыз күтудеміз. Мен бұл ынтымақтастығымызды дамытудың негізгі ұстынының бірі болады деп ойлаймын. Ауыл шаруашылығы саласында, оған жаңа технологияларды енгізу бағытында атқарылған жақсы жұмыстар бар. Біз сауда-экономикалық байланыстарды одан әрі дамытуға мүдделіміз. Сондай-ақ, біз саяси және дипломатиялық өзара ықпалдастыққа зор көңіл бөлеміз, – деді Д.Бэрд.

	Канада сыртқы істер министрі Астанаға қатысты таңданысын білдіре келіп, жаңа елорданың құрылысы болашақ ұрпақ үшін лайықты мұра болатындай жарқын жетістік екенін атап өтті.

///
	

	Кездесу барысында теміржол жабдықтарын әзірлеу, өндіру және техникалық қызмет көрсету, сондай-ақ жайлылылығы мен қауіпсіздігі жоғары деңгейдегі жолаушылар вагондарының бірлескен өндірісі саласындағы өзара іс-қимыл мәселелері қаралды.  

	Қазақстан Президенті «Talgo» компаниясымен ынтымақтастықты дамытудың келешегі зор екенін, соның ішінде «ҚТЖ» ҰК» АҚ-мен бірлескен вагондар өндірісі жобасы іске асырылып жатқанын айтты.

	- Қазірдің өзінде 70-тей вагон құрастырылды. Таяу келешекте оның өндірісін 150-ге дейін жеткізу жоспарлануда. Испания королі Хуан Карлоспен теміржол саласындағы ынтымақтастық туралы уағдаласқанымыз есімде. Бүгінде нақты нәтижеге қол жеткізілді. Қазір біздің алдымызда Астана мен Алматы арасында жоғары жылдамдыққа арналған теміржол құрылысын салу міндеті тұр. Біз бұл салада одан әрі жұмыс істей береміз деп ойлаймын, - деді Нұрсұлтан Назарбаев.

	К.Ориоль өзінің компаниясы 10 жыл бойы қазақстандық серіктестерімен бірлесіп іс-қимыл жасап келе жатқанын, бүгінде бұл жұмыста нақты нәтижелер бар екенін атап өтті.

	- Қазақстан Президентінің теміржол саласын, алғашқы кезекте жоғары жылдамдыққа арналған теміржол көлігін дамытуға қарымды және айқын көзқарас танытатыны бізді қуантады. Біз үшін Қазақстанмен ынтымақтастық маңызды болып саналады. Біз оның екі тараптың игілігі жолында одан әрі дами беруі үшін қолдан келгеннің бәрін жасаймыз, - деді «Patentes Talgo S.L.» компаниясының басшысы.           

	Бүгінде Қазақстанда «ҚТЖ» ҰК» АҚ мен «Patentes Talgo S.L.»-ның бірлескен жобасы – «Тұлпар-Тальго» ЖШС жолаушылар вагондары өндірісі зауыты жұмыс істейді. Жобаның мақсаты ішкі нарық пен ТМД елдеріне экспорт сұранысын өтеу үшін жылына 150-ге дейін жолаушылар вагондарын шығару болып саналады.

///Кездесу Шетелдік инвесторлар кеңесінің пленарлық отырысы аяқталғаннан кейін өтті.
Келіссөз барысында тараптар өзара ынтымақтастықты кеңейту және стратегиялық әріптестікті дамыту жөніндегі өзекті мәселелерді талқылады.

///
	 

	Нұрсұлтан Назарбаев К.Керімбаеваны спорттағы маңызды жетістігімен құттықтап, оған жаңа жеңістер тіледі.

	ITF сериясы жарыстарының әйелдер арасындағы турнирі Халықаралық теннистер қауымдастығының (WTA)  тікелей қолдауына ие. Ол жас теннисшілердің келешекте WTA-ның ірі турнирлеріне қатысуы үшін өткізіледі.  
///Нұрсұлтан Назарбаев Ли Кэцянді Қытай Мемлекеттік кеңесінің Премьері лауазымына тағайындалуымен және Қытай Халық Республикасы Компартиясының ХІХ съезінің табысты өтуімен құттықтады.
Қазақстан Президенті екі ел арасындағы саяси және экономикалық әріптестіктің жаңа деңгейге көтерілгеніне тоқталып, оның өзара тиімді ынтымақтастықтың үлгісі болуға тиіс екенін айтты. 
– Мен Сіздің 2014 жылғы желтоқсан айында Қазақстанға келген сапарыңызды ойыма алып отырмын. Сол кезде Сіз елдеріміз арасындағы бірлескен индустриалды-инвестициялық бағдарламаны жүзеге асыру үшін өте қызықты әрі батыл  идеялар ұсындыңыз. Осы бастаманың арқасында Сізбен бірге жалпы көлемі 28 миллиард долларды құрайтын 51 жобаға қол қойдық. Солардың 11-і жүзеге асырылып жатыр, – деді Нұрсұлтан Назарбаев.
Соңында тараптар энергетика, көлік және ауыл шаруашылығы салаларына қатысты өзара ынтымақтастық мәселелерін талқылады.


///Кездесуде Нұрсұлтан Назарбаевқа «Цифрлық Қазақстан» мемлекеттік бағдарламасын әзірлеу барысы туралы баяндалды.
Қазақстан Президенті жаһандық бәсекелестіктің артуы жағдайында экономиканы ауқымды түрде цифрландырудың өзектілігін атап өтті.
– Бүгінде бұл мәселе алдыңғы орынға шықты. Бүкіл әлем осы бағытқа қарай жылжуда. Біз де қалмауға тиіспіз. Бұл – аса күрделі міндет. Барлық ведомстволар, министрліктер және өңірлер үйлесімді жұмыс жүргізуі керек, – деді Елбасы.
Ақпарат және коммуникациялар министрі Мемлекет басшысына жаңа бағдарламада көзделген төрт басым бағыт жөнінде айтты.
– Біз қазір бағдарлама жобасын барлық мүдделі тараппен бірге талқыладық. «Цифрлық Қазақстан» бағдарламасы арқылы негізгі 4 жұмыс бағыты қарастырылады. Олар: инфрақұрылымды дамыту, адам капиталын жақсарту, экономика салаларын цифрландыру және мемлекеттік қызмет көрсету жүйесін жетілдіру, – деді Д.Абаев.
Соңында Нұрсұлтан Назарбаев бірқатар нақты тапсырма берді.

///
	

	Орталықты аралау кезінде Көлік және коммуникация министрі Асқар Жұмағалиев Қазақстан Президентіне автокөлікті тіркеу және жүргізуші куәліктерін беру міндетін ХҚО-ның басқаруына беру жөніндегі жұмыс барысы, сондай-ақ жаңа рәсімнің негізгі ерекшеліктері туралы баяндады.

	Мамандандырылған ХҚО-ның ғимаратында автокөлік құралдарын тіркеу және жүргізуші куәліктерін ресімдеу жөніндегі операциялық залдар, емтихан өтетін сынып, дайын құжаттар беру секторы, жол полициясы қызметкерлерінің кабинеті, көлік құралдарын тіркеу куәліктері мен жүргізуші куәліктерін дайындайтын бөлме орналасқан.

	Бизнес-процестерді автоматтандырудың, мемлекеттік органдардың ақпараттық жүйесін интеграциялаудың, құжаттар дайындауға жауап беретін орындаушылармен тікелей байланысты болдырмаудың арқасында, халыққа қызмет көрсету уақыты қысқарады, сондай-ақ оларды алудың қолайлылығы артады.

	Автокөлікті тіркеу/қайта тіркеуге бір сағатқа жуық уақыт жұмсалса, ал жүргізуші куәліктерін беруге қазіргі кездегідей алты сағат жұмсаудың орнына, екі сағатқа жуық уақыт жұмсалатын болады деп жоспарлануда. Жаңа рәсімдер сыбайлас құқық бұзушылықты жасаудың алдын алатыны жөніндегі фактінің де маңызы зор.

	Мемлекет басшысы қазіргі кезде өзінің тапсырмасына сәйкес мұндай автоматтандырылған орталықтар Қарағанды мен Алматыда жұмыс істеп тұрғанын, сондай-ақ ондай орталықтар Астана мен Ақтау қалаларында, ал келешекте еліміздің өзге өңірлерінде жұмыс істейтінін атап өтті.

	- Сіздер жол полициясы атына – сарсаңға салушылық, жемқорлық фактілері, төрешілдік сияқты белгілі бір сын айтылатынын білесіздер. Бүгінде автокөлікті тіркеу, жүргізуші куәлігін, мемлекеттік тіркеу нөмірін алу және өзге де қызмет көрсету үдерістерін автоматтандыру, сондай-ақ барлық құжатты бір жерден алу азаматтардың жол полициясы қызметкерлерімен байланысын барынша азайтып, осындай жағымсыз фактілерді жоюға мүмкіндік береді және Алматының барлық тұрғындары үшін қолайлы жағдай жасайды, - деп атап өтті Нұрсұлтан Назарбаев.   

	Қазақстан Президенті ХҚО жұмыс барысымен танысып шығып, оның қорытындысы бойынша мамандандырылған ХҚО-ны еліміздің барлық облыс орталықтарында ашу жөніндегі жұмысты жалғастыруды тапсырды.
///Қасым-Жомарт Тоқаевтың төрағалығымен Қазақстан Республикасы Президентінің жанындағы Шетелдік инвесторлар кеңесіне мүше мұнай-газ компаниялары басшыларының жұмыс кездесуі видео конференция форматында өтті. Жиын барысында еліміздің мұнай-газ секторын дамыту және оның инвестициялық тартымдылығын арттыру мәселелері қарастырылды.

Онлайн форматтағы кездесуге Royal Dutch Shell plc концернінің бас атқарушы директоры Бен ван Бёрден, Chevron корпорациясының өндіру мәселелері жөніндегі вице-президенті Джеймс Джонсон, CNPC корпорациясының вице-президенті Хуан Юн Чжан, Eni S.p.A компаниясының upstream бизнес жөніндегі директоры Гуидо Бруско, ExxonMobil Global Projects компаниясының президенті Нил Даффин, Total E&P компаниясының Каспий және Оңтүстік Еуропа жөніндегі  вице-президенті Кристин Хили қатысты.

Президент жиынға қатысушыларға ілтипат білдіріп, мұнай-газ саласы Қазақстаның дамуында ерекше маңызды рөл атқаратынын атап өтті. Қасым-Жомарт Тоқаевтың пікірінше, әлемдік сауда мен экономиканың біртіндеп қайта қалпына келуінің арқасында, біз мұнай-газ секторының халықаралық деңгейдегі, сондай-ақ, ел ішіндегі жағдайына зор үміт артып отырмыз.
– Сондықтан біз осы оң динамиканы пайдаланып, ұзақ мерзімді перспективада аталған саланың инвестициялық тартымдылығын арттыру жөніндегі алдағы бағыт-бағдарымызды айқындап алуымыз керек, – деді Мемлекет басшысы.

Қазақстан Президенті Кеңестің 2020 жылдың қараша айында өткен жұмыс кездесуінің қорытындылары бойынша бірлескен есебін тыңдап, айтарлықтай нәтижелерге қол жеткізілгенін айтты.
Осы ретте Мемлекет басшысы бірқатар маңызды мәлімдеме жасады.
Атап айтқанда, Қасым-Жомарт Тоқаев ірі мұнай-газ жобалары бойынша жасалған уағдаластықтардың уақтылы іске асырылуына назар аударды.
Президент Үкімет пен инвесторлардың түсіністікке келгенін, енді осы келісімдерді толықтай жүзеге асыруды қамтамасыз етудің және жедел шешім қабылдаудың маңыздылығын атап өтті.
– Пандемияға қарамастан Теңіз кенішін кеңейту жобасы кестеге сәйкес іске асып жатыр. Қарашығанақ кен орнын кеңейту жобасы бойынша түпкілікті инвестициялық шешімнің қабылдануы – жүйелі жұмыстың тағы бір мысалы. Қазіргі уақытта біз Қашағанды дамытудың ауқымды жоспарының қабылдануын күтіп отырмыз, – деді Қасым-Жомарт Тоқаев.
 

Сонымен қатар Мемлекет басшысы Үкіметтің инвестиция тартудың жаңа тетіктері ұсынылған баяндамасына, оның типтік келісім-шарттарды жетілдіру бөлігіне баса мән берді.
Президент бұл ұсыныстарды қолдап, инвестицияның құқықтық тұрғыдан қорғалуын және тұрақтылығын қамтамасыз етуді, сондай-ақ, қажет жағдайда инвестициялық жеңілдіктер жасауға тиісті механизмдердің бәрін мұқият пысықтау қажеттігін айтты.
– Барлық жобаның геологияға, нарықтан шалғай орналасуына, мұнай түрлеріне байланысты өз ерекшеліктері болғандықтан, «біркелкі әдістен» қашуымыз керек. Үкімет жобаларды күрделілігі мен маңыздылығы бойынша жүйелеп, оларды реттеудің және қолдаудың тиісті тетіктерін айқындауы қажет, – деді Қасым-Жомарт Тоқаев.
 

Осыған байланысты Мемлекет басшысы Үкіметке жұмыс тобының келесі отырысына жетілдірілген типтік келісім-шарттық механизм әзірлеуді тапсырды.
Бұдан бөлек Президент көмірсутегін қайта өңдеуде инвестицияны реттеудің заманауи және оңтайлы тетігін әзірлеу қажеттігін айтты.
Мемлекет басшысы жергілікті өнімді арттыру мәселесіне арнайы тоқталды. Бұл ретте ол технология трансфертін және өндірісті бір жерге шоғырландыруды қамтамасыз ету үшін нақты шаралар әзірлеу жөнінде Үкіметке берген тапсырмасын еске салды.
– Мен елішілік құндылық (in-country value) қалыптастыруда, ішкі технологиялық және өнеркәсіптік дамуды ынталандыруда энергетикалық жобалардың маңыздылығын үнемі айтып келемін. Өкінішке қарай, бұл бағыттағы прогресс мәз емес. Бізге тың әрі батыл қадамдар жасау керек, – деді Президент.

 
Қасым-Жомарт Тоқаев Үкіметке компаниялармен бірлесіп, Технологиялар трансферті мен локализация жөнінде жол картасын әзірлеуді және бұл жайында келесі отырыста  баяндауды тапсырды.
Мемлекет басшысы жуырда құрылған Инвесторлардың проблемасын шешу жөніндегі фронт-офис туралы да айтты. Оның пікірінше, бұл офистің жұмысы кәсіби, белсенді жүргізіліп, бюрократиялық ресімдер барынша аз болуы керек. Офис инвесторлардың жұмысына кедергі келтіретін проблемаларды шешуге құзыретті болуға тиіс. Егер қажет болса, мәселені Премьер-Министр жанындағы Мұнай-газ кеңесінің деңгейіне көтеру керек.
Президент экологиялық мәселелерге назар аударды. Бұл ретте Мемлекет басшысы мұнай-газ компанияларының газды факелдерде жағып жіберу кезінде шығатын қалдықтарға салынатын төлемдердің әр келкілігі жөніндегі өтініштерін қолдайтынын атап өтті.
Қасым-Жомарт Тоқаев бұл мәселелерге қатысты инвесторлардан қоршаған ортаны жақсарту мен көміртегі қалдығын азайту жөнінде батыл әрі нақты іс-қимылдар күтетінін мәлімдеді. 

///Әңгімелесу барысында Украина Президенті Петр Порошенко Нұрсұлтан Назарбаевтың Қазақстан-Украина қарым-қатынастарын дамыту және екі ел халықтарының арасындағы достықты нығайту ісіндегі тарихи рөлін атап өтті.
Нұрсұлтан Назарбаев пен Петр Порошенко алдағы уақытта тұрақты байланыстарын жалғастыра беруге уағдаласты.
///Елбасы тауық етін өндіруге және дайындауға маманданған «Жайық Агро LTD» жауапкершілігі шектеулі серіктестігінің тағам кәсіпорнының жұмысымен танысты.
Мемлекет басшысына кәсіпорынның өндірістік қуаты және дайын өнімнің сатылуы жөнінде мәлімделді.
Сонымен қатар Нұрсұлтан Назарбаевқа «Мясодел» және «Кублей» брендтерінің ет өнімдерін дайындаумен және өндірумен айналысатын жергілікті кәсіпорындардың жұмыстары туралы баяндалды.
***
«Жайық Агро LTD» кәсіпорны жылына 7200 тонна құс етін өндіреді. Бұл орайда, өнімнің 90 пайызы ішкі нарыққа жіберілсе, ал 10 пайызы сыртқы нарыққа шығарылады.

///
	

	Оқу орнын аралай жүріп, Мемлекет басшысы университеттің профессор-оқытушы құрамымен, студенттермен, бұрынғы курстастарымен әңгімелесті.

	Қарағанды мемлекеттік техникалық университеті – Қазақстандағы ірі техникалық жоғары оқу орындарының бірі.

	Университет республиканың «Электронды Университет» мәртебесіне ие жоғары оқу орындарының алтылығына кіреді.

	Нұрсұлтан Назарбаев еліміздің болашақ зияткерлік элитасы болып есептелетін, мектептердің үздік оқушылары – түрлі олимпиада жеңімпаздары, медаль иегерлері қатысқан  «Салтанат» балын тамашалады.  
///
	 

	Кездесуге Президенттің көмекшісі – Қауіпсіздік Кеңесінің Хатшысы Қайрат Қожамжаров пен Қорғаныс министрінің бірінші орынбасары – Қазақстан Республикасы Қарулы Күштері Бас штабының бастығы Сәкен Жасұзақов қатысты.

	Қорғаныс министрі Мемлекет басшысын Қазақстан армиясының әскери дайындығын арттыру, техникалық жарақтандырылуын жақсарту жөнінде қабылданған шаралар туралы хабардар етті. 

	Сонымен қатар Қарулы Күштерді одан ары реформалау жолдары қарастырылды. Мобилизациялық резервтерді жасақтау және қысқа мерзімді әскери қызметтің сапасын арттыру мәселелеріне ерекше назар аударылды.

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.  


///
	

	Әңгімелесу барысында Қазақстан Президенті «Лукойл» компаниясы еліміздің мұнай-газ саласындағы ресейлік ірі инвестор болып саналатынын атап өтті. Сондай-ақ Нұрсұлтан Назарбаев экономиканың түрлі салаларындағы ынтымақтастықты одан әрі нығайтып, өзара іс-қимылды дамыту қажеттігіне тоқталды.

	В.Алекперов Қазақстан Президентінің қолдауы арқасында компания Қазақстанда 20 жыл бойы жұмыс істеп келе жатқанын, осы уақыт ішінде ел экономикасына 7 млрд. доллардай инвестиция салғанын айтты. «Лукойл» компаниясы түрлі жобаларды іске асыруға белсене қатысуда. Солардың бірі қуаты жылына 100 мың тоннаға дейін жететін  Қазақстанның оңтүстігіндегі майлауға пайдаланылатын материалдар өндіретін зауыт құрылысы болып табылады. 
///
	 

	

	Қазақстан Республикасы мен Шри-Ланка Социалистік Демократиялық Республикасының арасында дипломатиялық қатынастардың орнауының 20 жылдығына арналған іс-шара Шри-Ланка Президенті М.Раджапаксаның Қазақстанға мемлекеттік сапары мен Астанада ланка мәдениеті күндері аясында өтуде.  
///
	 

	

	Кездесу барысында серіктестік пен ынтымақтастықтың ауқымды аясында Қазақстан мен ЕО арасындағы сауда-экономикалық қарым-қатынастарды нығайту және одан әрі дамыту келешегі талқыланды.

	Тараптар халықаралық күн тәртібіндегі, Ауғанстандағы жағдайды қоса алғанда, жаһандық және аймақтық қауіпсіздік мәселелерін қарастырды.

	Қазақстан Президенті әңгімелесу біздің еліміз бен ЕО арасындағы қарқынды саяси диалогтың жалғасы болып саналатынын атап көрсетті.

	Кэтрин Эштон Қазақстанда өте көтеріңкі көңіл-күйде жүргенін айтып өтті.

	- Бүгін Сізбен кездесу мен үшін – үлкен мәртебе. Бұл менің Астанаға алғашқы, ал Қазақстанға екінші сапарым. Астанаға келген әр адам оның сәулетіне таңданбай тұра алмайды. Мен көптеген ғимараттың әлі салынып жатқанын байқадым. Бұл қала дамуының жалғасып жатқанының дәлелі, - деді К.Эштон.

	К.Эштон ЕО Қазақстанды БСҰ-ға кіру жөніндегі келіссөздер процесінде, сондай-ақ Қазақстан Президентінің аймақтық интеграция жөніндегі бастамаларын қолдайтынын атап өтті.

	Еуропалық Одақ алты жыл қатарынан Қазақстанның негізгі сауда және инвестициялық серіктесі болып келеді. 1993-2012 жылдар аралығанда ЕО елдерінің Қазақстан экономикасына тікелей инвестициясының түсімі 70 миллиард АҚШ долларын құраған.             

///
	 

	Шағын құрамдағы отырыс Қазақстан Республикасының Президенті Нұрсұлтан Назарбаев, Ресей Федерациясының Президенті Владимир Путин және Беларусь Республикасының Президенті Александр Лукашенконың қатысуымен өтті.

	Келіссөздер барысында Кеден одағы мен Еуразиялық экономикалық кеңістік аясындағы өзара ықпалдастық мәселелері талқыланды. Мемлекеттер басшылары Еуразиялық экономикалық одақ туралы шарт жобасын дайындау жұмысының қорытындысын шығарды. Бұдан бөлек, үш елдің көшбасшылары еуразиялық экономикалық интеграцияға қатысушылардың құрамын кеңейту мәселелерін қарастырды.

	Қазақстан Президенті Еуразиялық экономикалық одақ туралы шарттың жобасын жасау кезінде пысықтауды қажет ететін бірқатар жайттарға назар аударды, сондай-ақ одақты қалыптастыруға қатысушы мемлекеттердің барлық құқықтық нормалары мен мүдделерін барынша сақтау қажеттігін атап өтті.

	Мемлекет басшысы болашақ одақты құруға қатысты барлық мәселелер мен келіспеушіліктер өз шешімін табатынына сенімін білдірді.

	– Мейлінше күрделі жайттар үшін өтпелі кезең қажет болады. Барлық мәселелерді біз Кеден одағын құру және Бірыңғай экономикалық кеңістікті қалыптастыру кезінде талқылағанымызды еске салғым келеді. Бүгін біз әр тармақты сеніммен талқылап, не істегеніміз жөн екенін шешетін боламыз деп ойлаймын. Біз әрдайым консенсусқа қол жеткізіп келдік және алда да солай болады деп сенемін, – деді Нұрсұлтан Назарбаев.

	Ресей Президенті Владимир Путин Қазақстан Президентінің Еуразиялық экономикалық одақ құрудағы айрықша рөлін атап көрсетті.

	– Нұрсұлтан Әбішұлы Назарбаевқа зор алғысым мен ризашылығымды білдіремін, өйткені ол осы бірлестіктің бірден-бір авторы демегеннің өзінде, оның авторларының, негізін қалаушыларының бірі, рухтандырушысы болды. Әуелден бұл оның идеясы еді, мұны мен есімде жақсы сақтадым. Кеше ММУ-де оның соншалық тиянақты, тәжірибеге негізделген баяндама жасауы, онда дамудың, біздің практикалық жұмысымыздың теориялық базасының перспективалары көрініс табуы, соның барлығы Қазақстанның бұған барынша байыппен қарайтынын көрсетеді. Шынында да, біз құрған Кеден одағы жұмыс істеп, нақты пайда әкелуде, біз мұны елдеріміз экономикасының нәтижелерінен көріп отырмыз. Бірақ біз өзара ықпалдастығымызды тереңдету бағытында тағы бір қадам жасап, ынтымақтастығымызды одан да жоғары деңгейге шығара аламыз, – деді Ресей Президенті.

	Өз кезегінде Беларусь Президенті Еуразиялық экономикалық кеңістік (ЕЭК) аясындағы проблемаларды еске салды. Атап айтқанда, Александр Лукашенко көлік және ЕЭК ішінде тауарлар ауыстыру мәселелерін қозғады.

	– Біздің одақтың басқа елдер үшін тартымдылығы оның қаншалықты тиімді болатынына байланысты. Бірақ Одақтың өзі де оның аясының кеңеюі есебінен үлкен құндылыққа ие болуға тиіс, – деді Беларусь Президенті.  



///
	 

	Өз есебінде А.Мырзахметов Үкіметтің 2013 жылғы 11 қазандағы кеңейтілген отырысында Мемлекет басшысы берген тапсырмалардың орындалу барысынан хабардар еткен.      

	Оңтүстік Қазақстан облысының әкімі кәсіпкерлерге «Бизнестің жол картасы-2020» бағдарламасы бойынша жалпы құны 90 млн. теңге көлемінде грант және шағын несие бөлу қарастырылғанын мәлімдейді.

	Жыл басынан бері 17 кәсіпкер 71 млн. теңге көлемінде грант алып, қазірдің өзінде өз жобаларын жүзеге асыруда, ал тағы 5 грант бойынша байқау комиссиясының шешімі шығарылып, тиісті құжаттар әзірленуде. Кестеге сәйкес, қаражат жыл соңына дейін толығымен игерілетін болады.

	Бұған қоса, Моноқалаларды дамыту бағдарламасы  аясында құны 12 млн. теңге болатын 6 грант бөлініпті.

	Облыс әкімнің есебі бойынша, «Жұмыспен қамту жол картасы-2020» бағдарламасы аясында жыл басынан бері құны 2,5 млрд. теңге болатын 1076 шағын несие берілген. Бұдан бөлек, «Максимум» өңірлік инвестициялық орталығы арқылы құны 2,4 млрд. теңге болатын 1654 шағын несие қосымша бөлініпті.

	Осылайша бүгінде облыста жалпы құны 4,9 млрд. теңгені құрайтын 2730 шағын несие берілген.

	Сонымен қатар, А.Мырзахметов өңірде тоқыма фабрикаларының жұмыс істеуі мәселелерінің шешілгені туралы баяндады. Мысалы, «Oxy Textile» ЖШС мен мақта өңдеу зауыты «Sarmat trading» ЖШС арасында жыл бойы толық жұмыс істеу үшін жеткілікті 6000 тонна мақта талшығын өңдеу жөнінде келісім жасалған. Бүгінде зауытты іске қосу жұмыстары жүргізілуде. Сондай-ақ, индустрияландыру картасына енбеген «Меланж» тоқыма фабрикасы биылғы қыркүйек айынан бастап жұмыс істей бастады. Ұлттық компаниялармен жылына құны 50 млн. долларға тауар сатып алатын ұзақ мерзімді (5 жыл) келісімдер жасалған.

	Оңтүстік Қазақстан облысы әкімі тоқыма фабрикаларын шикізатпен тұрақты қамтамасыз ететін бірыңғай жүйе қалыптастыру үшін мемлекеттік тұрақтандыру қорын құру жөнінде Үкіметке ұсыныс енгізіліп, бұл бағытта жұмыстар жүргізілгенін мәлім етті.

	А.Мырзахметов есебінің соңында кеңейтілген отырыс барысында алға қойылған басқа да міндеттер бойынша облыста арнайы іс-шаралар жоспары қабылданып, соған сәйкес тиісті жұмыстар атқарылып жатқаны туралы хабарлаған. 
///Жиында еліміздің әлеуметтік-экономикалық дамуына және экологиялық қауіпсіздікті қамтамасыз етуге қатысты мәселелер қаралды.
Нұрсұлтан Назарбаев әлемдік қоғамдастықтың еліміздегі саяси оқиғаларға зор қызығушылық білдіргенін айтты.
– Мен тарихымыздың осы бір бетбұрысты кезеңінде қазақстандықтардың парасаттылық және береке-бірлік танытқанына шынайы ризашылығымды білдіремін. Осы күндері менің атыма мемлекет және қоғам қайраткерлерінен, еліміздің еңбек ұжымдарынан көптеген хаттар мен жеделхаттар келіп түсуде. Шет мемлекеттердің және халықаралық ұйымдардың басшылары телефон арқылы хабарласып, қолдау білдіріп жатыр, – деді Елбасы.     
Қазақстанның Тұңғыш Президенті еліміздің өсіп-өркендеуіне және орнықты дамуына бағытталған бағдардан мемлекетіміз айнымайтынына сенім білдірді.
– Біз барлық сынақтан абыроймен өтіп, табысты мемлекет құра білдік. Оны бүкіл әлем біледі әрі құрметтейді. Мен қазіргі Қазақстанның негізін қалағандықтан мемлекетіміздің болашағына және азаматтарымыздың әл-ауқатына баса мән беремін. Менің барлық іс-әрекетім және қадамым осыған арналған, – деді Нұрсұлтан Назарбаев.
Қауіпсіздік кеңесінің Төрағасы Қазақстан халқының мүддесі үшін стратегиялық бағдарламаларды одан әрі жүзеге асырудың маңыздылығын атап өтті.
– Бағдарламаларды жүйелі іске асыру – дамуымыздың басты талабы. Біз азаматтарды тұрғын үймен, жұмыспен, сапалы медициналық көмекпен және біліммен қамтамасыз етіп, мұқтаж адамдарға қолдау көрсету үшін тиісті жұмыстарды жалғастыра береміз. Мұның бәрі – жарқын болашаққа деген инвестиция, – деді Елбасы.         
Қазақстанның Тұңғыш Президенті ел экономикасын одан әрі дамыту және жаһандық сын-қатерлерді еңсеру үшін жақсы мүмкіндіктер бар екенін айтты.      
Басқосуда, сондай-ақ, Премьер-Министрдің бірінші орынбасары Ә.Смайылов және Энергетика министрі Қ.Бозымбаев баяндама жасады.
Елбасы өңірлердегі экологиялық жағдайды тиісті бақылауда ұстау және осы саладағы заңнаманың бұзылуына жол бермеу қажеттігіне назар аударды. Нұрсұлтан Назарбаев бұл шаралар, ең алдымен, халықтың тұрмыс сапасын жақсартуға бағытталғанын атап өтті.
Отырыс қорытындысы бойынша Үкіметке, облыстардың, Нұр-Сұлтан, Алматы, Шымкент қалаларының әкімдеріне нақты тапсырмалар берілді.  
Қазақстан Республикасының Тұңғыш Президенті – Елбасының
Баспасөз қызметі

///
	 

	Б.Әбдішев өңірдің әлеуметтік-экономикалық дамуы, сондай-ақ Мемлекет басшысының Үкіметтің кеңейтілген отырысында берген тапсырмаларының орындалу барысы туралы баяндады.

	Нұрсұлтан Назарбаев мемлекеттік және салалық бағдарламаларды тиімді іске асырудың маңыздылығына тоқталды. Сондай-ақ, Қазақстан Президенті өңірдің экономикасының өсімін, тұрғындарының жұмыспен қамтылуын және халықтың өмір сүру деңгейін арттыруды қамтамасыз ету қажеттігін атап көрсетті.

	Қарағанды облысының әкімі әлеуметтік-экономикалық дамудың барлық көрсеткіші оң қарқын алып отырғанын мәлімдеді. Жалпы өңірлік өнім 2,6 трлн. теңге, өнеркәсіп өндірісінің көлемі 1,4 трлн. теңге болды.

	Кездесу қорытындысында Мемлекет басшысы бірқатар нақты тапсырмалар берді.     


///Данияр Талғатұлы Ақышев Қазақстан Республикасының Тұңғыш Президенті – Елбасының көмекшісі болып тағайындалсын.
 
Қазақстан Республикасының
Тұңғыш Президенті – Елбасы                                               Н.Назарбаев
 
Нұр-Сұлтан, 2019 жылғы 9 сәуір
             №5
/// 
Нұрсұлтан Назарбаев пен Дилма Руссефф екіжақты сауда-экономикалық ынтымақтастықтың мәселелерін және оны бұдан әрі арттырудың перспективаларын қарастырды.
Сонымен қатар, халықаралық күн тәртібіндегі өзекті мәселелер жөнінде пікір алмасылды.
Нұрсұлтан Назарбаев екіжақты өзара ықпалдастықты арттыра түсу мақсатында Д.Руссефті Қазақстанға сапармен келуге шақырды.
///Елбасы тауық етін өндіруге және дайындауға маманданған «Жайық Агро LTD» жауапкершілігі шектеулі серіктестігінің тағам кәсіпорнының жұмысымен танысты.
Мемлекет басшысына кәсіпорынның өндірістік қуаты және дайын өнімнің сатылуы жөнінде мәлімделді.
Сонымен қатар Нұрсұлтан Назарбаевқа «Мясодел» және «Кублей» брендтерінің ет өнімдерін дайындаумен және өндірумен айналысатын жергілікті кәсіпорындардың жұмыстары туралы баяндалды.
***
«Жайық Агро LTD» кәсіпорны жылына 7200 тонна құс етін өндіреді. Бұл орайда, өнімнің 90 пайызы ішкі нарыққа жіберілсе, ал 10 пайызы сыртқы нарыққа шығарылады.

///Мемлекет басшысы Қасым-Жомарт Тоқаев аймақтарға сапары аясында елімізге келген Еуропадағы қауіпсіздік және ынтымақтастық ұйымының қазіргі төрағасы, Польшаның Сыртқы істер министрі Збигнев Рауды қабылдады. 
Қасым-Жомарт Тоқаев Збигнев Рауға ілтипат білдіре отырып, Қазақстанның Польшамен және осы Ұйыммен арадағы ынтымақтастықты нығайту үшін оның бұл сапарының маңызы зор екенін атап өтті.

Сонымен қатар Мемлекет басшысы жалпыұлттық референдумға дайындық барысы туралы айтып, ЕҚЫҰ-ның осы маңызды шараға баға беру үшін өз Миссиясын жіберу жөніндегі шешімін қолдады. 
– Референдум – еліміздегі маңызды саяси өзгерістер үдерісінің бастамасы. Қазақстанда демократияны ілгерілету жұмыстары үздіксіз жалғаса береді, – деді Президент.
Қасым-Жомарт Тоқаев пен Збигнев Рау Ұйымның әскери-саяси, экономикалық-экологиялық және гуманитарлық бағыттардағы ықпалдастығын жан-жақты талқылады. 
Қазақстан Президенті Польшамен арадағы екіжақты ынтымақтастық жөнінде айта келе, осы елді Орталық Еуропа аймағындағы маңызды серіктес ретінде қарастыратынын жеткізді. 
– 2021 жылдың қорытындысы бойынша өзара тауар айналымы 12 пайызға артып, 760 миллион долларға жетті.  Өзара сауда-саттықты ұлғайту үшін мүмкіндігіміз мол, – деді Қазақстан көшбасшысы.
Еуропадағы қауіпсіздік және ынтымақтастық ұйымының қазіргі төрағасы Президент Қасым-Жомарт Тоқаевтың басшылығымен жүзеге асырылып жатқан ауқымды саяси және экономикалық реформаларды жоғары бағалады. 
–  Менің бағалауым бойынша, алдағы референдум Конституцияға өзгерістер енгізу, халықтың әлеуметтік әл-ауқатын арттыру және нарықтық реформаларды ілгерілету жөніндегі Сіздің күш-жігеріңіз тұрғысынан үлкен серпіліс саналады. Алдағы референдум – оң өзгерістерге жол ашатын саяси ерік-жігердің айрықша белгісі. Сіздің еліңіздегі конституциялық реформалар демократия, бостандық және заң үстемдігі қағидаттарын нығайтуға бағытталғанын атап өткім келеді, – деді поляк дипломаты.
Збигнев Рау еліміздегі діни қауымдастықтар және азаматтық қоғам өкілдерімен өткізген кездесулері туралы мәлімдеді. Сондай-ақ ол ұлтаралық және конфессияаралық келісімнің қазақстандық моделіне жоғары баға беріп, Қазақстанда тұратын поляк диаспорасына тұрақты қолдау көрсетіп келе жатқаны үшін Қасым-Жомарт Тоқаевқа ризашылығын білдірді.
///Мемлекет басшысы рәсімге қатысушыларды жаңа спорт нысанының ашылуымен құттықтап, өңірдің туристік әлеуетін арттырудың маңыздылығын атап өтті.
Елбасы жаңа жобаның іске асырылуы отандық және шетелдік туристердің курорттық аймаққа қызығушылығын одан әрі арттыруға және келушілер санының көбеюіне септігін тигізетінін айтты.
– Біз Бурабайды Қазақстанның перспективалы туристік бағытының бірі ретінде дамытқымыз келеді. Бұл осы өңірге туристер мен спорт сүйер қауымды тарту мақсатымен жасалып отыр, – деді Нұрсұлтан Назарбаев.

/// 
Режиссер А.Сатаевтың картинасының сюжеттік желісіне фильм кейіпкерінің басына түскен сынақтардан өтуіне көмектесетін ана махаббатының күші туралы оқиға өзек болған.
Фильм 1930 жылдан бастап бүгінгі күнге дейінгі уақыт аралығын қамтиды. Негізгі оқиғалар қазақ халқы үшін қиын кезеңде – ұжымдастыру, жұт, соғыс жылдары және одан кейінгі кезеңде өрбиді.
Тарихи драма Қазақстанда, Беларусьте және Әзірбайжанда түсірілген. Жалпы, картина түсіріліміне 2 мыңнан астам адам қатысқан.
///Кездесуде Мемлекет басшысы Джибути Республикасының Президентін Ислам қаржысы саласындағы жаһандық сыйлыққа ие болуымен құттықтады.
– Сіздің сапарыңыз «ЭКСПО-2017» халықаралық көрмесінің өтуімен тұспа-тұс келді. Еліңіз тәуелсіздіктің 40 жылдығын атап өтті. Сіз бүгінгі сыйлыққа лайықтысыз. Мен сізді құттықтаймын, – деді Қазақстан Президенті.
Нұрсұлтан Назарбаев Қазақстанның Африка елдерімен ынтымақтасуға зор мән беретініне тоқталып, Джибути Республикасының Африка құрлығында маңызды логистикалық орта саналатынын атап өтті.
Исмаил Омар Гелле кездесуге ризашылық білдіріп, бұл оның Астанаға келген екінші сапары екенін айтты.
– Мен мұнда алғаш рет 2011 жылы болдым. Сол уақыттан бері Қазақстанның қарқынды дамып, Астананың таңғаларлықтай өзгергенін атап өткім келеді. Бүгінде Қазақстан бүкіл ислам әлемі үшін зор маңызға ие болып отыр, – деді Джибути Республикасының Президенті.

///Алматы қаласы
 
Қасым-Жомарт Тоқаевтың Алматы қаласына жасаған жұмыс сапары оңтүстік астана әуежайының жаңа халықаралық терминалы құрылысының капсуласын салу рәсіміне қатысумен аяқталды.
Іс-шара барысында Түркияның TAV Airports Holding компаниясының бас директоры Серкан Каптан, холдингтің директорлар кеңесі төрағасының орынбасары Сани Шенер және Алматы халықаралық әуежайының президенті Ерсой Альп Ер Тунга Қасым-Жомарт Тоқаевқа инвестициялық жоба туралы мәлімет берді.

Бұдан кейін Президент әуежайдың жаңа халықаралық терминалының құрылысын бастауға рұқсат берді.
Мемлекет басшысы Алматы әуежайы еліміз үшін маңызды стратегиялық нысан және Қазақстанның әуе қақпасы екенін атап өтті.
— Жаңа терминал салынғаннан кейін әуежайда жылына 14 миллион жолаушыға дейін қызмет көрсетілетін болады, яғни екі есеге артады деген сөз. Жаңа терминал ең озық технологиямен жабдықталып, халықаралық стандарттарға сай болуы керек. Ең бастысы барлық жұмысты уақытында аяқтау қажет, – деді Президент.

Құрылысқа салынған инвестицияның жалпы көлемі 200 миллион доллардан асады. Жаңа терминал тек халықаралық бағыттағы рейстерге, ал қазіргісі ішкі рейстерге қызмет көрсетеді. Құрылыс 2024 жылы жазда аяқталады деп жоспарланған. 
 


/// 
Кездесу барысында екі мемлекеттің көшбасшылары еуразиялық ықпалдастық мәселелерін және Қырғызстанның Еуразиялық экономикалық одаққа кіруіне байланысты өзара іс-қимылдың, сондай-ақ оған ЕАЭО аясында қолдау көрсетудің жаңа жағдайларын талқылады.
Сонымен қатар екіжақты қарым-қатынастың ахуалы мен оның инвестиция, өнеркәсіп, жол құрылысы, туризм және басқа салалардағы перспективалары қарастырылды.
Мемлекет басшысы қазақ-қырғыз қарым-қатынасы әрдайым жоғары деңгейде екенін, Қырғызстанның ЕАЭО-ға кіруі қазірдің өзінде 1 миллиард доллардан асатын тауар айналымын одан әрі жандандыра түсуге жағдай туғызатынын айтты.
Нұрсұлтан Назарбаев атап өткендей, кедендік шекараларды ашу екіжақты экономикалық қатынастарға оң ықпал етіп, бизнес үшін жаңа мүмкіндіктерге жол ашады.
Қазақстан мен Қырғызстан президенттері  өңірлік қауіпсіздік мәселелері және халықаралық күн тәртібіндегі өзекті жайттар жөнінде де пікір алмасты. Мемлекет басшысы Қырғызстан А.Атамбаевтың басшылығымен орнықты даму қарқынын көрсетіп отырғанына назар аударды.
Қырғыз көшбасшысы Қазақстанның Орталық Азиядағы жетекші рөлін атай отырып, сапарлап келгені және жемісті ынтымақтастық үшін Нұрсұлтан Назарбаевқа алғыс айтты. 

///
	

	Орталықты аралау кезінде Көлік және коммуникация министрі Асқар Жұмағалиев Қазақстан Президентіне автокөлікті тіркеу және жүргізуші куәліктерін беру міндетін ХҚО-ның басқаруына беру жөніндегі жұмыс барысы, сондай-ақ жаңа рәсімнің негізгі ерекшеліктері туралы баяндады.

	Мамандандырылған ХҚО-ның ғимаратында автокөлік құралдарын тіркеу және жүргізуші куәліктерін ресімдеу жөніндегі операциялық залдар, емтихан өтетін сынып, дайын құжаттар беру секторы, жол полициясы қызметкерлерінің кабинеті, көлік құралдарын тіркеу куәліктері мен жүргізуші куәліктерін дайындайтын бөлме орналасқан.

	Бизнес-процестерді автоматтандырудың, мемлекеттік органдардың ақпараттық жүйесін интеграциялаудың, құжаттар дайындауға жауап беретін орындаушылармен тікелей байланысты болдырмаудың арқасында, халыққа қызмет көрсету уақыты қысқарады, сондай-ақ оларды алудың қолайлылығы артады.

	Автокөлікті тіркеу/қайта тіркеуге бір сағатқа жуық уақыт жұмсалса, ал жүргізуші куәліктерін беруге қазіргі кездегідей алты сағат жұмсаудың орнына, екі сағатқа жуық уақыт жұмсалатын болады деп жоспарлануда. Жаңа рәсімдер сыбайлас құқық бұзушылықты жасаудың алдын алатыны жөніндегі фактінің де маңызы зор.

	Мемлекет басшысы қазіргі кезде өзінің тапсырмасына сәйкес мұндай автоматтандырылған орталықтар Қарағанды мен Алматыда жұмыс істеп тұрғанын, сондай-ақ ондай орталықтар Астана мен Ақтау қалаларында, ал келешекте еліміздің өзге өңірлерінде жұмыс істейтінін атап өтті.

	- Сіздер жол полициясы атына – сарсаңға салушылық, жемқорлық фактілері, төрешілдік сияқты белгілі бір сын айтылатынын білесіздер. Бүгінде автокөлікті тіркеу, жүргізуші куәлігін, мемлекеттік тіркеу нөмірін алу және өзге де қызмет көрсету үдерістерін автоматтандыру, сондай-ақ барлық құжатты бір жерден алу азаматтардың жол полициясы қызметкерлерімен байланысын барынша азайтып, осындай жағымсыз фактілерді жоюға мүмкіндік береді және Алматының барлық тұрғындары үшін қолайлы жағдай жасайды, - деп атап өтті Нұрсұлтан Назарбаев.   

	Қазақстан Президенті ХҚО жұмыс барысымен танысып шығып, оның қорытындысы бойынша мамандандырылған ХҚО-ны еліміздің барлық облыс орталықтарында ашу жөніндегі жұмысты жалғастыруды тапсырды.
///Мемлекет басшысына ведомствоның қазіргі қызметі, сондай-ақ елімізде құқықтық тәртіпті қамтамасыз ету үшін қабылданып жатқан шаралар туралы есеп берілді.
Сонымен бірге, Ерлан Тұрғымбаев Қасым-Жомарт Тоқаевқа ішкі істер органдарын реформалау және министрліктің жеке құрамын кезектен тыс аттестациядан өткізуге әзірлік барысы жөнінде баяндады.
Кездесу қорытындысы бойынша Қазақстан Президенті бірқатар нақты тапсырма берді.

///Мемлекет басшысы Беларусь Республикасына ресми сапары аясында өткен келіссөздерді қорытындылады.
Қазақстан Президенті берік әріптес саналатын екі ел арасындағы қарым-қатынастардың ашық әрі сенімді сипаты бар екенін айтты.
– Бүгінде біздің арамызда өзара оңтайлы шешімі табылмаған мәселе жоқ. Біз екіжақты күн тәртібінің кең ауқымды мәселелерін қарастырдық, – деді Нұрсұлтан Назарбаев.
Александр Лукашенко екіжақты қарым-қатынас және интеграциялық бірлестік тұрғысынан стратегиялық ынтымақтастықтың маңыздылығын атап өтті.
– Біз 25 жыл ішінде жай дос қана емес, сондай-ақ стратегиялық, экономикалық серіктеске айналдық. Қазақстан біз үшін екіжақты байланыстар тұрғысынан да, интеграциялық бірлестіктер мен халықаралық ұйымдар аясында да маңызды әрі уақыт сынынан өткен одақтас, – Беларусь Президенті.
Қазақстан Президенті келіссөздер барысында сауда-экономикалық саладағы өзара іс-қимылды дамытуға ерекше мән берілгенін атап өтті.
Мемлекет басшысы БАҚ өкілдеріне биылғы 9 айда елдеріміз арасындағы тауар айналымының көлемі 60 пайыздан астамға артып, 441 миллион АҚШ долларын құрағанын айтты.
Сонымен қатар, Нұрсұлтан Назарбаев екі ел үкіметтері еуразиялық интеграция әлеуетін ескеріп, өзара сауда-саттық жасау барысында пайдаланылмаған резервтерді тартуды жандандыру қажет екенін атап өтті.
– Мен біздің сауда номенклатурамызды кеңейту бағытында жұмыс істеуді ұсындым. Өнеркәсіп кооперациясын нығайтуға және екіжақты сауда-саттық көлемін арттырудың нақты деректеріне айрықша мән берілді, – деді Қазақстан Президенті.
Мемлекет басшысы комбайн, трактор, сондай-ақ карьерлік, жүкті өзі аударатын, тіркемелі және басқа да техникалар шығару жөніндегі бірлескен кәсіпорындар қызметінің тиімділігін арттыру қажеттігіне ерекше тоқталды.
Нұрсұлтан Назарбаев екі елдің географиялық тұрғыдан ұтымды орналасқанын айтып, көлік-транзиттік өзара іс-қимылдың зор мүмкіндіктері бар екеніне назар аударды, сондай-ақ оның аясын кеңейту орынды екенін атап өтті.
– Соңғы алты жыл ішінде Қазақстан мен Беларусь арқылы тасымалданатын Қытай мен Еуропа арасындағы жүк көлемі 100 есеге жуық артты. 2018 жылы бұл көлем екі есе өседі деп күтілуде. Біз осы саладағы Астана мен Минскінің ынтымақтастығы жөніндегі одан әрі іс-қимылдарын белгіледік, – деді Қазақстан Президенті.
Беларусь Президенті ІТ-технологиялар саласындағы екі ел ынтымақтастығының перспективалы екенін айтты.
– Бұл сапар екіжақты ынтымақтастықтың жаңа кезеңін бастады. Инновациялар мен жоғары технологияларға мән бере отырып, өзара капитал салу оның басты ерекшелігі болып табылады, – деді Александр Лукашенко.
Соңында Нұрсұлтан Назарбаев өткен келіссөздер барлық ауқымды өзара іс-қимыл бойынша Қазақстан мен Беларусь арасындағы ынтымақтастықтың дамуына тың серпін беретініне сенім білдірді.
***
Қазақстан Президентінің Беларусь Республикасына ресми сапары аясында мынадай құжаттарға қол қойылды:
– Қазақстан Республикасы мен Беларусь Республикасы арасындағы Әлеуметтік-экономикалық ынтымақтастық туралы шарт және 2026 жылға дейінгі ынтымақтастық бағдарламасы;
– Қазақстан Республикасының Үкіметі мен Беларусь Республикасының Үкіметі арасындағы Бұқаралық ақпарат құралдары саласындағы ынтымақтастық туралы келісім;
– Қазақстан Республикасының Үкіметі мен Беларусь Республикасының Үкіметі арасындағы Өнеркәсіптің қорғаныс салалары ұйымдарының өндірістік және ғылыми-техникалық кооперациясы туралы келісім;
– Қазақстан Республикасының Сыртқы істер министрлігі мен Беларусь Республикасының Сыртқы істер министрлігі арасындағы 2018-2019 жылдарға арналған ынтымақтастық жоспары;
– Қазақстан Республикасының Мәдениет және спорт министрлігі мен Беларусь Республикасының Спорт және туризм министрлігі арасындағы Дене шынықтыру және спорт саласындағы 2018-2019 жылдарға арналған ынтымақтастық бағдарламасы;
– Қазақстан Республикасының Мәдениет және спорт министрлігі мен Беларусь Республикасының Мәдениет министрлігі арасындағы Мәдени ынтымақтастық жөнінде өзара түсіністік туралы меморандум;
– Қазақстан Республикасының Ұлттық ғылым академиясы мен Беларусь Республикасының Ұлттық ғылым академиясы арасындағы Ғылыми-техникалық ынтымақтастық туралы шарт.


///
	

	Кездесу барысында Нұрсұлтан Назарбаев Х.Руханиді сайлаудағы айқын жеңісімен құттықтап, жоғары қызметіне табыстар тіледі.

	Тараптар екіжақты ынтымақтастықтың ауқымды бағыттарын дамытудың перспективаларын қарастырды, сондай-ақ халықаралық күн тәртібіндегі өзекті мәселелер туралы сөз қозғады.

	Нұрсұлтан Назарбаев пен Х.Рухани екі елдің транзит-көлік мүмкіндіктерін анағұрлым белсенді пайдалану қажеттігін атап өтті. Жаңаөзен – Қызылқия –  Берекет – Этрек – Горган бағыттары бойынша теміржол желісінің әлеуеті ерекше атап өтілді, ол өңірлік сауда-экономикалық өзара іс-қимылды айтарлықтай жандандыруға және өңірдің көлік-коммуникация құрылымының тиімділігін арттыруға қабілетті.

	Тараптар Иранның ядролық бағдарламасы төңірегіндегі жағдайды тезірек реттеу мәселесін де талқылады. Қазақстан оған белсене қатысуға, соның ішінде «5+1» форматында жаңа келіссөздер жүргізу орны ретінде алаң ұсыну арқылы атсалысуға дайын.

	Соңында Қазақстан Президенті жаңадан сайланған Х.Руханиге достас Иранның дамуы мен өркендеуі жолында барлық бастамаларын табысты іске асыруына тілектестігін білдірді.

///Қасым-Жомарт Тоқаевқа коронавирусқа қарсы отандық вакцинаның әзірлену барысы туралы ақпарат берілді.
Күнсұлу Закарьяның мәліметіне сәйкес бүгінгі таңда институттың базасындағы бес платформада коронавирусқа қарсы вакциналар дайындалуда. Институт әзірлеген белсенді емес вакцина Дүниежүзілік денсаулық сақтау ұйымында мақұлданып, клиникалық зерттеулердің бірінші кезеңінен өтті және қазіргі уақытта Ұлттық ғылыми фтизиопульмонология орталығында зерттеудің екінші кезеңі жүргізіліп жатыр.
Коронавирус індетіне қарсы әзірленіп жатқан отандық екінші суббірлікті вакцина ДДСҰ тарапынан мақұлданып, клиникалық зерттеулерден сәтті өткен. Бұл вакцинаның материалдары Дәрілік заттар мен медициналық бұйымдарды сараптау ұлттық орталығында қаралып жатыр.
Президентке Қазақстанда бұрын-соңды болмаған иммундық препараттар шығаратын зауыт құрылысы туралы да мәлімет берілді. Ғылыми-зерттеу институтында отандық вакциналар шығаратын зауыт құрылысы жүргізілуде. Зауыттың жобалық қуаты жылына 60 миллион мөлшерде вакцина шығаруға жетеді. Осы арқылы отандық нарықты ғана қамтып қоймай, оны экспорттауға да мүмкіндік туады. Аталған зауыт іске қосылған кезде еліміз импорттық тәуелділіктен арылады. 
Мемлекет басшысы ғылыми-зерттеу институтының қызметкерлеріне арналған тұрғын үй құрылысының қарқынын арттыру ұсынысын қолдады. Сонымен қатар кездесуде қызметкерлердің жалақысын көтеру, аталған салаға жас мамандарды көптеп тарту, нормативтік-құқықтық актілерге вакцинаны уақытша тіркеу түсінігін енгізу мәселелері қозғалды.
Кездесу соңында Қасым-Жомарт Тоқаев отандық вакциналарды дайындау ісіне қатысты бірқатар нақты тапсырма берді.
 

///
	 

	Кездесу барысында түрлі салалардағы екіжақты ынтымақтастықты нығайту мәселелері қаралды. Атап айтқанда, сауда-экономикалық және инвестициялық салалардағы өзара ықпалдастық аясын кеңейтуге ерекше назар аударылды. Халықаралық күн тәртібіндегі өзекті мәселелер де талқыланды.

	Мемлекет басшысы Сыртқы істер министрінің Қазақстанға ресми сапарына ризашылығын білдірді.

	– Нидерланд – Қазақстан экономикасына ірі инвестиция салушы әрі Еуропа елдері арасындағы сауда-экономикалық серіктесіміз. Біз екіжақты қарым-қатынастарды дамытуға мүдделіміз. Бұл сапар мемлекеттеріміз үшін маңызды болып саналады, – деді Нұрсұлтан Назарбаев.

	Сыртқы істер министрі кездесудің өтуіне жасалғаны мүмкіндік үшін алғысын айтты.

	– Алғашқы ресми сапардағы міндетім – Гаагада өтетін Ядролық қауіпсіздік жөніндегі саммитке қатысу үшін Нидерланд Королінің біздің елге келу жөніндегі шақыруын жеткізу. Сондай-ақ, Премьер-Министрмен екіжақты кездесулер жоспарланған. Біз теңізге шығатын және порттық инфрақұрылымдары дамыған ел, ал Қазақстан орасан әлеуеті бар ел ретінде күш-жігер біріктіріп, зор нәтижеге жетеміз деп санаймыз, – деді Ф.Тиммерманс.

	Сыртқы саясат ведомствосының басшысы Қазақстанның әлемдегі ең дамыған 30 елдің қатарына кіру туралы жоспарын іске асыруға Нидерландтың атсалысу ниеті барын атап өтті.

	Гаагада өтетін алдағы Ядролық қауіпсіздік жөніндегі саммитке қатысты Ф.Тиммерманс ядролық қару салдарынан болатын қасіреттер туралы Қазақстан өзге елдердің бәрінен де жақсы білетініне тоқталды.   

	– Семей полигоны аумағында ядролық сынақтар жүргізіліп, оның зардаптарымен ұзақ жылдар бойы күресуге тура келді. Қазақстан бұл шараның қаншалықты шығын әкелетінін біледі. Сондықтан бізге қауіпсіздіктің барлық мәселесін сақтауға мүмкіндік беретін тиімді халықаралық жүйе құру керек. Оны сақтау үшін Қазақстан ұстанып отырған бағытты барлық ел қолдайды, – деді министр.    


///Қасым-Жомарт Тоқаев өз сөзінде «Атамекен» ұлттық кәсіпкерлер палатасы бизнестің құқықтары мен заңды мүдделерін табысты қорғап, кәсіпкерлікті қолдау жөніндегі мемлекеттік саясатты жүзеге асыруға белсенді қатысып келе жатқанын атап өтті. Президенттің сөзінше, бүгінгі күні кәсіпкерлік ел экономикасының қозғаушы күшіне айналды деуге толық негіз бар.  
– Соңғы бес жыл ішінде шағын және орта бизнестің ел экономикасындағы үлесі 24 пайыздан 32 пайызға артты. Кәсіпкерлік саласында еңбек ететін азаматтардың саны 21  пайызға, яғни 2,8  миллионнан 3,4  миллионға дейін өсті. Қазір жұмыспен қамтылғандардың 40 пайызға жуығы шағын және орта бизнесте еңбек етеді. Бұған мемлекет пен бизнесті байланыстырып отырған Ұлттық палатаның сіңірген еңбегі мол, – деді Мемлекет басшысы.
Қасым-Жомарт Тоқаев Үкімет пен «Атамекен» ҰКП-ның үйлесімді жұмысы еліміздегі бизнес ахуалға оң әсер етіп отырғанын да атап өтті. Биыл қайта реттеуді жалғастыруды, бизнес үшін рәсімдерді жеңілдетуді, мемлекеттік қызмет көрсету мерзімдерін қысқартуды қарастыратын заң шығару бастамаларының сегізінші топтамасы қабылданды.
– Менің тапсырмам бойынша кәсіпкерлердің құқықтарын қорғау үшін «бизнеске адалдық презумпциясы» қағидаты заң жүзінде бекітілді. Бұл барша даулы және түсініксіз мәселелерді кәсіпкерлердің пайдасына шешуге мүмкіндік береді. Аталған заң шығарудағы өзгерістер тиісті сот тәжірибесінде қолдау табатынына сенемін. Осы жылдың 1 қаңтарынан бастап менің Жарлығыма сәйкес шағын және орта бизнесті үш жылға дейін тексеруден босату туралы мораторий күшіне енді. Нәтижесінде мұндай субъектілерді тексеру көлемі 8 есе қысқарды, – деді Президент.
Мемлекет басшысы Үкімет пен Қазақстандағы бизнестің үйлесімді жұмысының нәтижесінде пандемия кезінде денсаулық сақтау саласындағы және экономикадағы жағдайды бақылай алғанымызды айтты. Шағын және орта бизнеске қолдау көрсету мақсатында дағдарысқа қарсы теңдессіз бірқатар шара қабылданып, кәсіпкерліктің 700-ден астам субъектісі салық төлеуден босатылды немесе олар үшін салық мөлшерлемелері төмендетілді. «Қарапайым заттар экономикасы» бағдарламасы белсенді жұмыс істей бастады. Мемлекеттік және квазимемлекеттік ұйымдардың ғимараттарында орналасқан шағын және орта бизнес субъектілері жыл соңына дейін жалға алу төлемдерінен босатылды. Сондай-ақ қатты зардап шеккен секторлар үшін бюджеттен тыс барлық қорларға аударымдар жіберу тоқтатылды. Аса қатты зардап шеккен шағын және орта бизнес субъектілерінің несиелері жылына  6 пайызға дейінгі мөлшерлемемен субсидияланады.
Қасым-Жомарт Тоқаев Үкімет пен Ұлттық Банкке 2021 жылға арналған «Жұмыспен қамтудың жол картасы» бағдарламасын ұзартуды тапсырды. Бұл ретте, жаңартылған бағдарламада бірінші кезеңді іске асыру барысында анықталған кемшіліктерді ескеру қажет.
– Бұл жерде өңірлерге бөлінетін қаражаттарды сапалы әрі тиімді бөлу жөнінде сөз болып отыр. Тікелей мағынасында ақшаны желге ұшыруға немесе «өз» компанияларына келісімшарттарды бөліп беруге жол берілмеуі тиіс. Қаражаттардың бір бөлігін микро несие беруге жұмсауға болады. Үкімет пен Ұлттық Банк 1 желтоқсанға дейін нақты ұсыныстар беруі тиіс. Ұлттық палата дағдарысқа қарсы шараларды әзірлеу мен оларды іске асыруда біршама қолдау көрсеткенін атап өткім келеді. Медицина тілімен айтсақ, біз бірлесе отырып проблемаға дұрыс диагноз қойып, емдеудің қажетті шараларын қабылдай алдық, – деді Президент. 
Қасым-Жомарт Тоқаевтың айтуынша, пандемия мен дағдарыс Қазақстанның алдына жаңа міндеттер қойып отыр. Сондықтан мемлекет елімізде бизнес жүргізудің шарттарын жүйелі түрде жақсартуды жалғастыра береді. Президенттің тапсырмасы бойынша сапалы жаңа реттеушілік жүйе әзірлене бастады. Қолданыстағы барлық бақылау-қадағалау, рұқсат беру және басқа да реттеуші құралдарға үлкен әрі нақты тексерулер жасалады.
– Біз құқық қорғау және сот жүйелерін реформалауды бастадық. Реформа жедел, ашық және тиімді болуы тиіс. Бұл жұмысты өзім тікелей қадағалаймын. Мұндай күрделі, жабық жүйелерді, оның ішінде, бизнестің құқықтары мен мүдделерін қорғай отырып өзгерту қажет. Сондықтан «Атамекеннен» нақты ұсыныстар күтемін. Құқық қорғау органдарының барша қызметкерлері, инспектордан бастап генералға дейін елімізде қолайлы бизнес ахуалды қалыптастыру жұмысының толыққанды қатысушылары екендерін сезінулері тиіс, – деді Мемлекет басшысы.
Отандық өнім көлемін ұлғайту және қайта өңдеу өнеркәсібін қолдау мәселелері басты назарда бола бермек. Үкімет сатып алуды реттеу жөніндегі нормативтік-құқықтық базаны өзектендіруді бастады. Квазимемлекеттік секторды сатып алу жобасы бойынша жоба жүріп жатыр. Өңдеу өндірісіне шикізат жеткізу тетіктері әзірленуде. Отандық өнеркәсіп секторы үшін жаңа заңнамалық база дайындалуда. Агроөнеркәсіп кешенін дамыту жөніндегі ұлттық жобаны әзірлеу басталды.
– Қазір біздің өткеннен сабақ алатын, ауыл шаруашылығының бүгінгі жағдайын және болашағын дәлме-дәл анықтайтын, өз әлеуетімізді дұрыс бағалайтын мүмкіндігіміз бар. Алдымен пәрменді шаралар мен қолдау институттарын айқындап, дұрыс реттеу ортасын қалыптастыру керек. Содан кейін ғана қапысыз және басымдықтарды жыл сайын өзгертпей батыл алға жылжуға болады. Агроөнеркәсіп кешені бойынша бағдарламалық құжаттың әзірленуін тікелей қадағалап отыратын боламын. Бұл ретте шенеуніктердің де, кәсіпкерлердің де, сарапшылардың да пікірін тыңдаймын. Өйткені ауыл шаруашылығының әлеуетін көтеретін кез жетті. Олай болмаған жағдайда біздің экономикамыз үшін өкінішке ұрындыратын теріс салдар орын алуы мүмкін, – деді Президент.
Қасым-Жомарт Тоқаев отандық компанияларды белсенді түрде сыртқы нарықтарға шығуға шақырды. Үкіметке Ұлттық кәсіпкерлер палатасымен бірлесіп экспорттық әлеуеті бар салалар мен кәсіпорындарды анықтау тапсырылған. Мұндай жобаларға қаржыландыру жеңілдігі, экспорттық қолдау тетіктері, заттай грант беру секілді кешенді қолдау шаралары көрсетіледі. Қазақстан келер жылы шикізаттық емес экспорттың көлемін 29 миллиард долларға дейін арттыруды көздеп отыр.
Президент баяндамасында еліміздің экономикасын цифрландыру қарқынын сақтауға байланысты да ерекше көңіл бөлінді.
– Жақын арада жерге қол жеткізу секілді кәсіпкерлер үшін тағы да бір маңызды мәселе шешілуі керек. Менің тапсырмам бойынша Үкімет жер қатынастарын цифрландыру және отандық бизнестің ауыл шаруашылығына арналмаған жер ресурстарына қол жеткізуін жеңілдету жөнінде заң жобасын дайындады. Сондай-ақ заңда жер қатынастары мен сәулет саласында мемлекеттік қызметтерді электронды түрде көрсету, жер учаскелерін беру мерзімін 1 жылдан 20 күнге дейін қысқарту, мемлекеттік актіні, жерге орналастыру жобасын алып тастау және басқа да бірқатар маңызды мәселелер қарастырылған. Үкімет жыл соңына дейін аталған заң жобасын Парламентке беруі қажет, – деді Мемлекет басшысы.
Қасым-Жомарт Тоқаев отандық кәсіпкерлерді қолдау және қорғау ел дамуы үшін маңызды міндет екенін айтты. Сонымен қатар бұл Президенттің сайлауалды уәделері мен басымдықтарының бірі. Сондықтан ол ұлттық бизнесті дамытуға әрқашан баса назар аударады.
– Үкімет пен басқа да мемлекеттік органдар бизнесті қолдауға байланысты міндеттердің тиісінше орындалуын қамтамасыз ететін болады. Алайда бизнес сектор да жаңа талаптарға тез бейімделуі керек. Кәсіпкерлер өз бизнесін жаңғыртуға назар аударуға тиіс. Бұл, ең алдымен, бәсекеге қабілетті болу, әрқашан жаңа бастамалар мен жаңа жобаларды іске асыруға ұмтылу деген сөз. Сонымен бірге біз табысты әділ бөлудің маңыздылығын да ұмытпауымыз керек. Кәсіпкерлерге жұмыс орындарын ашып, табысын ұлғайтуы қажет. Ең алдымен, бұл мемлекеттен қаржылай көмек алатын кәсіпорындардың міндеті, – деді Президент.
Сөзінің соңында Қасым-Жомарт Тоқаев бірлесіп жұмыс істеу арқылы ғана ел экономикасын қалпына келтіріп, дамудың жаңа деңгейіне шыға алатынымызды атап өтті. Президент «Атамекен» ұлттық кәсіпкерлер палатасы алдағы уақытта да бүкіл қазақстандық бизнес-қоғамдастықтың мүдделерін білдіретін беделді құрылым болып қала беретініне сенім білдірді.



/// 
Жеделхатта Қазақстан мен Италия арасындағы достық, өзара сенім және стратегиялық серіктестікке негізделген екіжақты қарым-қатынастар халықтарымыздың игілігі үшін нығая беретіндігі айтылған.
«Алдағы уақытта Сізбен бірге елдеріміздің зор ынтымақтастық әлеуетін барынша дамытуға күш жұмсайтыныма қуаныштымын», – делінген жеделхатта.
Соңында Қазақстан Президенті Н.Назарбаев С.Маттареллаға зор денсаулық, жаңа қызметіне табыс, ал достас Италия халқына бақ-береке тіледі. 
///Мемлекет басшысы ұлттық әскери-патриоттық орталыққа барып, «Отан, Елбасы, Жас сарбаз» атты мерекелік іс-шараға қатысты, сондай-ақ балалар мен жасөспірімдердің әскери-патриоттық қозғалысының тәрбиеленушілерімен кездесті.
Елбасы іс-шара басталар алдында әскери-патриоттық орталықтың музейіндегі экспозициялармен танысты. Онда Қазақстан армиясына арналған әскери суретшілер студиясының туындылары мен «Орбұлақ шайқасының» диорамасы қойылған, сонымен қатар 3D-mapping шоу технологиясын қолдану арқылы проекциялық көрме ұйымдастырылған.
Қазақстан Президенті шараға қатысушылардың бәрін өскелең ұрпақты отаншылдыққа тәрбиелейтін «Жас сарбаз» қозғалысының құрылуымен құттықтады. Осыған орай, Мемлекет басшысы ұлттық рухты қалыптастырып, ел тарихын терең зерттеудің маңыздылығын айрықша атап өтті.
– Жақында жарияланған Жолдаудағы маңызды мәселелердің бірі – патриоттық тәрбие беру ісі. Егер біз Отанымызды қорғай алмасақ, онда тәуелсіздіктің 27 жылы ішінде атқарған барлық жұмысымыздың мәні жоғалады, – деді Нұрсұлтан Назарбаев.
Елбасы бүгінде мемлекет тарапынан атқарылып жатқан шаралардың бәрі келер ұрпақ үшін қолайлы жағдай жасауға бағытталғанын айтты.
– Осының бәрі жастарымыз – біздің болашағымыз үшін атқаруда. Бұл жұмыстардың бәрі сіздердің тұрмыстарыңызды қазіргіден де жақсартып, Қазақстанымызды одан әрі байыта түсу үшін жасалуда, – деді Мемлекет басшысы.
Нұрсұлтан Назарбаев еліміздің барлық жастарын «Жас сарбаз» қозғалысына мүше болуға шақырды.
– «Жас сарбаз» қозғалысы еліміздің барлық өңірінде құрылуға тиіс. Жастар осы қозғалыстың қатарынан табылуы қажет. Сондықтан, дене шынықтырумен айналысып, әскери мамандықтарды игерген жөн. Бұл ұйым Қорғаныс министрлігімен бірлесіп, патриоттар тәрбиелеу ісіне белсенді атсалысуы керек. Сонда ғана сіздер халықтың тірегіне айналасыздар, – деді Қазақстан Президенті.
Мемлекет басшысы «Ұлы даланың жеті қыры» атты мақаланың Қазақстандағы патриотизмді күшейту ісіндегі ерекше маңызы туралы айтты. 
Нұрсұлтан Назарбаев Қазақстан қоғамының гүлденуі үшін тұрақтылық пен ұлтаралық келісімді сақтаудың маңыздылығын атап өтті.
– Елімізде көптеген этнос өкілдері тұрады. Біз бәріміз де – Қазақстан азаматтарымыз. Бай тарихымыздың арқасында төзімділік пен құрмет сезімін бойымызға сіңірдік. Бұл құндылықтар Қазақстанды біріктіреді, мемлекетті қуатты және сыйлы мемлекетке айналдырады. Сондықтан патриот болу – баршамыздың парызымыз, – деді Қазақстан Президенті.
Соңында Мемлекет басшысы іс-шараға қатысушыларға табыс тілеп, жаңа жетістіктерге жетуге ниеттестік білдірді.








///Президент Сенат Спикерімен Парламенттің жаңа сессиясының ашылуына дайындық мәселелерін талқылады. Сондай-ақ Президентке Жоғарғы Палатаның өткен сессиядағы заң шығару қызметінің негізгі қорытындылары туралы ақпарат берілді.
Сенат Төрағасының айтуынша, депутаттық корпус саяси реформалардың жиынтығын заң тұрғысынан толық қамтамасыз етті. Халық денсаулығы, педагог мәртебесі, ардагерлер туралы маңызды заңдар және пандемия кезінде азаматтар мен бизнесті қолдауға бағытталған түзетулер жан-жақты пысықталып, қабылданды. Алдағы сессия барысында Сенат қызметі Қазақстанды дағдарыстан кейінгі кезеңде дамыту стратегиясын іске асыруға бағытталады.
Мәулен Әшімбаев Қасым-Жомарт Тоқаевқа өткен Сенат депутаттарын сайлаудың қорытындылары, сенаторлардың өңірлерге сапары және ағымдағы қызметі туралы мәлімет берді.
Мемлекет басшысы экономикалық өсімді қайта қалпына келтіруге және халықтың тұрмыс сапасын көтеруге бағытталған бастамаларды заң тұрғысынан сапалы және жедел іске асыру қажет екенін айтты.
Президент Сенаттың рөлі әрбір заңнаманы жіті пысықтау, сондай-ақ заңдарды қабылдау кезінде мемлекеттің басты ұстанымдарын және жалпы ұлттық мүдделерді қолдау екенін атап өтті.
Қасым-Жомарт Тоқаев сыбайлас жемқорлықты жою және тұрғындардың мемлекеттік аппаратқа деген сенімін арттыруға бағытталған жаңа бастамаларды заңмен бекітудің маңыздылығына назар аударды.


///Елбасы «Астана балет» театрында өткен «Арнау» ұлттық би кешін көруге барды. Кеш бағдарламасындағы әсем қимылмен бейнеленген, жарқын әрі әсерлі түрлі хореографиялық миниатюралар мен спектакльдер үзінділері еліміздің ұлттық дәстүрлері мен мәдениетінен сыр шертеді.



///
Видео конференция форматында өткен жиынға Пәкістан Премьер-Министрі Имран Хан, Түркия Президенті Режеп Тайип Ердоған, Түрікменстан Президенті Гурбангулы Бердімұхамедов, Ауғанстан Президенті Ашраф Ғани, Әзербайжан Президенті Ильхам Әлиев, Иран Президенті Хасан Рухани, Қырғызстан Президенті Садыр Жапаров, Тәжікстан Президенті Эмомали Рахмон, Өзбекстан Президенті Шавкат Мирзиёев, Экономикалық ынтымақтастық ұйымының Бас хатшысы Хади Сулейманпур қатысты.
Қасым-Жомарт Тоқаев сөзінің басында бауырлас түрік халқына және Түркия Президенті Режеп Тайип Ердоғанға пандемияға қарсы күресте елімізге көмек көрсеткені үшін ризашылығын білдірді. Мемлекет басшысы осынау қиын-қыстау кезеңде елдеріміз жаһандық деңгейдегі өзара көмек пен қолдаудың қаншалықты маңызды екеніне тағы бір мәрте көз жеткізгенін атап өтті.

Президент баяндамасында пандемияның экономикаға тигізген кері әсерін еңсеруге баса мән берді.
– Қажетті қаржымен қамтамасыз етілген Дағдарысқа қарсы кешенді жоспарды іске асырудың арқасында Қазақстан пандемияның теріс әсерін барынша азайта алды. Тіпті құрылыс, ауыл шаруашылығы және өндіріс секілді салаларда өсімге қол жеткіздік. Биыл біз ішкі жалпы өнім 3 пайыздан астам өседі деп жоспарлап отырмыз, ­– деді Қасым-Жомарт Тоқаев.
Мемлекет басшысы Экономикалық ынтымақтастық ұйымымен ықпалдастық Қазақстан сыртқы саясатының басым бағыттарының бірі екенін атап өтті. Президенттің пікірінше, ұйым аясындағы өзара іс-қимылдың негізі инфрақұрылымдық, әлеуметтік және мәдени бағыттардағы ірі жобалар болуы керек. Қытаймен бірлесіп қолға алынған Транскаспий халықаралық көлік бағыты – сондай болашағы зор жобалардың бірі. Атап айтқанда, 2019 жылдың қараша айында Қазақстан, Қытай, Әзербайжан, Грузия және Түркияны байланыстыратын Сиань-Ыстамбұл-Прага бағыты бойынша контейнерлік пойызы жүре бастады. Былтыр сәуір айында Сиань-Измир бағытындағы бірінші контейнерлік құрам жүріп өтті. Ол 7000 шақырым қашықтықты 16 күнде еңсерді.
– Бұл – өзара ықпалдастығымыздың жақсы үлгісі. Дегенмен орнықты дамуды қамтамасыз ету үшін әлі де көп іс атқаруымыз керек. Биыл біз Қазақстан – Түрікменстан – Иран темір жол бағытының толық іске қосылуын қамтамасыз етуге тиіспіз. Басқа да жаңа бағыттар пысықталуда. Түркістан мен Ташкент арасындағы жоғары жылдамдыққа арналған темір жол Қазақстанның да, Өзбекстанның да туристік әлеуетін арттырады деп күтілуде. Бұл жол уақытты екі сағатқа дейін қысқартуға және екі ел кәсіпкерлері арасындағы байланыстарды жеңілдетіп, әлеуметтік қатынастарды жақсартуға мүмкіндік береді, – деді Қасым-Жомарт Тоқаев.

Сонымен қатар Президент өз сөзінде Қазақстанның Ауғанстандағы инфрақұрылымдық жобаларға қатысып жатқаны туралы мәлімдеді. Қазақстан ресейлік және өзбекстандық серіктестерімен бірлесіп, Мазари-Шариф – Кветта және Мазари-Шариф – Пешавар бағыттарында темір жол салып жатыр. Ауғанстанмен арадағы екіжақты сауда-саттықтың өсімі былтыр 55 пайыз болған.

Бұл өңір үшін тағы бір маңызды басымдық – азық-түлік қауіпсіздігі. Президент Қазақстанның Экономикалық ынтымақтастық ұйымының ауыл шаруашылығы саласына қатысты барлық бастамаларын қолдайтынын айтып, мүше-мемлекеттерді Азық-түлік қауіпсіздігі жөніндегі ислам ұйымына (IOFS) қосылуға шақырды. Аталған ұйымның штаб-пәтері Нұр-Сұлтан қаласында орналасқан.
– Біз дистрибьюторлық және логистикалық көтерме орталықтарының ұлттық желісін құру үшін жұмыс істеп жатырмыз. Азық-түлік қауіпсіздігі мен оның қол жетімділігі – ортақ проблема. Сондықтан тиімді логистика құру үшін күш жұмылдырудың маңызы зор деп санаймыз. Қазақстан мен Өзбекстан шекарада Сауда-экономикалық ынтымақтастықтың халықаралық орталығын ашады, – деді Мемлекет басшысы.
Қасым-Жомарт Тоқаев  туризм саласының әлеуетін арттыру мәселесіне де тоқталды. Бұл сала пандемияға қарамастан, ынтымақтастықтың перспективті бағыттарының бірі болып қала береді.
– Қазақстан  туристік саланың үлесін 2025 жылға қарай ішкі жалпы өнімнің 8 пайызына дейін жеткізуді көздеп отыр. Біз Орталық Азия елдері мен күллі түркі әлемі үшін қасиетті саналатын Түркістан қаласын белсенді дамытып жатырмыз. Тек 2020 жылдың өзінде қаланың инфрақұрылымына, Түркістанның туризмі мен логистикасына құйылған ішкі инвестиция шамамен 1 миллиард долларды құрады. Түркістан Қазақстанның ТОП-10 туристік бағытына кірді. Бұл сіздердің елдеріңіздің инвесторлары мен туристері үшін тартымды өңір болмақ, – деді Президент.
 

Мемлекет басшысы денсаулық сақтау саласы да Қазақстанға келетін шетелдік инвестицияға «тартылыс орталығы» бола алатынын атап өтті. Бәсекеге қабілетті тарифтер, жоғары білікті жұмыс күші және мемлекеттік-жеке меншік әріптестіктің басқа да көптеген мүмкіндіктері арқылы елге түрік компаниялары тартылды. Олар Қазақстанда жаңа ауруханалардың құрылысына және оларды жоғары технологиялы медициналық құралдармен жабдықтауға атсалысуда.
– Түркияның Rönesans Holding компаниясы Қазақстанның жеті қаласында өз емханаларының құрылысын бастамақшы. Сондай-ақ біз Қазақ ұлттық онкология және радиология институтымен бірлесе отырып, биыл Алматы қаласында Томотерапия орталығын іске қосуды жоспарлап отырған Orhun Medical компаниясының жұмысына сәттілік тілейміз. Түрік компанияларымен ынтымақтастық жалғаса беретініне сенімдімін. Сонымен қатар біз Қазақстанның денсаулық сақтау саласына инвестиция құю үшін басқа да қатысушы-мемлекеттердегі серіктестерімізді шақыруға ниеттіміз, – деді Қасым-Жомарт Тоқаев.

Президент Экономикалық ынтымақтастық ұйымының тиімділігін арттыру бойынша бірқатар ұсыныс жасады. Оның айтуынша, Қазақстан Азиядағы өзара іс-қимыл және сенім шаралары жөніндегі кеңестің төрағасы ретінде ЭЫҰ мен АӨСШК-нің экономика саласындағы ынтымақтастығын дамытуға қолдау көрсетуге әзір. Аталған құрылымдар арасындағы өзара іс-қимылдарды көлік және логистика, ауыл шаруашылығы, қаржы, энергетика, туризм, цифрлық технологиялар және басқа да салалар бойынша дамытуға болады.
– Ортақ мүдделерді көздеген, бірлескен жобаларды нақты жүзеге асыруға негізделген жан-жақты ынтымақтастық қазіргі сын-қатерлерге төтеп беріп, ертеңгі күнге дайын болуға мүмкіндік жасайды деген ниеттеміз. Біз ұйымға үлкен үміт артамыз, – деді Мемлекет басшысы.
Сөз соңында Қасым-Жомарт Тоқаев Түрікменстанға Экономикалық ынтымақтастық ұйымындағы төрағалығының сәтті өтуіне тілектестігін білдірді.
///
	 

	Хат иесі бұдан екі жыл бұрын «Қазақстанның еңбек сіңірген қайраткері» құрметті атағын алғанда өзінің Қазақстанда балет өнерін дамыту үшін барлық күш-жігерін салатынына уәде еткенін атап өткен.

	«Алматының опера және балет театрының тамаша ұжымымен мен «Красная Жизель» және «Анна Каренинаны» қойдым. Сіз өзіңіз премьераларға қатысып, бұл жұмыстарға өте жоғары баға бергеніңізді ешқашан ұмытпаймын», – делінген хатта.

	Б.Эйфман басқа елдерде симфониялық оркестрлер мен театрлар жабылып жатқан уақытта Қазақстанда «Астана Опера» театры салынғанын ерекше атап өтеді. Хореографтың пікірінше, бұл – Нұрсұлтан Назарбаевтың мәдениет пен өнерге ерекше көңіл бөлетіндігінің нәтижесі.       

	«Мұнда тек архитектуралық ізденістер ғана емес, өте жақсы техникалық жарақтандыру бар, күрделі қойылымдар үшін барлық жағдай жасалған, дайындық жасайтын залдар көп, бірақ ең бастысы – сіздерде талантты, творчестволық әлеуеті зор, талабы биік жас труппа бар», – деп жазады автор.

	Балетмейстер жаңа театр сахнасында «Роден» балетінің қойылғаны, оның астаналықтар мен елорда қонақтары алдында табысқа ие болғаны туралы да айтқан.

	Автор хат соңында Мемлекет басшысына өнер мен мәдениетті дамытуға қосқан үлесі үшін алғысын білдіріп, бүгінде әлемге жол ашқан бірегей қазақ мәдениеті жүректерді жақындастыра түсетініне тоқталған.

	«Өнер мен мәдениет үшін, түптеп келгенде, өз еліңіз бен халқыңыздың болашағы үшін жасаған барлық қамқорлығыңыз үшін Сізге зор алғысымды айтамын», – делінген хатта.       
//////
	

	Кездесудегі күн тәртібінің негізгі мәселелері ҰҚШҰ-ның ұжымдық қауіпсіздік жүйесінің қазіргі ахуалы және оны одан әрі жетілдіру жайы болды.

	Кездесу барысында мемлекеттер басшылары халықаралық және өңірлік қауіпсіздіктің өзекті мәселелерін де талқылады. Оған қоса елдердегі тұрақтылықты қамтамасыз етудің негізгі бағыттары, сондай-ақ жаңа сын-қатерлерге қарсы тұру тетіктерін әзірлеу жөніндегі шаралар қаралды.

	Нұрсұлтан Назарбаев бейресми кездесуді ұйымдастырғаны үшін қабылдаушы тарапқа алғысын білдіре келіп, елдеріміз арасындағы сауда-экономикалық ынтымақтастықты нығайтудың өзекті мәселелері 29 мамырда Астанада да талқыланатынын атап өтті.  

	ҰҚШҰ-ға мүше мемлекеттер басшыларының кездесуінен соң ұйымның Бас хатшысы Н.Бордюжа бұқаралық ақпарат құралдары өкілдері алдында сөз сөйлеп, қаралған мәселелер мен қабылданған шешімдер туралы айтып берді.

	Атап айтқанда, Н.Бордюжа кездесуде 2014 жылы коалиция әскерлерін шығарған соң Ауғанстандағы жағдайдың күрделіленіп кетуіне жол бермеу шараларын қабылдау қажеттігі туралы сөз қозғады. Осыған байланысты  әскери құрамды күшейту, сонымен қатар ауған билігіне елдегі ішкі саяси тұрақтылықты қамтамасыз етуіне көмек көрсету жөнінде нақты шешімдер қабылданды.

	Оған қоса Қырғыз Республикасы Президентінің бастамасымен «Ресей-Қазақстан-Қырғызстан-Тәжікстан» бірыңғай теміржол желісін салу ұсынысы қаралды. Бұл мәселе ұйымның қызметі саласына жатпайтынын ескере келіп, тиісті елдердегі мемлекеттік органдарға аталған жобаны жүзеге асыру қажеттігін қарастыруды тапсыру жөнінде шешім қабылданды.

	Ұжымдық қауіпсіздік шарты ұйымы өзге мемлекеттердің қосылуына жол ашық өңірлік халықаралық ұйым ретінде 2002 жылғы 7 қазанда Кишинев қаласында құрылды.  

	Ұйымға Армения Республикасы, Беларусь Республикасы, Қазақстан Республикасы, Қырғыз Республикасы, Ресей Федерациясы, Тәжікстан Республикасы мүше болып саналады.

	

///Мемлекет басшысы Беларусь Республикасына ресми сапары аясында өткен келіссөздерді қорытындылады.
Қазақстан Президенті берік әріптес саналатын екі ел арасындағы қарым-қатынастардың ашық әрі сенімді сипаты бар екенін айтты.
– Бүгінде біздің арамызда өзара оңтайлы шешімі табылмаған мәселе жоқ. Біз екіжақты күн тәртібінің кең ауқымды мәселелерін қарастырдық, – деді Нұрсұлтан Назарбаев.
Александр Лукашенко екіжақты қарым-қатынас және интеграциялық бірлестік тұрғысынан стратегиялық ынтымақтастықтың маңыздылығын атап өтті.
– Біз 25 жыл ішінде жай дос қана емес, сондай-ақ стратегиялық, экономикалық серіктеске айналдық. Қазақстан біз үшін екіжақты байланыстар тұрғысынан да, интеграциялық бірлестіктер мен халықаралық ұйымдар аясында да маңызды әрі уақыт сынынан өткен одақтас, – Беларусь Президенті.
Қазақстан Президенті келіссөздер барысында сауда-экономикалық саладағы өзара іс-қимылды дамытуға ерекше мән берілгенін атап өтті.
Мемлекет басшысы БАҚ өкілдеріне биылғы 9 айда елдеріміз арасындағы тауар айналымының көлемі 60 пайыздан астамға артып, 441 миллион АҚШ долларын құрағанын айтты.
Сонымен қатар, Нұрсұлтан Назарбаев екі ел үкіметтері еуразиялық интеграция әлеуетін ескеріп, өзара сауда-саттық жасау барысында пайдаланылмаған резервтерді тартуды жандандыру қажет екенін атап өтті.
– Мен біздің сауда номенклатурамызды кеңейту бағытында жұмыс істеуді ұсындым. Өнеркәсіп кооперациясын нығайтуға және екіжақты сауда-саттық көлемін арттырудың нақты деректеріне айрықша мән берілді, – деді Қазақстан Президенті.
Мемлекет басшысы комбайн, трактор, сондай-ақ карьерлік, жүкті өзі аударатын, тіркемелі және басқа да техникалар шығару жөніндегі бірлескен кәсіпорындар қызметінің тиімділігін арттыру қажеттігіне ерекше тоқталды.
Нұрсұлтан Назарбаев екі елдің географиялық тұрғыдан ұтымды орналасқанын айтып, көлік-транзиттік өзара іс-қимылдың зор мүмкіндіктері бар екеніне назар аударды, сондай-ақ оның аясын кеңейту орынды екенін атап өтті.
– Соңғы алты жыл ішінде Қазақстан мен Беларусь арқылы тасымалданатын Қытай мен Еуропа арасындағы жүк көлемі 100 есеге жуық артты. 2018 жылы бұл көлем екі есе өседі деп күтілуде. Біз осы саладағы Астана мен Минскінің ынтымақтастығы жөніндегі одан әрі іс-қимылдарын белгіледік, – деді Қазақстан Президенті.
Беларусь Президенті ІТ-технологиялар саласындағы екі ел ынтымақтастығының перспективалы екенін айтты.
– Бұл сапар екіжақты ынтымақтастықтың жаңа кезеңін бастады. Инновациялар мен жоғары технологияларға мән бере отырып, өзара капитал салу оның басты ерекшелігі болып табылады, – деді Александр Лукашенко.
Соңында Нұрсұлтан Назарбаев өткен келіссөздер барлық ауқымды өзара іс-қимыл бойынша Қазақстан мен Беларусь арасындағы ынтымақтастықтың дамуына тың серпін беретініне сенім білдірді.
***
Қазақстан Президентінің Беларусь Республикасына ресми сапары аясында мынадай құжаттарға қол қойылды:
– Қазақстан Республикасы мен Беларусь Республикасы арасындағы Әлеуметтік-экономикалық ынтымақтастық туралы шарт және 2026 жылға дейінгі ынтымақтастық бағдарламасы;
– Қазақстан Республикасының Үкіметі мен Беларусь Республикасының Үкіметі арасындағы Бұқаралық ақпарат құралдары саласындағы ынтымақтастық туралы келісім;
– Қазақстан Республикасының Үкіметі мен Беларусь Республикасының Үкіметі арасындағы Өнеркәсіптің қорғаныс салалары ұйымдарының өндірістік және ғылыми-техникалық кооперациясы туралы келісім;
– Қазақстан Республикасының Сыртқы істер министрлігі мен Беларусь Республикасының Сыртқы істер министрлігі арасындағы 2018-2019 жылдарға арналған ынтымақтастық жоспары;
– Қазақстан Республикасының Мәдениет және спорт министрлігі мен Беларусь Республикасының Спорт және туризм министрлігі арасындағы Дене шынықтыру және спорт саласындағы 2018-2019 жылдарға арналған ынтымақтастық бағдарламасы;
– Қазақстан Республикасының Мәдениет және спорт министрлігі мен Беларусь Республикасының Мәдениет министрлігі арасындағы Мәдени ынтымақтастық жөнінде өзара түсіністік туралы меморандум;
– Қазақстан Республикасының Ұлттық ғылым академиясы мен Беларусь Республикасының Ұлттық ғылым академиясы арасындағы Ғылыми-техникалық ынтымақтастық туралы шарт.


/// 
Кеңесте этносаралық қарым-қатынастар мәселелері жөнінде Мәдениет және спорт министрлігі мен Қазақстан халқы Ассамблеясының Ғылыми-сарапшылық кеңесі бірлесіп өткізген әлеуметтік зерттеу нәтижелері қаралды.    
Отырысқа Президент Әкімшілігінің басшылығы, мүдделі министрліктер мен ведомстволар өкілдері, ҚХА-ның Ғылыми-сарапшылық кеңесі мүшелері қатысты.
Зерттеулер қорытындысын ҚХА Ғылыми-сарапшылық кеңесі төрағасының орынбасары, ҚР Президентінің жанындағы Мемлекеттік басқару академиясының Орталық Азиядағы этносаралық және конфессияаралық қатынастарды зерттеу орталығының жетекшісі Айгүл Сәдуақасова таныстырды.
Г.Әбдіқалықова әлеуметтік зерттеулер жүргізу объективті қажеттілік екенін, оның қорытындылары мемлекеттік этносаясаттың негізгі бағыттарын, іске асырылу жолдары мен әдістерін айқындауға септігін тигізетінін атап көрсетті.
Мемлекеттік хатшы таныстырылым қорытындысы бойынша мемлекеттік органдарға бірқатар нақты тапсырмалар берді.
///
	 

	Кездесу барысында Б.Байбек партияның «Қазақстан – 2050» Стратегиясын түсіндіру және іске асыру жөніндегі жұмысы, «Нұр Отан» ХДП XV съезіне дайындық барысы және саяси Доктрина жобасын әзірлеудің аяқталғаны туралы баяндады.

	Партия Төрағасының бірінші орынбасары «Нұр Отан» ХДП-ның бастамасы бойынша Демократиялық күштердің жалпыұлттық коалициясының отырысы өткеніне тоқталды. Оның қорытындысында жетекші саяси партиялар мен қоғамдық бірлестіктер елімізде жүргізілген жергілікті өзін-өзі басқару және әкімшілендіру жүйесі реформаларына қолдау білдірді.

	– Жалпыұлттық коалицияның отырысы барысында біз барлық партиялармен сайлаудың ашықтығы және заңдылығы туралы мониторинг жасау, оларға жергілікті  маңызы себебінен партиялық тұрғыдан басымдық берілмейтіні жөніндегі уағдаластыққа қол жеткіздік. Жалпы айтарлықтай тәртіп бұзушылықтар тіркелген жоқ, халық сайлауды жақсы қабылдады, – деді Б.Байбек.  

	«Нұр Отан» ХДП Төрағасының бірінші орынбасары партия жұмысының негізгі пішімі жаңартылғаны туралы да хабардар етті.

	– Сіздің тапсырмаңыз бойынша, «Нұр Отан» ХДП қоғамдық қабылдауында, министрлер, депутаттар орталықта және жергілікті жерлерде азаматтарға жеке қабылдаулар жүргізді. Бірінші жартыжылдық қорытындысы нәтижесінде қоғамдық қабылдаудағы өтініштер саны өткен жылдың осы кезеңімен салыстырғанда 75 %-ға артты, бұл азаматтар тарапынан сенім арта түскенінің дәлелі, – деді Б.Байбек.

	Партия Төрағасының бірінші орынбасары партиялық құрылым «жүктемесі» бойынша халық алдында олардың тиімділігін, шынайылығын және жауапкершілігін арттыруға бағытталған тапсырмалардың орындалуы туралы да баяндап берді. Атап айтқанда, «Нұр Отан» ХДП Жоғары партия мектебі Саяси менеджмент мектебі болып қайта құрылды. Оның базасында 200 мыңнан астам партия мүшесін біріктіретін бастауыш партия ұйымдарының басшылары оқытылды.

	Кездесу қорытындысында Мемлекет басшысы партия алдына қойылған міндеттерді одан әрі іске асыру жөнінде бірқатар нақты тапсырмалар берді.
///
	

	Кездесудегі күн тәртібінің негізгі мәселелері ҰҚШҰ-ның ұжымдық қауіпсіздік жүйесінің қазіргі ахуалы және оны одан әрі жетілдіру жайы болды.

	Кездесу барысында мемлекеттер басшылары халықаралық және өңірлік қауіпсіздіктің өзекті мәселелерін де талқылады. Оған қоса елдердегі тұрақтылықты қамтамасыз етудің негізгі бағыттары, сондай-ақ жаңа сын-қатерлерге қарсы тұру тетіктерін әзірлеу жөніндегі шаралар қаралды.

	Нұрсұлтан Назарбаев бейресми кездесуді ұйымдастырғаны үшін қабылдаушы тарапқа алғысын білдіре келіп, елдеріміз арасындағы сауда-экономикалық ынтымақтастықты нығайтудың өзекті мәселелері 29 мамырда Астанада да талқыланатынын атап өтті.  

	ҰҚШҰ-ға мүше мемлекеттер басшыларының кездесуінен соң ұйымның Бас хатшысы Н.Бордюжа бұқаралық ақпарат құралдары өкілдері алдында сөз сөйлеп, қаралған мәселелер мен қабылданған шешімдер туралы айтып берді.

	Атап айтқанда, Н.Бордюжа кездесуде 2014 жылы коалиция әскерлерін шығарған соң Ауғанстандағы жағдайдың күрделіленіп кетуіне жол бермеу шараларын қабылдау қажеттігі туралы сөз қозғады. Осыған байланысты  әскери құрамды күшейту, сонымен қатар ауған билігіне елдегі ішкі саяси тұрақтылықты қамтамасыз етуіне көмек көрсету жөнінде нақты шешімдер қабылданды.

	Оған қоса Қырғыз Республикасы Президентінің бастамасымен «Ресей-Қазақстан-Қырғызстан-Тәжікстан» бірыңғай теміржол желісін салу ұсынысы қаралды. Бұл мәселе ұйымның қызметі саласына жатпайтынын ескере келіп, тиісті елдердегі мемлекеттік органдарға аталған жобаны жүзеге асыру қажеттігін қарастыруды тапсыру жөнінде шешім қабылданды.

	Ұжымдық қауіпсіздік шарты ұйымы өзге мемлекеттердің қосылуына жол ашық өңірлік халықаралық ұйым ретінде 2002 жылғы 7 қазанда Кишинев қаласында құрылды.  

	Ұйымға Армения Республикасы, Беларусь Республикасы, Қазақстан Республикасы, Қырғыз Республикасы, Ресей Федерациясы, Тәжікстан Республикасы мүше болып саналады.

	

///Марапаттау рәсімі барысында Қасым-Жомарт Тоқаев екі ел арасындағы одақтастық қатынастарды, сондай-ақ, достық пен ынтымақтастықты нығайту ісіне елеулі еңбек сіңіргені үшін Ресей Федерациясының елшісі Алексей Бородавкинге Қазақстанның жоғары мемлекеттік наградасын табыстап отырғанын атап өтті.
– Сіз халықаралық қатынастар мәселелері бойынша білікті маман ретінде дипломатиялық орталарда танымалсыз. Ресей Федерациясының Қазақстандағы Төтенше және Өкілетті елшісі ретінде мемлекеттеріміз арасындағы достықтың тұрақты болуына, мәңгілік сипат алуына зор күш салып келесіз. Сіздің атқарған үлкен әрі ауқымды жұмысыңыз үшін ризашылық білдіреміз.  Сонымен қатар Сіз жақында ғана жеке өміріңіздегі елеулі мерейтойлық датаны атап өттіңіз. Бұл – керемет мерейтой. Аталған марапат та осы айтулы оқиғаға орай беріліп отыр, – деді Мемлекет басшысы.
Алексей Бородавкин Қазақстан мен Ресей арасындағы одақтастық қатынастар мен интеграциялық байланыстарды дамытуға және нығайтуға қосқан үлесін жоғары бағалағаны үшін Қасым-Жомарт Тоқаевқа алғыс айтты.
– Мен бұл марапатты елдеріміз арасындағы байланыстарды дамытуға жеке өзімнің ғана емес, сондай-ақ, Қазақстан бағытында еңбек етіп жатқан барлық ресейлік дипломаттардың, ең алдымен, Елшіліктегі әріптестерімнің қосқан үлесіне берілген баға деп санаймын. Құрметті Қасым-Жомарт Кемелұлы, біздің одақтастық, интеграциялық байланыстарымызды одан әрі жоғары әрі сапалы деңгейге көтеру үшін бар күш-жігерімді жұмсай беретінімді нық сеніммен айтамын, – деді Алексей Бородавкин.
 


///Мемлекет басшысы әл-Фараби атындағы Оқушылар сарайында орналасқан сайлау учаскесіне барып, Қазақстан Республикасы Мәжілісі мен жергілікті мәслихаттар сайлауында өз таңдауын жасады.
Президент қазақстандық және шетелдік бұқаралық ақпарат құралдары үшін ұйымдастырылған брифингте Парламент сайлауы әрбір елдің өміріндегі аса маңызды оқиға екенін атап өтті.
– Бұл сайлау мемлекетіміздің одан әрі дамуына серпін береді. Жалпы біздің Парламентке неғұрлым көп партия кірсе, еліміздің болашағы үшін де соғұрлым жақсы болады. Сондықтан сайлау әділ өтеді деп сенемін. Парламенттің негізгі міндеті сапалы заңдар қабылдау. Қазақстанға сапалы заңнама жүйесі қажет. Сол себепті бәріміз осы мүмкіндікті пайдаланып дауыс беруіміз керек, – деді Қасым-Жомарт Тоқаев.
Журналистер ең алдымен Президенттің сайлауға қандай көңіл-күймен келгенін, қай партияға дауыс бергенін сұрады.
– Көңіл-күйім өте жақсы. Халқымыз белсенді түрде дауыс беріп жатыр. Біз Қазақстанның болашағы, еліміздің дамуы үшін дауыс бердік. Парламентте еліміздің келешегі, халқымыздың тағдыры жайында кең ауқымды пікірталастар болуы керек, – деді Президент.
БАҚ өкілдерін Қасым-Жомарт Тоқаевтың сайлаудан не күтетіні, қандай үміт артатыны қызықтырды.
– Бұл сайлау еліміздегі демократияны дамытуға жасалған тағы бір қадам болуы керек. Әр сайлау – азаматтық қоғамның ілгерілегенін көрсететін сынақ. Біздің Парламентімізде әртүрлі партиялар болатынына үлкен үміт артамын, – деді Мемлекет басшысы.
Журналистер Президенттен сайлауалды үгіт-насихат науқанының қаншалықты бәсекеге сай өткені туралы сұрады.
– Халқымыздың азаматтық белсенділігі өте жоғары. Үміткерлер өте көп. Барлығына тең мүмкіндік жасалды. Жалпы алғанда, сайлау жоғары деңгейде, заңнамаға сәйкес өтіп жатыр. Қандайда да бір заң бұзушылықтар тіркелген жоқ. Біз бәрін мұқият бақылап отырмыз. Бұл сайлау бәрімізге, әсіресе, азаматтық қоғамға үлкен сынақ. Сондықтан сайлау жақсы өтеді деп ойлаймын, – деді Қасым-Жомарт Тоқаев.
Брифинг барысында Мемлекет басшысы реформалардың кезекті пакеті әзірленіп жатқанын айтты.
– Реформалар дайындалып жатыр. Ол тоқтамауы керек. 15 қаңтарда Парламентте депутаттардың жаңа құрамының алдында сөйлеймін. Одан кейін Ұлттық қоғамдық сенім кеңесінің отырысында алдағы реформалар жайы жан-жақты талқыланады, – деді Президент.
Журналистер Қасым-Жомарт Тоқаевтан болашақта Үкіметте болатын ауыс-түйістер туралы пікірін сұрады.
– Біздің заңнамаға сәйкес, Үкімет отставкаға кетуі керек. Сайлаудан соң Парламентте жаңадан сайланған депутаттармен және фракция жетекшілерімен Премьер-Министрдің, Үкімет мүшелерінің құрамы жөнінде ақылдасамын, – деді Мемлекет басшысы.










///
	 

	Жеделхатта өз дара дауысы арқылы жастай танылған Ермек Серкебаевтың өмір бойы еліміздің басты өнер ордасы – Абай атындағы Қазақ мемлекеттік опера және балет театрында жемісті еңбек еткені атап өтілген.

	«Дауысы қандай әсем болса, жаны да сондай сұлу оның орындауындағы қазақтың халық әндері мен әлемдік опера туындыларындағы басты ариялар тыңдаушылардың жанын әрдайым нұрға бөлейтін», – делінген жеделхатта.

	Мемлекет басшысы Ермек Серкебаевтың әлемнің көптеген елдері сахналарында өнер көрсету бақытына ие болып, халықаралық аудитория ықыласына бөленгенін атап өткен. Ол консерваторияда ұстаздық ете жүріп, кеңінен танымал болған көптеген шәкірттер де тәрбиеледі. КСРО Жоғарғы Кеңесінің, сондай-ақ Қазақ КСР-ның депутаты болып сайланды. Социалистік Еңбек Ері атағына ие болып, «Отан» орденімен марапатталды.

	Қазақстан Президенті Ермек Серкебаевтың еңбегі еліміздің ән өнері тарихында, ал есімі халқымыздың жүрегінде әрдайым сақталатынына сенімін білдірген.
///
	 

	Нұрсұлтан Назарбаев қазіргі уақытта белсенді көші-қон үдерісі есебінен елорда тұрғындары 900 мың адамға жақындап қалғанын атап өтті.

	– Бүгінгі күні елорданы ауқымды кеңейтіп, халқының санын 2-3 млн. тұрғынға жеткізу жобалары жоқ. Бұл үшін көп нәрсе – коммуникациялар, сумен жабдықтау және өзге де инфрақұрылымдар жеткіліксіз. Сондықтан бірнеше мәселені шешетін кез келді. Мысалы, қала сыртында жеке тұлғалар кезінде арзан бағамен сатып алған алаңдар әлі күнге дейін көп. Қазір олар ол жерлерді кейін құрылыс салу кезінде сатып жіберіп, мемлекет есебінен «жеңіл жолмен» ақша табу үшін пайдаланбай отыр. Мен ол жерлерді қайтарып алып, мемлекеттік мақсаттарда пайдалану үшін тексеруді жалғастыруды прокуратураға арнайы тапсырамын. Біз олардың иелері кімдер екенін білетін боламыз және дәрежесіне, лауазымына, кім екендігіне қарамастан, жер телімдері мемлекетке қайтарылатын болады, – деді Қазақстан Президенті.   

	Мемлекет басшысы қала тұрғындарының әлеуметтік жағдайын одан әрі жақсарту және елорданың инфрақұрылымдарын дамыту шараларын қабылдау қажеттігіне тоқталды.

	– Кәсіпорындар, сондай-ақ ұлттық компаниялар мектепке дейінгі мекемелер мен басқа да әлеуметтік маңызы бар нысандарды өздері тұрғыза алады. Бұл мәселені біз арнайы қарайтын боламыз. Бұдан бөлек, ЭКСПО-2017 халықаралық көрмесі қарсаңында алғашқы жылдары асығыс салынған үйлердің қасбетін жақсартуды жалғастыру қажет. Сонымен қатар, жеңіл рельсті көлікті іске қосу арқылы көлік проблемаларын және жоғары жылдамдықтағы автобус бағдарлары үшін жолақтарға бөлу мәселесін дер кезінде шешкен жөн, – деді Нұрсұлтан Назарбаев.   

	Сондай-ақ, Қазақстан Президенті адамдар елордаға келген бетте тұрғын үй, мектепке дейінгі мекемелерден орын және т.б. алуға бірден өтініш беріп жататынын, ондайда жағдайды қиындатпас үшін тұрғын үй беру кезегіне қою туралы мәселені қарастыру қажеттігін айтты.

	– Бұған дейін айтқанымдай, ондай мүмкіндіктер жоқ және біз елорда аясын шексіз кеңейте алмаймыз. Астана – еліміздің әкімшілік орталығы. Ол тұратындар үшін ықшам әрі жайлы, қолайлы болуға тиіс. Ол қалыпты даму үстінде. Біз салынатын құрылыстар перспективасын зерттеуді жалғастыруымыз және елордаға көшіп келгенде бірден пәтер немесе үй беріледі деп үміттендірмеуіміз керек. Барлық осы проблемалық мәселенің толғағы жетті. Мен мұқият дайындалып, арнайы кеңес өткізуді тапсырамын, – деді Мемлекет басшысы.

	Бұған қоса, Нұрсұлтан Назарбаев елорда маңында және қала ішінде «жасыл белдеу» аясын ұлғайту жұмыстарын жалғастыруды тапсырды.

	Астана қаласының әкімі Иманғали Тасмағамбетов Қазақстан Президентіне елорда архитектурасы мен қала құрылысы саласында жүргізіліп жатқан жұмыстар жөнінде баяндап, қала құрылысы туралы жобалық ұсыныстарды қарауына ұсынды, сондай-ақ қабылданған жобалардың іске асырылу барысы жайында хабардар етті.

	Соңында Мемлекет басшысы қаралған мәселелер жөнінде тиісті мемлекеттік органдарға бірқатар нақты тапсырмалар берді.


///
	

	 

	Авторлар Тәуелсіздік күні қарсаңында қалада музыка мектебінің жаңа ғимараты ашылғаны туралы хабарлаған.

	Бұрындары сабақ қолайсыз бөлмелерде оқытылатын. 2011 жылы екібастұздықтар Мемлекет басшысына музыка мектебінің құрылысына көмек көрсету туралы өтініш білдірген.

	Нұрсұлтан Назарбаевтың тапсырмасына сәйкес, қаладағы оқу орнының талабына сай келетін қазіргі ғимаратты салу жобасы әзірленіп, табысты жүзеге асырылған.  

	«Мемлекеттік-жекеменшік серіктестік аясында салынған және қазіргі заманның барлық талаптарына сай келетін мектеп есігін жоспарланған мерзімнен сегіз ай бұрын ашты» делінген хатта.

	Бүгінде мектепте 580 талантты бала оқып жатыр. Бес бөлмеде 52 педагог-музыкант он мамандық бойынша сабақ береді. Осындай қамқорлықтың нәтижесінде Екібастұзда жастардың мәдени және рухани дамуы үшін мүмкіндіктер кеңінен қарастырылғаны хатта атап өтілген. Бұл музыка мектебін тұрғындар кіші консерватория деп атап кеткен.

	Хат иелері қалалықтар Мемлекет басшысына біздің еліміздегі жасампаздық, бейбітшілік пен келісім саясаты үшін өз ризашылықтарын білдіретінін жеткізген.

	«Сізге денсаулық және біртұтас Қазақстан халқының игілігі жолындағы қызметіңізге табыс тілейміз» деп атап өткен екібастұздықтар.

	

	

	 
///
	 

	Құрметті отандастар!

	Барша қазақстандықтарды мұсылман әлемінің ең бір қастерлі мерекесі – Ораза айт мейрамының басталуымен шын жүректен құттықтаймын!

	Қасиетті Рамазан айы аяқталғанын білдіретін бұл мереке –исламның ғасырлар бойғы игі дәстүрінің, оның маңызды рухани құндылығы болған кең пейілдің, жақсылық пен мейірімділіктің көрінісі.

	Әлемнің барша мұсылмандары мүбәрак Рамазан айында өздерінің санасы мен жүрегін жаман ой, жат пиғылдан арылтады. Ораза айт иманды күшейтіп, азаматтарымызды қайырымды іс жасауға, жақынына көмектесіп, мұқтаждарға қол ұшын беруге, қонақжайлылық пен жомарттық көрсетуге жігерлендіреді.

	Халқымыз ислам татулық пен тағаттылықтың, жасампаздық пен жарасымдылықтың діні екенін әрдайым өз ісімен көрсетіп келеді. Ораза айт мейрамы елімізде мұсылмандарды ғана емес, күллі қазақстандықтарды біріктіре түседі.

	Қазақстан халқы өз жеріне деген зор сүйіспеншілігімен, даналығымен, еңбекқорлығымен, үлкенге құрметімен, айналасына қамқорлығымен ерекшеленеді. Тәуелсіз еліміз өзінің бай рухани мұрасын, қайталанбас тарихи, мәдени және діни дәстүрлерін орынды мақтаныш етеді.

	Оларды дамыта отырып, біз қоғамдағы ұлттық мәдени және рухани алуандылықты сақтауға, азаматтар арасындағы өзара құрмет пен сенімнің нығаюына одан әрі ықпал етуіміз қажет.

	Осынау қастерлі күнде мен барша қазақстандықтарға рухани күш-жігер, жарқын көңіл, табыс, зор денсаулық және бақ-береке тілеймін!

	Қасиетті Ораза айт мерекесі арамыздағы ынтымағымызды нығайтып, шаңырағымызға  бейбітшілік пен мол игілігін әкелсін!
///
	

	Иран Ислам Республикасы Парламентінің ғимаратында өткен рәсім барысында Х.Рухани елдің жоғарғы заңнамалық органы депутаттарының алдында ант беріп, қызметіне ресми түрде кірісті.

	Ұлықтау рәсіміне шетелдік мемлекет, үкімет және парламент басшыларын, сондай-ақ халықаралық ұйымдар өкілдерін қосқанда 50-ден астам делегация қатысты.

	Рәсім аяқталғаннан кейін Нұрсұлтан Назарбаев құрметті қонақтар кітабына қолтаңба қалдырды. 

	
///Қасым-Жомарт Тоқаев «XXI ғасырдың Конституциясы – құқық үстемдігі, адамның құндылығы және мемлекеттің тиімділігі» атты халықаралық ғылыми-практикалық конференцияның және Азия конституциялық соттары және балама институттар қауымдастығы IV Конгресінің пленарлық отырысына онлайн режимде қатысты.
Президент 1995 жылы бүкілхалықтық референдумда Қазақстанның жаңа Конституциясы қабылданғанын, Тұңғыш Президент Нұрсұлтан Назарбаев Ата Заңымызға идеялық тұрғыдан бастамашы болғанын, іргелі құжатты әзірлеу жұмысын Елбасының өзі басқарғанын атап өтті.
– Конституция Тәуелсіздігіміздің берік құқықтық негізін қалады. Адам және оның өмірі, құқықтары мен бостандықтары мемлекеттің ең қымбат қазынасы деп жарияланды. Еліміздің аумақтық тұтастығы, қоғамдық келісім, саяси тұрақтылық, құқық үстемдігі және демократия қағидаттары бас құжатымызда айқын көрініс тапты. Конституцияда  Қазақстан Республикасының жаңа мемлекеттілігін қалыптастыру үшін аса маңызды  құқықтық, саяси және әлеуметтік-экономикалық алғышарттар да  айқындалды, – деді Мемлекет басшысы.
Қасым-Жомарт Тоқаев Конституцияның мазмұны уақыт талабына сәйкес жетіліп, жаңартылып отыратынын, оның заңды құбылыс екенін айтты. Бүгінде бүкіл әлемнің кескін-келбеті өзгеріп жатыр. Осындай кезеңде Қазақстан да көштен қалмай, қарқынды дамуда. Сондықтан қалыптасқан жаңа ахуалға сай Ата заңның мәтініне қосымша құқықтық тетіктер мен нормалар енгізіліп отырады.
– Ата заңымыз қабылданған ширек ғасыр ішінде үш конституциялық реформа жасалды. Бұл жұмысқа азаматтық қоғам кең көлемде атсалысты. Дегенмен, Конституцияның жасампаздық әлеуеті әлі де зор. Әсіресе, қоғам тарапынан туындаған әлеуметтік-экономикалық және саяси сипаттағы талап-тілектерге толыққанды жауап беретіндей  мүмкіндіктері мол екені сөзсіз, – деді Президент. 
Мемлекет басшысы жалпыға ортақ демократиялық қағидаттарды нығайта түсу, адамдардың және азаматтардың құқығы мен бостандығына кепілдікті күшейту еліміздің алдында тұрған басты міндет екеніне тоқталды. 
– Парламент Ұлттық қоғамдық сенім кеңесінің бастамасы бойынша бірқатар маңызды заңнамалық өзгерістерді қабылдады. Елімізде бейбіт жиналыстар туралы демократиялық тұрғыдан мүлде жаңа заң күшіне енді, саяси партияларды құру және тіркеу үдерісі едәуір жеңілдетілді, сайлаудағы партиялық тізімдерге әйелдер мен жастар үшін 30 пайыздық квота енгізілді, сондай-ақ, жала жапқаны үшін қылмысқа тарту талабы алынып тасталды, – деді Қасым-Жомарт Тоқаев.
Мемлекет басшысы Ата заңның ережелерін жүзеге асыру ісінде Конституциялық кеңестің маңызы ерекше екенін, аталған кеңес Конституцияның ел аумағында үстемдік етуін қамтамасыз етіп, конституциялық талаптардың мән-мазмұнын түсіндіру тұрғысынан  орасан зор жұмыс атқаратынын жеткізді. Сонымен қатар биыл  Қазақстанның Конституциялық кеңесі Азия конституциялық соттары қауымдастығы мен Конституциялық бақылау органдарының еуразиялық қауымдастығына төрағалық етіп жатқанын атап өтті.
Президент сөз соңында конференцияға қатысушыларды Ата заңның мерейлі мерекесімен құттықтады.
– Қазақстан Конституциясында әлемдік құқықтық ойдың озық жетістіктерімен ұштасқан қазақ халқының сан ғасырлық бай тәжірибесі және даналығы көрініс тапқан. Ата заңымыз алдағы уақытта да мемлекетіміздің саяси және экономикалық тұрғыдан табысты дамуының айнымас кепілі боларына сенімдімін. Баршаңызды Қазақстан Республикасы Конституциясының 25 жылдығымен құттықтаймын, – деді Қасым-Жомарт Тоқаев.
Халықаралық ғылыми-практикалық конференция барысында Еуропа кеңесінің құқық арқылы демократия үшін Еуропалық комиссиясының президенті Джанни Букиккио, Еуразиялық Экономикалық Одақ сотының төрағасы Жолымбет Бәйішов, Германия халықаралық құқықтық ынтымақтастық қорының бас директоры Фрауке Бахлер, Нұр-Сұлтан қаласындағы ЕҚЫҰ Бағдарламалар офисінің басшысы Дьердь Сабо сөз сөйледі.









///Нұрсұлтан Назарбаев кездесу барысында Владимир Путинді Ресей Федерациясының Президенті болып сайлануымен тағы да құттықтап, жауапты қызметіне табыс тіледі.
– Биылғы 18 наурызда тарихи маңызы бар оқиға болды. Сіз Ресей халқының асқақ сенімін иеленіп, зор жеңіске жеттіңіз. Қазіргідей күрделі жағдайда мұндай сенімнің мәні зор, – деді Қазақстан Президенті.
Нұрсұлтан Назарбаев Қазақстан мен Ресей арасындағы сауда-экономикалық, инвестициялық және басқа да маңызды салалар мен бағыттар бойынша екі жақты достық пен тығыз ынтымақтастық орныққанына тоқталды.
– Қазақстан – Ресеймен үлгі боларлық қарым-қатынас және қарқынды экономикалық байланыс орнатқан ең жақын мемлекет. Елдеріміз арасындағы тауар айналымының көлемі – 16 миллиард долларға жуық. Бірлескен кәсіпорындар саны артып келеді, – деді Қазақстан Президенті.
Сонымен қатар, Мемлекет басшысы екі ел арасындағы жоғары деңгейдегі өзара ықпалдастық Қазақстан-Ресей қатынастарында туындайтын мәселелерді тиімді шешуге септігін тигізіп отырғанын айтты.
– Қазақстан әрдайым сіздермен бірге. Біз әрқашан бірге жұмыс жүргізіп, бірлесе алға ұмтылып, бұл күрделі кезеңді де еңсеретін боламыз. Бүгінде барлық бағыт бойынша қалыпты жұмыс жүргізілуде. Көршілес тәуелсіз мемлекеттер арасында әрдайым мәселелер туындап жатады. Біздің үкіметтеріміз бен министрліктеріміз арасында тығыз қарым-қатынас орныққан. Туындайтын мәселелерді дүрліктірмей, байсалдылықпен шешу қажет. Біз – одақтас елдерміз, екі елдің бұқаралық ақпарат құралдары да осы бағытта жұмыс жүргізуге тиіс, – деді Нұрсұлтан Назарбаев.
Ресей Федерациясының Президенті екі мемлекет арасындағы түрлі салалар бойынша өзара тиімді қарым-қатынас орныққанын айтып, оның оң қарқынмен дамып келе жатқанына тоқталды.
Владимир Путин Қазақстан Ресейдің стратегиялық одақтасы ғана емес, сондай-ақ ең жақын экономикалық серіктестерінің бірі екенін атап өтті.
– Елдеріміз арасындағы қатынастар табысты әрі дәйекті дамып келеді. Былтыр экономикада жақсы нәтижеге қол жеткіздік. Атап айтқанда, тауар айналымы 30 пайызға өсті. Ресей Қазақстанның жетекші сауда-экономикалық серіктестерінің бірі болып қала бермек. Ресейдің Қазақстан экономикасына бөлген тікелей инвестициясының көлемі артқанын да атап өткім келеді, – деді Владимир Путин.




/// 
Қазақстан мен Беларусь президенттері екіжақты ынтымақтастық мәселелерін, сондай-ақ Еуразиялық экономикалық одақ аясындағы өзара іс-қимылдың перспективаларын талқылады. Екі елдің көшбасшылары ЕАЭО-ға мүше мемлекеттер экономикасындағы бірлесіп шешуді қажет ететін проблемаларға назар аударды.
Сонымен қатар, мемлекет басшылары Украинадағы қазіргі ахуал жөнінде пікір алмасты.
Нұрсұлтан Назарбаев Минскіде 11 ақпанда өткізу жоспарланған «норманд форматындағы» келіссөздер Украина дағдарысын шешу жолдарын табу үшін мәмілеге келуге мүмкіндік беретініне сенім білдірді. 
/// 
Конференция жұмысына Үкімет мүшелері, Парламент палаталарының төрағалары мен депутаттары, Конституциялық Кеңес төрағасы мен мүшелері, беделді халықаралық ұйымдар делегациялары, сондай-ақ 28 елдің құқық қорғау мекемелері мен прокуратураларының, соттарының, конституциялық бақылау органдарының басшылары, отандық және шетелдік танымал заңгер-ғалымдар, саясаттанушылар мен сарапшылар қатысты.
Қазақстан Президенті конференцияға қатысушыларға арнаған сөзінде 1995 жылғы 30 тамызда Конституция жөніндегі референдумда бірден-бір дұрыс жол таңдалғанын атап өтті.
Егер біздің мемлекет құру жолындағы қадамдарымыз асығыс, саяси тұрғыдан абстрактілі жобаларға негізделетін болса, онда сәтсіздікке ұшырайтынымыз анық еді. Оның залалы орасан болар еді. Біз мемлекет құру аса жауапты, күрделі, ұзақ әрі шетін үдеріс екенін көптеген тәуелсіз жаңа мемлекеттердің тәжірибесінен, кейде аса өкінішті мысалдарынан білеміз. Мемлекет құру қатаң кесте немесе утопиялық жоспарлар негізінде жүзеге асырылуы мүмкін емес. Экономикалық прогресс және халық бақуаттылығы болмайынша орнықты тұрақтылық болмайды. Ал елдегі тұрақтылықсыз табысты өзгерістер жасау мүмкіндігі де қалмас еді, – деді Мемлекет басшысы.
Нұрсұлтан Назарбаев еліміз Конституция ережелерін басшылыққа ала отырып, небәрі екі онжылдықта үлкен жолды жүріп өткенін айтты.
Қазақстан – бүгінде әбден қалыптасқан, әлемнің абыройлы және лайықты мемлекеті. Бұл – біздің Негізгі заңымыздың барлық ережелері мен қағидаттарының нақты іс жүзіне асуы. Жақсы жағына қарай өзгеруге бейім тұратын мемлекеттік және қоғамдық құрылыс қана тиімді болып саналады. Біздің Ата заңымызда табысты даму үшін де, Ұлттың өзін-өзі жаңғыртуы үшін де қажетті барлық құқықтық тетіктер бар. Біз 2050 жылға дейінгі стратегиялық бағдарламамыздың негізінде алдымызға Қазақстанды әлемдегі ең дамыған 30 елдің біріне айналдыру жөнінде жаһандық мақсат қойдық, – деді Қазақстан Президенті.  
Сонымен қатар, Мемлекет басшысы конференцияға қатысушылардың жұмыстары жемісті және табысты болуына тілектестік білдірді.
Іс-шара барысында Еуропа кеңесі Венеция комиссиясының вице-президенті Е.Танчев, Еуразиялық экономикалық одақ сотының төрағасы, Армения Республикасының Конституциялық сотының төрағасы, Жаңа демократия елдері конституциялық бақылау органдары конференциясының төрағасы  Г.Арутюнян сөз сөйледі.
Конференцияға қатысушылар конституциялық құрылыстағы Қазақстанның тәжірибесіне жоғары баға беріп, елдің конституциялық тұрғыдан дамуындағы Нұрсұлтан Назарбаевтың атқарған рөлі айрықша екенін атап өтті.
Шетелдік қонақтар Қазақстанның қоғамдық-саяси тұрақтылықты сақтаудағы, этносаралық және дінаралық келісімді қамтамасыз етудегі табыстарын, сондай-ақ демократияландыру және ырықтандыру үдерісіндегі орнықтылық пен жүйелілікті атап көрсетті. 
Мемлекет басшысының сөйлеген сөзінің толық мәтінін мына жерден қараңыз. 


///
	 

	Нұрсұлтан Назарбаев Си Цзиньпинді Қытай Коммунистік партиясы Орталық комитетінің Бас хатшысы қызметіне сайлануымен құттықтады.

	Қазақстан Президенті партия жаңа Бас хатшының басшылығымен Қытайды әлеуметтік-экономикалық дамудың жаңа белесіне шығаратынына және елдің халықаралық аренадағы биік беделін нығайтатынына сенім білдірді.

	Мемлекет басшысы Қазақстан мен Қытай арасындағы стратегиялық серіктестіктің маңызын атап өтті және мемлекетаралық байланыстар алдағы уақытта да дәйекті түрде нығая беретініне сенім артты.

	- Қытай – Қазақстанның достас көршісі және маңызды стратегиялық серіктесі. Біздің елдеріміздің арасындағы өзара тиімді ынтымақтастық одан әрі қарай да халықтарымыздың игілігін қамтамасыз ету үшін қарқынды дами беретініне сенемін, - деп атап өтілген жеделхатта.

	Нұрсұлтан Назарбаев Қытай Коммунистік Партиясы Орталық комитетінің Бас хатшысын Қазақстанға мемлекеттік сапармен келуге шақырды.

	
///
	 

	Нұрсұлтан Назарбаев Си Цзиньпинді Қытай Коммунистік партиясы Орталық комитетінің Бас хатшысы қызметіне сайлануымен құттықтады.

	Қазақстан Президенті партия жаңа Бас хатшының басшылығымен Қытайды әлеуметтік-экономикалық дамудың жаңа белесіне шығаратынына және елдің халықаралық аренадағы биік беделін нығайтатынына сенім білдірді.

	Мемлекет басшысы Қазақстан мен Қытай арасындағы стратегиялық серіктестіктің маңызын атап өтті және мемлекетаралық байланыстар алдағы уақытта да дәйекті түрде нығая беретініне сенім артты.

	- Қытай – Қазақстанның достас көршісі және маңызды стратегиялық серіктесі. Біздің елдеріміздің арасындағы өзара тиімді ынтымақтастық одан әрі қарай да халықтарымыздың игілігін қамтамасыз ету үшін қарқынды дами беретініне сенемін, - деп атап өтілген жеделхатта.

	Нұрсұлтан Назарбаев Қытай Коммунистік Партиясы Орталық комитетінің Бас хатшысын Қазақстанға мемлекеттік сапармен келуге шақырды.

	
/// 
Отырыс барысында Елбасы үлкен жұмыс атқарғаны үшін Бауыржан Байбекке алғыс айтты және партия Төрағасының жаңа бірінші орынбасары Асқар Мырзахметовті таныстырды.
Қазақстан Президенті «Нұр Отан» партиясы мүшелерінің ынтымақты жұмысы арқасында оның сайлауалды тұғырнамасының 70 пайызы орындалғанын, басқа бағыттар бойынша белсенді жұмыс жүргізіліп жатқанын айтты.
Парламенттегі фракция біз жүзеге асырып жатқан барлық бағдарламаларды заңнамалық тұрғыдан нығайтуды қамтамасыз етіп отыр. Партия азаматтық қоғаммен кең ауқымды диалогты жолға қойды. Оның бастамасымен құрылған «Қазақстан-2050»  жалпыұлттық демократиялық күштер коалициясы біздің қоғамды ұйыстыратын алаңға айналды, бұл жұмысты жалғастыру қажет. Партияның қоғамдық қабылдаулары  халықпен  кері байланысты тиімді қамтамасыз етуде. Интернеттегі, соның ішінде алғаш рет енгізілген «электронды партия» арқылы жұмыс күшейді. Сондай-ақ «Жас Отан» жастар қанатының жаңа бағдарламасының қабылдануымен бірге жастармен жұмыс жаңа сапалы деңгейге шықты, – деді Нұрсұлтан Назарбаев.
Нұрсұлтан Назарбаев біртіндеп орталықсыздандыру және өкілеттіктерді жергілікті жерлерге беру жағдайында партияның өңірлерді басқару тәжірибесі бар кадрларға зәрулігі арта түсетінін айтты.
Сонымен қатар, Қазақстан  Президенті қазіргі уақытта жетекші әрі бүкіл халық алдындағы жауапты саяси күш ретінде «Нұр Отан» партиясының алдында  аса маңызды міндеттер тұрғанын атап көрсетті. Соның біріншісі қазақстандықтарды Бес институционалдық реформаны және «100 нақты қадам» Ұлт жоспарын жүзеге асыруға жұмылдыру болып табылады. 
Жаңғырту жұмыстары күрделі жағдайда өтіп жатыр. Біздің экспорттық тауарларымыздың бағасы айтарлықтай төмендеп, бюджет ақшасы азаюда. Сондықтен мен Үкіметке және барлық әкімдерге халық алдындағы барлық әлеуметтік міндеттемелерді орындауға бюджетте қажетті қаражат болуын қамтамасыз ету үшін қаржыны қатаң үнемдеуді тапсырдым. Ел арасында да тиісті түсіндіру жұмыстарын жүргізген жөн, – деп атап өтті Нұрсұлтан Назарбаев.
Сондай-ақ Қазақстан Президенті «Нұрлы жол» бағдарламасының жүзеге асырылу барысын тиімді бақылауды қамтамасыз етуді тапсырды.
Біз қабылдаған осы және басқа бағдарламалар дер кезінде жасалған, оны түсіндіру қажет.  «Нұрлы жол» бағдарламасын жүзеге асыруға кейбір ірі кәсіпорындардан босауға мәжбүр болған адамдарды тарту керек. Бұл барша әкімдердің міндеті, бұған қажетті ақша бөлінген, барлық жерде автомобиль жолдарын, аурухана, мектеп, баспана, ТКШ нысандарын жөндеу және салуды қамтитын жұмыстар баршылық, – деп атап өтті Мемлекет басшысы.
Нұрсұлтан Назарбаев партияның қоғамдағы бірлік пен келісімді сақтауға ықпал етіп, барлық туындайтын мәселелер бойынша халықпен белсенді жұмыс істеуі тиістігіне назар аударды.
Сонымен қатар, Қазақстан Президенті партияға келесі жылы болатын және күрделі экономикалық жағдайда өтетін Парламент сайлауы жөніндегі науқанға дайындықты қазірден бастау керектігін атап айтты.
Соңында Мемлекет басшысы Президент Әкімшілігі, Үкімет, «Нұр Отан» және оның Парламенттегі фракциясының үйлесімді жұмыс жүргізуі қажеттігін атай отырып, А.Мырзахметовке белсене жұмыс істеу керектігін айтты. 

///
	

	Рәсімге Мемлекеттік сыйлықтың лауреаттары, жазушылар, ақындар, артистер, суретшілер, музыканттар, Қазақстанның мәдениетіне еңбек сіңірген қайраткерлер қатысты.

	Мемлекет басшысы шығармашыл және мәдениет интеллигенция өкілдерін стипендияға ие болуларымен құттықтай отырып, стипендиаттар құрамы қоғамның көп ұлтты құрылымын көрсететінін атап өтті.

	-  Мен әрдайым біздің қоғамда мәдениетті дамыту мен жоғары руханилықты нығайту мәселесін экономикалық өсу және халықтың әл-ауқатын арттыру тәрізді маңызды деп санап келдім және солай деп санаймын. Тәуелсіздік жылдары ішінде мемлекет мәдениетті дамытуға жете мән берді. 2012 жылы мемлекеттің мәдениет саласына бөлген қаржысы 35,5 миллиард теңгеден асып отыр, - деді Қазақстан Президенті.

	Мемлекет басшысы еліміз өз дамуының жаңа кезеңіне қадам басқанына тоқталды.

	- «Қазақстан-2030» Стратегиясының басты мақсаттарын мерзімінен бұрын іске асырып, біз 2050 жылға дейінгі жаңа Стратегияны қабылдадық. Бұл қандай да бір қиял немесе мемлекеттік жоспар емес, біз қазақстандықтардың болашақ ұрпағына жол көрсеттік және Қазақстан жүретін бағытты айқындадық. Оны іске асыру бізге осы жүзжылдықта ең қарқынды ұлттың бірі ретінде нығаюымызға мүмкіндік береді. Жүзжылдықтың ортасында Қазақстан ғаламшардағы ең дамыған отыз елдің қатарына кіруді мақсат етіп отыр. Бұл тек экономиканы дамытуға ғана емес, сондай-ақ мәдениетке, білімге де қатысты, - деді Мемлекет басшысы.

	Нұрсұлтан Назарбаев «Қазақстан-2050» Стратегиясында дүниеге көзқарас пен құндылықтар дағдарысының жаһандық сын-қатерлерін көрсетіп бергенін атап өтті. Сондықтан бүгінде жалпықазақстандық бейбітшілік пен келісім құндылықтарын нығайтуда мәдениеттің рөлі мен мәнін жаңаша ұғыну маңызды.

	- Қазақстандық мәдениет жаһандық мәдени мұраның ажырамас бөлігіне айналуға тиіс. Ол әлемдегі түрлі халықтардың мәдени құндылықтарын қабылдау жүйесінде нақты танылуы тиіс. Бұл қазіргі заманғы өнер түрлеріне - музыка, театр, кино, әдебиет, сурет өнері, т.б. қатысты. Қазақстандық мәдениет әлемге танылған, мысалы, қытайлық, ресейлік, жапондық, кореялық және өзге мәдениеттердей болуы тиіс. Әңгіме әлемге ең танымал 30 мәдениеттің қатарына кірудегі стратегиялық мақсат туралы болып отыр. Осы орайда, қазаққа қатысты және жалпықазақстандық мәдени мұраны жаһандық деңгейде таратудың тетіктерін ойластыру маңызды. Бұл үшін ақпаратты алға жылжытудың жаңа технологиясын іске қосу қажет. Бұған келешекте өтетін ЭКСПО-2017 халықаралық көрмесі, сондай-ақ әлемдік ауқымдағы өзге де іс-шаралар мен форумдар тамаша мүмкіндік береді. Мәдениет және ақпарат министрлігінің алдына осы мәселені пысықтау міндетін қоямын, - деді Мемлекет басшысы.

	Нұрсұлтан Назарбаев қазақстандық мәдениет еліміздің барлық азаматтары үшін патриоттықтың өзегі болуы қажеттігін атап көрсетті.

	- Бүгінде шығармаларын қазақ тілінде жазатын қазіргі жазушыларды Қазақстанда орыс тілді оқырман аз біледі. Бәлкім, аударма саласын дамыту туралы ойластыру қажет болар. Отандық авторлардың туындылары қазақстандықтардың мақтанышына айналуға тиіс. Мен бұдан бұрын да өңіраралық мәдениет алмасу туралы айтқанмын. Биылдан бастап еліміздің өңірлері арасында мәдениет күндері тұрақты өткізілуі тиіс. Қазақстандық мәдениет пен өнердегі патриоттық, ең алдымен, біздің қоғамда болып жатқан ұлы тарихи оқиғалардың өзгерістерінен көрініс табуы керек, - деді Қазақстан Президенті.

	Мемлекет басшысы келешекте қазақ тілін латын алфавитіне көшіру отандық мәдениетті дамытуға орасан септігін тигізетінін атап өтті.

	- Бұл үдеріс жақсы дайындықпен және ойластырылып жүргізілуі қажет. Осы орайда, XX ғасырда кириллица негізінде қазақ тіліндегі әдеби және ғылыми мұралардың ауқымды қоры әзірленгенін есте сақтағанымыз жөн. Ең маңыздысы, қазақстандықтардың болашақ ұрпағына арналған халықтың осынау қазынасы жоғалып кеткен жоқ. Біз қазақ тілін латын әрпіне көшіру жөнінде мемлекеттік комиссия құрамыз, - деді Нұрсұлтан Назарбаев.

	Қазақстан Президенті бұл жаңарулар біздің шетелдік серіктестеріміздің назарын аударып отырғанына тоқталып өтті.

	- Кейбіреулер бұдан Қазақстанның геосаяси артықшылығының өзгеру «айғағын» көргендей болғаны мүлде негізсіз. Оған еш негіз жоқ. Бұл туралы мынаны айта аламын. Латын әрпіне көшу – қазақ тілін дамыту мен жаңғыртудағы ішкі қажеттілік. Қараңғы бөлмеден қара мысық іздеудің қажеті жоқ, оның үстіне, ол онда ешқашан болмаған. 20-40-шы жылдары латын әрпі қолданылғанын еске салып өтпекпін. Бұрынғы КСРО-ның одақтас он бес республикалары ішінен одақтың тарауына дейін үшеуінде ұлттық тіл латын тілі болып келген. Қазақстанның еуразиялық интеграцияға қатысуына келсек – бұл біздің принципті таңдауымыз. Біз дұрыс бағытта алға жылжып келеміз деп есептеймін, экономикалық интеграция бүкіл әлемнің міндеті болып саналады. Біздің дамып келе жатқан экономикамыз жаңа нарықты талап етеді, сондықтан біз саяси емес, экономикалық интеграцияға қадам басып келеміз. Елдің саяси егемендігі мәселесі талқыланбайды, - деді Мемлекет басшысы.

	Нұрсұлтан Назарбаев «Қазақстан-2050» Стратегиясында стратегиялық міндетті іске асыруда зиялы қауымның жаңа рөлі туралы айқын айтылғанын атап өтті.

	- Әңгіме мәдениет қайраткерлері біздің қоғамның интеграторлары болуында болып отыр. Біздің қоғам ішкіұлттық бөлінушіліктің түрлі әрекетіне, ең алдымен, конфессиялық негіздегі жікке бөлінушілікке орнықты иммунитет әзірлеуі үшін мен сіздерге айрықша үміт артамын. Сондықтан қазіргі кезде біздің мәдениетіміздің зайырлы қағидаттарын нығайту маңызды, себебі біздің халқымыздың барлық ағартушыларының шығармашылығы осыған негізделген. Мен қазақстандық мәдениеттің барлық қайраткерлерін өздерінің еңбегімен қарапайым жалғыз ақиқатты: қуатты және ұлы Қазақстанды нығайтуға  шақырамын – ол, ең алдымен, біздің қоғамдағы бейбітшілік пен келісім, біздің халқымыздың бірлігі, - деді Нұрсұлтан Назарбаев.

	Өз сөзінде Президент стипендиясының иегері, прозашы Қ.Ысқақов мемлекеттің білім беру үдерісінде үш тілді меңгеруге көмек көрсетіп отырғанын атап өтті. Ол қазақ тілін латын әрпіне көшіру қазақстандық қоғамды одан әрі топтастыра түсуге ықпал ететініне тоқталды.

	Ал КСРО халық артисі А.Әшімов Мемлекет басшысына мәдениет пен өнерге көңіл бөліп отырғаны үшін алғысын айта келе, кинематография саласында алдағы кезеңдегі басты міндеттің бірі түсірілетін фильмдер санын арттыру болып табылатынын айтты.

	Прозашы, драматург А.Аширов тәуелсіз Қазақстанда еліміздегі түрлі этностар мәдениеті дамып отырғанын атап өтті. Ақын Н.Чернова Мемлекет басшысына Қазақстандағы барлық ұлт өкілдерінің үйлесімді тұруына жағдай жасағаны үшін рахмет айтты. Өз сөзінде актриса А.Иманбаева елордадағы «Астана Опера», өнер университеті ғимараты тәрізді тамаша нысандар елімізде мәдениеттің қарқынды дамуына ықпалын тигізетінін атап өтті.

	Балет әншісі Т.Гатауов «Астана Опера» мемлекеттік театрының құрылысы үшін алғыс айтты және өзі айтатын ең үздік шығарманың осы театр сахнасында орындалатынына сенім білдірді. Домбырашы Н.Әшіров пен әнші Е.Шүкіманов Мемлекет басшысына ұмытылған және жоғалған ұлттық туындыларды қалпына келтіруге зор ықпал еткен «Мәдени мұра» бағдарламасын қолға алғаны үшін алғыстарын білдірді. Музыкатанушы Ю.Аравин ұлттық рухани дамуында зиялы қауымның зор рөл атқаратынын және бүгінде қазақстандық мәдениетке мемлекет тарапынан қолдау көрсетіліп отырғанын атап өтті.                                           

	Стипендия алғандар арасында Күләш Ахметова, Сәбит Оразбаев, Асанәлі Әшімов, Анатолий Молодов, Гульвира Разиева, Жексембек Еркімбеков, Жандарбек Мәлібеков, Шәкен Ниязбеков, Шота Уәлиханов, Торғын Тасыбекова, Зәмзәгүл Шәріпова, Ораз Әбішев, Әмен Хайдаров және тағы басқа отандық мәдениеттің көрнекті қайраткерлері бар.

	Стипендиаттар қатарына Қазақстанның мәдениетіне, өнері мен әдебиетіне елеулі үлес қосып жүрген талантты жастар өкілдері де енген.

	Мемлекет басшысы сөзін қорытындылай келе, мемлекеттік және президенттік стипендиялардың берілуі мәдениет және өнер қайраткерлерінің ел алдындағы еңбегінің мойындалуы екенін атап өтті. Сонымен қатар, республиканың жас таланттары да наградаларға ие болды.

	- Кез келген жанрдағы кез келген туынды, мейлі кино немесе мультипликация, музыкалық немесе драмалық шығарма болсын, бірлік, патриоттық, жасампаздық идеяларын насихаттауы қажет. Бұл – сіздердің басты миссияларыңыз. Еліміз тәуелсіздік жылдарында көптеген жетістікке жетті, оның бәрі барша қазақстандықтардың бірлігі мен келісіміне негізделген. Бізге мұны ұмытуға болмайды, - деп атап өтті Нұрсұлтан Назарбаев.          

	Мемлекет басшысы іс-шара соңында зиялы қауым өкілдерімен бейресми жағдайда әңгімелесті.       

	Президенттік стипендия Мәдениет, білім және әлеуметтік бағдарламаларды қолдау қорының шешімімен 1995 жылдан бастап беріліп келеді. Мәдениет саласындағы мемлекеттік стипендиялар жыл сайын Қазақстан Республикасының құрметті атақтары мен наградаларына ие болған шығармашыл және мәдени зиялы қауым өкілдеріне, сондай-ақ Қазақстан мәдениетін құруға, қолдауға және дамытуға елеулі үлес қосқан дарынды жастарға мемлекеттік қолдау көрсету мақсатында беріледі. Мемлекеттік стипендия Президент Жарлығымен 2000 жылы бекітілген.

	

	

	 

	

	 

///
	 

	

	Съезд жұмысына еліміздің барлық өңірінен, сондай-ақ таяу және алыс шетелдерден жастар ұйымдарының өкілдері, Астана қаласының оқушылары, мәслихаттардағы жас депутаттар, Парламент депутаттары, мемлекеттік органдардың өкілдері, "Нұр Отан" ХДП мүшелері қатысты.

	Қазақстан Президенті өз сөзінде Тәуелсіздіктің алғашқы күндерінен бастап жастарды қолдауға мемлекеттік саясатта басты назар аударылғанын атап өтті. Атап айтқанда, «Болашақ», «Жасыл ел», «Дипломмен – ауылға», «Жас мамандар резерві», «Жастар саясаты» тәрізді және басқа да бірқатар мемлекеттік бағдарламалар іске асырылды.

	- Соңғы жеті жылда жастар саясатындағы жобаларды қаржыландыру он есе өсті. Мысалы, жас мамандарды қолдау және тұрғын үймен қамтамасыз ету үшін тек биылдың өзінде 12 миллиард теңге бөлінді. Мен 2020 жылға дейін жас отбасылар үшін 1,2 миллион шаршы метр тұрғын үй салуға тапсырма бердім. Осы деректер жастарға қолдау мен қамқорлықтың мол екенін көрсетеді. Осының бәріне қазақстандық жастар жақсы түсіністік пен қолдау білдіріп отыр,- деді Нұрсұлтан Назарбаев.

	Мемлекет басшысы «Жас Отан» бұдан төрт жыл бұрын дербес бірлестікке айналғанын айтты. «Нұр Отанның» жас мүшелеріне өздерінің болашақ іс-қимыл стратегиясын дербес анықтауға мүмкіндік берілді. Нәтижесінде «Жас Отан» жастардың анағұрлым белсенді және жауапты бөлігін біріктірді, студенттердің ауқымды коалициясын, жас фермерлер мен жұмысшыларды, ғалымдар мен шығармашылық иелерін қалыптастырды. Жастар қанаты «Жас қыран» және «Жас ұлан» атты балалардың жаңа ұйымдарының тәлімгеріне айналды.

	«Жас Отанның» 2020 жылға дейінгі стратегиясы жастарды елдің индустриалды-инновациялық даму жөніндегі міндетін іске асыруға, Қазақстанның қауіпсіздігі мен тұрақтылығын нығайтуға тартуға бағытталатын болады.

	- Бұдан төрт жыл бұрын «Жас Отаның» бірінші съезінде мен «Жастар - Отанға» акциясын бастап бердім. Оның аясында жастарымыз көп игілікті істерді атқарды, көптеген соны бастамаларға ұйытқы болды. Ақтөбелік жастардың ұсынысы бойынша «Ауылдың өркендеуі – Қазақстанның өркендеуі» атты марафон-эстафета өтті. Ол 700 мыңнан астам жас қазақстандықты біріктірді. Сіздердің қолдарыңызбен ел көлемінде 640 мың көшет отырғызылды. Мыңдаған көл, өзен мен бұлақтар тазартылды. Төрт жүз елу мың тонна қоқыс жиналды. Бұл – Отанға деген нағыз махаббат. «Жас Отан» менің «Дипломмен – ауылға» атты тағы бір бастамама кеңінен қолдау көрсетті. Соңғы үш жылда жоғары оқу орындарының 20 мыңнан астам түлегі ауылға оралды. Олар ауылдың өркендеуі үшін аянбай еңбек етуде. Алдағы бірнеше жылда жас мамандар қатарына олардың тағы 16 мың құрдасы қосылады, - деді Қазақстан Президенті.

	Нұрсұлтан Назарбаев өз сөзінде жастар саясатының негізгі міндеттерін белгілеп берді.

	- Менің бастамам бойынша Мемлекеттік жастар саясатының 2020 жылға дейінгі тұжырымдамасы әзірленуде. Онда «Жас Отанның» 2020 жылға дейінгі стратегиясының барлық негізгі ережесі ескерілуі қажет. Қазір жастар саясаты жөнінде заң жобасы әзірленуде. Оны келесі жылдың бірінші жартыжылдығында қабылдау керек. Үкіметке «Нұр Отан» ХДП-мен бірлесіп, жобаның сапалы әзірленіп және Парламентке жедел енгізілуін қамтамасыз етуді тапсырамын, - деді Мемлекет басшысы.

	Қазақстан Президенті жастарды жұмысқа орналастыру барлық деңгейдегі әкімдіктер үшін маңызды қамқорлық болуы тиіс екенін қадап айтты.

	- Мен Үкімет алдына орта мектепті бітірген әр қазақстандық мамандық алу мүмкіндігіне ие болу туралы міндет жүктеймін. Экономикаға орта буынды техникалық жұмысшылар – слесарьлар, электриктер, механиктер және басқа мамандық иелері қажет. Индустриаландыру, бизнестің жол картасы жөніндегі мемлекеттік бағдарламаға қатысушы әрбір ірі кәсіпорын жастарды оқыту және жұмысқа орналастыру жөнінде квота белгілеуі тиіс. Өзге маңызды бағыт - мамандарды даярлаудағы қосар жүйе. Менің тапсырмам бойынша, бұл үлгі қазірдің өзінде «Қазақмыс» кәсіпорындарында, Дон кен-байыту комбинатында, Павлодар электролиз зауытында енгізілді. Сондай-ақ «Самұрық-Қазына» қоры өз компанияларына қолдана бастады. Бүгінде 60-тан аса ел қосар жүйеде табысты жұмыс істеуде, - деді Нұрсұлтан Назарбаев.

	Мемлекет басшысы Қазақстанда «Жас Отанды» қосқанда, 11 ірі жастар ұйымы жұмыс істейтініне тоқталып өтті.

	- Олармен Үкімет, әрбір министрліктер мен ведомстволар жұмыс істеуі тиіс. Сіздердің өкілдеріңіз үкіметтік емес ұйымдармен жұмыс жөніндегі кеңеске кіруі тиіс. Мен Үкіметке Жастар бастамалары қорын құру мәселесін пысықтауды тапсырамын. Барлық министрліктер мен әкімдіктер стратегиялық жоспарларына жастармен жұмыс жөнінде индикаторды енгізуі қажет, - деді Қазақстан Президенті.

	Жиналғандар Нұрсұлтан Назарбаевтың елордадағы ең үздік архитектуралық ғажайыптарының бірі болуы тиіс Астанада Жастар сарайын салу туралы ұсынысын қолдады.

	Мемлекет басшысы маңызды міндеттің бірі ретінде «Жас Отан» жастар қанатының жаңғырту үдерісіндегі қазақстандық жастардың басты саяси үйлестірушісі саналатын рөлін атап өтті.

	- Қалалар мен аудандар деңгейіндегі Жастар қанатын күшейтуді қамтамасыз ету қажет. «Жас Отан» - болашақ саясаткерлер мектебі. Сондықтан өкілетті органдардағы, жергілікті мәслихаттардағы жасотандық-депутаттар қатарын ұлғайту мәселесін шешу маңызды. «Нұр Отан» ХДП басшылығына осындай жұмыс жүргізуді тапсырамын, - деді Нұрсұлтан Назарбаев.

	Сонымен қатар, съезде жастардың әртүрлі ұйымдарының өкілдері сөз сөйледі.

	«Дипломмен – ауылға» жобасына қатысушы Әлия Широжеева елімізде жастарға арналған «Болашақ», «Жасыл ел», «Дипломмен – ауылға» тәрізді ауқымды бағдарламалар іске асырылып жатқанына және қолға алынған бұл істер Мемлекет басшысының саясаты мен бағытының айқын нәтижесі болып саналатынына тоқталды. Республикадағы ауылдарға жіберілген жас мамандар Қазақстан Президентінің идеясын іске асырушыларға айналуда және елдің кәсіби және мәдени деңгейін арттыруға өздерінің өлшеусіз үлестерін қосуда.

	Семей ядролық полигоны жабылған жылдың төлі Еркебұлан Балтабеков съездің делегаттарына үн қата отырып, оның жабылуы ядролық қарусыз әлем құру жөніндегі Мемлекет басшысының бастамасының нақты дәлелі екеніне және бүгінде әлемдік сарапшылар ядролық қарусыздандыру үдерісіндегі Нұрсұлтан Назарбаевтың көшбасшылық рөлін мойындап отырғанына сенім білдірді.

	«Wikibilim» қоғамдық қорының жетекшісі Рауан Кенжеханұлы мен паралимпиялық ойындарға қатысушы Әнуар Ахметов Мемлекет басшысының еліміздің ақпараттық даму саясатын жүзеге асырудағы және Қазақстанның спорттық табысындағы жетістіктерге жетуде жоғары деңгейдегі ерекше рөлін атап көрсетті.     

	Павлодар облысындағы «Жасыл ел» жастардың еңбек отрядының жетекшісі Сапар Шалабаев, «Назарбаев Университетінің» студенті Нұрсұлтан Томпиев, «АрселорМиттал Теміртау» АҚ менеджері Ольга Долженко мен Қызылорда облысы, Шиелі ауданының мәдениет және тілдерді дамыту бөлімінің қызметкері Татьяна Нуштаева өз сөздерінде Мемлекет басшысының Жалпыға Ортақ Еңбек Қоғамын құру жөніндегі бастамасына толықтай қолдау білдірді және «Жас Отан» жастар қанатының өңірлік бөлімдерінің салауатты өмір салтын қалыптастыру, төтенше жағдайлар кезінде тұрғындарға көмек көрсету, мамандар резервін қалыптастыру, қалалар мен ауылдық округтер аумақтарын жинап-тазалау және басқа да көптеген түрлі іс-шараларды өткізудегі белсенді қызметін атап өтті.

	Съездің бірінші бөлігінің соңында «Нұр Отан» ХДП-ның «Жас Отан» жастар қанатының 2020 жылға дейінгі стратегиясы қабылданды.     

	Мемлекет басшысының сөйлеген сөзінің толық мәтінін мына жерден қараңыз.

	

	 

	

	 

	

///
	

	Рәсімге Мемлекеттік сыйлықтың лауреаттары, жазушылар, ақындар, артистер, суретшілер, музыканттар, Қазақстанның мәдениетіне еңбек сіңірген қайраткерлер қатысты.

	Мемлекет басшысы шығармашыл және мәдениет интеллигенция өкілдерін стипендияға ие болуларымен құттықтай отырып, стипендиаттар құрамы қоғамның көп ұлтты құрылымын көрсететінін атап өтті.

	-  Мен әрдайым біздің қоғамда мәдениетті дамыту мен жоғары руханилықты нығайту мәселесін экономикалық өсу және халықтың әл-ауқатын арттыру тәрізді маңызды деп санап келдім және солай деп санаймын. Тәуелсіздік жылдары ішінде мемлекет мәдениетті дамытуға жете мән берді. 2012 жылы мемлекеттің мәдениет саласына бөлген қаржысы 35,5 миллиард теңгеден асып отыр, - деді Қазақстан Президенті.

	Мемлекет басшысы еліміз өз дамуының жаңа кезеңіне қадам басқанына тоқталды.

	- «Қазақстан-2030» Стратегиясының басты мақсаттарын мерзімінен бұрын іске асырып, біз 2050 жылға дейінгі жаңа Стратегияны қабылдадық. Бұл қандай да бір қиял немесе мемлекеттік жоспар емес, біз қазақстандықтардың болашақ ұрпағына жол көрсеттік және Қазақстан жүретін бағытты айқындадық. Оны іске асыру бізге осы жүзжылдықта ең қарқынды ұлттың бірі ретінде нығаюымызға мүмкіндік береді. Жүзжылдықтың ортасында Қазақстан ғаламшардағы ең дамыған отыз елдің қатарына кіруді мақсат етіп отыр. Бұл тек экономиканы дамытуға ғана емес, сондай-ақ мәдениетке, білімге де қатысты, - деді Мемлекет басшысы.

	Нұрсұлтан Назарбаев «Қазақстан-2050» Стратегиясында дүниеге көзқарас пен құндылықтар дағдарысының жаһандық сын-қатерлерін көрсетіп бергенін атап өтті. Сондықтан бүгінде жалпықазақстандық бейбітшілік пен келісім құндылықтарын нығайтуда мәдениеттің рөлі мен мәнін жаңаша ұғыну маңызды.

	- Қазақстандық мәдениет жаһандық мәдени мұраның ажырамас бөлігіне айналуға тиіс. Ол әлемдегі түрлі халықтардың мәдени құндылықтарын қабылдау жүйесінде нақты танылуы тиіс. Бұл қазіргі заманғы өнер түрлеріне - музыка, театр, кино, әдебиет, сурет өнері, т.б. қатысты. Қазақстандық мәдениет әлемге танылған, мысалы, қытайлық, ресейлік, жапондық, кореялық және өзге мәдениеттердей болуы тиіс. Әңгіме әлемге ең танымал 30 мәдениеттің қатарына кірудегі стратегиялық мақсат туралы болып отыр. Осы орайда, қазаққа қатысты және жалпықазақстандық мәдени мұраны жаһандық деңгейде таратудың тетіктерін ойластыру маңызды. Бұл үшін ақпаратты алға жылжытудың жаңа технологиясын іске қосу қажет. Бұған келешекте өтетін ЭКСПО-2017 халықаралық көрмесі, сондай-ақ әлемдік ауқымдағы өзге де іс-шаралар мен форумдар тамаша мүмкіндік береді. Мәдениет және ақпарат министрлігінің алдына осы мәселені пысықтау міндетін қоямын, - деді Мемлекет басшысы.

	Нұрсұлтан Назарбаев қазақстандық мәдениет еліміздің барлық азаматтары үшін патриоттықтың өзегі болуы қажеттігін атап көрсетті.

	- Бүгінде шығармаларын қазақ тілінде жазатын қазіргі жазушыларды Қазақстанда орыс тілді оқырман аз біледі. Бәлкім, аударма саласын дамыту туралы ойластыру қажет болар. Отандық авторлардың туындылары қазақстандықтардың мақтанышына айналуға тиіс. Мен бұдан бұрын да өңіраралық мәдениет алмасу туралы айтқанмын. Биылдан бастап еліміздің өңірлері арасында мәдениет күндері тұрақты өткізілуі тиіс. Қазақстандық мәдениет пен өнердегі патриоттық, ең алдымен, біздің қоғамда болып жатқан ұлы тарихи оқиғалардың өзгерістерінен көрініс табуы керек, - деді Қазақстан Президенті.

	Мемлекет басшысы келешекте қазақ тілін латын алфавитіне көшіру отандық мәдениетті дамытуға орасан септігін тигізетінін атап өтті.

	- Бұл үдеріс жақсы дайындықпен және ойластырылып жүргізілуі қажет. Осы орайда, XX ғасырда кириллица негізінде қазақ тіліндегі әдеби және ғылыми мұралардың ауқымды қоры әзірленгенін есте сақтағанымыз жөн. Ең маңыздысы, қазақстандықтардың болашақ ұрпағына арналған халықтың осынау қазынасы жоғалып кеткен жоқ. Біз қазақ тілін латын әрпіне көшіру жөнінде мемлекеттік комиссия құрамыз, - деді Нұрсұлтан Назарбаев.

	Қазақстан Президенті бұл жаңарулар біздің шетелдік серіктестеріміздің назарын аударып отырғанына тоқталып өтті.

	- Кейбіреулер бұдан Қазақстанның геосаяси артықшылығының өзгеру «айғағын» көргендей болғаны мүлде негізсіз. Оған еш негіз жоқ. Бұл туралы мынаны айта аламын. Латын әрпіне көшу – қазақ тілін дамыту мен жаңғыртудағы ішкі қажеттілік. Қараңғы бөлмеден қара мысық іздеудің қажеті жоқ, оның үстіне, ол онда ешқашан болмаған. 20-40-шы жылдары латын әрпі қолданылғанын еске салып өтпекпін. Бұрынғы КСРО-ның одақтас он бес республикалары ішінен одақтың тарауына дейін үшеуінде ұлттық тіл латын тілі болып келген. Қазақстанның еуразиялық интеграцияға қатысуына келсек – бұл біздің принципті таңдауымыз. Біз дұрыс бағытта алға жылжып келеміз деп есептеймін, экономикалық интеграция бүкіл әлемнің міндеті болып саналады. Біздің дамып келе жатқан экономикамыз жаңа нарықты талап етеді, сондықтан біз саяси емес, экономикалық интеграцияға қадам басып келеміз. Елдің саяси егемендігі мәселесі талқыланбайды, - деді Мемлекет басшысы.

	Нұрсұлтан Назарбаев «Қазақстан-2050» Стратегиясында стратегиялық міндетті іске асыруда зиялы қауымның жаңа рөлі туралы айқын айтылғанын атап өтті.

	- Әңгіме мәдениет қайраткерлері біздің қоғамның интеграторлары болуында болып отыр. Біздің қоғам ішкіұлттық бөлінушіліктің түрлі әрекетіне, ең алдымен, конфессиялық негіздегі жікке бөлінушілікке орнықты иммунитет әзірлеуі үшін мен сіздерге айрықша үміт артамын. Сондықтан қазіргі кезде біздің мәдениетіміздің зайырлы қағидаттарын нығайту маңызды, себебі біздің халқымыздың барлық ағартушыларының шығармашылығы осыған негізделген. Мен қазақстандық мәдениеттің барлық қайраткерлерін өздерінің еңбегімен қарапайым жалғыз ақиқатты: қуатты және ұлы Қазақстанды нығайтуға  шақырамын – ол, ең алдымен, біздің қоғамдағы бейбітшілік пен келісім, біздің халқымыздың бірлігі, - деді Нұрсұлтан Назарбаев.

	Өз сөзінде Президент стипендиясының иегері, прозашы Қ.Ысқақов мемлекеттің білім беру үдерісінде үш тілді меңгеруге көмек көрсетіп отырғанын атап өтті. Ол қазақ тілін латын әрпіне көшіру қазақстандық қоғамды одан әрі топтастыра түсуге ықпал ететініне тоқталды.

	Ал КСРО халық артисі А.Әшімов Мемлекет басшысына мәдениет пен өнерге көңіл бөліп отырғаны үшін алғысын айта келе, кинематография саласында алдағы кезеңдегі басты міндеттің бірі түсірілетін фильмдер санын арттыру болып табылатынын айтты.

	Прозашы, драматург А.Аширов тәуелсіз Қазақстанда еліміздегі түрлі этностар мәдениеті дамып отырғанын атап өтті. Ақын Н.Чернова Мемлекет басшысына Қазақстандағы барлық ұлт өкілдерінің үйлесімді тұруына жағдай жасағаны үшін рахмет айтты. Өз сөзінде актриса А.Иманбаева елордадағы «Астана Опера», өнер университеті ғимараты тәрізді тамаша нысандар елімізде мәдениеттің қарқынды дамуына ықпалын тигізетінін атап өтті.

	Балет әншісі Т.Гатауов «Астана Опера» мемлекеттік театрының құрылысы үшін алғыс айтты және өзі айтатын ең үздік шығарманың осы театр сахнасында орындалатынына сенім білдірді. Домбырашы Н.Әшіров пен әнші Е.Шүкіманов Мемлекет басшысына ұмытылған және жоғалған ұлттық туындыларды қалпына келтіруге зор ықпал еткен «Мәдени мұра» бағдарламасын қолға алғаны үшін алғыстарын білдірді. Музыкатанушы Ю.Аравин ұлттық рухани дамуында зиялы қауымның зор рөл атқаратынын және бүгінде қазақстандық мәдениетке мемлекет тарапынан қолдау көрсетіліп отырғанын атап өтті.                                           

	Стипендия алғандар арасында Күләш Ахметова, Сәбит Оразбаев, Асанәлі Әшімов, Анатолий Молодов, Гульвира Разиева, Жексембек Еркімбеков, Жандарбек Мәлібеков, Шәкен Ниязбеков, Шота Уәлиханов, Торғын Тасыбекова, Зәмзәгүл Шәріпова, Ораз Әбішев, Әмен Хайдаров және тағы басқа отандық мәдениеттің көрнекті қайраткерлері бар.

	Стипендиаттар қатарына Қазақстанның мәдениетіне, өнері мен әдебиетіне елеулі үлес қосып жүрген талантты жастар өкілдері де енген.

	Мемлекет басшысы сөзін қорытындылай келе, мемлекеттік және президенттік стипендиялардың берілуі мәдениет және өнер қайраткерлерінің ел алдындағы еңбегінің мойындалуы екенін атап өтті. Сонымен қатар, республиканың жас таланттары да наградаларға ие болды.

	- Кез келген жанрдағы кез келген туынды, мейлі кино немесе мультипликация, музыкалық немесе драмалық шығарма болсын, бірлік, патриоттық, жасампаздық идеяларын насихаттауы қажет. Бұл – сіздердің басты миссияларыңыз. Еліміз тәуелсіздік жылдарында көптеген жетістікке жетті, оның бәрі барша қазақстандықтардың бірлігі мен келісіміне негізделген. Бізге мұны ұмытуға болмайды, - деп атап өтті Нұрсұлтан Назарбаев.          

	Мемлекет басшысы іс-шара соңында зиялы қауым өкілдерімен бейресми жағдайда әңгімелесті.       

	Президенттік стипендия Мәдениет, білім және әлеуметтік бағдарламаларды қолдау қорының шешімімен 1995 жылдан бастап беріліп келеді. Мәдениет саласындағы мемлекеттік стипендиялар жыл сайын Қазақстан Республикасының құрметті атақтары мен наградаларына ие болған шығармашыл және мәдени зиялы қауым өкілдеріне, сондай-ақ Қазақстан мәдениетін құруға, қолдауға және дамытуға елеулі үлес қосқан дарынды жастарға мемлекеттік қолдау көрсету мақсатында беріледі. Мемлекеттік стипендия Президент Жарлығымен 2000 жылы бекітілген.

	

	

	 

	

	 

///Мемлекет басшылары Ауғанстандағы жағдайды және оның Орталық Азия аймағының  тұрақтылығы мен қауіпсіздігіне тигізетін әсерін талқылады.
Аймақтың әлеуметтік-экономикалық тұрғыдан табысты дамуын қамтамасыз ету мақсатында екі мемлекеттің және өңірдегі өзге де елдердің үйлесімді іс-қимылдарының маңызды екені атап өтілді. 
Қасым-Жомарт Тоқаев биылғы қыркүйек айында Владивостокта өтетін Шығыс экономикалық форумының жұмысына қатысуға шақырғаны үшін Владимир Путинге ризашылығын білдірді.
///
	

	Қазақстан Президентіне әлемнің түрлі елдерінен архитектуралық конкурсқа қатысқан 50-ге жуық маманның жұмысы таныстырылды. Оның идеясына болашақ көрме кешенінің көрінісі, сондай-ақ ЭКСПО-2017 халықаралық мамандандырылған көрмесінің символы енгізілген.

	Жобалармен танысып шыққан Нұрсұлтан Назарбаев ЭКСПО-2017 көрмесін өткізу Қазақстан үшін тарихи оқиғаға айналатынын атап өтті.

	– Әлемнің көптеген мемлекеттері арасынан біздің еліміз көрмені өткізу құқығын жеңіп алды. Кешен Астанадағы және бүкіл Қазақстандағы ауқымды нысандардың біріне айналады. Осыған байланысты түрлі жобаларды қарастыру керек. Біз конкурсқа қатысқан қазақстандық және шетелдік барлық архитекторларға, үздік жобаларды таңдап алатын комиссия мүшелеріне алғыс айтамыз. Көрме өткеннен кейін құрылыстарды, соның ішінде тұрғын үйлерді, қызмет кеңселерін, сауда ғимараттарын, ғылыми зертханаларды пайдалануды қамтамасыз ету қажет, – деді Мемлекет басшысы.

	Қазақстан Президенті таңдау қорытындысының маңыздылығына тоқталды.

	– Біздің көрменің тақырыбы әрбір құрылыста энергияның баламалы көздерін пайдалану, жылумен және сумен дербес қамтамасыз ету мүмкіндігін қарастыратын  «жасыл экономикамен» тығыз байланысты, – деді Нұрсұлтан Назарбаев.

	Сонымен қатар, Мемлекет басшысы ұсынылған өтінімдерден көрменің негізгі параметрлері, тиісті тұжырымдамасы ескерілетін «жоба-симбиоз» қалыптастыру мүмкіндігі бар екенін атап өтті.    

	Конкурсқа 20 елден – Австрия, Австралия, Ұлыбритания, Германия, Испания, Италия, Канада, Қытай, АҚШ, Нидерланды, Корея, Ресей, Португалия, Норвегия, Түркия, Тунис, Жапония, Франция, Украина және Қазақстаннан алдын ала жүзден астам өтінім келіп түсті.

	Архитектуралық конкурс Миланда, Сарагоседе, Сан-Паулуда өткен ЭКСПО көрмелері кешендері мен объектілерін жобалаудағы табысты тәжірибелері бар шеберлердің назарын аударды.

	ЭКСПО-2017 көрмесінің жобасы үшін идеяны Астананы жобалауда табысты тәжірибелері бар шетелдік архитекторлар мен компаниялар – Манфреди Николлети («Қазақстан» киноконцерт залы), «Студия-44» (Оқушылар сарайы), «Сембол» компаниясы («Хан Шатыр» ойын-сауық орталығы) және өзгелері де ұсынды.

	Қатысушылар арасында елімізден Қазақстан қала құрылысы одағы, «KAZGOR» жобалау академиясы, Қазақстан дизайнерлер одағынан Тимур Сүлейменов, Қазақстан архитекторлар одағынан архитектор Сәкен Нарынов шеберханасы, ЕҰУ «Этноархитектура ҒЗИ»-мен бірлескен «Қазөркенжоба» ЖШС және тағы басқалар бар.

	Конкурсқа қатысушылардың жұмысы белгілі экономист, Экономикалық үрдістерді зерттеу қорының президенті Джереми Рифкин басшылық жасаған техникалық кеңестің бағалауынан өтті. Кеңес құрамына орнықты даму және энергия тиімділігі саласындағы белгілі архитекторлар мен мамандар енді.

	Сонымен қатар, көрме орталығын аралау барысында Мемлекет басшысы «Жасыл орам» жобасы тұжырымдамасымен және жобалық үлгісімен танысты.

	Алаңы 100 гектардан кем емес «Жасыл орам» аумағында әкімшілік-іскерлік орталық, тұрғын үйлер ауданы, саябақтар мен мәдениет нысандарын орналастыру жоспарлануда. Осы орайда бүкіл құрылыста энергия тиімділігі саласындағы жаңа әзірлемелер қолданылатын болады.  

	Қорытындыда Мемлекет басшысы бір ай ішінде конкурс нәтижесін шығару және ЭКСПО-2017 көрме кешені үшін негіз бола алатын эскиз-идеяны анықтау жөнінде бірқатар нақты тапсырмалар берді.          

	
///Мемлекет басшысына азаматтардың денсаулығын нығайтуға, Қазақстандағы медициналық көмектің сапасын арттыруға және оның қол жетімділігіне қатысты қабылданған шаралар жөнінде есеп берілді. 
Қасым-Жомарт Тоқаев еліміздің денсаулық сақтау жүйесіне жеткілікті қаражат бөлінетінін атап өтті. Бұл қаржыны оның тиімділігін арттыруға, ішкі ресурстарды жұмылдыруға және медицина қызметкерлерінің еңбекақысын өсіруге жұмсау қажеттігін айтты.
Елбасы мен Қазақстан Президентінің тапсырмалары бойынша 2019 жылғы 1 маусымнан бастап жалақысы төмен медицина қызметкерлерінің еңбекақысы 30 пайызға артады.  
Елжан Біртанов Мемлекет басшысына алғашқы медициналық-санитарлық жәрдем сапасын арттыруға, дәрігерлердің жұмыс жүктемесін азайтуға, тұрғындардың скринингпен қамтылуын кеңейтуге, медициналық қызмет көрсету ісін цифрландыруға  және Нұр-Сұлтан қаласында Ұлттық ғылыми онкологиялық орталық құру туралы жобаны жүзеге асыруға қатысты жүргізілген жұмыстар жөнінде баяндады.
Соңында Қазақстан Президенті халықаралық озық тәжірибені пайдалана отырып, отандық денсаулық сақтау саласын дамыту үшін алдағы уақытта тиісті шаралар қабылдауды тапсырды.  



///
	 

	Кездесу барысында министр елдегі криминалдық жағдайдың жай-күйі, қылмысқа қарсы күресті күшейту шаралары және қоғамдық тәртіпті қамтамасыз ету туралы баяндады.

	Мемлекет басшысы тіркелген аса ауыр қылмыстар саны – 17%-ға, тонау – 25%-ға, қарақшылық – 52%-ға, пәтер ұрлығы – 3%-ға төмендегеніне байланысты оң үрдістерді атап өтті. Нұрсұлтан Назарбаев ұсақ құқық бұзушылықты ашу, жаза қолданылмай қалмау қағидатын сақтау бағытында белсенді жұмыс жүргізу қажеттігіне тағы да назар аударды.

	– Астана мен Алматыда ірі халықаралық іс-шараларды өткізу кезінде қоғамдық қауіпсіздікті қамтамасыз етудің маңызы зор. Мұндай жұмысты еліміздің барлық қалалары мен аудандарында да жүргізу қажет, – деді Мемлекет басшысы.

	Қ.Қасымов жол қауіпсіздігіне бақылауды күшейту, атап айтқанда, Астана мен Алматыда көшеге бейнебақылау, заманауи «ақылды» бағдаршамдар жүйесін орнатуға арналған қалалық бағдарламалардың, сондай-ақ қоғамда құқық бұзушылықтарға «мүлде төзбеу» қағидатын қалыптастыру ісі бойынша полиция жұмысын жандандыру жөніндегі тапсырмалардың іске асырылу барысы туралы хабардар етті.

	Бұған қоса, министр қылмыстар туралы барлық дабылдардың қатаң есебі мен тіркелуін қамтамасыз ету және соған орай жедел әрекет ету жөніндегі шаралар туралы айтты. Биыл ішкі істер органдарына қылмыстар туралы 313 мыңнан астам шағым түскен, оның 95%-ы 3 күн мерзім ішінде қаралды. 

	Кездесу қорытындысы бойынша Мемлекет басшысы құқық тәртібі мен қоғамдық қауіпсіздікті нығайту, сондай-ақ ішкі істер органдары қызметкерлерінің тәртіп пен заңдылықты сақтау мәселелері жөнінде бірқатар нақты тапсырмалар берді.     


///Кездесу барысында тараптар екі ел ынтымақтастығының қазіргі ахуалы мен перспективаларын талқылады.
Қазақстан Президенті былтыр күзде Сауд Арабиясы Корольдігіне барған ресми сапарының қорытындысында қол жеткізілген маңызды нәтижелерге назар аударды.
Нұрсұлтан Назарбаев соңғы 25 жылда Қазақстан мен Сауд Арабиясы арасындағы қарым-қатынас қарқынды дамып, тәжірибе алмасу жолға қойылғанын, сондай-ақ кең ауқымды мәселелер жөнінде уағдаластықтарға қол жеткізілгенін атап өтті.
Мемлекет басшысы елдеріміздің арасындағы ынтымақтастықты нығайту үшін Қазақстан алдағы уақытта да бар күш-жігерін жұмсайтынын айтты.
Сонымен қатар, тараптар күн тәртібіндегі маңызды жайттарды, соның ішінде өңірлік қауіпсіздік, конфессияаралық қақтығыстарды шешу мәселелерін талқылады.
– Өзіңізге мәлім, жақында Астанада Сириядағы қақтығыстар жөнінде кезекті келіссөз өтті. Бұл кездесуге Сирия оппозициясының барлық өкілі қатысқанын атап өткен жөн, – деді Нұрсұлтан Назарбаев.
Самер Әл-Сабхан Қазақстан Президентіне екіжақты ынтымақтастық мәселелерін талқылауға мүмкіндік туғызғаны үшін алғыс айтып, Сауд Арабиясы Королінің сәлемін жеткізді.
– Біз Қазақстанға ислам әлеміне қатысты мәселелерді шешуге қосқан үлесі, соның ішінде Сириядағы қантөгісті тоқтатуға деген ұмтылысы үшін ризашылық білдіреміз. Сауд Арабиясы Корольдігі Сириядағы қақтығыстар саяси тұрғыдан реттеу арқылы шешілуге тиіс деп санайды. Біз бұл мәселені тек бейбіт жолмен шешу жөніндегі Сіздің ұстанымыңызды қолдаймыз, – деді Самер Әл-Сабхан.
Сондай-ақ, кездесуге Қазақстан Президентінің көмекшісі Н.Онжанов, Сыртқы істер министрі Қ.Әбдірахманов және Сауд Арабиясы Корольдігінің Қазақстандағы елшісі Захир бен Мутиш Әл-Энази қатысты.


///Мемлекет басшысы әл-Фараби атындағы Оқушылар сарайында орналасқан сайлау учаскесіне барып, Қазақстан Республикасы Мәжілісі мен жергілікті мәслихаттар сайлауында өз таңдауын жасады.
Президент қазақстандық және шетелдік бұқаралық ақпарат құралдары үшін ұйымдастырылған брифингте Парламент сайлауы әрбір елдің өміріндегі аса маңызды оқиға екенін атап өтті.
– Бұл сайлау мемлекетіміздің одан әрі дамуына серпін береді. Жалпы біздің Парламентке неғұрлым көп партия кірсе, еліміздің болашағы үшін де соғұрлым жақсы болады. Сондықтан сайлау әділ өтеді деп сенемін. Парламенттің негізгі міндеті сапалы заңдар қабылдау. Қазақстанға сапалы заңнама жүйесі қажет. Сол себепті бәріміз осы мүмкіндікті пайдаланып дауыс беруіміз керек, – деді Қасым-Жомарт Тоқаев.
Журналистер ең алдымен Президенттің сайлауға қандай көңіл-күймен келгенін, қай партияға дауыс бергенін сұрады.
– Көңіл-күйім өте жақсы. Халқымыз белсенді түрде дауыс беріп жатыр. Біз Қазақстанның болашағы, еліміздің дамуы үшін дауыс бердік. Парламентте еліміздің келешегі, халқымыздың тағдыры жайында кең ауқымды пікірталастар болуы керек, – деді Президент.
БАҚ өкілдерін Қасым-Жомарт Тоқаевтың сайлаудан не күтетіні, қандай үміт артатыны қызықтырды.
– Бұл сайлау еліміздегі демократияны дамытуға жасалған тағы бір қадам болуы керек. Әр сайлау – азаматтық қоғамның ілгерілегенін көрсететін сынақ. Біздің Парламентімізде әртүрлі партиялар болатынына үлкен үміт артамын, – деді Мемлекет басшысы.
Журналистер Президенттен сайлауалды үгіт-насихат науқанының қаншалықты бәсекеге сай өткені туралы сұрады.
– Халқымыздың азаматтық белсенділігі өте жоғары. Үміткерлер өте көп. Барлығына тең мүмкіндік жасалды. Жалпы алғанда, сайлау жоғары деңгейде, заңнамаға сәйкес өтіп жатыр. Қандайда да бір заң бұзушылықтар тіркелген жоқ. Біз бәрін мұқият бақылап отырмыз. Бұл сайлау бәрімізге, әсіресе, азаматтық қоғамға үлкен сынақ. Сондықтан сайлау жақсы өтеді деп ойлаймын, – деді Қасым-Жомарт Тоқаев.
Брифинг барысында Мемлекет басшысы реформалардың кезекті пакеті әзірленіп жатқанын айтты.
– Реформалар дайындалып жатыр. Ол тоқтамауы керек. 15 қаңтарда Парламентте депутаттардың жаңа құрамының алдында сөйлеймін. Одан кейін Ұлттық қоғамдық сенім кеңесінің отырысында алдағы реформалар жайы жан-жақты талқыланады, – деді Президент.
Журналистер Қасым-Жомарт Тоқаевтан болашақта Үкіметте болатын ауыс-түйістер туралы пікірін сұрады.
– Біздің заңнамаға сәйкес, Үкімет отставкаға кетуі керек. Сайлаудан соң Парламентте жаңадан сайланған депутаттармен және фракция жетекшілерімен Премьер-Министрдің, Үкімет мүшелерінің құрамы жөнінде ақылдасамын, – деді Мемлекет басшысы.










///Мемлекет басшысына ведомствоның қазіргі қызметі, сондай-ақ елімізде құқықтық тәртіпті қамтамасыз ету үшін қабылданып жатқан шаралар туралы есеп берілді.
Сонымен бірге, Ерлан Тұрғымбаев Қасым-Жомарт Тоқаевқа ішкі істер органдарын реформалау және министрліктің жеке құрамын кезектен тыс аттестациядан өткізуге әзірлік барысы жөнінде баяндады.
Кездесу қорытындысы бойынша Қазақстан Президенті бірқатар нақты тапсырма берді.

///
	 

	Мемлекет басшысы Минскіге Жоғары Еуразиялық экономикалық кеңестің отырысына қатысу үшін келді.
///Кездесуде Мемлекет басшысына холдингтің жұмысы туралы есеп беріліп, оны бұдан әрі дамыту жоспарлары таныстырылды.
Нұрсұлтан Назарбаев мемлекеттік бағдарламаларды іске асыру үшін холдингке бөлінген қаражатты уақтылы әрі сапалы игерудің маңыздылығын атап өтті.
Қазақстан Президенті индустриялық-инновациялық даму бағдарламасы мен «Нұрлы жол» инфрақұрылымдық даму бағдарламасының орындалуына қатысты мәселелерге арнайы тоқталды.
«Бәйтерек» ұлттық басқарушы холдингі» акционерлік қоғамы басқармасының төрағасы Мемлекет басшысына холдингтің құрылғаннан бергі көрсеткіштері ұдайы өсіп, былтыр оның активтері 2015 жылмен салыстырғанда 15%-ға артқаны туралы баяндады.
Сондай-ақ, Е.Досаев Қазақстан Президентіне отандық автокөлік өндірушілерді қолдау, машина құрастыру саласын қаржыландыру, шағын және орта бизнеске және экономиканың түрлі секторларындағы басқа да кәсіпорындарға жәрдемдесу мәселелері жөнінде мәлімдеді.
Нұрсұлтан Назарбаев кездесу соңында бірқатар тапсырма берді.

///
	 

	

	Шри-Ланка Президентінің Қазақстан мен Орталық Азияға алғашқы сапары біздің мемлекетпен өзара тиімді ынтымақтастық орнатуға бағытталған.

	Кездесу барысында тараптар саяси өзара іс-қимыл мен сауда-экономикалық, ғылыми-техникалық және мәдени-гуманитарлық серіктестік мәселелерін талқылады.

	Қазақстан Президенті Астана мен Коломбо жаhандық және өңірлік қауіпсіздіктің негізгі мәселелері бойынша ұқсас ұстаным ұстанатынын атап өтті.

	Мемлекет басшысы М.Раджапаксаға Қазақстанға алғашқы сапар жасау туралы шақыруын қабыл алғаны үшін алғысын айтты.

	- Сіздің бұл сапарға өте мән бергендігіңізден, Сізбен бірге елдің басшылық құрамы мен Шри-Ланканың іскер топтарының өкілдері келді. Сіздің мемлекеттік сапарыңыз біздің елдеріміз арасындағы дипломатиялық қатынастар орнауының 20 жылдығымен тұспа-тұс келді. Бізде өзекті мәселелер бойынша пікір алмасуға, бір-бірімізді жақынырақ білуге жақсы мүмкіндіктер бар. Бұл кездесу біздің елдеріміздің экономика, саясат, мәдениет тәрізді түрлі салалардағы ынтымақтастығына жаңаша серпін береді деп сенемін, - деді Нұрсұлтан Назарбаев.

	Өз кезегінде, Шри-Ланка Президенті бүкіл делегация атынан Қазақстан Президентіне Астанада көрсеткен қонақжай қабылдауы мен жылы сөзі үшін ризашылығын білдірді.

	- Бұл - біздің елдеріміз арасындағы берік достықтың нақты көрінісі. Мен Астанаға келгенде, Сіздің дана басшылығыңызбен Сіздің еліңіз қол жеткізген прогресті көру мүмкіндігіне ие болдым. Оған елордаларыңыздың әсемдігі дәлел бола алады. Бұл сапарым біздің елдеріміз арасындағы ынтымақтастықтың нақты саласын анықтауға мүмкіндік береді деп ойламын, - деді М.Раджапакса.           

	Шри-Ланка Президентінің мемлекеттік сапары одан әрі ынтымақтасуға негіз болатын, кең ауқымды өңірлік және жаhандық мәселелер бойынша ашық пікірлер алмасу үшін қолайлы кеңістік жасай алады.  

///Кездесу барысында Мемлекет басшысына Мәжілістің қазіргі жұмыстары, нәтижелері мен заң шығару жұмыстары, сондай-ақ, биыл 23-24 қыркүйекте Нұр-Сұлтан қаласында өтетін Еуразия елдері парламенттері спикерлерінің IV кеңесін өткізудің дайындық барысы жөнінде баяндалды.
Қасым-Жомарт Тоқаев еліміздегі жүргізіліп жатқан реформаларды сапалы заңдық тұрғыдан сүйемелдеу және заң жобаларын уақтылы қабылдау қажеттігін айтты.
Кездесу соңында Қазақстан Президенті бірқатар нақты тапсырма берді.

///АҚШ Президенті Дональд Трамп Мемлекет басшысы Қасым-Жомарт Тоқаевты Қазақстан Президенті лауазымына кіріскеніне бір жыл толуына орай құттықтап, жеделхат жолдады.
– Америка халқының атынан алдағы уақытта Қазақстандағы бейбітшілікті, өсіп-өркендеу мен қауіпсіздікті одан әрі нығайту жолындағы еңбегіңізге толағай табыстар тілеймін. Сонымен қатар COVID-19 індетінің таралуына қарсы қабылдаған жедел шараларыңызға оң баға бергім келеді. Пандемияны тоқтату және COVID-19 індетінен кейінгі кезеңде экономиканы қалпына келтіруде біздің бірлескен күш-жігеріміз маңызды болып қала бермек, – делінген жеделхатта.
Сонымен қатар АҚШ Президенті Қазақстанда қолға алынған реформаларды қолдайтынын айтып, екі ел арасындағы стратегиялық байланысты одан әрі дамыта беруге ниетті екенін жеткізген.
– Сіздің саяси жаңаруға бағытталған реформалық, өршіл бағдарламаңыз ерекше мақтауға лайық. Халықтың Үкіметке деген сенімін арттыру, гүлденген және серпінді қоғамның негізгі іргетасы саналатын бостандықтарды қорғауды күшейту бойынша алға қойған мақсаттарыңызды Америка Құрама Штаттары қолдайды. Біз кеңейтілген стратегиялық әріптестігіміздің аясында осы бастамаларды іске асыруда әрдайым Сізбен серіктес болуға дайынбыз, – деді Дональд Трамп.
Содай-ақ Дональд Трамп Қасым-Жомарт Тоқаевқа зор денсаулық, сәттілік пен игілік тілеген.
 
///
	 

	Алматыдағы резиденцияда өткен әңгіме барысында отандық мәдениетті дамыту мәселелері мен қазіргі заманғы әдеби үдерістердің аспектілері талқыланды.

	Мемлекет басшысы қазақстандықтардың мәдени және рухани баюына тікелей ықпал ететін жазушылар мен барлық шығармашылық өкілдері қызметінің маңыздылығын атап өтті, сондай-ақ баршасына табыс тіледі.

	Д.Исабеков өзінің соңғы жазған туындылары мен шығармашылық жоспарлары жөнінде әңгімеледі. Атап айтқанда, ол алдағы уақытта Лондонда ағылшын тіліндегі кітабының тұсаукесері және «Өкпек жолаушы» пьесасының премьерасы өтетінін айтты.      


///
	 

	Б.Әбдішев өңірдің әлеуметтік-экономикалық дамуы, сондай-ақ Мемлекет басшысының Үкіметтің кеңейтілген отырысында берген тапсырмаларының орындалу барысы туралы баяндады.

	Нұрсұлтан Назарбаев мемлекеттік және салалық бағдарламаларды тиімді іске асырудың маңыздылығына тоқталды. Сондай-ақ, Қазақстан Президенті өңірдің экономикасының өсімін, тұрғындарының жұмыспен қамтылуын және халықтың өмір сүру деңгейін арттыруды қамтамасыз ету қажеттігін атап көрсетті.

	Қарағанды облысының әкімі әлеуметтік-экономикалық дамудың барлық көрсеткіші оң қарқын алып отырғанын мәлімдеді. Жалпы өңірлік өнім 2,6 трлн. теңге, өнеркәсіп өндірісінің көлемі 1,4 трлн. теңге болды.

	Кездесу қорытындысында Мемлекет басшысы бірқатар нақты тапсырмалар берді.     


/// 
Мемлекеттер басшылары екіжақты ынтымақтастықтың, сондай-ақ Еуразиялық экономикалық одақ аясындағы өзара іс-қимылдың ағымдағы мәселелерін талқылады.
В.Путин өзінің Германия және Франция көшбасшыларымен 6 ақпанда Мәскеуде өткен келіссөздерінің қорытындылары, сонымен қатар «норманд форматында» 8 ақпанда телефон арқылы өткізген келіссөздері жөнінде айтты.
Нұрсұлтан Назарбаев Минскіде 11 ақпанда өткізу жоспарланған төртжақты келіссөздер Украина қақтығысын реттеу жолдарын іздестіру ісінде мәмілеге келуге мүмкіндік беретініне сенім білдірді.  
Бұдан бөлек, Ресей экономикасындағы уақытша қиындықтарға байланысты мемлекеттер басшылары өзара сауданың ағымдағы мәселелерін талқылады. Екі ел үкіметтеріне өзара тиімді шешімдер әзірлеу жөнінде тапсырма берілді.
///
	

	Әңгімелесу барысында Қазақстан мен Франция арасындағы стратегиялық серіктестіктің жоғары деңгейі атап өтілді, сондай-ақ қаржы-инвестициялық, сауда-өнеркәсіп пен ынтымақтастықтың өзге салаларындағы алдағы іс-қимылдың мүмкін боларлық жолдары қарастырылды.

	Сонымен қатар, кездесуде Еуропалық одақ елдерінің өзекті халықаралық жағдайы контекстегі саяси және экономикалық даму мәселелері, сондай-ақ әлемдік экономикадағы жағымсыз үрдістерді еңсерудің келешегі мен мәселелері талқыланды.

	Жак Аттали – француз экономисі, ірі саяси қайраткер. Францияның бұрынғы Президенті Франсуа Миттеранның кеңесшісі, Еуропалық қайта құру және даму банкінің алғашқы басшысы болған. Жаһандану және экономикалық мәселелер саласындағы жетекші әлемдік теоретиктердің бірі. Көптеген кітаптың және ғылыми жұмыстардың авторы.

///Мемлекет басшысы Батыс Қазақстан облысына жұмыс сапары барысында жиынтық жиһаз жасаудың технологиялық үдерістерімен танысты.
Қазақстан Президентіне кәсіпорынның қазіргі қаржы-шаруашылық жағдайы туралы мәлімделіп, өндіріс ауқымын ұлғайту және дайын өнім тізбесін кеңейту жоспары жөнінде айтылды.
Сондай-ақ, фабриканы аралау кезінде Нұрсұлтан Назарбаевқа өңірдің әлеуметтік-экономикалық даму барысы, соның ішінде өнеркәсіп секторының, шағын және орта бизнестің қазіргі ахуалы мен перспективалары жөнінде баяндалды.
Бұдан бөлек, кәсіпорын аумағында Мемлекет басшысына индустриялық-инновациялық даму бағдарламасы аясында жүзеге асырылып жатқан жобалар таныстырылды. Атап айтқанда, фин технологиясы бойынша тұрмыстық қатты қалдықтарды қайта өңдеу жүйесін жаңғырту, ірі қара мен ұсақ малдың терісін өңдеу, нан және макарон өнімдерін өндіру, химия өндірісі, дизель отынының компоненттерін сумен тазалауға арналған жобалар бар.
***
«Квант» компаниясы поролон, матрас, жиынтық және жұмсақ жиһаз жасаумен айналысады. Өндірісте қолданылатын барлық материал экологиялық тұрғыдан таза әрі мемлекеттік стандарттарға сай келеді.
Бұл жиһаздар еуропалық тауар өндірушілердің заманауи құрал-жабдығымен және озық технологияларды қолдану арқылы жасалады.



///Қасым-Жомарт Тоқаев Парламент Мәжілісінің пленарлық отырысының алдында фракциялардың жетекшілерімен кездесті.
Қазақстан Президенті Конституцияда бекітілген тәртіпке сәйкес Премьер-Министрдің лауазымына ұсынылатын кандидатураны депутаттық фракция жетекшілерімен ақылдасты.
Мемлекет басшысы Парламент Мәжілісінің отырысында еліміздің әлеуметтік-экономикалық дамуын қорытындылап, атқарушы билік тармағының пандемия салдарынан болған жаһандық дағдарыс жағдайындағы іс-әрекетіне баға берді.
– Үкімет дағдарысқа қарсы жоспарды тиімді жүзеге асырды. Соның арқасында жұмыссыздықтың көбеюіне, халық табысының жаппай төмендеуіне жол берілмеді. Бұл шаралар тиімді болды, – деді Қасым-Жомарт Тоқаев.
Сонымен қатар Мемлекет басшысы еліміздегі негізгі макроэкономикалық көрсеткіштердің тұрақты және қаржы жүйесінің орнықты екенін атап өтті.
Қазақстан Президенті Үкімет пен Мәжілістің жаңа құрамы экономиканың ұзақ мерзімді өсімін қамтамасыз етуге және халықтың әл-ауқатын жақсартуға баса көңіл бөлуі тиіс екенін айтты.
Қасым-Жомарт Тоқаев Жаңа Үкіметтің тиімді және үздіксіз жұмыс істеуін қамтамасыз ету мақсатында ел Конституциясының 44-бабына сәйкес, Қазақстан Республикасының Премьер-Министрі лауазымына тағайындауға келісім беруі үшін  Асқар Маминнің кандидатурасын Парламент Мәжілісінің қарауына ұсынды.
Мемлекет басшысы өзінің шешімін түсіндіре келе, Асқар Маминнің білікті әрі тәжірибелі, еңбекқор, талапшыл және парасатты мемлекеттік қызметші екенін атап өтті.  
– Ол алдымызда тұрған мақсат-міндеттерді жақсы түсінеді. Оның Үкіметтегі нәтижелі жұмысы – соның айқын дәлелі, – деді Президент.
Жиын соңында Қасым-Жомарт Тоқаев Мәжіліс депутаттарына өзі ұсынған кандидатураны қолдағаны үшін ризашылығын білдіріп, Асқар Маминді жауапты лауазымға тағайындалуымен құттықтады.
 




















///
	 

	Кездесу барысында Қ.Мәми Сенаттың биылғы жылға арналған заң шығару қызметінің жоспарлары және Әлемдік және дәстүрлі діндер көшбасшылары съезі қызметінің 10 жылдығына байланысты іс-шараларға дайындық барысы туралы баяндады.

	Сондай-ақ Сенат төрағасы Парламенттің жоғары палатасының жоспары Мемлекет басшысының «Қазақстан-2050» Стратегиясы» атты Қазақстан халқына Жолдауында алға қойылған міндеттерді іске асыруға тікелей байланысты екенін айтып өтті. Атап айтқанда, тиісті өзгеріс пен толықтыру енгізуді қажет ететін нормативтік-құқықтық актілер анықталуда.  

	Бұдан бөлек, Сенат төрағасы депутаттардың еліміздің облыстарының халқымен жұмысы жайлы әңгімеледі.

	Қазақстан Президенті Парламент депутаттарының өңірлердегі тұрғындармен көшпелі кездесулер өткізулері маңызды екеніне тоқталды және мұндай іс-шаралар түрлерінің ауқымын кеңейте отырып, кәсіпорындарда, мектептерде, ауруханаларда және өзге де маңызды әлеуметтік нысандарда кездесулерді ұйымдастырудың қажеттігін атап өтті.
///
	 

	Хат иесі бұдан екі жыл бұрын «Қазақстанның еңбек сіңірген қайраткері» құрметті атағын алғанда өзінің Қазақстанда балет өнерін дамыту үшін барлық күш-жігерін салатынына уәде еткенін атап өткен.

	«Алматының опера және балет театрының тамаша ұжымымен мен «Красная Жизель» және «Анна Каренинаны» қойдым. Сіз өзіңіз премьераларға қатысып, бұл жұмыстарға өте жоғары баға бергеніңізді ешқашан ұмытпаймын», – делінген хатта.

	Б.Эйфман басқа елдерде симфониялық оркестрлер мен театрлар жабылып жатқан уақытта Қазақстанда «Астана Опера» театры салынғанын ерекше атап өтеді. Хореографтың пікірінше, бұл – Нұрсұлтан Назарбаевтың мәдениет пен өнерге ерекше көңіл бөлетіндігінің нәтижесі.       

	«Мұнда тек архитектуралық ізденістер ғана емес, өте жақсы техникалық жарақтандыру бар, күрделі қойылымдар үшін барлық жағдай жасалған, дайындық жасайтын залдар көп, бірақ ең бастысы – сіздерде талантты, творчестволық әлеуеті зор, талабы биік жас труппа бар», – деп жазады автор.

	Балетмейстер жаңа театр сахнасында «Роден» балетінің қойылғаны, оның астаналықтар мен елорда қонақтары алдында табысқа ие болғаны туралы да айтқан.

	Автор хат соңында Мемлекет басшысына өнер мен мәдениетті дамытуға қосқан үлесі үшін алғысын білдіріп, бүгінде әлемге жол ашқан бірегей қазақ мәдениеті жүректерді жақындастыра түсетініне тоқталған.

	«Өнер мен мәдениет үшін, түптеп келгенде, өз еліңіз бен халқыңыздың болашағы үшін жасаған барлық қамқорлығыңыз үшін Сізге зор алғысымды айтамын», – делінген хатта.       
///Президент Қасым-Жомарт Тоқаев  Жоғарғы сот төрағасы Жақып Асановтың сот жүйесінің реформалануы туралы есебін тыңдады.
Жоғарғы сот төрағасының айтуынша, 2,5 жыл ішінде бірқатар пилоттық жобалар жүзеге асырылып, 22 заң жобасы әзірленген. Оның ішінде 10 заң жобасы қабылданды.
Судьялық кадрлар саласында да өзгерістер болды. Атап айтқанда жаңа судьяларды іріктеу мақсатында тиімді HR-технологиялар енгізілген, судьялардың тәртіптік жауапкершілігі, кадрлық резерв мәселелері Жоғарғы соттан Жоғары сот кеңесінің қарауына берілген, сондай-ақ жұмыс істеп жүрген судьяларды бағалаудың жаңа институты – Сот төрелігінің сапасы жөніндегі комиссияның қызметіне де өзгеріс жасалған. Сонымен қатар Жақып Асанов жаңа бағалау әдістемесі бойынша 2022 жылға дейін судьялардың шамамен 80% аттестациядан өтетінін жеткізді. Оның айтуынша, 2019 жылы аттестацияға қатысқан судьялардың 10% бағалаудың жаңа жүйесінен  өте алмаған.
Бұдан бөлек Мемлекет басшысына ақтау үкімдері санының күрт өскені, әсіресе, бұл көрсеткіш ауыр қылмыстар бойынша 12 есе, ал аса ауыр қылмыстар бойынша 6 есе артқаны айтылды.
Жоғарғы сот төрағасы Қазақстан Президентіне Азаматтық процессуалдық кодекске енгізілген түзетулер биылғы 22 маусымнан бастап күшіне енетінін және ондағы өзгерістер туралы баяндады.
Сонымен қатар әкімшілік әділет мәселесі туралы да сөз қозғалды. Аталған институт Қазақстанда Әкімшілік рәсімдік-процессуалдық кодексті қабылдаған соң енгізіледі. Қазіргі уақытта ол Сенаттың қарауында.
Жоғарғы сот төрағасы Мемлекет басшысына COVID-19 пандемиясы кезеңіндегі соттардың жұмысы туралы да ақпарат берді. Сондай-ақ ол процеске қатысушылардың қауіпсіздігін қамтамасыз ету үшін барлық қажетті шаралардың қабылданатынын атап өтіп, төтенше жағдай кезеңінде және одан кейін де сот төрелігін жүзеге асыру ісі тоқтамағанын айтты.
Әңгімелесу қорытындысы бойынша Мемлекет басшысы сот жүйесінің алдына бірқатар нақты міндеттер қойды және қазіргі күрделі кезеңде соттардың жұмысы үздіксіз жалғаса беретіндігіне сенім білдірді.
 
///Мемлекет басшысы Қытай Халық Республикасының Төрағасына «Бір белдеу, бір жол» форумына шақырғаны үшін алғыс айтып, іс-шараның жақсы ұйымдастырылғанын атап өтті.
– Форум бүкіл дүние жүзі бойынша биылғы ең басты оқиғаның біріне айналды деп ойлаймын. Бүгінгі форумның ашылуында сөйлеген сөзіңіз мазмұнды болды, ол елдер арасындағы ынтымақтастықтың көп сауалына жауап берді. «Бір белдеу, бір жол» – жаңа парадигма, жаңа деңгейдегі ынтымақтастық жүйесі, – деді Қазақстан Президенті.
Нұрсұлтан Назарбаев «Бір белдеу, бір жол» идеясының өңірлік деңгейдегі ынтымақтастықтың ғана емес, сонымен бірге түрлі құрлық елдері арасындағы өзара іс-қимылдың көрінісі екенін атап өтті.
– Бұл белдеу жер шары тұрғындарының 45%-ын құрайтын 60-тан астам елді қамтып отыр. Қазақстан мен Қытай Халық Республикасы арасындағы екіжақты және көпжақты ынтымақтастық үлгі аларлықтай болды. Басқа елдер бізден үйрене алады, – деді Мемлекет басшысы.
Қазақстан Президенті екі мемлекет арасындағы ынтымақтастықтың қарқынды дамып келе жатқанын атап өтіп, оның бұдан да жоғары деңгейде нығая түсетініне сенім білдірді.
Сонымен қатар, тараптар өңірлік қауіпсіздік пен киберқауіпсіздікті қамтамасыз ету мәселелерін, сондай-ақ күн тәртібіндегі өзекті халықаралық мәселелерді талқылады.
Си Цзиньпин Қазақстанның Сирия қақтығысын реттеу процесіне қосқан үлесі үшін Нұрсұлтан Назарбаевқа алғыс айтты.  
Қытай Халық Республикасының Төрағасы «Нұрлы жол» бағдарламасының табыстылығын, сондай-ақ Азиядағы өзара іс-қимыл және сенім шаралары кеңесінің халықаралық бастамасының маңыздылығын атап өтті.
Қытай көшбасшысы өзінің Қазақстанға ресми сапармен келіп, Шанхай ынтымақтастық ұйымының саммитіне және «ЭКСПО-2017» халықаралық мамандандырылған көрмесінің ашылуына қатысуға дайын екенін айтты.
Сондай-ақ, мемлекеттер басшылары екіжақты ынтымақтастық мәселелерін  талқылады. Тауар айналымын ұлғайту және өнеркәсіп, инновация, көлік, энергетика салаларындағы ынтымақтастық тақырыптарына ерекше көңіл аударылды. 



///
	 

	Отан қорғаушылар күні қарсаңында Мемлекет басшысы, Қарулы Күштердің Жоғарғы Бас қолбасшысы кезекті жоғары әскери және арнаулы атақтар, сондай-ақ сыныптық шендер тапсырды.

	Қатысушыларға арнаған сөзінде Нұрсұлтан Назарбаев олардың еліміздің қауіпсіздігін, оның шекарасының қорғалуын, тәуелсіз мемлекет құрып жатқан қазақстандықтардың бейбіт еңбегінің алаңсыздығын қамтамасыз етіп отырғанын айтты. Бұған қоса, ол тарихи тұрғыдан Қарулы Күштер жастардың тәрбиесінде әрдайым маңызды рөл атқарғанын атап өтті.

	– «Офицердің ар-намысы» деген ұғым ешқашан ұмытылған емес және оның мәні ешқашан да төмендеген жоқ. Жауынгердің нағыз ерлігі Отаны мен халқы үшін өз өмірін қия білуінде. Отанға қызмет етудің үлгісін көрсете отырып, сіздер өскелең буынды тәрбиелеп, қоғамымыздың рухани негіздерін нығайта түсесіздер. Мемлекет сіздердің қазақстандық патриотизмді қалыптастыруға белсене атсалысатындарыңызға  сенім артады.  Сіздер бұл міндетті орындап, алған атақтарыңызды ақтайды деп сенемін, – деді Қазақстан Президенті.

	Мемлекет басшысы берілген атақтар бүкіл әскери қызмет барысындағы ерен еңбектің нәтижесі екеніне тоқталып өтті.

	– Бұл – мемлекет тарапынан берілген жоғары баға. Генерал болу – зор мәртебе, сіздер оған лайықты болуға тиіссіздер.  Мықты денсаулық және қызметтеріңізге табыс тілеймін, – деді Нұрсұлтан Назарбаев.

	Салтанатты рәсім кезінде сөз сөйлеген офицерлер өздеріне берілген атақтар отандастардың қауіпсіздігін қамтамасыз етіп отырған барлық құрылымдарға берілген жоғары баға екенін айтты. Олар Қазақстан армиясының, құқық қорғау және арнаулы органдардың жақсы жарақтандырылғанын айтып, барлық күш-жігерлерін, тәжірибелері мен білімдерін ел халқына қызмет етуге жұмсайтындарына сендірді.

	Шара барысында Ұлттық ұланның бас қолбасшысы Р.Жақсылықовқа,  Қорғаныс министрінің орынбасары О.Сапаровқа генерал-лейтенант атағы берілді.

	Генерал-майор атағы Ұлттық ұланның бас қолбасшысының бірінші орынбасары Б.Ашкаровқа, Төтенше жағдайлар министрлігі азаматтық қорғаныс департаментінің директоры Ж.Жұмашевқа, Әуе шабуылына қарсы қорғаныс әскерлерінің қолбасшысы Н.Мұқановқа, Әуе қорғанысы күштері бас қолбасшының бірінші орынбасары – Әуе қорғанысы күштері Бас штабының бастығы М.Уашпаевқа, өңірлік қолбасшылық күштері қолбасшысының бірінші орынбасары – «Оңтүстік» өңірлік қолбасшылығы күштерінің қолбасшысы басқармасының штаб бастығы М.Хусайыновқа берілді.

	Ұлттық қауіпсіздік қызметінің генерал-майоры арнаулы атағы Ұлттық қауіпсіздік комитеті төрағасының орынбасары С.Әбішке, Астана қаласы бойынша департаменттің бастығы К.Елубаевқа, Ақтөбе облысы бойынша департамент бастығы Н.Қыдырбаевқа берілді.

	Қаржы полициясының генерал-майоры арнаулы атағы Экономикалық қылмысқа және сыбайлас жемқорлыққа қарсы күрес агенттігі төрағасының орынбасары А.Бодановқа берілді.

	Сыртқы барлау қызметінің генерал-майоры арнаулы атағы «Сырбар»  Сыртқы барлау қызметі директорының орынбасары Р.Омаровқа берілді.

	Полиция генерал-майоры арнаулы атағы Қарағанды облысы ІІД бастығы М.Жаппаровқа, Алматы қаласы ІІД бастығы С.Күдебаевқа, Қостанай облысы ІІД бастығы Т.Маткеновке берілді.

	3-сыныпты  әділет мемлекеттік кеңесшісі сыныптық шені Солтүстік Қазақстан облысының прокуроры С.Зайтлерге, Батыс Қазақстан облысының прокуроры С.Қарамановқа, Оңтүстік Қазақстан облысының прокуроры И.Имановқа тапсырылды.
///Қазақстанда жиын-терін науқаны аяқталып келеді. Бұл – ауыл еңбеккерлері, агроөнеркәсіп кешені және бүкіл еліміз үшін азық-түлік қауіпсіздігінің деңгейін айқын көрсететін аса маңызды оқиға.
Биылғы науқан нәтижесін Тәуелсіздіктің 25 жылдығына тамаша тарту деп бағалауға болады. Өйткені, бұл жолы жиналған астық мөлшері – осы кезеңдегі ең ірі жетістіктің бірі.   
Астықтың жалпы көлемі 23 миллион тоннадан асты,  бұл – былтырғыдан бір жарым еседей артық көрсеткіш.
Ақмола, Солтүстік Қазақстан және Қостанай облыстарының диқандары 5 миллион тоннадан астам астық алды. Қарағанды облысында миллион тоннадан астам астық жиналып, бұрын-соңды болмаған көрсеткішке қол жеткізілді. 
Ауыл шаруашылығы саласындағы өзге дәнді дақылдар бойынша да жиын-терін науқанының нәтижелері көңіл қуантып отыр. Қызылорда облысында күріштен рекордтық өнім алынды. Алматы, Жамбыл және Оңтүстік Қазақстан облыстарында көкөніс пен бау-бақша дақылдарының өнімділігі едәуір артты. Майлы дақылдар көлемі 1,2 есе ұлғайып, соңғы бес жылдағы ең жоғары көрсеткішке жетеді деп болжануда.   
Осының барлығы мейлінше мол тер төгуді, ұдайы қамқорлықты, зор қажырлылықты, білім мен тәжірибені талап ететін саланың бірі – егін шаруашылығының табысты дамып келе жатқанын даусыз дәлелдейді. Бұл саладағы азаматтардың бәрін құттықтап, бірден жеміс бере қоймайтын жер төсіндегі бейнетті еңбектері үшін зор алғыс білдіремін.
Өткен ширек ғасыр ішінде ауыл шаруашылығының қалай өркендегенін, Қазақстанның аграрлық держава ретіндегі өз жағдайын жақсартып қана қоймай, азық-түлік нарығындағы жаңа белестерді игеріп келе жатқанын көріп отырмыз.
Осы жылдарда мемлекетіміз агроөнеркәсіп кешеніне жүйелі түрде қолдау көрсетудің тиімді мүмкіндігін тапты. Қазір ол стратегиялық басымдық ретінде қарастырылып отыр.
Біз бірлесе күш жұмылдырып, халқымыздың өсіп-өркендеуіне септігін тигізетін, туған өлкеміздің шынайы әлеуетін көрсететін ауыл шаруашылығын жаңғыртудамыз.
Қазіргі заманда жоғары технологиялы қуатты агроөнеркәсіп кешені елдің әлеуметтік-экономикалық дамуының өлшемі болып саналады.  
Біз Қазақстанда диқандардың адал еңбегі барынша бағаланып, ауыл шаруашылығы инвестицияға қолайлы, жаңа жобаларға, жастарымыздың күш-қуатына өріс ашатын перспективалы салаға айналуы үшін барлық жағдайды жасаймыз.

///Қазақстан Президентінің атына көптеген мемлекеттер мен Үкімет басшыларынан және халықаралық ұйымдардың жетекшілерінен, бұрынғы мемлекет басшыларынан, мемлекет қайраткерлерінен, дипломатия және қоғам, іскер топтардың өкілдерінен жаңа 2021 жылмен құттықтаған жеделхаттар келіп түсуде.
Ресей Президенті Владимир Путин Жаңа жылмен құттықтауында Ресей мен Қазақстан арасындағы қарым-қатынастардың стратегиялық серіктестік және одақтастық рухында табысты дамып келе жатқанын айтқан.
– Биылғы жылы бауырлас халықтарымыздың игілігі үшін, Еуразия құрлығындағы тұрақтылық пен қауіпсіздікті нығайту мақсатында екіжақты, аймақтық және халықаралық күн тәртібіндегі өзекті мәселелер бойынша табысты жұмысымызды одан әрі жалғастыра береміз деп сенемін. Құрметті Қасым-Жомарт Кемелұлы, Сізге және жақындарыңызға зор денсаулық пен амандық, ал Қазақстан халқына бейбітшілік, бақыт және өсіп-өркендеу тілеймін, – делінген Ресей басшысының жеделхатында. 
Өзбекстан Президенті Шавкат Мирзиёев өзінің құттықтау жеделхатында 2020 жылы екіжақты ынтымақтастықты дамытудағы зор жетістіктерді атап өткен. Өзбек көшбасшысы өзара тиімді келісімдер мен бірлескен жобалардың, оның ішінде саяси, сауда-экономикалық, көлік, энергетикалық, өнеркәсіптік кооперация бойынша, мәдени-гуманитарлық және өңіраралық ынтымақтастықтың қарқынды жүзеге асырылуын өте жоғары бағалаған. «Біздің көп бағытты және ұзақ мерзімді стратегиялық әріптестігіміз бен достық қарым-қатынасымыз алдағы уақытта да қарқынды дами беретініне сенімдімін», – делінген жеделхатта.
Беларусь Президенті Александр Лукашенко Беларусь пен Қазақстан өзара түсіністікке, берік достыққа және сыйластыққа құрылған ұзақ мерзімді серіктестік қарым-қатынастарға адалдығын бірнеше рет дәлелдегенін атап өткен. «2021 жылы біз Беларусь-Қазақстан ынтымақтастығының әлеуетін толық пайдалануға, жаңа жасампаз бастамаларды жүзеге асыруға кірісетінімізге сенімдімін», – делінген жеделхатта.
Сонымен қатар Қасым-Жомарт Тоқаевты ҚХР Төрағасы Си Цзиньпин, Әзербайжан Президенті Ильхам Әлиев, Армения Президенті Армен Саркисян, Армения Премьер-министрі Никол Пашинян, Қырғызстан Президентінің міндетін атқарушы Талант Мамытов, Тәжікстан Президенті Эмомали Рахмон, Украина Президенті Владимир Зеленский, Германия Президенті Франк-Вальтер Штайнмайер, Германияның Федералды Канцлері Ангела Меркель, Ұлыбритания Премьер-министрі Борис Джонсон, БАӘ Президенті Халифа бен Заид Әл Нахаян, БАӘ Вице-президенті, Премьер-Министрі Мұхаммед Бен Рашид Әл Мактум, Абу-Дабидің тақ мұрагері, БАӘ Қарулы Күштері Бас қолбасшысының орынбасары Мұхаммед бен Заид Әл Нахаян, Иордания Королі II Абдалла, Кувейт Әмірі Наваф әл-Ахмед әл-Джабер ас-Сабах, Ауғанстан Президенті Мұхаммед Ашраф Ғани, Иран Президенті Хасан Рухани, Мысыр Президенті Абдель Фаттах Ас-Сиси, Польша Президенті Анджей Дуда, Финляндия Президенті Саули Ниинистё, Литва Президенті Гитанас Науседа, Латвия Президенті Эгилс Левитс, Ирландия Президенті Майкл Хиггинс, Сингапур Президенті Халима Якоб, Словения Президенті Борут Пахор, Хорватия Президенті Зоран Миланович, Норвегия Королі V Харальд, Дания Патшайымы II Маргрете, Жаңа Зеландияның Генерал-губернаторы Пэтси Рэдди, Ресей Үкіметінің Төрағасы Михаил Мишустин, Түркі тілдес мемлекеттер ынтымақтастығы кеңесінің Бас хатшысы Бағдад Әміреев, Еуразиялық экономикалық комиссия алғасының Төрағасы Михаил Мясникович, ТМД Атқарушы хатшысы – Атқару комитетінің төрағасы Сергей Лебедев, Ұжымдық қауіпсіздік шарт ұйымының Бас хатшысы Станислав Зась, НАТО-ның Бас хатшысы Йенс Столтенберг, ТҮРКСОЙ ұйымының Бас хатшысы  Дүйсен Қасейінов, Ресей Федерациясы Федералдық Жиналысы Федерация Кеңесінің төрайымы Валентина Матвиенко, Мәскеу және бүкіл Ресей Патриархы Кирилл, БҰҰ Бас хатшысының Орталық Азия бойынша арнайы өкілі Наталья Герман, Еуразиялық экономикалық одақ Сотының төрағасы Жолымбет Бәйішев, Хорватияның бұрынғы Президенті Степан Месич, Сингапурдың бұрынғы Премьер-министр Го Чок Тонг және Татарстанның мемлекеттік кеңесшісі Минтимер Шаймиев жаңа жылмен құттықтап, жеделхат жіберді.
Бұдан бөлек Мемлекет басшысының атына Еуразиялық Даму Банкі басқарма төрағасы Николай Подгузовтан, Авиация және әуе кеңістігін пайдалану жөніндегі мемлекетаралық кеңес президенті Татьяна Анодинадан, АҚШ, Түркия, Чехия, Хорватия, Эстония, Ресей, Италия елдерінің Қазақстандағы елшілерінен, «Лукойл» компаниясының президенті Вагит Алекперовтен, ВТБ Банкінің президенті–басқарма төрағасы Андрей Костиннен, «Группа Сафмар» АҚ директорлар кеңесінің төрағасы Михаил Гуцериевтен, Ресей Федерациясы Орынбор және Пенза облыстарының губернаторлары Денис Паслер мен Иван Белозерцевтан, Байқоңыр қаласы Әкімшілігінің басшысы Константин Бусыгиннен, «Россия сегодня» ХАА бас директоры Дмитрий Киселёвтен,  Ресей Федерациясы Бірлескен ядролық зерттеулер институтының директоры Виктор Матвеевтен құттықтау жеделхаттары келіп түсті.
///Мемлекет басшысы Қасым-Жомарт Тоқаев Ұлы Отан соғысындағы Жеңістің 75 жылдығына орай Мәскеуде, Қызыл алаңда өткен әскери парадқа қатысып, «Белгісіз солдат» қабіріне гүл шоғын қойды.
Ресей Федерациясының Президенті Владимир Путиннің бастамасымен Мемлекет басшылары және Үкімет жетекшілері деңгейінде өткен салтанатты шараға Қасым-Жомарт Тоқаевпен қатар, Беларусь Президенті Александр Лукашенко, Молдова Президенті Игорь Додон, Сербия Президенті Александр Вучич, Тәжікстан Президенті Эмомали Рахмон, Өзбекстан Президенті Шавкат Мирзиёев, сербтерден Босния және Герцеговина Президиумының төрағасы Милорад Додик, сондай-ақ, бірқатар халықаралық ұйымдардың басшылары қатысты.
Салтанатты шеруде 13 мыңнан астам әскери қызметші, 216 әскери техника және әртүрлі 75 әскери ұшу аппараты сап түзеді.
Қызыл алаңнан 53 жаяу әскер колоннасы, ТМД елдері және басқа да шет мемлекеттердің қарулы күштерінен құралған 13 топ салтанатты түрде сап құрап өтті. Аталған шараға Қазақстан Республикасының атынан десанттық шабуылдаушы әскери бөлімінің 55 сарбазы қатысты.
 






















///
	 

	Отырыс кезінде Еуразиялық экономикалық одақ туралы шарттың негізгі ережелері қосымша талқыланды, сондай-ақ Кеден одағы мен Бірыңғай экономикалық кеңістікке Армения Республикасының қосылуы жөніндегі іс-шаралар жоспарының жүзеге асырылу барысы қаралды.

	Қазақстан, Ресей және Беларусь басшылары шартты дайындауда ілгерілеушілік барын айтты, сондай-ақ оны әзірлеуге іскер топтардың белсене қатысқанын атап өтті.

	Үш елдің көшбасшылары құжаттардың келісілу үдерісін оң бағалап, мұның мемлекеттер арасында қалыптасқан қарым-қатынастардың жоғары деңгейінің нәтижесі екенін атап өтті.  


///Мемлекет басшысы Қасым-Жомарт Тоқаев Маңғыстау облысына жұмыс сапары барысында кәсіпкерлерге «бір терезе» қағидасы бойынша қызмет көрсететін орталықтың жұмысымен танысты. Орталық мемлекеттік сатып алу, бухгалтерлік, салық және статистикалық есептер, кедендік рәсімдер, ақпараттық технологиялар бойынша қызмет көрсетеді. Сондай-ақ, бизнеске мемлекеттік қолдау көрсету және кәсіпкерлерге құқықтық көмек беру мәселелері жөнінде тегін кеңес беріледі.
Сонымен қатар, Президентке «Бастау-Бизнес» бағдарламасының жүзеге асырылу барысы баяндалды. «Атамекен» Ұлттық кәсіпкерлер палатасының жобалары: түйе шаруашылығы, репетиторлік орталық, типография, сұлулық салоны, стоматологиялық кабинет, балабақша және басқа да бастамалар таныстырылды.







///Кездесуде Қасым-Жомарт Тоқаевқа еліміздің валюта-қаржы нарығындағы ахуалы мен алтын-валюта қорының жағдайы туралы мәлімделді.
Сонымен қатар, Мемлекет басшысына инфляцияның төмен деңгейін ұстап тұруға және валюта айырбастау орындарындағы алып-сатарлық операциялардың алдын алуға бағытталған ақша-несие саясатын жүзеге асыру жөніндегі жұмыстардың нәтижелері мен алдағы уақытта атқарылатын шаралар туралы баяндалды.
Кездесу қорытындысы бойынша Қазақстан Президенті Ұлттық банк төрағасына валюта нарығының, банк секторының және қаржы нарығының басқа да сегменттеріндегі ахуалдың тұрақтылығын қамтамасыз етуді тапсырды.

///Мемлекет басшысы жиынды ашып, бүгінгі басқосу ислам тарихында ерекше із қалдырады деп сенім білдіретінін айтты.
Нұрсұлтан Назарбаев қазақ халқының ислам әлемімен қарым-қатынасы ежелгі заманнан тамыр тартатынын атап өтті.
– Біздің байтақ даламызға Ислам діні бұдан мың жылдан астам уақыт бұрын келді. Еліміз ислам мен батыс өркениеттері арасындағы достық диалогқа дәнекер болып отыр, – деді Қазақстан Президенті.
Мемлекет басшысы мұсылман үмбеті бетпе-бет келіп отырған қазіргі сын-қатерлерге тоқталды.
– Біріншіден, экстремистік және террористік ұйымдар кеңінен етек алуда. Олардың лаңкестік әрекеттерінің нәтижесінде, бірінші кезекте мұсылман әлемі елдерінің азаматтары зардап шегіп отыр. Екіншіден, исламофобиялық пікір қоғам ішінде кең таралуда. Батыс елдерінде мұсылмандарға қарсы қылмыстық әрекеттер жыл сайын көбейіп келеді, – деді Нұрсұлтан Назарбаев.
Сондай-ақ, Қазақстан Президенті Мьянмада болған жағдайға байланысты алаңдаушылық білдіріп, барлық тарапты бұл проблеманы БҰҰ алаңындағы диалог аясында тек бейбіт жолмен шешуге шақырды.
Мемлекет басшысы үшінші мәселе ретінде 1,5 миллиардтан астам адамды біріктіретін ислам әлеміндегі ауызбіршіліктің болмай отырғанын атап өтті.
– Төртіншіден, әлемнің өзге өңірлері қарқынды дамып жатқанда, көптеген мұсылман елдері көш соңында қалуда. Кейбір сыншылар ислам дүниесінің артта қалуы діннің өзімен байланысты деп санайды. Алайда, бұл ақиқатқа мүлде жанаспайды, – деді Нұрсұлтан Назарбаев.
Мемлекет басшысы қазіргі заманның сын-қатерлеріне төтеп беру үшін күш біріктіруіміз қажет екенін атап өтіп, ортақ ғылыми-инновациялық қор құруды ұсынды.
Нұрсұлтан Назарбаев мұсылман елдеріндегі ғалымдардың ізденістеріне қолдау көрсетудің маңыздылығына назар аударып, ұйым аясында ғылым мен технологияларды дамытуға қосқан үлес үшін берілетін сыйлық тағайындау туралы шешім қабылданғанын айтты.
– Инновациялық кластерлер ғылымды қамтитын орнықты экономиканы қалыптастырудың негізі болып саналады. Қазақстан осындай кластерлерді Назарбаев Университеті мен Инновациялық технологиялар паркі базасында белсенді дамытуда. Ислам ынтымақтастығы ұйымының барлық елдерінің ғалымдары мен зерттеушілерін осы жұмыстарға белсенді атсалысуға шақырамын, – деді Мемлекет басшысы.
Бұдан бөлек, Қазақстан Президенті ғылым мен инновацияны исламдық қаржыландырудың рөлін арттыру маңызды екенін атап өтті.
– Біз «ЭКСПО-2017» көрмесін өткіздік. Енді оның аумағында «Астана» халықаралық қаржы орталығы жұмысын бастайды. Сіздерді ислам қаржысы саласындағы ынтымақтастықты арттыруға шақырамыз, – деді Нұрсұлтан Назарбаев.
Мемлекет басшысы жасыл технологияларды дамыту мәселесіне тоқталып, жасыл технология мен инвестицияны дамыту жөніндегі халықаралық орталықтың әлеуетін тиімді пайдалануды ұсынды.
– Біздің елдеріміз үшін аграрлық саладағы ынтымақтастық аса маңызды. Бәріміз бірлесіп аграрлық ғылымды дамытып, жаңа технологияларды енгізуіміз керек. Бұл тек ауыл шаруашылығының бәсекеге қабілеттілігін арттыруға емес, бұдан да тығыз интеграция мен азық-түлік қауіпсіздігін қамтамасыз ету үшін де қажет, – деді Қазақстан Президенті.
Нұрсұлтан Назарбаев ислам әлеміндегі маңызды экономикалық мәселелерді шешу үшін Ислам ұйымының жетекші 15 мемлекетін біріктіретін бейресми қоғамдастық құруды ұсынды.
Мемлекет басшысы алдыңғы қатарлы Батыс елдерімен ғылым және технологияларды дамыту мәселелері бойынша байланыстар орнату қажет екенін атап өтті.
– Біз көпұлтты және көпконфессиялы қоғамда дінаралық келісімді сақтаудың қазақстандық тәжірибесін бөлісуге әзірміз. Сондай-ақ, бәріңізді 2018 жылы өтетін Әлемдік және дәстүрлі діндер көшбасшыларының алтыншы съезіне шақырамын, – деді Қазақстан Президенті.
Соңында Нұрсұлтан Назарбаев Таяу Шығыста және ислам әлемі елдерінде бейбітшілік пен тұрақтылықты сақтауға шақырды.
– Сөз соңында, ұрпақтарымыз ислам әлемінің бірлігіне, ынтымақтастығы мен болашағына арналған бүгінгі тарихи форумға жоғары баға береді деп ойлаймын, – деді Мемлекет басшысы.
Сондай-ақ, саммиттің пленарлық отырысында Түркия Республикасының Президенті Р.Ердоған, Пәкістан Ислам Республикасының Президенті М.Хусейн, Мавритания Ислам Республикасының Президенті Мохаммед ульд Әбдел-Әзиз, Өзбекстан Республикасының Президенті Ш.Мирзиёев, Гвинея Президенті А.Конде, Иран Ислам Республикасының Президенті Х.Рухани, Ислам ынтымақтастығы ұйымының бас хатшысы Юсеф бен Ахмад әл-Осеймин сөз сөйледі.














///Әңгіме барысында Мемлекет басшысы Қазақстан бұл ұйымның жұмысына толықтай қатысу үшін қажетті барлық шараларды қабылдап отырғанын атап өтті.
– Бүгінгі іс-шара аса маңызды. Біз саммиттің нәтижелері табысты болады деп үміттенеміз, – деді Нұрсұлтан Назарбаев.
Ислам ынтымақтастығы ұйымының бас хатшысы Қазақстан Президентіне саммитті жоғары деңгейде ұйымдастырғаны үшін ризашылығын білдірді.
– Қазақстанның ислам әлеміндегі беделі зор. Бүгінгі саммитке келген барлық делегация өкілдерінің атынан Сізге және Қазақстан халқына қонақжайлық көрсетіп, іс-шараны жоғары деңгейде өткізгендеріңіз үшін алғыс айтамын, – деді Бас хатшы.
Юсеф бен Ахмад әл-Осеймин Ислам ынтымақтастығы ұйымының ғылым және технологиялар жөніндегі саммиті алғаш рет өткізіліп отырғанына  тоқталды.
– Мұны тарихи оқиға деп зор сеніммен айтуға болады. 57 ислам елінің өкілдері ғылым мен технология саласындағы өзекті мәселелерді талқылау үшін бас қосты. Біз ұлы дініміздің жаңа қырларын аша түсеміз деп үміттенемін. Өкінішке қарай, террористік ұйымдар әлемдегі исламның беделіне нұқсан келтіруде, – деді Ислам ынтымақтастығы ұйымының бас хатшысы.
Ұйым басшысы кең ауқымда танымал өкілдер қатысқан бүгінгі кездесу Қазақстан Президенті беделінің арқасында өткізіліп отырғанын айтты.
Юсеф бен Ахмад әл-Осеймин ислам елдерінің халықаралық күн тәртібіндегі өзекті мәселелер жөнінде ортақ ұстаным қалыптастыруға және исламдық емес ұйымдармен сындарлы ынтымақтасуға бағытталған Ұйымның алдағы жұмыс жоспары туралы ой бөлісті.
Сондай-ақ, Ұйым басшысы Қазақстанның жаңа елордасы – Астананың әсемдігіне тамсанатынын айтып, қаланың инвестициялық тартымдылығына тоқталды.
Нұрсұлтан Назарбаев Юсеф бен Ахмад әл-Осейминнің Ислам ынтымақтастығы ұйымының дамуына тың серпін беретін білікті басшы екенін атап өтті.  
– Сіздің қызметіңізге табыс тілеймін, бізді қолдайтыныңызға сенемін. Қазіргі уақытта лаңкестік шабуылдардың көбісі ислам елдерінде болуда.  Осы орайда Сіздің бұл зауалмен бірлесе күрес жүргізу қажеттігі жөніндегі сөзіңіз орынды, – деді Мемлекет басшысы.
Соңында Қазақстан Президенті орта ғасырларда негізгі ғылыми жаңалықтар ислам әлемінде ашылғанына ерекше тоқталды.
– Мұны әрдайым есте ұстап, аянбай еңбек етуіміз қажет. Біз ғылым мен технологияларға арналған саммитті Төртінші өнеркәсіп төңкерісі кезеңінде тектен-тек өткізіп отырған жоқпыз, – деді Нұрсұлтан Назарбаев.



///Мемлекет басшысы Қытай Халық Республикасының Төрағасына «Бір белдеу, бір жол» форумына шақырғаны үшін алғыс айтып, іс-шараның жақсы ұйымдастырылғанын атап өтті.
– Форум бүкіл дүние жүзі бойынша биылғы ең басты оқиғаның біріне айналды деп ойлаймын. Бүгінгі форумның ашылуында сөйлеген сөзіңіз мазмұнды болды, ол елдер арасындағы ынтымақтастықтың көп сауалына жауап берді. «Бір белдеу, бір жол» – жаңа парадигма, жаңа деңгейдегі ынтымақтастық жүйесі, – деді Қазақстан Президенті.
Нұрсұлтан Назарбаев «Бір белдеу, бір жол» идеясының өңірлік деңгейдегі ынтымақтастықтың ғана емес, сонымен бірге түрлі құрлық елдері арасындағы өзара іс-қимылдың көрінісі екенін атап өтті.
– Бұл белдеу жер шары тұрғындарының 45%-ын құрайтын 60-тан астам елді қамтып отыр. Қазақстан мен Қытай Халық Республикасы арасындағы екіжақты және көпжақты ынтымақтастық үлгі аларлықтай болды. Басқа елдер бізден үйрене алады, – деді Мемлекет басшысы.
Қазақстан Президенті екі мемлекет арасындағы ынтымақтастықтың қарқынды дамып келе жатқанын атап өтіп, оның бұдан да жоғары деңгейде нығая түсетініне сенім білдірді.
Сонымен қатар, тараптар өңірлік қауіпсіздік пен киберқауіпсіздікті қамтамасыз ету мәселелерін, сондай-ақ күн тәртібіндегі өзекті халықаралық мәселелерді талқылады.
Си Цзиньпин Қазақстанның Сирия қақтығысын реттеу процесіне қосқан үлесі үшін Нұрсұлтан Назарбаевқа алғыс айтты.  
Қытай Халық Республикасының Төрағасы «Нұрлы жол» бағдарламасының табыстылығын, сондай-ақ Азиядағы өзара іс-қимыл және сенім шаралары кеңесінің халықаралық бастамасының маңыздылығын атап өтті.
Қытай көшбасшысы өзінің Қазақстанға ресми сапармен келіп, Шанхай ынтымақтастық ұйымының саммитіне және «ЭКСПО-2017» халықаралық мамандандырылған көрмесінің ашылуына қатысуға дайын екенін айтты.
Сондай-ақ, мемлекеттер басшылары екіжақты ынтымақтастық мәселелерін  талқылады. Тауар айналымын ұлғайту және өнеркәсіп, инновация, көлік, энергетика салаларындағы ынтымақтастық тақырыптарына ерекше көңіл аударылды. 



///Мемлекет басшысы Қазақстан мен Түркияның саяси және экономикалық тұрғыдан бір-біріне жақын екенін айтып, екі ел арасындағы ынтымақтастық қарқынды дамып отырғанын атап өтті.
– Түркия – Қазақстанның ең жақын саяси және экономикалық серіктесінің бірі. Екіжақты тығыз ынтымақтастық әрдайым белсенді дамып келеді. Жоғары деңгейдегі кездесулер жиі өткізілуде. Биыл дипломатиялық қарым-қатынасымыздың орнағанына 25 жыл толып отыр, – деді Қазақстан Президенті.
Нұрсұлтан Назарбаев түрік капиталының қатысуымен 1600-ден астам кәсіпорын жұмыс істеп жатқанын, сондай-ақ бірлескен инвестициялық жобаларды одан әрі дамыту қажет екенін айтты.
Мемлекет басшысы Қазақстанның көлік-транзит әлеуетін арттыруда Түркияның тәжірибесін қолдануға ниетті екенімізді жеткізді.
– Түркия инфрақұрылымы дамыған транзиттік ел екені баршаға белгілі. Осыны ескеріп, түрік тарапын Қазақстанның көлік-транзит әлеуетін бірге дамытуға шақырдым, – деді Нұрсұлтан Назарбаев.
Қазақстан Президенті екі ел арасындағы мәдени-гуманитарлық қарым-қатынастарды дамыту мәселелеріне тоқталып, жоғары оқу орындары арасында өзара студенттер алмасудың маңыздылығын атап өтті.
Сондай-ақ, Нұрсұлтан Назарбаев Р.Ердоғанмен әңгімелесу барысында халықаралық күн тәртібіндегі өзекті мәселелерді талқылағанын айтты.
– Негізгі жаһандық мәселелер жөніндегі ұстанымымыз ұқсас. Екі ел арасында түсініспеушіліктер жоқ. Астана Сирия мәселесі бойынша келіссөз жүргізу үшін өз алаңын ұсынды. Осылайша, біз бұл проблеманы тек бейбіт жолмен шешуге өз үлесімізді қосып отырмыз, – деді Мемлекет басшысы.
Сөз соңында Қазақстан Президенті Түркия тарапына «ЭКСПО-2017» халықаралық көрмесін дайындауға және өткізуге белсенді түрде атсалысқаны үшін алғыс білдірді.
Р.Ердоған екі ел арасындағы байланыстарды дамыту жөніндегі диалогтың жалғасуына ниетті екенін айтып, Қазақстан Президентін келесі жылы Түркия Республикасына сапармен келуге шақырды.
Түркия Президенті Қазақстанда жұмыс істейтін түрік инвесторлары мен бизнесмендеріне қолдау көрсетіп, оларға қолайлы жағдай туғызғаны үшін Нұрсұлтан Назарбаевқа алғыс айтты.
– Біздің ынтымақтастығымыз алдағы уақытта да нығая түсетініне сенімдімін. Мен Қазақстанды ірі халықаралық іс-шараларды табысты ұйымдастыруымен тағы да құттықтағым келеді. Сіздердің республикаларыңыз – Орталық Азия өңіріндегі көшбасшы мемлекеттердің бірі. Біз сіздердің жетістіктеріңізге шынайы қуанамыз, – деді Р.Ердоған.
Соңында Түркия Президенті «Нұрлы жол» бағдарламасын іске асыруға жан-жақты қолдау көрсетуге ниетті екенін айтып, Қазақстан жағына қонақжайлық көрсеткені үшін ризашылық білдірді. 
***
Түркия Республикасы Президентінің Қазақстанға ресми сапарының қорытындысы бойынша төмендегідей құжаттарға қол қойылды: 
– Үкіметаралық экономикалық комиссияның 10-шы отырысының хаттамасы;
– 2017-2020 жылдарға арналған «Жаңа синергия» бірлескен экономикалық бағдарламасының іс-шаралар жоспарының хаттамасы;
– Қазақстан Республикасы Инвестициялар және даму министрлігі мен «Алсим Аларко» консорциумы және Еуропа қайта құру және даму банкі арасында «БАКАД» автокөлік жолын салу және оны пайдалану мәселесі бойынша өзара түсіністік туралы меморандум.


///Ұжымдық қауіпсіздік шарты ұйымының Бас хатшысы Мемлекет басшысын ұйымның қазіргі жағдайы мен даму болашағы туралы хабардар етті. Кездесу барысында халықаралық ұйым қызметінің негізгі бағыттары бойынша ауқымды мәселелер қаралды.
Станислав Зась ҰҚШҰ Бас хатшысының бітімгершілік мәселелері жөніндегі арнайы өкілі институтын құру, Қазақстан Президентінің бастамасын іске асыру бойынша ұйым хатшылығы жүргізіп жатқан жұмыс туралы баяндады.
Қасым-Жомарт Тоқаев ұйымның алдағы дамуына байланысты бірқатар ұсыныстар айтып, Қазақстан тарапының ҰҚШҰ шеңберінде саяси ынтымақтастықты одан әрі нығайтуға және оның әлеуетін арттыруға дайын екенін атап өтті.
///
	

	 

	Сонымен қатар отырысқа Беларусь Республикасының Президенті Александр Лукашенко, Ресей Федерациясының Президенті Владимир Путин, Қырғыз Республикасының Президенті Алмазбек Атамбаев және Украина Президенті Виктор Янукович қатысты.

	Кеңес отырысы барысында ықпалдастықтың негізгі бағыттарына, соның ішінде Еуразия экономикалық комиссиясының елдердің одан арғы өзара іс-қимылы тетіктерін әзірлеу жөніндегі қызметіне қатысты бірқатар мәселелер қаралды.

	Әңгімелесу барысында Қырғыз Республикасы мен Украинаның Кеден одағы жұмысына қатысуының перспективалары да талқыланды. 

	Әріптестеріне арнаған сөзінде Нұрсұлтан Назарбаев олардың кездесулері  интеграция және Еуразия экономикалық одағын құру жөніндегі құжаттарды қабылдау қарқынын төмендетіп алмауға мүмкіндік беретінін атап өтті.

	– Бүгінгі басқосу жоғары деңгейдегі кездесудің биылғы біріншісі болып саналады. Ең бастысы – одан әрі ықпалдасуға деген ортақ ұмтылысымыз. Біз интеграцияның оған қатысушылардың барлығы үшін тиімді болуға тиістігіне ден қойып отырмыз. Интеграциялық процесс эволюция жолымен жүруге тиіс, күш-жігерді жұмылдырып, тоғысу нүктелерін іздестірген жөн, – деді Қазақстан Президенті.

	Кездесу аяқталған соң Нұрсұлтан Назарбаев бұқаралық ақпарат құралдарының өкілдері үшін мәлімдеме жасады. Қазақстан Президенті отырыста Кеден одағы мен Бірыңғай экономикалық кеңістікті одан әрі дамытудың өзекті мәселелері мен перспективалары талқыланғанын атап өтті. Сонымен қатар Еуразия экономикалық одағын құру жұмысының жай-күйісі қаралды.

	– Ең алдымен ықпалдастықтың негізгі бағыттарын жүзеге асыру жөнінде қабылданған шешімді атап өткім келеді. Бұл шешімде Еуразия экономикалық одағын құру және дамыту негіздері бекітілді. Біз оны 2015 жылғы 1 қаңтардан бастап іске қосуды жоспарлап отырмыз. Бұл үшін 2014 жылғы 1 мамырға қарай құжаттардың жобалары мемлекеттер басшыларының қарауына ұсынылуға тиіс. Қазіргі негізгі мақсат Кеден одағынан алынып тасталған барлық артық тұстарды жойып, Бірыңғай экономикалық кеңістікті түбегейлі қалыптастыру болып саналады. Осы жұмыс негізінде біз интеграциялық өзара ықпалдастықты одан әрі тереңдету жөнінде шешім қабылдаймыз. Әңгіме терең экономикалық интеграция туралы болып отырғанын атап өткім келеді. Ол прагматизмге және барлық мемлекеттер үшін ортақ өзара тиімділікке негізделген, – деді Қазақстан Президенті.

	Нұрсұлтан Назарбаев отырыста бірқатар маңызды шешімдерге қол қойылғанын айтты.

	– Еуразия экономикалық комиссиясының сауда саласында халықаралық келіссөздер өткізу жөніндегі қызметінің мәселелері туралы регламентіне өзгерістер енгізілді. Аталған құжат Кеден одағына мүше мемлекеттерге комиссияның алаңын пайдалана отырып, өзара белсенді іс-қимыл жасауға мүмкіндік береді. Ол саудадағы серіктестеріміздің ауқымын кеңейтеді. Бұл біздің мемлекеттеріміздің әлдеқайда тығыз ықпалдастығы жолындағы маңызды кезең болып саналады. Бүгін Кеден одағы мен Бірыңғай экономикалық кеңістікке мүше мемлекеттердің келісілген агроөнеркәсіптік саясатының тұжырымдамасы мақұлданды. Сондай-ақ Кеден одағының сыртқы және өзара саудасының ықпалдастырылған ақпараттық жүйесін құру жөніндегі шаралар айқындалды. Сонымен қатар Статистика саласындағы ақпараттық өзара іс-қимыл жөніндегі келісім қабылданды. Дербес блок ретінде біз Кеден одағы мен Бірыңғай экономикалық кеңістік аясын кеңейтудің перспективаларын қарастырдық, – деді Қазақстан Президенті.

	Мемлекет басшысы Қырғызстанның Кеден одағына қосылуға қазірдің өзінде өтініш беріп қойғанын атап өтті.

	– Тиісті «Жол картасын» әзірлейтін Жұмыс тобы құрылды. Украина біздің Кеден Одағы мен Бірыңғай экономикалық кеңістік, сондай-ақ болашақта Еуразия экономикалық одағы аясындағы жұмысымызға бақылаушы мәртебесін алуға ықыласын білдірді. Бұл орайда Қырғызстан мен Украина президенттері осы отырысқа шақырылды және біздің пікірталастарымызға қатысты. Біз олардың ниетіне қолдау білдіріп, тиісті шешім қабылдадық. Жоғары кеңестің келесі отырысында мақұлдай алуымыз үшін күзге қарай сарапшылар барлық қажетті құжаттарды дайындайды деген келісімге қол жеткізілді, – деді Нұрсұлтан Назарбаев.

	Сонымен қатар, Қазақстан Президенті жиынға қатысушылардың кездесу нәтижелеріне қанағаттанғанын атап өтті. Келесі отырыстар қазанда Минскіде және желтоқсанда Мәскеуде өтеді.

	Мемлекет басшысы атап өткендей, интеграциялық процестерді нығайту жөніндегі мақсатты түрдегі және өлшеп-пішілген сындарлы саясатты жалғасатын болады.

	– Кеден одағын, Бірыңғай экономикалық кеңістікті және Еуразия экономикалық одағын құру мәселелерінің мәні аса күрделі болып саналады. Біз бүгін барлық туындайтын түйткілдерді ашық түрде талқыладық. Ең бастысы, мемлекеттер басшыларының саяси жігері бар. Мұның бұл процеске қатысушы барлық мемлекеттерге тек тауар айналымы тұрғысынан ғана емес, жаһандық даму үстіндегі әлемде, қазіргі күрделі экономикалық ахуалда өз орындарын алу тұрғысынан да тиімді екенін біз анық білеміз, – деді Нұрсұлтан Назарбаев.

	Оған қоса, бөлек өткен бірлескен брифингте Қазақстан Президенті Нұрсұлтан Назарбаев пен Украина Президенті Виктор Янукович Кеден одағының экономикалық тұрғыдан мақсатқа сәйкес екенін атап өтісті.

	– Біздің экономикаларымыз Кеңес Одағы кезінен бері тығыз байланысты, олар бір-бірін өзара алмастыруға қабілетті. Елдеріміз арасындағы тауар айналымы жаңа жұмыс орындарын ашуға мүмкіндік береді және жаһандық ауқымдағы бәсекелестікке дайындалуға септігін тигізеді. Кеден одағы мен Бірыңғай экономикалық кеңістіктің ерекше маңыздылығы осында. Мен ұлтүстілік органдарға мемлекеттердің тәуелсіздігіне нұқсан келтіретін ешқандай саяси функциялар беру жоспарланып отырмағанын тағы да атап өткім келеді. Әңгіме тек таза экономикалық интеграция туралы болып отыр, – деді Нұрсұлтан Назарбаев

	Виктор Янукович отырыста қабылданған барлық шешімдерге және алдағы уақытта қабылданатындарына пәтуаласу арқылы қол жеткізілетінін де атап өтті. Бұл – Кеден одағы жұмысының өте маңызды принципі.

	Украина Президенті елдің Кеден одағы жұмысына бақылаушы ретінде қатысуы туралы меморандумға Минскіде ТМД саммитінде қол қойылатынын айтты.

	– Кеден одағы мен Бірыңғай экономикалық кеңістікке мүше мемлекеттердің басшылары кеңесінің шешімімен Украинаның Еуразия экономикалық одағына бақылаушы болу мәртебесін алуға өтінімі қолдау тапты. Оған қоса, мен отырыста интеграциялық бірлестіктер аясында одан арғы экономикалық саясатты қалыптастыру туралы шешімдер қабылдау жөніндегі пікірталасқа қатыстым. Оған Украинаны өте-мөте толғандыратын экономикалық мәселелер өзек болды. Бұл өте қажетті әрі маңызды пікірталас, мұндай ашық талқылауларға  біз аса зәруміз, – деді Виктор Янукович.

	

///Кездесу барысында Қасым-Жомарт Тоқаевқа Кеңес жұмысының басты бағыттары және оның алдағы даму перспективалары туралы баяндалды.
Атап айтқанда, Бағдат Әміреев Мемлекет басшысына ұйымның алдағы уақытта өткізетін жоғары деңгейдегі іс-шараларына дайындық барысы, Түркі кеңесінің тиімді халықаралық ұйым ретінде рөлін арттыру жұмыстары, сондай-ақ, Кеңес қызметінің экономикалық және инвестициялық салалардағы маңызды бағыттары жайында айтты.
Президент Кеңестің түркітілдес мемлекеттер арасындағы интеграцияны нығайтуға қосқан үлесін жоғары бағалап, оның экономикалық бағыттағы жұмысын күшейте түсуге мән берді. Осы ретте Мемлекет басшысы Түркі инвестициялық қорын құрудың маңызды екенін атап өтті. Бұл Кеңеске мүше елдердің шағын және орта бизнес өкілдері арасындағы ықпалдастықты дамытуға септігін тигізеді.
///
	

	Кездесу барысында тараптар "Альстом" компаниясының Қазақстандағы қызметінің келешегін талқылады. Компанияның кешенді көлік жүйесін тасымалдау және темір жол көлігі саласындағы жобаларға, атап айтқанда жол бұрушы қозғалтшықтар бірлескен өндірісі, локомотивтерге техникалық қызмет көрсету және темір жол қызметкерлерін оқытуға қатысу мәселелеріне ерекше назар аударылды.

	Бұдан бөлек, Н.Назарбаев пен П.Крон бірлескен электровоз өндірісінің келешегін және таяу болашақта Астанада құрастыратын зауыт ашу мәселесін қарастырды. Бұл жобаны іске асыру келешекте сыртқы нарыққа шығу үшін Қазақстанның ішкі нарығын қамтамасыз етуге бағытталған.     

	"Альстом" - франциялық ірі машина жасау компаниясы, энергетикалық жабдықтар мен темір жол көлігі өндірісіндегі әлемдік көшбасшылардың бірі. Әлемнің 70-тен астам елінде өз жұмысын жүргізеді.  

///Кездесуде Мемлекет басшысына холдингтің жұмысы туралы есеп беріліп, оны бұдан әрі дамыту жоспарлары таныстырылды.
Нұрсұлтан Назарбаев мемлекеттік бағдарламаларды іске асыру үшін холдингке бөлінген қаражатты уақтылы әрі сапалы игерудің маңыздылығын атап өтті.
Қазақстан Президенті индустриялық-инновациялық даму бағдарламасы мен «Нұрлы жол» инфрақұрылымдық даму бағдарламасының орындалуына қатысты мәселелерге арнайы тоқталды.
«Бәйтерек» ұлттық басқарушы холдингі» акционерлік қоғамы басқармасының төрағасы Мемлекет басшысына холдингтің құрылғаннан бергі көрсеткіштері ұдайы өсіп, былтыр оның активтері 2015 жылмен салыстырғанда 15%-ға артқаны туралы баяндады.
Сондай-ақ, Е.Досаев Қазақстан Президентіне отандық автокөлік өндірушілерді қолдау, машина құрастыру саласын қаржыландыру, шағын және орта бизнеске және экономиканың түрлі секторларындағы басқа да кәсіпорындарға жәрдемдесу мәселелері жөнінде мәлімдеді.
Нұрсұлтан Назарбаев кездесу соңында бірқатар тапсырма берді.

///Кездесуде Мемлекет басшысына Президент жанындағы консультативтік-кеңесші органдардың қазіргі жұмыстары жөнінде баяндалып, ұлттық және мемлекеттік мейрамдарды мерекелеуге дайындық барысы туралы мәлімет берілді.
Қасым-Жомарт Тоқаев Мемлекеттік хатшыға «Нұр Отан» партиясының съезінде айтылған барлық тапсырмалардың орындалуына, стратегиялық бағдарламалар мен бастамалардың жүзеге асырылуына тиісті бақылау жасауды тапсырды.

///Гүлшара Әбдіқалықова кездесу барысында биыл еліміздің Еуропадағы қауіпсіздік және ынтымақтастық ұйымына мүше болғанына 25 жыл толып отырғанын атап өтті. Сондай-ақ, Парламенттік Ассамблея басшылығының 62-ші Пагуош конференциясына қатысуы бұл ұйымның Қазақстан жетекші орынның бірін алып отырған ядролық қарусыздану мәселелеріне зор мән беретінін көрсететінін айтты.
Мемлекеттік хатшы осы жыл Қазақстанның стратегиялық дамуының бетбұрысты кезеңі екеніне назар аударды. Елбасы қаңтарда бірқатар президенттік өкілеттіктерді Парламент пен Үкіметке беру арқылы билік тармақтары арасындағы өкілеттіктерді қайта бөлу бастамасын көтерді. Конституциялық реформа жарияланғаннан кейін Мемлекет басшысы халыққа «Қазақстанның үшінші жаңғыруы: жаһандық бәсекеге қабілеттілік» атты жыл сайынғы жолдауын арнады. Қазақстан Президентінің «Болашаққа бағдар: рухани жаңғыру» атты бағдарламалық мақаласы үшінші негізгі бастама болды.
Гүлшара Әбдіқалықова Мемлекет басшысының қолдауы арқасында Әйелдер істері және отбасылық-демографиялық саясат жөніндегі ұлттық комиссия билік, азаматтық қоғам және халықаралық ұйымдар арасындағы диалогқа арналған тиімді платформаға айналғанын айтты. Гендерлік саясат «Ерлер мен әйелдердің тең құқықтарының және тең мүмкіндіктерінің мемлекеттік кепілдіктері туралы», «Тұрмыстық зорлық-зомбылық профилактикасы туралы» заңдармен реттеледі. Былтыр Қазақстан Республикасында 2006-2016 жылдарға арналған Гендерлік теңдік стратегиясы сәтті іске асырылып, Қазақстан Республикасындағы 2030 жылға дейінгі отбасылық және гендерлік саясат тұжырымдамасы бекітілді.
Мемлекеттік хатшы Еуропадағы қауіпсіздік және ынтымақтастық ұйымы Парламенттік Ассамблеясына мүше елдердің назарын терроризммен күрестің өзекті мәселелеріне аудару үшін осы ұйым жанынан арнаулы комитет құру туралы К.Муттоненнің бастамасын Қазақстанның қолдайтынын атап өтті.
Сондай-ақ, Гүлшара Әбдіқалықова «Астана ЭКСПО-2017» көрмесі аясында 31 тамыз – 1 қыркүйек аралығында «Әйелдер болашақтың энергиясын қолдайды» атты халықаралық форум өтетінін айтты. Көрме аяқталған соң онда Халықаралық жасыл технологияларды және инвестициялық жобаларды дамыту орталығы ашылатын болады. Мемлекеттік хатшы бұл орталықтың қалыптасуы мен дамуына Еуропадағы қауіпсіздік және ынтымақтастық ұйымы өз үлесін қосатынына сенім білдірді.
/// 
С.Мыңбаев Мемлекет басшысына ұлттық компанияның 2015 жылғы қызметінің қорытындылары мен таяу келешекке арналған жоспарлары туралы баяндады.
Кездесуде өндірістік-қаржы қызметі мәселелері қозғалып, компанияны дамытудың негізгі бағыттары бойынша дағдарысқа қарсы шаралар талқыланды.
Мемлекет басшысы кездесу қорытындысы бойынша бірқатар нақты тапсырма берді. 

///Нұрсұлтан Назарбаев пен Қасым-Жомарт Тоқаев «Тәуелсіздіктің 25 жылдығы» монументінің алдында орналасқан этноауылға барды. Этноауыл аумағында театрландырылған көріністер, ұлттық спорт түрлері бойынша сайыстар, қолөнершілер көрмесі және ұлттық салт-дәстүрді дәріптейтін шаралар ұйымдастырылды.
Елбасы мен Қазақстан Президенті елорда қонақтарын және тұрғындарын, сондай-ақ барша қазақстандықтарды Наурыз мерекесімен құттықтап, бақ-береке тіледі.




///
	 

	Сапар барысында Қазақстан Президентінің М.Ломоносов атындағы Мәскеу мемлекеттік университетінде еуразиялық интеграция тақырыбында дәріс оқуы жоспарланған.
///Жеделхатта дауыс беру нәтижелері ұйымға мүше елдердің А.Гутерришке деген зор сенімін көрсеткені атап өтілген.
«Бүгінде біздің алдымызда тұрған елеулі сын-қатерлерді ескерсек, бұл сенім вотумының маңыздылығы ерекше. Терроризм және экстремизмге қарсы күресу, Орталық Азия мен Ауғанстандағы қауіпсіздікті қамтамасыз ету, сондай-ақ ядролық қаруды таратпау – БҰҰ Қауіпсіздік кеңесінің 2017-2018 жылдардағы тұрақты емес мүшесі ретіндегі Қазақстанның қызметінің басты мәселелері. Бұл бағытта белсенді түрде жемісті ынтымақтастық орнатамыз деп үміттенемін», – делінген жеделхатта.
Соңында Қазақстан Президенті Нұрсұлтан Назарбаев А.Гутерришке жауапты қызметінде табыс тілеп, еліміздің БҰҰ-мен тиімді өзара іс-қимылы одан әрі жалғаса беретініне сенім білдірді.
///Кездесуде Мемлекет басшысына Агенттіктің 2020 жылы атқарған жұмыстарының негізгі қорытындылары туралы егжей-тегжейлі есеп берілді.
Анар Жайылғанова ведомствоның мемлекеттік қызметке орналасу рәсімдерін жетілдіруге, саяси қызметті кәсібилендіруге, қызметкерлерді ынталандыруға және дамытуға, Президенттік жастар кадрлық резерві бойынша жүргізілетін жұмыстарға, сондай-ақ, мемлекеттік қызметтің ұйымдастыру мәдениетін өзгертуге қатысты атқарған жұмыстарының нәтижелері жөнінде айтты.
Сонымен қатар Қасым-Жомарт Тоқаевқа мемлекеттік қызметті цифрландыру, оның ішінде, «Е-қызмет» жүйесінің интеграция аясын кеңейту және «i-Qyzmet» жүйесін әзірлеу барысы туралы баяндалды.
Қазақстан Президентіне ведомство жұмысын қайта ұйымдастыру жайында мәлімет берілді. Анар Жайылғанованың айтуынша, былтыр Агенттіктің штаты 10 пайызға қысқарған, ал биылғы ақпан айының соңына дейін тағы да 15 пайызға оңтайландырылмақ.
Қасым-Жомарт Тоқаев мемлекеттік қызметті жетілдіре түсу қажеттігі туралы атап өтіп, Агенттік төрағасына орталық және жергілікті деңгейдегі мемлекеттік қызметшілерді қысқарту үдерісінің ашықтығы мен тиімділігін бақылауды қамтамасыз етуді тапсырды. Сонымен қатар Президент Мемлекеттік басқару тұжырымдамасын әзірлеу және жүзеге асыру аясында ведомствоның жұмысын жандандыруға нұсқау берді. 

///Қасым-Жомарт Тоқаевқа өткен жылғы сауда жүйесінің даму қорытындылары, оның ішінде, сыртқы және ішкі сауданы кеңейту жөнінде қабылданған шаралар жайлы баяндалды.
Кездесу барысында жағымсыз өзгерістерге қарамастан, Қазақстанның шикізаттық емес экспортының оң динамикасын сақтап қалғаны айтылды. Президент қазақстандық өнімнің экспортқа шығару нарығын кеңейтудің және оның бәсекеге қабілеттілігін арттырудың маңыздылығын атап өтті.
Биыл Қазақстан Еуразиялық экономикалық одаққа төрағалық етеді. Осы ретте біздің еліміз еуразиялық интеграцияны дамытуға, сауда кедергілерін жоюға және тауарлар мен қызметтердің еркін айналымын қамтамасыз етуге баса мән беріп отыр.
Ішкі сауда саласына қатысты Қасым-Жомарт Тоқаев Бақыт Сұлтановқа ұлттық тауар өткізу жүйесін құру, нарықты отандық өніммен толықтыру үшін жағдай жасау және аталған сектордың орнықты дамуын қамтамасыз ету жөніндегі жұмыстарды сапалы әрі жедел атқаруды міндеттеді. Жүйе Өзбекстан, Қырғызстан, Тәжікстан және Ресейдегі көтерме-тарату орталықтары желісінен тұратын еуразиялық тауар өткізу желісінің негізі болуға тиіс.
Мемлекет басшысы Сауда және интеграция министріне отандық өнімді шығаратын нарықтарды кеңейту мақсатында Еуразиялық экономикалық одақ шеңберінде және үшінші елдермен кооперациялық жобаларға қатысу үшін Қазақстанның сауда-логистикалық әлеуетін нығайту жөнінде шаралар қабылдауды тапсырды.
 

///Мемлекет басшысы Қазақстан мен Түркияның саяси және экономикалық тұрғыдан бір-біріне жақын екенін айтып, екі ел арасындағы ынтымақтастық қарқынды дамып отырғанын атап өтті.
– Түркия – Қазақстанның ең жақын саяси және экономикалық серіктесінің бірі. Екіжақты тығыз ынтымақтастық әрдайым белсенді дамып келеді. Жоғары деңгейдегі кездесулер жиі өткізілуде. Биыл дипломатиялық қарым-қатынасымыздың орнағанына 25 жыл толып отыр, – деді Қазақстан Президенті.
Нұрсұлтан Назарбаев түрік капиталының қатысуымен 1600-ден астам кәсіпорын жұмыс істеп жатқанын, сондай-ақ бірлескен инвестициялық жобаларды одан әрі дамыту қажет екенін айтты.
Мемлекет басшысы Қазақстанның көлік-транзит әлеуетін арттыруда Түркияның тәжірибесін қолдануға ниетті екенімізді жеткізді.
– Түркия инфрақұрылымы дамыған транзиттік ел екені баршаға белгілі. Осыны ескеріп, түрік тарапын Қазақстанның көлік-транзит әлеуетін бірге дамытуға шақырдым, – деді Нұрсұлтан Назарбаев.
Қазақстан Президенті екі ел арасындағы мәдени-гуманитарлық қарым-қатынастарды дамыту мәселелеріне тоқталып, жоғары оқу орындары арасында өзара студенттер алмасудың маңыздылығын атап өтті.
Сондай-ақ, Нұрсұлтан Назарбаев Р.Ердоғанмен әңгімелесу барысында халықаралық күн тәртібіндегі өзекті мәселелерді талқылағанын айтты.
– Негізгі жаһандық мәселелер жөніндегі ұстанымымыз ұқсас. Екі ел арасында түсініспеушіліктер жоқ. Астана Сирия мәселесі бойынша келіссөз жүргізу үшін өз алаңын ұсынды. Осылайша, біз бұл проблеманы тек бейбіт жолмен шешуге өз үлесімізді қосып отырмыз, – деді Мемлекет басшысы.
Сөз соңында Қазақстан Президенті Түркия тарапына «ЭКСПО-2017» халықаралық көрмесін дайындауға және өткізуге белсенді түрде атсалысқаны үшін алғыс білдірді.
Р.Ердоған екі ел арасындағы байланыстарды дамыту жөніндегі диалогтың жалғасуына ниетті екенін айтып, Қазақстан Президентін келесі жылы Түркия Республикасына сапармен келуге шақырды.
Түркия Президенті Қазақстанда жұмыс істейтін түрік инвесторлары мен бизнесмендеріне қолдау көрсетіп, оларға қолайлы жағдай туғызғаны үшін Нұрсұлтан Назарбаевқа алғыс айтты.
– Біздің ынтымақтастығымыз алдағы уақытта да нығая түсетініне сенімдімін. Мен Қазақстанды ірі халықаралық іс-шараларды табысты ұйымдастыруымен тағы да құттықтағым келеді. Сіздердің республикаларыңыз – Орталық Азия өңіріндегі көшбасшы мемлекеттердің бірі. Біз сіздердің жетістіктеріңізге шынайы қуанамыз, – деді Р.Ердоған.
Соңында Түркия Президенті «Нұрлы жол» бағдарламасын іске асыруға жан-жақты қолдау көрсетуге ниетті екенін айтып, Қазақстан жағына қонақжайлық көрсеткені үшін ризашылық білдірді. 
***
Түркия Республикасы Президентінің Қазақстанға ресми сапарының қорытындысы бойынша төмендегідей құжаттарға қол қойылды: 
– Үкіметаралық экономикалық комиссияның 10-шы отырысының хаттамасы;
– 2017-2020 жылдарға арналған «Жаңа синергия» бірлескен экономикалық бағдарламасының іс-шаралар жоспарының хаттамасы;
– Қазақстан Республикасы Инвестициялар және даму министрлігі мен «Алсим Аларко» консорциумы және Еуропа қайта құру және даму банкі арасында «БАКАД» автокөлік жолын салу және оны пайдалану мәселесі бойынша өзара түсіністік туралы меморандум.


///
	 

	Кездесу барысында Қазақстанның гуманитарлық ғылымының жай-күйі және зиялы қауымның қазіргі замандағы рөлі талқыланды.

	Нұрсұлтан Назарбаев интеллигенция өркендеген қуатты мемлекет құру үшін қазақстандық патриотизмді қалыптастыруға ерекше үлес қосуға тиіс екенін атап өтті.

	У.Қалижанов институттың қазіргі қызметі мен алдағы кезеңге арналған жоспарлары туралы хабардар етті. Ол Мұхтар Әуезовтің шығармашылық мұрасын зерттеуге және насихаттауға бағытталған жұмыстар, сондай-ақ қазақ әдебиетінің тарихы саласындағы зерттеулер жөнінде әңгімеледі.


///Нұрсұлтан Назарбаев Хельсинкиге келгеннен кейін фин телекоммуникация компаниясының басшысымен кездесті.
Мемлекет басшысы «Nokia» бренді әлемге телекоммуникация саласындағы жетістіктерімен кеңінен белгілі екенін атап өтіп, Қазақстанда бұл компания сенімді серіктес ретінде танылғанын айтты.
– «Nokia» компаниясы 2007 жылдан бастап біздің елмен ынтымақтастық орнатып келеді. Бүгінде компанияның тауар айналымы 20 миллиард АҚШ долларына жетті, – деді Қазақстан Президенті.
Нұрсұлтан Назарбаев компания басшысына Қазақстанның өндіріс үдерісіне автоматтандыру, роботтандыру және жасанды интеллект әдістерін енгізу арқылы еңбек өнімділігін арттыру міндетін қойып отырғанын айтып, «Цифрлық Қазақстан» мемлекеттік бағдарламасын іске асыру мәселелеріне ерекше тоқталды.
Ристо Сииласмаа Нұрсұлтан Назарбаевқа кездесуге мүмкіндік туғызғаны үшін ризашылық білдіріп, қазақстандық компаниялармен ынтымақтастық орнатуға зор қызығушылық танытты.
– Сіз дүние жүзіне өте танымалсыз әрі мемлекеттер басшыларының арасында технологиялық дамудың маңыздылығын түсінесіз. Сіздің цифрлық технологияларға зор мән беретініңізді білемін, – деді Ристо Сииласмаа.
Кездесу соңында тараптар байланыстың жаңа технологияларын, соның ішінде экономика салаларын цифрландыру және инновациялық экожүйені дамыту жөніндегі жобаларды жүзеге асыру барысында 5G стандартын енгізу мәселелерін талқылады.




///Кездесуде Мемлекет басшысына Агенттіктің 2020 жылы атқарған жұмыстарының негізгі қорытындылары туралы егжей-тегжейлі есеп берілді.
Анар Жайылғанова ведомствоның мемлекеттік қызметке орналасу рәсімдерін жетілдіруге, саяси қызметті кәсібилендіруге, қызметкерлерді ынталандыруға және дамытуға, Президенттік жастар кадрлық резерві бойынша жүргізілетін жұмыстарға, сондай-ақ, мемлекеттік қызметтің ұйымдастыру мәдениетін өзгертуге қатысты атқарған жұмыстарының нәтижелері жөнінде айтты.
Сонымен қатар Қасым-Жомарт Тоқаевқа мемлекеттік қызметті цифрландыру, оның ішінде, «Е-қызмет» жүйесінің интеграция аясын кеңейту және «i-Qyzmet» жүйесін әзірлеу барысы туралы баяндалды.
Қазақстан Президентіне ведомство жұмысын қайта ұйымдастыру жайында мәлімет берілді. Анар Жайылғанованың айтуынша, былтыр Агенттіктің штаты 10 пайызға қысқарған, ал биылғы ақпан айының соңына дейін тағы да 15 пайызға оңтайландырылмақ.
Қасым-Жомарт Тоқаев мемлекеттік қызметті жетілдіре түсу қажеттігі туралы атап өтіп, Агенттік төрағасына орталық және жергілікті деңгейдегі мемлекеттік қызметшілерді қысқарту үдерісінің ашықтығы мен тиімділігін бақылауды қамтамасыз етуді тапсырды. Сонымен қатар Президент Мемлекеттік басқару тұжырымдамасын әзірлеу және жүзеге асыру аясында ведомствоның жұмысын жандандыруға нұсқау берді. 

///
	 

	Мемлекет басшысы Нұрсұлтан Назарбаев 29 қарашада Астанада өтетін Қазақстан Республикасы Президентінің «Болашақ» халықаралық стипендиясының 20 жылдығына арналған форумға қатысады

	Форум барысында Мемлекет басшысының сөз сөйлеуі, соның аясында халықаралық бағдарлама қызметінің қорытындыларын шығарып, «Қазақстан – 2050» Стратегиясын іске асыру контексінде ұлттың бәсекеге қабілеттігін қалыптастырудың жаңа міндеттерін айқындау жоспарланған.
///Жеделхатта Таиланд королінің қайтыс болғаны туралы хабарды  Мемлекет басшысының зор күйзеліспен қабылдағаны айтылған.
«Король Адульядетті парасатты басшы, мемлекеттеріміз арасында достық қатынастар орнауына және нығаюына ерекше үлес қосқан көрнекті тұлға ретінде қазақстандықтар әрдайым есте сақтайды», – деп жазылған көңіл айту жеделхатында.  
Нұрсұлтан Назарбаев қайғыға ортақтасып, өзінің және Қазақстан халқының атынан Прают Чан-Очаға, корольдің отбасы мүшелеріне және барша Таиланд халқына көңіл айтты.
/// 
Қазақстан мен Беларусь президенттері екіжақты ынтымақтастық мәселелерін, сондай-ақ Еуразиялық экономикалық одақ аясындағы өзара іс-қимылдың перспективаларын талқылады. Екі елдің көшбасшылары ЕАЭО-ға мүше мемлекеттер экономикасындағы бірлесіп шешуді қажет ететін проблемаларға назар аударды.
Сонымен қатар, мемлекет басшылары Украинадағы қазіргі ахуал жөнінде пікір алмасты.
Нұрсұлтан Назарбаев Минскіде 11 ақпанда өткізу жоспарланған «норманд форматындағы» келіссөздер Украина дағдарысын шешу жолдарын табу үшін мәмілеге келуге мүмкіндік беретініне сенім білдірді. 
///
	 

	Мемлекет басшысы аса жоғары деңгейдегі шеберлік, керемет командалық ойын және жеңіске деген жігер Германия құрамасына лайықты қарсыластарынан басым түсіп, биік тұғырға көтерілуге мүмкіндік бергенін атап өткен.
	
	«Германия Федеративтік Республикасы құрама командасының футболдан биылғы әлем чемпионатындағы тамаша жеңісіне және төртінші рет чемпион атануына байланысты шынайы құттықтауымды қабыл алыңыз. Дүние жүзі қауымының назарын аударған Германия командасының бұл жеңісі футбол тарихында айрықша із қалдырды», – делінген жеделхатта.
	
	Нұрсұлтан Назарбаев Ангела Меркельге және достас Германия халқына алдағы уақытта да жеңістерге жете беруге тілектестік білдірді.
/// 
Қазақстан Президенті еліміздегі барша әйелдерді келе жатқан 8 наурыз – халықаралық әйелдер күнімен құттықтады.
Мемлекет басшысы еліміздің қалыптасуы мен дамуындағы әйелдердің баға жетпес рөліне тоқтала келіп, оларға денсаулық, сүйіспеншілік, бақ-береке және табыс тіледі.
Нұрсұлтан Назарбаев биылғы кездесуге түрлі кәсіп иелері қатысып отырғанына назар аударды.
– Араларыңызда көпбалалы аналар, бизнес өкілдері, әскерилер, ғалымдар, дәрігерлер, педагогтар, мәдениет пен спорт қайраткерлері, журналистер бар. Әйелдер Тәуелсіздік жылдарының бәрінде менің ең сенімді тірегім болды. 25 жылдағы барлық жетістіктеріміз сіздердің белсене атсалысуларыңыздың арқасында ғана мүмкін болды. Сіздер біздің қоғамдағы бірліктің, жасампаздық пен тұрақтылықтың бейнесіне айналдыңыздар, – деді Мемлекет басшысы.
Қазақстан Президенті әйелдің басты парызы ана болу екенін атап өтті.
– Ананың тәрбиесі мен махаббатын әсіресе бала кезінде көрген адам аман-есен өсіп, жақсы азамат болады. 25 жылда 7 миллиондай кішкентай қазақстандықтар дүниеге келді. Елімізде әрбір сағат сайын 45 немесе жылына 400 мың бала туады. Осының бәрі береке мен ертеңгі күнге деген сенімнің арқасында болып отыр. Қазақстанның болашағы – жаңа ұрпақ.  Биыл мен баланы қорғаудың кепілі ретінде Қазақстандағы бала құқығы жөніндегі уәкіл туралы жарлыққа қол қойдым.  Отбасы күнін мерекелеу және «Мерейлі отбасы» жалпыұлттық конкурсын өткізу дәстүрге айналды, – деді Нұрсұлтан Назарбаев.
Мемлекет басшысы 1 наурызда «100 нақты қадам» Ұлт жоспары аясында Білім мен ғылымды дамытудың 2016-2019 жылдарға арналған жаңа мемлекеттік бағдарламасын қабылдау туралы жарлыққа қол қойғанын айтты.
– Бағдарламада жақсы жаңалықтар аз емес. Мектепте оқытудың мемлекеттік білім стандарттары әлемдік стандарттар негізінде жаңартылады. Әрбір түлек алғашқы кәсіптік біліктілікті тегін игеру мүмкіндігіне ие болады. Біз балаларды мектепке дейінгі оқумен 100% қамтуға ұмтылып отырмыз. Келесі жылдан бастап үш тілді білім беру ісін біртіндеп енгізе бастаймыз. 2020 қарай 12 жылдық білім беру жүйесіне көшу қамтамасыз етіледі. Ғалымдардың болжамынша, 2020 жылға қарай жер жүзіндегі халықтың 50 пайызын «цифрлы балалар» құрайтын болады. Әңгіме мектептерімізді ақпараттандыру туралы болып отыр, 2019 жылға қарай олардың барлығы жылдам интернетке қол жеткізуге тиіс. Ақыры біз Экономикалық даму және ынтымақтастық ұйымымен ықпалдасып жатыр екенбіз, демек осыны да жүзеге асыру керек, – деді Қазақстан Президенті.
Нұрсұлтан Назарбаев соңғы 10 жылда бала туғанда берілетін жәрдемақы – 6,3 есе, бір жасқа дейінгі бала күтімі үшін жәрдемақы 4 есе өскеніне назар аударды. Қазір көпбалалы жарты миллион отбасы мемлекеттік жәрдемақы алып отыр.
– Аз қамтылған отбасыларға әлеуметтік келісімшарттар арқылы атаулы көмек беруге 1,5 миллиард теңге бөлінеді. Мен қоғамның, әрбір отбасының амандығы тікелей әйелдің аман-саулығымен байланысты екенін әрдайым айтып келемін, – деді Мемлекет басшысы.
Соңында Қазақстан Президенті әйелдерді келе жатқан мерекемен тағы да құттықтап, олардың барлық бастамаларына табыс, өздеріне мол шаттық тіледі.
Сөз алған әйелдер қауымының өкілдері өз жетістіктері туралы әңгімелеп, жүргізіліп жатқан әлеуметтік-экономикалық саясаттың оң ықпалдарын атап өтті.
Мемлекет басшысы іс-шара барысында көпбалалы ана А.Тоқпановаға «Алтын алқа» тапсырды.
Кездесуге Мемлекеттік хатшы, Президенті жанындағы Әйелдер ісі және отбасылық-демографиялық саясат жөніндегі ұлттық комиссия төрайымы Г.Әбдіқалықова, Парламент Сенатының депутаты Б.Әйтімова, Экономикалық интеграция министрі Ж.Айтжанова, «Астана ЭКСПО-2017» ҰК» АҚ басқарушы директоры М.Егімбаева, шаруа қожалығының басшысы Т.Құшманова, Педиатрия және балалар хирургиясы ғылыми орталығының  директоры Р.Боранбаева, «Қазақ оюлары» ЖШС директоры Т.Елекбаева, жиһаз фабрикасының басшысы Е.Левина, Қарағанды облысындағы «Мұрагер» мамандандырылған мектеп-интернатының директоры М.Нұрмағанбетова, «Қазақ қызы» қоғамдық бірлестігінің төрайымы Қ.Әбден, әнші Т.Жанқұл, «Деловой мир Астана» ЖШС директоры, бас редакторы  Ш.Сыздықова, ақын А.Дәулетбаева, көпбалалы ана Ж.Байжолдинова, «Астана Опера» театрының солисі Ж.Ғабдуллина, «Астана Балет» театрының бас режиссері М.Абубахриева, биолог ғалым Д.Қанаева, ауылдық округ әкімі П.Оралбаева, «Отырар сазы» Мемлекеттік академиялық фольклорлық-этнографиялық оркестрінің бас дирижері, актриса Д.Тілендиева, зымыранды артиллериялық кеме әскери бөлімінің радио байланысшысы Ж.Ыбыраева, Ақтөбе ферроқорытпа зауытының жөндеу-механика цехының темір кесушісі А.Кенесарина, Қостанай облысы, Сарыкөл ауданындағы «Жастар бастамасы орталығының» басшысы Е.Данилова, ауыр атлетикадан ҚР еңбек сіңірген шебері Ж.Жаппарқұл, актриса Д.Бақтыбаева, студент Л.Митрохина қатысты.




///Мемлекет басшысы отандық БАҚ өкілдері үшін брифинг өткізіп, өңірді дамытудың негізгі бағыттары және жұмыс сапарының қорытындылары бойынша облыс басшылығына берілген тапсырмалар жөнінде айтты.
– Менің тапсырмаларымның бәрі облыста толық орындалуда. Бұл өңірдегі жұмыстардың бастамасы жақсы деп санаймын. Үш жылда 3 миллион шаршы метрден астам тұрғын үй пайдалануға берілді. Тек былтырдың өзінде 35 мектеп салынды, – деді Елбасы.
Сонымен қатар Қазақстан Президенті «Бес әлеуметтік бастаманың» өңірдегі іске асырылу барысына оң баға беріп, облыстың туристік әлеуетін дамыту қажеттігі туралы айтты.
– Жұмыс сапарым барысында Алакөлге барып, оның туристік кластерімен таныстым. Барша қазақстандықтарға бізде тамаша демалыс орны бар екенін айтқым келеді. Бұл жер осыған дейін игерілмеген болатын. Оның инфрақұрылымы да, қонақ үйлері де болмаған еді. Бүгінде бұл өңірде бизнес өкілдері белсенді түрде жұмыс істеуде. Көлдің жағасында әлемдік стандарттарға сай келетін бес жұлдызды қонақ үй салынды, – деді Елбасы.
Нұрсұлтан Назарбаев өңірдегі инфрақұрылымдық жобаларды іске асырудың қазіргі нәтижелері мен алдағы жоспарлары жөнінде әңгімеледі.
– Мемлекет керемет жайлы «Алматы – Талдықорған» жолын салып берді. Бұл Алакөл арқылы Шығыс Қазақстанға апаратын өтпелі жол болады. Жол салудың арқасында көп жұмыс орны ашылады, – деді Мемлекет басшысы.
Сондай-ақ, Елбасы өңірдің негізгі экономикалық көрсеткіштері оң қарқын алып отырғанын атап өтіп, облыстың даму барысына тоқталды.
– Алматы облысы, әсіресе аграрлық салада, бәріне үлгі болып отыр. Өңір экономикасы 4,2 пайызға өсті, бұл еліміздегі орташа көрсеткіштен жоғары. Ауыл шаруашылығы мен құрылыс салалары өркендеп, іске қосылған әлеуметтік нысандар көбейіп келеді, – деді Нұрсұлтан Назарбаев.
Сонымен бірге Қазақстан Президенті облыс басшылығы тарапынан ерекше назар аударуды қажет ететін міндеттерге тоқталды.
– Облыстың бүкіл экономикасы 3-4 ауданда шоғырланған. Оның өзі тек өнеркәсіпті қамтиды. Осы аудандар өңір экономикасының 70 пайызын қамтамасыз етіп отыр. Басқа аудандар баяу дамуда, осы мәселеге назар аудару керек, – деді Елбасы.
Сонымен қатар Нұрсұлтан Назарбаев осы өңірде мал шаруашылығы мен ауыл шаруашылығы өнімдерін қайта өңдеу секторын дамыту қажеттігі жөнінде айтты.

///Елбасы церебральді сал ауруымен, аутизммен, нейро-ортопедиялық патологиямен ауыратын балаларға арналған заманауи технологиялар мен стандарттары бар әлеуметтік-психологиялық және медициналық оңалту бағдарламаларымен танысты.
Сонымен қатар, Нұрсұлтан Назарбаевқа «Бақытты бала» облыстық жобасының жүзеге асырылу нәтижелері жөнінде мәлімделді. Жоба аясында ерекше мұқтаж балалар үшін арнайы коррекциялық балабақша, психологиялық және медициналық-педагогикалық консультация беретін орындар, «Күншуақ» балаларды сауықтыру лагері ашылды. Аудандардағы психологиялық-педагогикалық коррекция кабинеттері және Ақтөбе қаласының орта мектептерінде инклюзивті білім беру ісін дамыту жөніндегі ресурсты кабинеттер жасақталып, жұмыс жүргізуде.
***
Бизнестің әлеуметтік жауапкершілігі аясында «Ақтөбе мыс компаниясы» жауапкершілігі шектеулі серіктестігі салған орталық Швейцария, Чехия, Польша және Ресейдің заманауи құралдарымен жабдықтаған.


///«Атамекен» ҰКП Төралқа Төрағасы Мемлекет басшысына кәсіпкерліктің төтенше жағдай режимі және карантин шектеулерінен кейінгі жағдайы туралы айтты. Тимур Құлыбаев бизнестің зардап шеккен салаларының түйткілді мәселелерін талқылау бойынша жұмыс кездесулердің өткенін айтып, оның алдын ала қорытындысы туралы ақпарат берді. «Атамекен» ҰКП бастамасы бойынша бизнес-қоғамдастықтың өкілдерімен өткен бірлескен кездесулерге Премьер-Министр, Үкімет мүшелері, облыстардың және Нұр-Сұлтан, Алматы, Шымкент қалаларының әкімдері қатысты. 
Мемлекет басшысына жұмыспен қамту және қолдау шараларының тиімділігіне қатысты кәсіпкерлер арасында жүргізілген сауалнамалардың қорытындысы туралы да баяндалды. Аталған сауалнамаларға 65 мыңға жуық бизнес субъектісі қатысқан. Бұдан бөлек, Қазақстан Президентіне Үкімет, жергілікті атқарушы органдар мен «Атамекен» ҰКП-ның бірлесіп, Жұмыспен қамту мәселелері жөніндегі бірыңғай ахуалдық орталық ашу туралы ұсыныс айтылды.
///Ардагерлер ұйымы 1987 жылғы 21 наурызда құрылған. Бірлестік құрамында 1 млн 845 мың соғыс және еңбек ардагері бар. «Халық қаһарманы» және Қазақстанның Еңбек Ері атағын иеленген 17 ардагер, 2 Кеңес Одағының Батыры, 115 Социалистік Еңбек Ері ұйымның мақтаныштары болып саналады.
Салтанатты жиналысқа Ардагерлер ұйымының орталық кеңесінің төрағасы Б.Ізмұхамбетов, еліміздің барлық өңірінің соғыс және еңбек ардагерлері, Парламент Мәжілісінің депутаттары, мемлекеттік органдар, жұртшылық және бұқаралық ақпарат құралдары өкілдері қатысты.
Гүлшара Әбдіқалықова құттықтау сөзінде ардагерлерге қамқорлық жасау, олардың тұрмыс деңгейін арттыру мемлекеттің әлеуметтік саясатының басты басымдығының бірі болып саналатынын атап өтті.
Мемлекеттік хатшы 2017 жылғы 1 шілдеден бастап Президенттің тапсырмасы бойынша зейнетақы 2016 жылмен салыстырғанда 20%-ға өсетінін айтты. Бұдан бөлек, негізгі зейнетақыны тағайындау жаңа әдістеме бойынша жүзеге асырылып, оның мөлшері зейнетақы жүйесіне қатысу өтіліне байланысты болмақ. Бұл шаралар 2018 жылы негізгі зейнетақы көлемін 2017 жылмен салыстырғанда 1,8 есе ұлғайтуға мүмкіндік береді.
Мемлекеттік хатшы республикалық бірлестіктің Қазақстан Республикасының қалыптасуы мен дамуына қосқан үлесін айрықша атап өтті.
Соңында Мемлекеттік хатшы ел Президентінің «Болашаққа бағдар: рухани жаңғыру» атты бағдарламалық мақаласында қойылған міндеттерді іске асыруға ардагерлер белсенді түрде атсалысатынына сенім білдірді.
Салтанатты жиын барысында ардагерлер Нұрсұлтан Назарбаевтың ұдайы көрсетіп келе жатқан қамқорлығы үшін алғыс білдірді. Олар Қазақстанда салтанат құрып отырған бейбітшілік, бірлік және келісімге жеткізген Мемлекет басшысының көреген әрі сындарлы саясатын бірауыздан қолдайтынын айтты.
///Мемлекет басшысы рәсімге қатысушыларды жаңа спорт нысанының ашылуымен құттықтап, өңірдің туристік әлеуетін арттырудың маңыздылығын атап өтті.
Елбасы жаңа жобаның іске асырылуы отандық және шетелдік туристердің курорттық аймаққа қызығушылығын одан әрі арттыруға және келушілер санының көбеюіне септігін тигізетінін айтты.
– Біз Бурабайды Қазақстанның перспективалы туристік бағытының бірі ретінде дамытқымыз келеді. Бұл осы өңірге туристер мен спорт сүйер қауымды тарту мақсатымен жасалып отыр, – деді Нұрсұлтан Назарбаев.

///Кездесу барысында Мемлекет басшысы Қазақстан мен Ресей қарым-қатынастары тату көршілік және одақтастық негізде жемісті дамып келе жатқанын атап өтті.
– Сіздермен Нұр-Сұлтан қаласында жүздескеніме қуаныштымын. Мәскеу мемлекеттік университетінің филиалы елордада екі мыңыншы жылдары ашылды. Бүгінде қазақстандық студенттерге сапалы білім беріп отырған бұл оқу орны табысты жұмыс істеуде. Жақында Мәскеуде өткен келіссөздер аясында Владимир Путинмен білім саласындағы екіжақты ынтымақтастық деңгейінің жоғары екенін атап өттік, сондай-ақ оны жоспарлы түрде дамытуға уағдаластық, – деді Қасым-Жомарт Тоқаев.
Мәскеу мемлекеттік университетінің ректоры кездесуге мүмкіндік туғызғаны үшін Қазақстан Президентіне алғыс білдірді. В.Садовничий екі елдің жоғары оқу орындары арасындағы көп жылдық байланыстардың жемісті болғанын атап өтті.
– Менің Қазақстанға деген ықыласым ерекше. М.В.Ломоносов атындағы Мәскеу мемлекеттік университетінің филиалы Қазақстанды жаңғыртудың жаңа кезеңінде сұранысқа ие, білікті кадрларды даярлауға зор үлес қосқанын мақтан етемін, – деді Виктор Садовничий.
Сонымен қатар, тараптар екі мемлекет арасындағы мәдени-гуманитарлық ынтымақтастықтың өзекті мәселелері жөнінде пікір алмасты.


///Құрметті бұқаралық ақпарат құралдары қызметкерлері!
Баршаңызды бүгінгі мерекелеріңізбен шын жүректен құттықтаймын!
Өздеріңізге мәлім, былтыр менің арнайы тапсырмаммен 28 маусым Бұқаралық ақпарат құралдары қызметкерлерінің күні болып белгіленді. Осы арқылы бұл сала мамандарының кәсіби мерекесін дербес атап өтуге мүмкіндік жасалды.
Бұдан бір ғасырға жуық уақыт бұрын ұлт ұстазы Ахмет Байтұрсынұлы «Газет – халықтың көзі, құлағы һәм тілі» деп баға берген еді. Бұл ұлағатты сөзді қазір тек басылымдарға ғана емес, барлық электронды ақпарат құралдарына, ақпарат агенттіктеріне қатысты қолдануға болады.
Сіздердің жазған әрбір мақалаларыңызда, дайындаған сюжеттеріңізде елдің мұңы мен мұқтажы, ойы мен пікірі, талабы мен тілегі, қоғам дамуының тынысы айқын көрініс тауып отыр. Өйткені, жұмыс барысында жұртпен етене араласып, «Халық үніне құлақ асатын мемлекет» қағидатын жүзеге асыруға зор еңбек сіңірдіңіздер. Сонымен қатар, кәсіби біліктіліктеріңіз арқылы мемлекетіміздің көш басындағы өркениетті елдердің қатарына қосылуы үшін өлшеусіз үлес қосып келесіздер.
Қазақстан журналистикасы өзінің қалыптасу кезеңінен бастап мемлекетшілдік, елдік, ұлттық құндылықтарды дәріптеу, осы ұлы ұғымдарға адал болу бағытын ұстанады. Қарымды қаламгерлер қалыптастырған дәстүрді кейінгі толқын журналистер де лайықты жалғастыра білді. Қазір еліміздегі барлық бұқаралық ақпарат құралдары Қазақстанның мемлекеттілігін нығайту, елімізде жүргізіліп жатқан реформаларды халыққа жеткізу жолында күш біріктіруде.
Журналист болу үшін кәсіби біліктілікке қоса, батылдық пен табандылық керек. Өзгенің мәселесіне жанашырлық танытып, әрбір іске жауапкершілікпен қарайтын, жұрт жұмысына жегіліп, елдің кем-кетігін түгендеуге тырысатын,  қоғамдағы түйткілдерге парасат биігінен көз салатын және ұлттық деңгейде ойлай білетін журналисті бүкіл халық құрметтейді.
Ол үшін ең алдымен Отанға деген  сүйіспеншілік және елге адалдық секілді қасиеттер қажет. Қазақстанның бұқаралық ақпарат құралдарының өкілдері бүгінде осы тұрғыдан ой толғап, мәселе көтеруге бейімделуде. Бұл шынайы патриотизмнің көрінісі деп білемін.
Сіздердің елге жанашырлықтарыңыз қазіргідей қиын-қыстау кезеңде анық байқалды. Қашанда іргелі істің басында жүретін журналистер әлем дамуына кері әсер еткен осынау дағдарыс тұсында алғы шептен табылды. Бүкіл әлемнің тынысын тарылтқан пандемия кезінде сіздер денсаулық сақтау және құқық қорғау қызметкерлерімен бірге аянбай еңбек еттіңіздер.
Отандық журналистер сәт сайын шартарапқа ақпарат таратумен қатар, мемлекет пен қоғамды байланыстыратын алтын көпір қызметін де атқарады. Сіздердің бұл саладағы атқарған істеріңізді жақсы білеміз және бағалаймыз.
Біздің бірлігіміз бекем, мақсатымыз ортақ, рухымыз асқақ. Соның арқасында кез-келген қиындықты жеңіп, жасампаздық пен өрлеу жолында жаңа белестерді бағындырамыз деп сенемін.
Сіздерге мықты денсаулық, бақ-береке және толайым табыс тілеймін! 
///Нұрсұлтан Назарбаев Хельсинкиге келгеннен кейін фин телекоммуникация компаниясының басшысымен кездесті.
Мемлекет басшысы «Nokia» бренді әлемге телекоммуникация саласындағы жетістіктерімен кеңінен белгілі екенін атап өтіп, Қазақстанда бұл компания сенімді серіктес ретінде танылғанын айтты.
– «Nokia» компаниясы 2007 жылдан бастап біздің елмен ынтымақтастық орнатып келеді. Бүгінде компанияның тауар айналымы 20 миллиард АҚШ долларына жетті, – деді Қазақстан Президенті.
Нұрсұлтан Назарбаев компания басшысына Қазақстанның өндіріс үдерісіне автоматтандыру, роботтандыру және жасанды интеллект әдістерін енгізу арқылы еңбек өнімділігін арттыру міндетін қойып отырғанын айтып, «Цифрлық Қазақстан» мемлекеттік бағдарламасын іске асыру мәселелеріне ерекше тоқталды.
Ристо Сииласмаа Нұрсұлтан Назарбаевқа кездесуге мүмкіндік туғызғаны үшін ризашылық білдіріп, қазақстандық компаниялармен ынтымақтастық орнатуға зор қызығушылық танытты.
– Сіз дүние жүзіне өте танымалсыз әрі мемлекеттер басшыларының арасында технологиялық дамудың маңыздылығын түсінесіз. Сіздің цифрлық технологияларға зор мән беретініңізді білемін, – деді Ристо Сииласмаа.
Кездесу соңында тараптар байланыстың жаңа технологияларын, соның ішінде экономика салаларын цифрландыру және инновациялық экожүйені дамыту жөніндегі жобаларды жүзеге асыру барысында 5G стандартын енгізу мәселелерін талқылады.




///
	

	Қазақстан Президенті өндіріс үдерісінде пайдаланылатын инновациялық әзірлемелермен және жабдықтармен танысып шықты.

	Мемлекет басшысына бірегей саналатын және ТМД-да баламасы жоқ компьютердің негізгі өзегі - плата шығаратын автоматтандырылған желі таныстырылды.

	Нұрсұлтан Назарбаев бұл зауыттың тұрмыстық техниканың барлық түрін өндіретін Қазақстандағы бірден-бір ірі кәсіпорын саналатынын атап өтті.

	- Келесі жылы зауытты біршама кеңейту жоспарланып отыр. Бүгінде оның аумағы - 50 мың шаршы метр. Зауыт кеңейсе, біздің еліміз үшін өте сапалы, инновациялық өнімдер көбірек өндіріледі. Тиісті мамандар да осыған байланысты даярланады. Мұндай кәсіпорындар жаңа технологияның өркендеуіне сай, дамитын болады. 1998 жылы мен осы зауыттың ашылуына қатыстым. Ол кезде біз тек қана қосалқы бөлшектерді тасумен және жинаумен айналыстық. Қазір құрастырғыштардың 60 пайызға жуығы Қазақстанда өндіріледі. Кейінірек, екінші зауыт салынған кезде, бұл көрсеткіш 70 пайызға жетеді. Ол еліміздегі және ТМД елдеріндегі ірі кәсіпорынға айналады. Онда жоғары сыныпты, жоғары еңбекақы төленетін мамандар жұмыс істейтін болады, - деді Қазақстан Президенті.             

	LG зауыты Алматыда 1998 жылы мамыр айында Қазақстан Президентінің қатысуымен ашылды. Осы жылдар ішінде зауыт жеке өндірістік желілерді және өнімдерге сервистік қызмет көрсетуді қоса алғанда, ірі кешенді кәсіпорын ретінде өсті. Ол электроника және тұрмыстық техника өндірісі бойынша Орталық Азиядағы ірі өндіріс орны саналады.

	Бүгінде зауытта 420 жұмыс орны ашылған, келесі жылдың басында жаңа өндірістік желілердің енгізілуімен бірге жаңа жұмыс орындарын ашу жоспарланған.

///Қазақстан Президенті Ислам қаржысы әлемдік қаржы жүйесінің жылдам өсіп келе жатқан индустриясының біріне айналғанын атап өтті.
– Ислам қаржысының әлемдегі жылдық айналымы 2 триллион доллардан асып, соңғы 10 жыл ішінде 3 есе өскенін көрсетті. 2020 жылы бұл көрсеткіш 3 триллион долларға жетеді деп болжануда, – деді Нұрсұлтан Назарбаев.
Мемлекет басшысы бүгінде ислам қаржысы институттарының қызметі мұсылман әлемі елдерімен ғана шектелмейтінін айтты.
– Ислам қаржысы институттарының қызметі Австралия, Ұлыбритания, Үндістан, АҚШ, Франция және Жапония елдерінде де кеңінен қанат жайып келеді. Әлемнің үздік 100 банкінің бірқатары өз құрылымдарында ислам бөлімшелерін ашты. Қазақстан 2009 жылдан бері исламдық қаржыландыруды енгізу жөнінен ТМД мен Орталық Азияда көшбасшы саналады, – деді Қазақстан Президенті.
Сонымен бірге, Нұрсұлтан Назарбаев «Рейтер» агенттігінің мәліметіне сәйкес, Қазақстан 2015 жылы ислам инвестициясы үшін қолайлылығы жағынан 5-орынға ие болғанын атап өтті.
– Бұл рейтингте Ислам ынтымақтастығы ұйымына мүше 57 ел бар. «Бостон консалтинг груп» компаниясының зерттеу нәтижелеріне сәйкес исламдық қаржыландыру активтерінің Қазақстандағы әлеуеттік көлемі 2025 жылға қарай 23 миллиард долларға жетуі мүмкін. Осыған байланысты, ислам банктері активтерінің көлемі барлық банк секторының 10 процентін құрауы мүмкін, – деді Мемлекет басшысы.
Қазақстан Президенті қазір елімізде банкинг, сақтандыру, лизинг салаларында бірнеше ислам қаржысы институттарының жұмыс істеп жатқанына назар аударды.
– Менің бастамаммен 2010 жылы Қазақстанда тұңғыш ислам банкі – «Әл-Хилал» банкі құрылды. 2012 жылы Қазақстанның даму банкі алғаш рет «Сукук» ислам облигацияларын шығарды. Қазіргі уақытта жалпы сомасы 240 миллион Малайзия рингитін құрайтын облигациялар сәтті өтелді. 2018 жылы 300 миллион долларға дейінгі мемлекеттік ислам құнды қағаздарын (тәуелсіз сукук) шығару жоспарланып отыр, – деді Нұрсұлтан Назарбаев.
Мемлекет басшысы ислам қаржысының маңызды бағыты ретінде әлеуметтік жобаларды, білім беру және ағарту шараларын қаржыландыруды атап өтті.
– Қазақстан үшін Ислам даму банкімен жұмыс істеудің маңызы зор. Ол ислам қаржысы мен банкингі индустриясын дамыту ісінде Қазақстанның басты әрі стратегиялық серіктесінің бірі саналады. Бүгінде Банк тобы тартқан займдар есебінен жалпы құны 500 миллион долларға жуық 23 жоба іске асырылды. 900 миллион долларды құрайтын жаңа 12 жобаны іске асыру жоспарланып отыр, – деді Қазақстан Президенті.
Сондай-ақ, Мемлекет басшысы Астанада «ЭКСПО-2017» көрмесінің базасында Халықаралық қаржы орталығы құрылатын атап өтті.
– Онда Нью-Йорк, Лондон, Сингапур және Дубай қаржы орталықтарының үздік тәжірибелері қолданылады. Оның қызметін реттеу шетелдік сот корпусын тарту арқылы ағылшын құқығына негізделетін болады. «Астана» қаржы орталығында құрылатын биржа акционерлерінің бірі – Шанхай биржа қоры (25% үлесі бар). Американың NASDAQ биржасымен бірге мейлінше көп қолданылатын әлемдік сауда платформасын енгізу жоспарланып отыр. «Астана» халықаралық қаржы орталығының ресми тілі – ағылшын тілі болады, – деді Қазақстан Президенті.
Сонымен қатар, Нұрсұлтан Назарбаев «Астана» халықаралық қаржы орталығына халықаралық деңгейдегі қатысушыларды тарту үшін салық жеңілдіктері, сондай-ақ жеңілдетілген виза мен еңбек режімдері ұсынылатынын айтты.
Мемлекет басшысы «Астана» халықаралық қаржы орталығы шетелдік әріптестеріміздің әл-ауқатын арттыра түсуіне мүмкіндік беретініне сенім білдірді.
– Барлық қатысушыларды біздің жобаларымызға белсенді түрде атсалысуға шақырамын. Жалпы, Қазақстанның алдында әлемнің озық дамыған 30 елінің қатарына қосылу жөніндегі биік мақсат тұр. Түбегейлі институционалдық реформалар іске асырылып жатыр. Биыл жаңа технологиялар мен инновацияларды жедел енгізу арқылы экономикамызды Үшінші жаңғырту ісіне кірістік, – деді Қазақстан Президенті.
Мемлекет басшысы еліміздің әрдайым шетелдік инвесторларға қолдау көрсетуге және олармен тығыз ынтымақтасуға әзір екенін айтты.
– Басты қаржы нарықтарының жаһандық қатысушыларының басын қосатын ауқымды іс-шаралар өткізу халықаралық экономикалық ынтымақтастықтың тиімді құралының бірі болып саналады. Ислам қаржысы саласындағы жаһандық сыйлықты тапсыру рәсімі исламдық қаржыландырудың түрлі саласындағы көшбасшыларды іздеп табуға бағытталған. Ол ислам қаржысы институттарының қызметін одан әрі дамытуға септігін тигізеді, – деді Нұрсұлтан Назарбаев.
Қазақстан Президенті Жаһандық сыйлықтың атқарушы органына бұл рәсімді біздің елімізде ұйымдастырғаны үшін ризашылық білдірді.
– Мен 2014 жылы Дубай қаласында ислам қаржысы саласындағы әлемдік көшбасшылық үшін сыйлығына ие болдым. Енді бұл марапатты Джибути Республикасының Президенті Исмаил Омар Геллеге тапсыру мен үшін зор мәртебе. Бұл марапат оған ислам қаржы нарығын өңірлік және халықаралық деңгейде дамытудағы зор жетістіктері үшін беріледі. Менің шынайы құттықтауымды қабыл алыңыз. Жаһандық сыйлықты тапсыру рәсіміне келгендердің барлығы әлемдік қаржы жүйесінің дамуына өздерінің елеулі үлестерін қосады деп сенемін, – деді Мемлекет басшысы.
Соңында Нұрсұлтан Назарбаев рәсімге қатысушыларға жемісті жұмыс пен зор табыс тіледі.


///Кездесу барысында Қазақстан Президенті соңғы жылдары кәсіпорынның оң нәтижелерге қол жеткізіп отырғанын атап өтті.
– Мемлекет тарапынан бастамалардың бәріне жан-жақты қолдау көрсетілді. Бүгінде комбинат мейлінше тұрақты жұмыс істеп, дамып келе жатыр. Қолдағы мәліметке сәйкес, былтыр өндірістің 10 %-ға, кіріс көлемінің 20 %-ға артқаны байқалады, – деді Елбасы.
Мемлекет басшысы шетелдік компанияларды тарту арқылы инновациялық жобаларды одан әрі іске асырудың қажет екеніне назар аударып, ол кәсіпорынның әрі қарай дамуының маңызды тірегіне айналатынын айтты.
«Өскемен титан-магний комбинаты» акционерлік қоғамы директорлар кеңесінің төрағасы С.Геллер мен кәсіпорын президенті Ә.Мамытова кездесуге мүмкіндік жасағаны үшін Нұрсұлтан Назарбаевқа алғыс білдірді.
– Сіз атап өткен өндіріс көлемінің өсуі әуе-ғарыш және өнеркәсіп нарықтарындағы жалпы өсімдермен байланысты болды. Бірлескен кәсіпорындар іске қосылды, жобалық қуатқа жоспарлы түрде қол жеткізу байқалуда, – деді Ә.Мамытова.
Қазақстан Президентіне шетелдік әріптестермен бірлесе атқарылып жатқан жұмыстар жөнінде баяндалды.
– 2014 жылы Франция үкіметімен бірлесіп, атом өнеркәсібіне арналған титан құймалары мен бұйымдарын өндіретін екінші кәсіпорынның құрылғанын еске салғым келеді. Бүгінде зауыт құрылысы аяқталды. Биылғы 15 қыркүйекте зауыттың ашылу рәсімі өтеді, – деді «Өскемен титан-магний комбинаты» акционерлік қоғамының президенті.
Сондай-ақ, Ә.Мамытова кәсіпорынның оңтүстіккореялық «POSCO» компаниясымен бірлескен қызметі жөнінде айтты.
– Бірлескен жобаны іске асыру және заманауи технологияларды қолдану Қазақстан-Корея кәсіпорнына әлемнің жалпақ титан прокаты нарығына шығуға мүмкіндік береді, – деді Ә.Мамытова.
Мемлекет басшысы «Өскемен титан-магний комбинаты» акционерлік қоғамының жұмысымен құрылғалы бері таныс екенін айтып, кәсіпорынды шикізатпен қамтамасыз ету перспективасы жөнінде сұрады.
Ә.Мамытова құрамында титаны бар шикізаттар халықаралық әуе-ғарыш стандарттарына сәйкес алыс шетелдерден жеткізілетінін атап өтті.
– Биыл «Өскемен титан-магний комбинаты» акционерлік қоғамының 2022 жылға дейінгі даму бағдарламасы аясында ильменит концентратын өндіретін екінші кен байыту фабрикасының құрылысы басталды. Қазақстандық үлесті арттыру мақсатымен Үлбі металлургия комбинатының мамандарымен бірлесіп әзірленген жаңа технологиялар енгізілді, – деп түйіндеді Ә.Мамытова.


///
	 

	

	Астанадағы «Ақорда» резиденциясында өткен кездесуге Қазақстанның барлық өңірінен келген оқушылар, «Оқушы – көшбасшы» зияткерлік конкурсына қатысушылар, олимпиада жеңімпаздары қатысты. Нұрсұлтан Назарбаев қазақстандық жастарға құттықтау сөз арнады.

	- Сіздер еліміздің тәуелсіздігі кезеңінде дүниеге келдіңіздер. Қазақстан да сіздердей жап-жас. Жастығына қарамастан бізді әлем таниды және барлық мемлекет пен халықаралық ұйымдар мойындаған. Біз бүгінде экономикасы орнықты және тұрақты елміз. Сіздер Қазақстанның дамуының, оның үлкен жетістіктерінің куәсісіздер. Қазақстан жерінде жаһандық іс-шаралар өтуде. Біз жақында ЭКСПО-2017 бүкіләлемдік көрмесін өткізу құқығына ие болдық. Бұл отандық экономиканың дамуына, ииновациялық дамуға, орнықты экология мен «жасыл» экономиканы енгізуге зор мүмкіндіктер береді, - деп атап өтті Мемлекет басшысы.

	Нұрсұлтан Назарбаев Қазақстан «Стратегия-2030» бағдарламасы жоспарлы түрде іске асырылып жатқанына тоқталды. Барлық міндеттер мен мақсаттар табысты орындалуда. Қазіргі уақытта 2050 жылға дейінгі стратегиялық жоспарлау міндеті тұр. Президент еліміздің ұзақ мерзімге арналған дамуының түрлі сценарийін ертерек жоспарлау қажеттігін айтып өтті.

	- Сіздер жақсы кезеңде өмір сүріп жатырсыздар. Мемлекет жастардың жан-жақты дамуы үшін барлық жағдай жасап жатыр, өйткені, ХХІ ғасырдағылым мен білімнің деңгейі кез келген елдің әлемдік экономикадағы орнын анықтайды. Сіздер өз болашақтарыңыз - өз қолдарыңызда екенін, әркім өз бақытының ұстасы екенін есте ұстауларыңыз керек. Сіздердің қазіргі басты міндеттеріңіз – жақсы білім алу.  Сондықтан мен шетелде мамандар даярлау үшін «Болашақ» бағдарламасы туралы бастама көтердім. Қазіргі кезде 8 мыңнан астам қазақстандық шетелде білім алды. Олардың көпшілігі бүгінде мемлекеттік органдарда жауапты қызметтер атқарады. Олар – бірнеше тіл білетін, білімді және даярлықтан өткен мамандар. Ал біздің елімізде қоғамды біріктіру ісінде мемлекеттік тіл ерекше рөл атқарады. Мемлекеттік тілді әрбір қазақстандық білуі қажет, – деп атап көрсетті Мемлекет басшысы.

	Кездесу барысында мектеп оқушылары Нұрсұлтан Назарбаевты мемлекеттік мерекемен – Тұңғыш Президент Күнімен, сондай-ақ «ЭКСПО-2017» бүкіләлемдік көрмесін өткізу құқын Астананың жеңіп алуымен құттықтады.

	– Менің ата-анам жиі айтады: Сіз қарапайым халыққа не қажет екенін жақсы білесіз. Өйткені, Сіз өзіңіз халықтан шыққан адамсыз, жұмысшыдан Президентке дейінгі жолдан өттіңіз, – деді Астанадағы №6 мектеп-гимназияның оқушысы Полина Чаюк.

	№35 мектеп-гимназиясының оқытушысы Әділ Сегізбай Мемлекет басшысына  «Назарбаев Университетіне» түскісі келетін ой-арманын білдірді.

	– Сіздің ерен еңбегіңіздің арқасында бұтағы берік, тамыры мықты Бәйтерек секілді бүгінде Қазақстанның тұғыры нық тұр. Мен Сіз Америкада болған кезіңізде  АҚШ Президенті Джордж Буштың «Джордж Вашингтон Америка үшін қандай болса, Сіз Қазақстан үшін сондайсыз» дегенін білемін. Джордж Вашингтон Америка мемлекетін құрды, ал Сіз, құрметті Нұрсұлтан Әбішұлы, біздің Тәуелсіздігімізді құрдыңыз, – деді Ә.Сегізбай

	Қазақ-түрік лицейінің оқушысы Жұлдыз Қанафина Нұрсұлтан Назарбаевтың көптеген шығармаларын оқығанын, «Қазақстан жолы» еңбегі өзінің ең сүйікті кітабы екенін айтты.

	– Сіздің барлық кітаптарыңыз өте мазмұнды, оларда көптеген маңызды проблемалар көтеріліп, шешу жолдары қарастырылған. «Сындарлы он жыл», «Тарих толқынында», «Қазақстан жолы» - бәрінде де Сіз біздің еліміздің қандай қиындықтармен бетпе-бет келгенін және Қазақстан орнықты және тұрақты даму жолына түсу үшін қандай тағдырлы шешім қабылдауға тура келгенін жан-жақты бейнелеп жаздыңыз, – деді Ж.Қанафина.

	 Оқушылар «Қазақстандық жол» кітабының әлемдік экономикадағы заманауи үрдістердің даму қисыны ескерілген жаңа басылымы бола ма?» деген сұрақ қойып, оған нақты жауап алды.    

	- Әлемдік экономикадағы тұрақсыздықтың жағымсыз салдарлары және оларды еңсеру туралы мен түрлі сұхбат, мақала және баяндамаларымда әлденеше рет айттым. Біздің 2007-2009 жылдардағы әлемдік дағдарыс кезеңіндегі жұмыстарымыз оларды төл тарихымыз бен болашақ ұрпағымыз үшін жазып қалдыруға лайықты деп ойлаймын. Мемлекетіміздің енді 20-30 жыдан кейінгі дамуы қандай болатынын талдау және жоспарлау қажет, - деді Қазақстан Президенті.

	Нұрсұлтан Назарбаев бүгінгі жас буынды «Ғаламтор ұрпағы» деп атайтынына тоқталды. Бірақ ақпараттық технологияларға ғана байланып қалуға болмайды, өмірлік барлық саласында белсенді болу маңызды.

	- Кітап оқып, ғылыми зерттеулерге, түрлі жаңалықтар мен идеяларға қызығушылық таныту керек, Мен «кітап оқитындар теледидар немесе Ғаламтор қарайтындарды басқаратын болады» деген сөзге терең ден қоямын, - деді Мемлекет басшысы.

	Нұрсұлтан Назарбаев оқушыларға әлемдік экономиканың үрдістері мен жаһандық экономикалық тұрақсыздықты еңсерудегі Қазақстанның іс-қимылы туралы әңгімелеп берді.

	- Бүгінде экономиканың озық технологиялар мен инновацияларға негізделген жаңа түрлері пайда болып, олар арқылы білім экономикасы жасалуда. Мұның барлығы елдер арасында бәсекелестіктің күшеюіне алып келеді. Мәселен, «ЭКСПО» әлемдік көрмесін өткізу барысында 100-ден астам ел инновациялық, экологиялық және техникалық бүкіл стандарттарға сай келетін өз өнімдерін әкеледі. Тағы бір маңызды үдеріс – қоршаған ортаға түсетін күші азайту барысында өндірістің тиімділігін арттыратын «жасыл экономика» құру. Бәсекеге қабілеттілігімізді арттыра түсу үшін Қазақстан жаңа жаһандық талаптарға сай болу жолында жұмыс істеуге тиіс, - деді Қазақстан Президенті.

	Нұрсұлтан Назарбаев барлық экономикалық өзгерістер мен әлеуметтік бағдарламалар қазақстандықтардың әл-ауқатын көтеруге бағытталғанын атап өтті.

	Физика олимпиадасының жүлдегері, Павлодар қаласындағы №8 мектеп-лицейінің  оқушысы Иван Сенюшкин «Назарбаев университетіндегі» Мемлекет басшысының инновациялық-индустриялық дамудың маңызы туралы лекциясы есінде қалғанын айтты. Ол жақсы оқып, олимпиадаларда жеңіске жете беруге уәде етті.

	- Менің физик болғым келеді және физика, математика пәндерінен халықаралық олимпиадаларға қатысып жүрмін. Физикада Ньютонның, Фарадейдің, Эйнштейннің заңдары бар. Ал мен үшін басты заң – Сіздің қазақстандық жастарға берген батаңыз: оқу, еңбек ету және жеңіске жету, - деді И.Сенюшкин.

	Химия олимпиадасының алтын медалінің иегері, Тараз қаласындағы қазақ-түрік лицейінің оқушысы Қайрат Әшім Қазақстан Президенті өмір сүріп, еңбек еткен орындарда – Шамалғанда, Қаскелеңде, Теміртауда және Украинада болғанын әңгімеледі.

	Нұрсұлтан Назарбаев тәуелсіздік жылдары Қазақстанда жасалған игіліктің бәрі қазақстандық балалар мен жастар үшін жасалғанын атап өтті.

	- Әрқашан алға қойған мақсаттарыңа жетіңдер. Қиындықтардан қорықпаңдар.  Өмірдегі басты қағидаларың осы болсын. Мен сендерге биіктерге батыл ұмтылуды тілеймін. Біздің Отанымызды – Қазақстанды сүйіңдер, нағыз патриот болыңдар. Өздеріңнің қазақстандық екендеріңді мақтан тұтыңдар, - деді Елбасы.

	Кездесу қорытындысында Қазақстан Президенті оқушыларға жақсы оқып, алға қойған барлық мақсаттарына жете беруді тіледі.

	 

	

///Қазақстанның Тұңғыш Президенті – Елбасы «Nur Otan» партиясының орталық аппаратына барып, оның қазіргі жұмысымен танысты және құрылымдық бөлімшелер жетекшілерінің қатысуымен кеңес өткізді.
Елбасы Нұрсұлтан Назарбаев елімізде болған соңғы саяси оқиғаларға байланысты партияның алдында стратегиялық маңызы бар бірқатар міндет тұрғанын айтты.
– Біз жақында «Nur Otan» партиясының съезін өткізіп, оның 20 жылдық мерейтойын атап өттік. Партияның жаңа мақсат-міндеттері айқындалды. Елімізде болған оқиғалар барша жұртқа белгілі. Мен партияның, Қауіпсіздік кеңесінің және Қазақстан халқы Ассамблеясының Төрағасы болып қала беремін, – деді Қазақстанның Тұңғыш Президенті.
Нұрсұлтан Назарбаев белсенді әрі нәтижелі жұмыстың арқасында «Nur Otan» партиясы еліміздің басты саяси күшіне айналғанын атап өтті.
– Реформалар, даму, азаматтық қоғам – партияның жұмылдырушы негізі. Қоғамның тұрақтылығы, халықтың бірлігі мен келісімі өсіп-өркендеуіміздің басты басымдықтарына айналды. Азаматтарымыздың лайықты өмір сүру деңгейін қамтамасыз ету және Қазақстанды әлеуметтік мемлекет ретінде дамыту мәселесі басым бағытымыз болып қала береді, – деді «Nur Otan» партиясының Төрағасы.
Қазақстанның Тұңғыш Президенті тұрғындар үшін жаңа жұмыс орындарын ашудың маңыздылығын атап өтіп, әлеуметтік масылдыққа жол бермеу қажеттігіне баса мән берді.
Нұрсұлтан Назарбаев Қазақстан Республикасы Президентінің кезектен тыс сайлауының өтуіне байланысты «Nur Otan» партиясы алдағы сайлау науқанына белсенді қатысуға тиіс екенін айтты.     
– Кеше Қасым-Жомарт Тоқаев өзінің заңды құқығын пайдаланып, Қазақстан Президентінің кезектен тыс сайлауын өткізу туралы жарлыққа қол қойды. Бұл сайлау биліктің заңдылығын одан әрі нығайтып, елімізде тұрақтылықты қамтамасыз ету үшін қажет. Енді бізге партияның съезін өткізіп, ел президенттігіне кандидатура ұсынуымыз керек. Партияның аппараты съезді өткізу үшін қажетті жұмыстардың бәрін жылдам іске асыруға тиіс. Партиямыздың атынан кандидатура ұсынғаннан кейін Қоғамдық сайлау штабының жұмысын ұйымдастыру қажет. Бұл жұмыспен менің бірінші орынбасарым Мәулен Әшімбаев айналысады, – деді Қазақстанның Тұңғыш Президенті.   
Сонымен қатар, Нұрсұлтан Назарбаев сайлауды толығымен ел заңнамасына сәйкес және барлық демократиялық нормалар мен рәсімдерді сақтай отырып өткізу қажеттігіне назар аударды.  
Кеңес барысында партия Төрағасының бірінші орынбасары М.Әшімбаев сайлау штабын ұйымдастыру жұмыстары туралы баяндады.
Нұрсұлтан Назарбаев М.Әшімбаевтың ақпаратын назарға алып, партияның орталық аппараты мен филиалдары алдағы іс-шараларды ұйымдастыру үшін жылдам әрі үйлесімді жұмыс істеуге тиіс екеніне тоқталды.     
– Партияға зор жауапкершілік жүктеліп отыр. Бұл – таңдап алған саяси бағдарымыздың сабақтастығын және өзім белгілеген барлық стратегиялық міндеттерді іске асыруды қамтамасыз ету. «Nur Otan» Қазақстанды жаңғыртатын басты қозғаушы күшке айналды. Сондықтан, белгіленген міндеттердің бәрі толығымен орындалуға тиіс, – деді Нұрсұлтан Назарбаев.
«Nur Otan» партиясының Төрағасы «Бақытты отбасы», «Құтты мекен», «Ауыл – Ел бесігі» және «Халыққа көмек» жобаларын тиімді іске асыру мәселелері туралы айтты.  
Сондай-ақ, Елбасы партияның 2030 жылға дейінгі жаңа бағдарламасын іске асыру үшін нақты іс-шаралар жоспарын бекітуді тапсырды.
Нұрсұлтан Назарбаев партияның мемлекеттік басқару жүйесі үшін кадр дайындайтын негізгі құрылым болуға тиіс екенін атап өтіп, «Nur Otan» партиясының республикалық кадр резервін жасақтауды тапсырды.
Елбасы мемлекеттік саясаттың өзекті мәселелері бойынша партия мүшелері жүргізетін тиімді ақпараттық-түсіндіру жұмыстарының маңыздылығын атап өтті. 
– «Nur Otan» партиясы менің саясатымның мәнін түсіндіру ісінде басты институт болуға тиіс. Уақыт пен қол жеткізген жетістіктер ұстанған бағытымыздың дұрыстығын көрсетті. Бұл бағдарды одан әрі іске асыру үшін нақты жұмыс істеу керек, – деді Қазақстанның Тұңғыш Президенті. 
 
Қазақстан Республикасының Тұңғыш Президенті – Елбасының
Баспасөз қызметі



/// 
Шараға қатысушыларға арнаған сөзінде Мемлекет басшысы биылғы кездесу ел Тәуелсіздігінің 25 жылдығы белесінде және Қазақстанның Біріккен Ұлттар Ұйымына мүшелікке қабылданған күні өтіп отырғанын айтты.
Нұрсұлтан Назарбаев елімізде орнықты өсімді қамтамасыз ету жөнінде қабылданып жатқан шараларға егжей-тегжейлі тоқталды, сондай-ақ қазіргі әлемде қауіпсіздікті ілгерілету және біркелкі даму мәселелерін де қозғады.
Қазақстан Президенті КСРО ыдырап, қосполярлы әлемдік құрылым күйрегелі 25 жыл өткенін еске салды.
– Өкінішке қарай, жаңа жаһандық әлемдік құрылым қалыптастырудың бірегей тарихи мүмкіндігі пайдаланылмады. Әлем қауіпсіз, тұрақты немесе әділетті сипатқа ие бола қойған жоқ. XXI ғасыр экономикалық, экологиялық, геосаяси, ресурстық, энергетикалық тұрғыдағы көптеген қатерлер әкелді. Оларды еңсеру үшін планетаның дамуы жолындағы сапалы терең өзгерістер қажет, – деді Нұрсұлтан Назарбаев.
Мемлекет басшысы осыған байланысты адамдарды, экономикалар мен елдерді бір-біріне қарсы қоятын жаһандық бәсекелестік парадигмасын қайта саралаудың маңыздылығын айтты.
– БҰҰ Бас ассамблеясының 70-сессиясында мен Жаһандық Стратегиялық Бастама – 2045 Жоспарын әзірлеу бастамасын ұсындым. Оны кезең-кезеңімен жүзеге асыру және БҰҰ-ның 100 жылдық мерейтойына қарай нақты нәтижеге айналдыру ұсынылады. Біздің жоспарымыздың мақсаты – қақтығыстар себебін жою және барлық ұлттардың инфрақұрылымға, ресурстар мен нарықтарға бірдей қолжетімділігі негізінде дамуға жаңа тренд (сипат) дарыту, – деді Қазақстан Президенті.
Нұрсұлтан Назарбаев халықаралық қауіпсіздіктің тиімді жаңа жүйесі қажеттігін алға тартты.
– БҰҰ және Қауіпсіздік кеңесінің қақтығыстарды реттеудегі рөлін арттыру қажет. БҰҰ жарғысын халықаралық құқықтың түпкі негіздерін сақтай отырып жаңғырту қажеттілігі пісіп-жетілді. Елдердің құқықтық нормалар мен халықаралық міндеттемелерін сақтауы қазіргі заманғы әлемдік құрылымның маңызды мәселесіне айналды. Қазақстан 2016 жылы халықаралық құқық қағидаттарын растауға және сенімді қалпына келтіруге бағытталған жоғары деңгейдегі БҰҰ Халықаралық конференциясын шақыруды ұсынады, – деді Мемлекет басшысы.
Қазақстан Президенті жер бетіндегі ядролық арсеналдың жиынтық қуаты Хиросима мен Нагасакиге тасталған бомбалардан 113 мың есе артық екеніне назар аударды.
– Сол себепті мен ядролық қарусыздануды ХХІ ғасырдағы басты мақсат етуді ұсындым. Бізді БҰҰ Бас ассамблеясы қолдағанына, оның біз әзірлеген Ядролық қарудан азат әлем құру туралы  жалпыға ортақ декларацияны үш ай бұрын бекіткеніне қуаныштымын,– деді Нұрсұлтан Назарбаев.
Мемлекет басшысы Қазақстанның таратпау режімін нығайту ісіне жүйелі үлес қосып келе жатқанын атап өтті. Мәселен, 2015 жылы тамызда Астанада Аз байытылған уран банкін елімізде орналастыру жөнінде МАГАТЭ-мен арадағы келісімге қол қойылуы маңызды қадам болды.  
– Біз Иранның ядролық бағдарламасы бойынша халықаралық келіссөздер үдерісін әрдайым қолдадық және оған іс жүзінде үлес қостық. Алматыда өткен келіссөздердің екі раунды Иран ядролық бағдарламасы бойынша іс-қимылдың жалпыны қамтитын бірлескен жоспарына негіз болды. «Алтылық» тобы мен Иранның өтініші бойынша біз осы жоспардың имплементациясына атсалыстық. «Алтылық» тобы, Иран, МАГАТЭ және БҰҰ Қауіпсіздік кеңесінің тиісті құрылымдарымен жұмысты үйлестіре отырып, Қазақстан 2015 жылғы 27 желтоқсанда Иранға осы елден аз байытылған уранды әкетудің өтемі ретінде 60 тонна уран жеткізді. Бұл таратпау режімін нығайтуды, мемлекеттердің бейбіт атомды дамытуға деген заңды құқықтарын жүзеге асыруды және ядролық отынға кемсітушіліксіз қолжетімділікті қамтамасыз ететініне сенімдіміз, – деді Қазақстан Президенті.
Нұрсұлтан Назарбаев биыл әлем Семей ядролық полигоны жабылуының 25 жылдығын, Орталық Азиядағы ядролық қарудан азат аймақ туралы шарттың 10 жылдығын, сондай-ақ ядролық сынақтарға жалпыға бірдей тыйым салатын шарттың 20 жылдығын атап өтетінін еске салды.
– Осы тарихи даталар – ядросыз әлемді ілгерілетудегі күш-жігерді біріктіру үшін маңызды себеп. Ядролық мемлекеттер бұл бағытта ең алдымен өздері үлгі көрсетулері керек. Әйтпесе, ядролық мәртебе алуға ұмтылған өзге елдерді шектеуден ештеңе өнбейді. Егер әлем осылай дами беретін болса, бұған жаңа ниеттенген мемлекет те ядролық қаруға ие болғысы келеді, – деді Мемлекет басшысы.
Қазақстан Президенті бүгінде Таяу Шығыста шын мәнінде бүкіл әлемнің тағдыры шешіліп жатқанына назар аударды.
– Сириядағы қақтығыстардың теріс салдарлары өңірден сыртқа тарауда. Қоныс аударушылар мен босқындардың мұнша көп легі Екінші дүниежүзілік соғыстан бері болған емес. Халықаралық қоғамдастықтың «Ислам мемлекетіне» қарсы күрестегі іс-қимылының әркелкілігі, жүйесіздігі терроршыларға қолайлы болып отыр. Сондықтан мен БҰҰ аясында халықаралық терроризм мен экстремизмге қарсы іс-қимылдың бірыңғай жаһандық желісін құруды ұсындым. Біз Ресей мен АҚШ-тың Сирияда атысты тоқтату туралы уағдаластыққа қол жеткізгенін құптаймыз. Барлық тарапты жасалған уағдаластықты толық орындауға шақырамыз. Бұл ұзақмерзімді саяси реттеу үшін қажетті жағдайды қамтамасыз етуге септігін тигізетініне сенімдіміз, – деді Нұрсұлтан Назарбаев.
Мемлекет басшысы терроризмді бейбітсүйгіш исламмен және басқа да діндермен шатастыруға жол беруге болмайтынын тағы да атап айтты.
– Біздің бастамамыз бойынша биылғы мамыр айында БҰҰ Бас ассамблеясының сессиясында «Дін бейбітшілік үшін» тақырыбымен Жоғары деңгейдегі диалог өткізілетін болады. Терроризм мен экстремизмге және осы бір жаһандық зұлымдықты көлегейлеу үшін дінді пайдалануға қарсы бір ауыздан қарсы шығу үшін барлық елдерді осы форумға қатысуға шақырамын, – деді Қазақстан Президенті.
Нұрсұлтан Назарбаев жаһандық экономикалық дағдарыс салдарынан әлемде әлеуметтік-экономикалық сілкіністер жалғасып жатқанын айтты.
– Бірақ дағдарыс жаңа дамуға да қолайлы мүмкіндік береді. Біз әлемдік экономикалық дамудың қисынды, тиімді және теңгерімді үлгісінің негізін қалау үшін тарихи мүмкіндікті пайдалануға тиіспіз. Сондықтан мен Біріккен Еуразиялық экономикалық кеңістік құруды ұсындым, – деді Мемлекет басшысы.
Қазақстан Президенті Еуразияның бүгінде әлемдік саясаттағы негізгі геосаяси және геоэкономикалық фактор екенін айтты.
– Мұнда барлық елдің – Қытай мен Ресейден, АҚШ және Еуроодақтан Үндістан, Иран және Түркияға дейінгі жаһандық ойыншылардың мүдделері түйіседі. Геосаяси ойындар, өзара экономикалық санкциялар мен «қырғи-қабақ соғыстың» ескірген белгілері мәңгілік артта қалуы тиіс. Бейбіт, орнықты, гүлденген және экономикалық қуатты Еуразияны қалыптастыру жаһандық өсімге күшті мультипликативті әсер береді және баршаға тиімді болады. Барлық мемлекеттің күш-жігерін экономика, сауда және инвестиция салаларында екіжақты, өңірлік, өңіраралық және жаһандық деңгейдегі ынтымақтастықты дамыту ісіне жұмылдыруға шақырамын. Осы идеяны биыл мамырда өтетін 9-шы Астана экономикалық форумында кеңінен талқылауды ұсынамын. Аталған шараға елдеріңіз жоғары деңгейде белсене қатысады деп сенемін, – деді Нұрсұлтан Назарбаев.
Мемлекет басшысы 2000 жылдан бері табиғи апаттардың саны күрт өскеніне, олардың жиынтық зияны жүздеген миллиард доллардан асқанына назар аударды. 
– Мұндай жағдайда айналадағы ортаны қорғау өркениеттің орнықты дамуының міндетті шарты болып көрінеді. Астанада өтетін «ЭКСПО-2017» халықаралық көрмесінің тақырыбы «Болашақтың энергиясы» деп аталады. Бұл – БҰҰ-ның «Орнықты энергетика – баршаға» бастамасын жүзеге асыру ісіне Қазақстанның қосқан үлесі. Өздеріңіз өкілдік ететін елдерді және халықаралық ұйымдарды көрмені өткізу ісіне қатысуға шақырамын, – деді Қазақстан Президенті.
Нұрсұлтан Назарбаев сондай-ақ былтырғы жыл Қазақстанның белсенді сыртқы экономикалық қызметімен айшықталғанын да атап өтті.
– Менің шетелдерге сапарларым барысында жалпы құны 60 миллиард доллар болатын 275 экономикалық келісімге қол қойылды. «Үлкен жиырмалыққа» мүше елдердің басым көпшілігімен және өзге де мемлекеттердің көшбасшыларымен кездесулер өтті. Олар біздің елмен көпқырлы ынтымақтастықты нығайтуға мүдделі екендіктерін растады. Сіздердің Қазақстанның Сыртқы істер министрлігімен бірлескен жұмыстарыңызды жоғары деңгейде қол жеткізілген уағдаластықтарды жүзеге асыруға бағыттауға шақырамын, – деді Мемлекет басшысы.
Қазақстан Президенті 2016 жылы біздің ел көпвекторлы, сындарлы сыртқы саясатын, әлемдік экономикалық кеңістікке кірігудегі магистральды бағытты жүзеге асыруды жалғастыратынын атап өтті.
– Еуразиялық экономикалық одақтың интеграциялық әлеуеті және Қытаймен бірге «Ұлы Жібек жолы экономикалық белдеуі» жобасын жүзеге асыру Қазақстанның маңызды іскерлік серіктес, Еуразиядағы хаб ретіндегі орнын нығайта түседі. Біз Шанхай ынтымақтастығы ұйымын дамыту ісіне белсене қатысатын боламыз. Қазақстан Азиядағы өзара іс-қимыл және сенім шаралары жөніндегі кеңесті Азиядағы қауіпсіздік пен даму ұйымына айналдыру үшін күш-жігер жұмсауын жалғастыра береді. Сіздер өкілдік етіп отырған елдердің қолдауынан үміттіміз, – деді Нұрсұлтан Назарбаев.
Мемлекет басшысы транзиттік аумақ ретіндегі біздің елдің рөлі қазірдің өзінде көрініп тұрғанын айтты.
– Мәселен, Қытай – Қазақстан – Еуропа бағытымен жүріп өткен контейнерлер саны 2015 жылы 2013 жылмен салыстырғанда 6 мыңнан 48 мыңға дейін артты. Ал 2016 жылы ол  95 мың контейнерге жетеді. Егер 2013 жылы бұл бағдар бойынша 77 пойыз өткен болса, 2016 жылы 1100 болады деп жобалануда, – деді Қазақстан Президенті.
Нұрсұлтан Назарбаев біздің республика үшін күмәнсіз басымдық ретінде  Орталық Азия мемлекеттерімен ынтымақтастықты атады.
– Біз тағы да бұл елдерді суды пайдалану, сауда, қауіпсіздікті қамтамасыз ету сияқты өңірдің аса өзекті мәселелерін шешу үшін бірігуге шақырамыз.   Олармен өзара іс-қимыл үшін Еуразиялық экономикалық одақ пен «Ұлы Жібек жолы экономикалық белдеуін» ұштастыру, сондай-ақ Қазақстанның «Нұрлы жол» инфрақұрылымдық бағдарламасын жүзеге асыру жаңа мүмкіндіктер тудырады, – деді Мемлекет басшысы.
Қазақстан Президенті республикамыздың бұдан екі ай бұрын ірі инвестициялық және сауда серіктесі – Еуропалық Одақпен кеңейтілген серіктестік туралы келісімге қол қойғанын атап өтті.
– Бұл – тауар айналымын ұлғайтып, Еуропа елдерінен инвестиция тарту жолындағы маңызды қадам, – деді Нұрсұлтан Назарбаев.
Мемлекет басшысы АҚШ-тың Қазақстан экономикасына инвестиция салып отырған ірі шетелдік инвестордың бірі екенін, біздің ел бұл ынтымақтастықтың аясын кеңейту ниетінде екенін атап өтті.
Нұрсұлтан Назарбаев Орта және Таяу Шығыс мемлекеттерімен тарихи және рухани жақын байланысы бар Қазақстанның олармен және жалпы ислам әлемімен өзара қарым-қатынасты тереңдете түсуге ниетті екеніне назар аударды.  Бұдан бөлек, Қазақстан Президенті айтқандай, республикамыз Иранмен ауқымды сауда-экономикалық ынтымақтастықты барынша дамытуға мүдделі.  
Мемлекет басшысы Қазақстан Ауғанстанның экономикалық және әлеуметтік дамуына еліміздің мүмкіндігі аясында көмектесуді  жалғастыра беретінін айтты.
Нұрсұлтан Назарбаев еліміз Азия және Тынық мұхит өңірі елдерімен және өңірлік құрылымдармен экономикалық, инвестициялық және технологиялық ынтымақтастықты жандандыруға ниетті екеніне назар аударды. Сондай-ақ Африка құрлығы, Латын Америкасы және Кариб теңізі алабы елдерімен қарым-қатынас жүйелі дамып келеді.
Қазақстан Президенті өткен жылы Қазақстан Дүниежүзілік сауда ұйымына толық құқылы мүше болғанын еске салып, бұл сыртқы сауда географиясын кеңейтуге мүмкіндік беретінін, инвестициялық әлеуетімізді арттыра түсетінін айтты.  
Мемлекет басшысы маусым айының соңында Нью-Йоркте өтетін дауыс беру кезінде  дипломаттар өздері өкілдік етіп отырған мемлекеттер тарапынан БҰҰ Қауіпсіздік кеңесінің тұрақты емес мүшелігіне 2017-2018 жылдар кезеңіндегі Қазақстанның кандидатурасын қолдайды деп сенетінін атап өтті.  
Соңында Нұрсұлтан Назарбаев елшілер мен дипломаттарға, дипломатиялық миссиялар басшыларына елдер арасындағы қарым-қатынасты нығайтуға қосқан үлестері үшін алғыс айтып, жұмыстарына табыс тіледі.
Сондай-ақ іс-шара барысында дипломатиялық корпус дуайені, Ресей Федерациясының Қазақстандағы елшісі, М.Бочарников сөз сөйледі.
Ресей дипломаты өткен жылдың Қазақстан үшін Конституция мен ҚХА-ның 20 жылдығы, Қазақ хандығының 550 жылдығы, экономиканы жаңғырту жөніндегі ауқымды реформалардың басталуы, сондай-ақ бүкіл әлемге  Қазақстан халқының бірлігі мен тұтастығын көрсеткен президент сайлауы сияқты тарихи оқиғалармен айшықталғанын атап өтті.
М.Бочарниковтің айтуынша, аталған кезеңде Қазақстан сыртқы саясатта елеулі табыстарға қол жеткізді. Бұл – ең алдымен Қазақстанның ДСҰ-ға кіруі, ЕАЭО-ға төрағалық етіп, ұйымның сыртқы серіктестерімен байланысын нығайтуы, интеграциялық бірлестік жұмысын «Ұлы Жібек жолы экономикалық белдеуімен» ұластыру.








///Мемлекет басшысы Қасым-Жомарт Тоқаевтың Қазақстан Республикасының Президенті болып сайлануына орай, құттықтау жеделхаттары келіп жатыр.  
Черногория Президенті Мило Джуканович Қасым-Жомарт Тоқаевты сайлаудағы жеңісімен құттықтап, екі ел арасындағы жемісті ынтымақтастыққа сенім білдірді.
«Черногория Қазақстанмен барлық сала бойынша екіжақты ынтымақтастықты нығайта беруге ниетті. Жоғары деңгейдегі саяси диалог екі мемлекеттің қатынастарына тың серпін беретініне сенімдімін. Жуық арада Сізбен кездесеміз деген үміттемін», – делінген жеделхатта.
Палестина мемлекетінің Президенті Махмұд Аббас өзінің құттықтау хатында Қасым-Жомарт Тоқаевты президент сайлауындағы жеңісімен құттықтап, оған Қазақстанды дамыту және өркендету жолында алдына қойған мақсатына қол жеткізу үшін табыс тіледі.
«Сіздің басшылығыңызбен Палестина мен Қазақстанның арасындағы тығыз қатынастар халықтарымыздың мүддесі тұрғысынан нығая түсетініне сенімдімін», – деп жазды Махмұд Аббас.
Мәскеу және бүкіл Русь Патриархы Қазақстан Президентін айқын жеңісімен құттықтап, Қазақстандағы мемлекеттік органдар мен орыс православ шіркеуінің епархиясының арасындағы жемісті өзара іс-қимылдар одан әрі дами түсетініне сенім білдірді.  
«Рухани-ағартушылық, әлеуметтік және білім саласындағы ынтымақтастық елде бейбітшілік пен бақуатты өмір қалыптастыруға септігін тигізетініне сенімдімін», – деп атап өткен жеделхат авторы.
БҰҰ Даму бағдарламасының әкімшісі Ахим Штайнер халықаралық ұйымның жұмысы Қазақстанмен жемісті ынтымақтастыққа бағытталғанын атап өткен.
«Қазақстан Сіздің басшылығыңызбен плюрализм мен адам құқығының әмбебап құндылықтарын қорғай береді деп сенемін. Сізбен және Сіздің Үкіметіңізбен тығыз ынтымақтастыққа бейілдігіміздің өзгермейтініне сенім білдіремін», – деп жазылған жеделхатта.
Сондай-ақ, Қасым-Жомарт Тоқаевтың атына өз құттықтауларын ТРАСЕКА үкіметаралық комиссиясының тұрақты хатшылығының Бас хатшысы Мирча Чиопрага, Бүкіләлемдік зияткерлік меншік ұйымының Бас директоры Фрэнсис Гарри жолдады.
///Қазақстан Президенті мемлекет-жекеменшік серіктестік аясында салынған спорт кешенінің жұмысымен танысып, өңірлерде осындай спорт инфрақұрылымдарының ашылуы салауатты өмір салтын насихаттауға және елімізде теннистің даму деңгейін арттыруға мүмкіндік беретінін атап өтті.
Нұрсұлтан Назарбаев жас спортшылармен әңгімелесіп, теннис добына естелік қолтаңба қалдырды, сондай-ақ осы орталықтың қонақ үй кешені мен басқа да орындарын аралап көрді.



///
	

	Әңгімелесу барысында Қазақстан мен Франция арасындағы стратегиялық серіктестіктің жоғары деңгейі атап өтілді, сондай-ақ қаржы-инвестициялық, сауда-өнеркәсіп пен ынтымақтастықтың өзге салаларындағы алдағы іс-қимылдың мүмкін боларлық жолдары қарастырылды.

	Сонымен қатар, кездесуде Еуропалық одақ елдерінің өзекті халықаралық жағдайы контекстегі саяси және экономикалық даму мәселелері, сондай-ақ әлемдік экономикадағы жағымсыз үрдістерді еңсерудің келешегі мен мәселелері талқыланды.

	Жак Аттали – француз экономисі, ірі саяси қайраткер. Францияның бұрынғы Президенті Франсуа Миттеранның кеңесшісі, Еуропалық қайта құру және даму банкінің алғашқы басшысы болған. Жаһандану және экономикалық мәселелер саласындағы жетекші әлемдік теоретиктердің бірі. Көптеген кітаптың және ғылыми жұмыстардың авторы.

///
	 

	6 мамырда Ақордада мемлекеттік марапаттар тапсыру, сондай-ақ жоғары әскери және арнаулы атақтар беру рәсімдері өтеді.

	7 мамырда Астанада Отан қорғаушылар күніне арналған әскери шеру болады.

	9 мамырда Мемлекет басшысының Жеңіс күнін мерекелеуге орайластырылған іс-шараларға қатысуы жоспарланған.
///
	

	Кездесу барысында тараптар "Альстом" компаниясының Қазақстандағы қызметінің келешегін талқылады. Компанияның кешенді көлік жүйесін тасымалдау және темір жол көлігі саласындағы жобаларға, атап айтқанда жол бұрушы қозғалтшықтар бірлескен өндірісі, локомотивтерге техникалық қызмет көрсету және темір жол қызметкерлерін оқытуға қатысу мәселелеріне ерекше назар аударылды.

	Бұдан бөлек, Н.Назарбаев пен П.Крон бірлескен электровоз өндірісінің келешегін және таяу болашақта Астанада құрастыратын зауыт ашу мәселесін қарастырды. Бұл жобаны іске асыру келешекте сыртқы нарыққа шығу үшін Қазақстанның ішкі нарығын қамтамасыз етуге бағытталған.     

	"Альстом" - франциялық ірі машина жасау компаниясы, энергетикалық жабдықтар мен темір жол көлігі өндірісіндегі әлемдік көшбасшылардың бірі. Әлемнің 70-тен астам елінде өз жұмысын жүргізеді.  

///
	 

	Елордадағы мереке «Қазақ елі» монументі алдындағы алаңда өтті. Мемлекет басшысы өз сөзінде Халықтың бірлігі күні еліміздің аса маңызды мейрамдарының бірі екенін айтты.

	– «Бірлік» сөзінің мағынасы терең. Бірлігі болса ғана отбасы берік болады. Егер кәсіпорында бірлік болмаса, ол өркендемейді, ал мемлекетте бірлік болмаса, ол күйрейді. Сондықтан бірлік – біздің мемлекеттігіміздің өзегі. Қазақстанда түрлі этнос өкілдері өмір сүреді, олардың бірлігі, бауырластығы – тыныштықтың негізі. Адамдар алаңсыз, татулық пен келісімде өмір сүрсе – нағыз бақыт осы. Жеке дара бақытты болу мүмкін емес, бақ-береке елдің жалпы жағдайына байланысты. Сондықтан Қазақстандағы бірлік пен келісімді бағалай біліп, балаларымызға мұра етуіміз керек, – деді Нұрсұлтан Назарбаев.

	Қазақстан Президенті біздің елде біріктіруші күштің тағы біріне айналып отырған Жалпыға Ортақ Еңбек Қоғамы қалыптасып келе жатқанын еске салды.

	– Егер адам қолмен жұмыс істесе, ол – еңбеккер,  қолмен және баспен жұмыс істесе, онда ол – шебер. Ал егер қолмен, баспен және жүрекпен істесе, ол – суреткер. Еңбекпен жеткеннің барлығы бақыт пен береке әкеледі. Біз бірге еңбек етіп, елімізді дамытып, өмірімізді жақсартудамыз. Осының арқасында балаларымыз болашаққа зор сеніммен қарайды,– деді Мемлекет басшысы.

	Мерекелік іс-шаралар аясындағы концерттік бағдарламаға түрлі шығармашылық ұжымдардан 700-ден астам әртіс қатысты. Алаң аумағында Қазақстан халқы ассамблеясының Астана қаласындағы этно-мәдени орталықтарының ұлттық нышандағы үйлері орнатылып,  этностардың тұрмыс салты мен мәдениеті көрсетілді.

	 

	 

	 






///
	 

	Кездесу барысында қазіргі заманғы ел мәдениеті мен қоғам өмірінің түрлі мәселелері талқыланды. Ө.Сәрсенов Мемлекет басшысына өзінің жаңа жобалары жөнінде әңгімеледі.


///
	 

	Қазақстан Президенті бұдан 20 жыл бұрын өзінің ММУ-де оқыған дәрісі кезінде жаңа интеграциялық бірлестік – Еуразиялық экономикалық одақ құру идеясын алғаш рет ұсынғанын атап өтті.

	– Оның тұжырымдамасы біздің елдеріміздің азаматтарының бәріне бірдей жақын және ұғынықты ақиқатқа негізделген. Ортақ тарих, өзара экономикалық тартылыс, мәдениеттің өзара тығыз байланысы және адамдар ұмтылысының жақындығы біздің халықтарымызға көптарапты мемлекетаралық байланыстардың жаңа сипатын қалыптастыруға мүмкіндік береді. Мен Еуразиялық одақ тек еріктілік, тең құқылық, өзара тиімді және оған мүше әрбір елдің прагматикалық мүдделерін ескеретін қағидаттар негізінде ғана мүмкін екендігін табанды түрде жақтаушы болдым және солай болып қала беремін. Бұл бастама қазіргі еуразиялық интеграция деп аталатын жаңа тарихи үдерістің бастапқы нүктесіне айналды, – деді Нұрсұлтан Назарбаев.

	Мемлекет басшысы бірлестіктің мақсаты мемлекеттеріміздің бәсекеге қабілеттігін арттыру екенін және ол экономикалық бөлік шегінен шықпайтынын атап көрсетті.      

	– Еуразиялық экономикалық одақ туралы айтқанда сарапшылар мен саясаткерлердің кейбірі әлемдік қоғамдық пікірге Кеңестер одағының мифтік «қайта тірілетінін» айтып, үрей салады. Бұл жөніндегі пайымдарды шындықтан алыс әрі негізсіз деп есептеймін. Біріншіден, бүгінде кеңестік үлгімен қайта ықпалдасу үшін институционалдық база жоқ. Екіншіден, посткеңестік кеңістіктегі халықтар өздерінің дербес мемлекеттерін құрды. Үшіншіден, қазіргі меншік жүйесі, әлеуметтік құрылым және қоғамдарымыздың экономикалық қалыбы кеңестік ескіліктен әлдеқайда алға озып кетті. Бұл тұста біз Ресей және Беларус басшылығымен бір пікірдеміз, – деп атап өтті Қазақстан Президенті.

	Дәрісінің соңынан Нұрсұлтан Назарбаев ММУ-дің студенттері мен оқытушы-профессорлар құрамының сауалдарына жауап берді. Атап айтқанда, Мемлекет басшысы екі елдің ғылыми-техникалық ынтымақтастығының перспективалы бағыттары туралы айта келіп, Қазақстан айқындаған индустрияландырудың жаңа кезеңі басымдықтарына оның сай келуінің біз үшін маңызды екендігіне тоқталды. Бұл іргелі ғылымдардың алдыңғы қатарлы салалары – нанотехнологиялар, роботты техникалар, гендік инженерия және медицина болып отыр. 

	Кездесу соңында М.В.Ломоносов атындағы ММУ ректоры Нұрсұлтан Назарбаевқа университетте болуы туралы естелік диплом тапсырды.

	Сөздің толық мәтінін осы жерден қараңыз.






///
	 

	Өз сөзінде Қазақстан Президенті отырысты өткізу үшін таңдалған  елімізге көрсетілген жоғары сенім үшін Азия даму банкіне мүше барлық елдерге ризашылығын білдірді.

	Нұрсұлтан Назарбаев биыл Азия даму банкімен еліміздің серіктестік қарым-қатынас орнатқанына 20 жыл толатынын атап өтті.

	 – Осы кезеңде банк біздің елге 3,5 миллиард АҚШ долларына жуық инвестиция салды. Қазақстан былтырдан бастап банктің донорына айналды. Еліміз Орталық Азия өңірлік экономикалық ынтымақтастығы бағдарламасына белсене қатысып келеді. Бұл жұмыс аясында банкпен бірлесіп, «Батыс Еуропа-Батыс Қытай» халықаралық көлік дәлізін қайта құруға арналған маңызды жоба жүзеге асырылуда, – деді Мемлекет басшысы.

	Қазақстан Президенті  біздің еліміз мен банктің бірлескен жұмысы Азия өңіріндегі экономикалық өсімге дем беруге бағытталғанына тоқталып өтті.

	– Қазақстан Азияның 14 елімен өзара инвестицияны қорғау туралы келісім жасады. 2013 жылғы жалпы мөлшер бойынша азиялық инвестициялардың үлесі 17%-ға жетті. Азия даму банкі Орталық Азия, Таяу Шығыс және Оңтүстік-Шығыс Азия елдеріндегі ұзақмерзімді инвестициялардың маңызды көзі болып саналады. Оның үстіне банктің беделі Азия-Тынық мұхит өңірі ауқымынан асып түседі, бұны әлемнің  АҚШ, Канада, Германия сияқты ірі елдерінің оған қатысуы айғақтайды. Банктің инклюзивті және орнықты дамуды ынталандыру, сондай-ақ интеграцияның дамуын қолдау жөніндегі айқын стратегиясы әлемдегі көптеген адамдарға өз тұрмысының сапасын жақсартуға мүмкіндік береді, – деді Нұрсұлтан Назарбаев.

	Мемлекет басшысы  тек соңғы он жылдықтың өзінде АДБ қолдауымен миллиондаған жастар сапалы білім алып, бірнеше миллион үй шаруашылығында таза ауыз суға және электр қуатына қол жеткізілгенін, өңірдің жүздеген миллион тұрғыны үшін әлеуметтік қызметтер стандарттары жоғарылағанын айтты.

	Нұрсұлтан Назарбаев 47-ші жылдық отырыстың «Жаңа жібек жолы – Азияны өзгеріс үстіндегі әлеммен бірлестіру»  деген тақырыбы біздің еліміздің тарихымен үндесетініне назар аударды.

	– Бүгінде біз Ұлы Жібек жолының кезекті қайта өрлеу кезеңіне куә болып отырмыз, ол Азияның дамуындағы жаңа белеске айналады деп сенемін. Ол үшін бірқатар алғышарттар бар. Бұл – Қытай, Үндістан, Жапония, Корея және көптеген дамушы елдерді біріктіретін ең қарқынды дамып келе жатқан өңір. Сонымен қатар, бұл аса ірі тұтынушылық сұраныстың негізін құрайтын, әлемдегі халқының ең саны көп аймақ.  Сарапшылардың бағалауы бойынша, 2050 жылға қарай әлемдік сауданың, инвестицияның және ІЖӨ-нің жартысынан көбі Азияда шоғырланады. Бұл үрдістерді урбандану қарқыны,  ірі агломерациялардың құрылуы, өндірістер қуатының артуы күшейте түседі. Өңірдің өркендеуінің жаңа кезеңі мен «Азия ғасырының» басталуы осындай сценарий ұсынып отыр, – деді Мемлекет басшысы.   

	Қазақстан Президенті өңірдің дағдарыстан кейінгі қайта қалпына келу міндеті өзекті болып қала беретініне тоқталды. Нарығы енді дамып жатқан көптеген елдер жекеменшік секторды, шағын және орта бизнесті одан әрі дамыту, кедейшілікті азайту үшін айтарлықтай құрылымдық өзгерістерді жүзеге асыру қажет болады.

	Нұрсұлтан Назарбаев Азия елдерімен де, өзге интеграциялық бірлестіктермен де ынтымақтастықтың шекарасын ұлғайту қажеттігі туралы пікірін білдірді.

	– Ашықтық, теңдік және өзара тиімділік қағидаттарына негізделген өңірлік интеграция табысты дамудың сенімді құралы болып санады. Бүгінде біз Азия-Тынық мұхиты өңірі ауқымында өңірлік интеграцияның күшейгенін байқап отырмыз. Экономикалық интеграция салаларының аясы Оңтүстік Шығыс Азияда қарқынды түрде кеңеюде. Қазақстанда Ресей және Беларусьпен Еуразиялық экономикалық одақ құру жөнінде үлкен жұмыстар жүргізілуде. Біз Кедендік Одақ аясында ықпалдастық, енді өзара іс-қимылдарымызды одан әрі тереңдетуге және кеңейтуге ниеттіміз. 170 миллионнан астам тұтынушы  бар жағдайда бұл бастаманың әлеуеті зор деп санаймыз. Сонымен қатар, біз ДСҰ-ға кіру жөніндегі келіссөздер үдерісін аяқтап, биыл толық мүшелікке өтеміз дем үміттенеміз, – деді Мемлекет басшысы.

	Қазақстан Президенті ортақ интеграциялық үдерістерді Ұлы жібек жолын жаңғырту аясында құруға болатынын атап өтті.   

	– Жібек жолының қазіргі аумағымен шекараласатын елдердің нарықтары өзінің ауқымы мен әлеуеті жағынан теңдессіз болып саналады. Мұнда 3 миллиардтан астам адам тұрады. Транзиттік сауда жолдарын дамыту ғана емес, қосылған құнның жаңа тізбегін құру, қаржы нарықтарын интеграциялау, өңірде қолайлы іскерлік ахуал қалыптастыру, мәдени байланыстар мен көпжақты ынтымақтастықты нығайту да негізгі идея болуы тиіс, – деді Нұрсұлтан Назарбаев.

	Қазақстан Президенті өңірдегі 10 елдің Орталық Азия өңірлік экономикалық ынтымақтастығы бағдарламасы аясындағы ынтымақтастық пен серіктестікті дамытуының оң тәжірибесін еске салды. 

	– Бұл бастаманы интеграциялық үдерістердің шекарасын жылжытып, Азияның барлық елдерімен сауда-экономикалық, көліктік, энергетикалық, іскерлік және мәдени байланыстарды нығайта отырып кеңейту арқылы қолдау қажет. Еуропа мен Азияның тоғысындағы Орталық Еуразияда бірегей орны бар біздің ел осындай интеграцияға қажетті барлық шарттарды жасай отырып, өңірлердің синергиясын күшейту арқылы оларды бір-бірімен байланыстыруға дайын. Қазақстан осы өңірдегі экономикасы ең ірі және ең жылдам дамушы ел ретінде өз тәжірибесі және ресурстары арқылы көмектесе алады, – деді Мемлекет басшысы.

	Соңында Нұрсұлтан Назарбаев Басқарушылар кеңесі отырысы жалпы әлемдік экономиканың дамуына  жаңа серпін беретініне сенім білдірді.

	– Азия даму банкі адам тұрмысын жақсарту жөнінен маңызды міндет атқарады, сол арқылы Азия өңірімен қатар бүкіл әлемді біріктіруде шешуші рөлге ие. Өз кезегімізде біз АДБ-мен бұдан әрі де жемісті ынтымақтастықты жалғастыратынымызға сендіреміз және Банктің игі миссиясын жүзеге асыру жолында оны қолдауға дайынбыз, – деді Мемлекет басшысы.

	Азия даму банкінің президенті Т.Накао өз сөзінде Қазақстан Үкіметімен арада қол қойылатын келісімшартқа қанағаттанушылығын білдіріп, Азия-Тынық мұхиты өңіріндегі елдердің экономикалық өсімдеріне қатысты болжамдары жөнінде ой бөлісті.

	Отырыс қорытындысы бойынша  Қазақстан Республикасы Үкіметі мен Азия даму банкі арасында экономикалық әртараптандыруға, дамуға және Қазақстан Республикасының жалпы өсіміне атсалысу мақсатындағы ынтымақтастықты күшейту жөніндегі серіктестік туралы негіздемелік келісімге қол қойылды.








///
	 

	Өз хатын қазақ тілінде жазған 6 «Г» сынып оқушысы А.Влизько елорданы Астанаға көшіргені үшін Мемлекет басшысына алғысын білдіріп, соның арқасында көптеген оқу орындары ашылғанын, онда түрлі ұлттардың өкілдері оқитынын айтқан.

	Автор өз хатын  кең байтақ қазақ даласының миллиондаған қазақстандық балаларының атынан жазып отырғанын  атап өткен.

	«Рас, менің тегім сәл басқа.  Мен украин ұлтының өкілімін. Бірақ мен өзімді бала күнімнен  қазақпын деп сезінемін. Қазақпын деп есептеймін. Себебі мен бірлігі мен татулығы, достығы мен туыстығы жарасқан Қазақстанда өсіп келемін», - дейді А.Влизько. 

	Ол Қазақстанның болашағынан сенетінін, осы ел үшін қызмет етуге дайын екенін жеткізген.

	«Бұл жер – менің әкемнің кіндік қаны тамған мекен. Бұл жер – менің анамның өмірге келген қонысы. Менің сүйегім де, етім де қазақ. Мен Қазақ жерінде туғанымды мақтаныш етемін», - делінген хатта.
///Мемлекет басшысы Қасым-Жомарт Тоқаев Ұлы Отан соғысындағы Жеңістің 75 жылдығына орай Мәскеуде, Қызыл алаңда өткен әскери парадқа қатысып, «Белгісіз солдат» қабіріне гүл шоғын қойды.
Ресей Федерациясының Президенті Владимир Путиннің бастамасымен Мемлекет басшылары және Үкімет жетекшілері деңгейінде өткен салтанатты шараға Қасым-Жомарт Тоқаевпен қатар, Беларусь Президенті Александр Лукашенко, Молдова Президенті Игорь Додон, Сербия Президенті Александр Вучич, Тәжікстан Президенті Эмомали Рахмон, Өзбекстан Президенті Шавкат Мирзиёев, сербтерден Босния және Герцеговина Президиумының төрағасы Милорад Додик, сондай-ақ, бірқатар халықаралық ұйымдардың басшылары қатысты.
Салтанатты шеруде 13 мыңнан астам әскери қызметші, 216 әскери техника және әртүрлі 75 әскери ұшу аппараты сап түзеді.
Қызыл алаңнан 53 жаяу әскер колоннасы, ТМД елдері және басқа да шет мемлекеттердің қарулы күштерінен құралған 13 топ салтанатты түрде сап құрап өтті. Аталған шараға Қазақстан Республикасының атынан десанттық шабуылдаушы әскери бөлімінің 55 сарбазы қатысты.
 






















/// 
Хатта Нұрсұлтан Назарбаевтың бай тәжірибесі мен мемлекет басшысы ретінде жұмсап келе жатқан күш-жігері арқасында Қазақстанның бүгінде елді әлеуметтік-экономикалық өзгерту тұрғысынан даусыз табыстарға жетіп отырғаны айтылған.
«Алғыс айту күні Сізге рахмет айтуға рұқсат етіңіз. Елімізде дамып келе жатқан қайырымдылық ісіне көрсеткен қолдауыңыз үшін рахмет. Жеке өзіңіз үлгі болып, үнемі халықтың әлеуметтік әлсіз топтарына, әсіресе балаларға көмек көрсетуге шақыратыныңыз үшін рахмет», – деп жазады авторлар.
Мемлекет басшысына «Асыл бала» республикалық қауымдастығының мүшелері «Мейірім акциясына» жеке заттарын бергені үшін де алғыс айтқан.
«Барлық тапсырылған қаражаттар «Ғұмыр үшін» жобасын жүзеге асыруға бағытталады, оның мақсаты – онкологиялық дертке шалдыққан балаларды диагностикалау мен емдеудегі әлемдік медицина ғылымының заманауи жетістіктеріне, баған жасушалардың халықаралық банкіне қазақстандық балалардың қол жеткізуін қамтамасыз ету», – делінген хатта.
Соңында авторлар Нұрсұлтан Назарбаевқа және елімізге Отанымыздың келешегі үшін барлық игі мақсаттарға жетіп, татулықпен өркендей беруімізге  тілектес екендерін жеткізген.
«Біз мейірімділік, сүйіспеншілік және қазақстандық қайырымдылықтың жалпыға ортақ күні ретінде қабылдауға болатын Алғыс айту күнін мерекелеу  ізгі де игі дәстүрге айналады деп үміттенеміз», – деп атап өтілген хатта.  
///
	 

	Кеңес барысында қаланың 2013 жылғы әлеуметтік-экономикалық дамуының қорытындылары, сондай-ақ алдағы кезеңге арналған жоспарлар қаралды.

	Өз сөзінде Нұрсұлтан Назарбаев мегаполисті дамыту мәселелері мемлекеттің әрдайым басты назарында болатынын атап өтті.

	– Алматы – еліміздегі ірі мегаполис. Оның дамуы Астанамен бірдей деңгейде болуға тиіс. Нақ осындай мегаполис қана ғылым, инновация және білімді дамытудың орталығы болып саналады. Алматы экономика, шағын және орта бизнес, қала құрылысы салаларында көшбасшылық рөлін сақтап келеді. Тұрғындарының саны бір жарым миллиондық межеге таяған қалада біз экологиялық тазалық жайын ойлауымыз керек. Автомобильдер саны артуда, бұл көлік қозғалысын ұйымдастырудың жаңа тәсілдерін қажет етеді. Соңғы жылдары айналмалы көлік жолдары көптеп салынуда, соның арқасында көлік қозғалысының жай-күйі айтарлықтай жақсарды. Сондай-ақ, қаланы дамытудың өзекті мәселелері білім мен ғылым салаларын, жаңа туристік және мәдени нысандарды құру ісін қамтиды. Біздің жұмысымыздың басты бағыты – халықтың әл-ауқатын жақсарту, – деді Мемлекет басшысы.

	Қазақстан Президенті көлік қозғалысын басқару, сондай-ақ сәулеткерлік талаптарды сақтау жөнінде әлемдік үздік тәжірибені қолдану қажеттігіне назар аударды. Атап айтқанда, қаланың сейсмикалық ерекшелігін ескеріп, эстетикалық тартымдылықты сақтау және архитектуралық есептеулер жүргізу қажеттігі атап өтілді. 

	Мемлекет басшысы қаланың криминогендік жағдайына қатысты 53000 қылмыс тіркелгенін, оның 80%-ы ашылмағанын, бірақ бұл ретте жасөспірімдер қылмысы көбейгені байқалатынына тоқталды. Осыған байланысты, әкімдіктің өтінішімен ішкі істер департаментінің штаты едәуір кеңейді, алайда 500 орын әлі де бос тұр. Қазақстан Президенті Алматының тұрғындары мен қонақтарының қауіпсіздігін қамтамасыз етуді тапсырды. Ол жол-көлік оқиғаларының саны 3 есе артып, 7000-ға жеткеніне назар аударды.

	– Осы орайда, жол-көлік оқиғаларына танымал адамдардың балалары мен туыстарының жиі қатысы болатыны туралы деректердің де аз емес екенін ерекше атап өткім келеді. Заң алдында барлығы бірдей, сондықтан мұндай жағдайларда балаларды да, ата-аналарын да барынша қатаң жазалау керек, – деді Мемлекет басшысы.

	Нұрсұлтан Назарбаев Алматы бүкіл елімізде жүзеге асырылып жатқан «Қазақстан – 2050» стратегиясын іске асыруға қомақты үлес қосуға тиіс екенін атап көрсетті.

	– Қалада индустриялық-инновациялық даму, жұмыспен қамту, тұрғын үй-коммуналдық шаруашылықты жаңғырту, денсаулық сақтау және білім беру салаларында барлық негізгі мемлекеттік бағдарламалар іске асырылуда. Алматы осы бағыттардың бәрінде басты рөл атқаруға тиіс, – деді Мемлекет басшысы.

	Қазақстан Президенті қалада көп ұлт өкілдері тұратынына орай Қазақстан халқы ассамблеясының жұмысына назар аударудың маңыздылығын айтты.

	– Біздің барлық бағдарламаларымызда Алматының орны ерекше. Бұл қала – Тәуелсіздігіміздің бесігі. Алматыға Астана сияқты бәсекелестің пайда болуын жағымды фактор деп санаймын. Қала мемлекеттің бюджетіне зор үлесін қосып келеді және қазіргі кезде мемлекет те түрлі нысандардың құрылысы мен инфрақұрылымдар үшін мол қаражат инвестициялауда. Қосқан үлес осылай қайтарылады және ол жыл сайын артып отыруға тиіс. Қала зор перспектива мен әлеуетке ие, оны іске асыру қажет. Негізгі мегаполис бола отырып, оның алдағы уақытта да дами беретініне сенімдімін, – деді Нұрсұлтан Назарбаев.

	Өз баяндамасында А.Есімов барлық көрсеткіштер бойынша, атап айтқанда, өнеркәсіп, көлік, сауда және қызмет көрсету салаларында өсім байқалатынын атап өтті.

	– Соңғы 5 жылда өңірлік жалпы өнім 2 есе өсіп, 6,4 трлн. теңгеге дейін артты, бұл – жан басына шаққанда шамамен 27 мың доллар. Салық түсімдері – 1 трлн. 360 млрд. теңге, бұл 2012 жылмен салыстырғанда 13%-ға жоғары, – деді Алматы қаласының әкімі.

	А.Есімов қаланы дамытудың перспективалық 3 бағыты – Инновациялық технологиялар паркіндегі еркін экономикалық аймақ, Алатау ауданындағы индустриялық аймақ және туризмді дамыту бағыттары белгіленгені жөнінде хабардар етті.

	Әкім қаланың экологиялық ахуалын жақсарту және ауаның ластануын азайту жөніндегі тапсырма ерекше бақылауда тұрғанына тоқталды.  

	– Метрополитен құрылысы жалғасуда, биыл 2 жаңа станса қосылады. 2013 жылы 6 айналма жол пайдалануға берілді, биыл 3-еуі салынады, сондай-ақ тағы 4 айналма жолдың жобалық-сметалық құжаттамасын дайындау ісі аяқталады. Қалада 2017 жылғы Универсиадаға дайындық жұмыстары қызу жүріп жатыр. Биыл 12 мың орынға арналған мұз сарайының, 3 мың адамға арналған стадионның және атлеттер қалашығының құрылысы басталады. Міндет – барлық нысанды 2016 жылдың тамызында аяқтау. Сіздің тапсырмаңызға сәйкес біз 2022 жылғы қысқы Олимпиаданы Алматыда өткізуге өтінім бердік. Мемлекеттегі тұрақтылық пен экономикалық дамудың арқасында оны өткізуге қаламыздың нақты мүмкіндіктері бар, – деді А.Есімов.

	Соңында Алматы қаласының әкімі Мемлекет басшысының қолдау көрсетуі арқасында қаланың экономика және әлеуметтік саланың іс жүзінде барлық бағыты бойынша дамуы жақсы қарқын алғанын, сондай-ақ осы қарқынның сақталуы үшін барлық күш-жігер жұмылдырылатынын айтып өтті.                                       



///Жеделхатта Таиланд королінің қайтыс болғаны туралы хабарды  Мемлекет басшысының зор күйзеліспен қабылдағаны айтылған.
«Король Адульядетті парасатты басшы, мемлекеттеріміз арасында достық қатынастар орнауына және нығаюына ерекше үлес қосқан көрнекті тұлға ретінде қазақстандықтар әрдайым есте сақтайды», – деп жазылған көңіл айту жеделхатында.  
Нұрсұлтан Назарбаев қайғыға ортақтасып, өзінің және Қазақстан халқының атынан Прают Чан-Очаға, корольдің отбасы мүшелеріне және барша Таиланд халқына көңіл айтты.
///
	 

	Кеңесте облыстар мен Астана, Алматы қалалары әкімдерінің аппарат басшылары қатысқан екікүндік семинар-кеңестің қорытындысы жасалып, сайланған ауыл әкімдерін қоса алғанда, жергілікті өзін өзі басқару органдарының жұмысын одан әрі жетілдіру, орталық пен өңірлер арасындағы өкілеттіктердің айырмашылықтары, сондай-ақ Мемлекет басшысының актілері мен тапсырмаларының орындалу мәселелері талқыланды.
	
	Президент Әкімшілігінің Басшысы әкімдіктердің жұмысындағы анықталған кемшіліктерді жоюға және Мемлекет басшысының актілері мен тапсырмаларының мүлтіксіз орындалуына қатысты нақты тапсырмалар берді.
///
	

	Мектептің жалпы аумағы – 8600 шаршы метр, 1200 оқушыға арналған және заманауи мультимедиялық жабдықтармен, компьютерлік техникамен жабдықталған. Онда физика, химия, биология кабинеттері, сондай-ақ оқу шеберханалары (ағаш пен металл, аспаздық, тігін шеберханасы) үшін мамандандырылған техникаларды қоса алғанда, тиімді оқу үдерісіне арналған өзге де қажетті жабдықтар бар.

	Мектепті аралау барысында аудан тұрғындары Мемлекет басшысына балалардың өз көшелеріне жақын орналасқан мектепке баруына мүмкіндік туғызған мұндай маңызды нысанның құрылысы үшін зор алғыс айтты.

	Сонымен қатар, Нұрсұлтан Назарбаев Алматы қаласы Алатау ауданын дамытудың бас жоспарымен танысты.

	Мемлекет басшысы ауданда бизнес үшін жақсы перспективалар мен өнеркәсіп кәсіпорындары бар екенін, жер және қажетті коммуникация ғимаратының бар екендігіне байланысты зор мүмкіндіктер ашылып отырғанын атап өтті.

	- Алатау ауданы қаланың даму проблемасын шешу мақсатында құрылды. Қазір мұнда өнеркәсіп дамуда, әлеуметтік-мәдени және білім беру нысандары салынуда, атап айтқанда, мектептер мен мамандандырылған ХҚО жұмыс істеуде. Келешекте мұнда Универсиада нысандары, түрлі спорттық кешендер, кино-концерт залдары орналасатын болады. Бұл үшін қажетті инфрақұрылым тартылады. Алматының жаңа солтүстік-батыс ауданында келешекте 300 мыңға дейін тұрғын тұратын болады, бұл - оңтүстік астана тұрғындарының 20 пайызы, - деді Нұрсұлтан Назарбаев.

	Мемлекет басшысы аудан тұрғындарының өмір сүрулері үшін қолайлы жағдай жасау жөніндегі жұмыстар жалғасын табатынын атап өтті.        
///
	 

	Сапар барысында Мемлекет басшысы Алматы қаласын дамыту мәселелеріне арналған кеңес өткізеді.  
///
	 

	Мемлекет басшысы аса жоғары деңгейдегі шеберлік, керемет командалық ойын және жеңіске деген жігер Германия құрамасына лайықты қарсыластарынан басым түсіп, биік тұғырға көтерілуге мүмкіндік бергенін атап өткен.
	
	«Германия Федеративтік Республикасы құрама командасының футболдан биылғы әлем чемпионатындағы тамаша жеңісіне және төртінші рет чемпион атануына байланысты шынайы құттықтауымды қабыл алыңыз. Дүние жүзі қауымының назарын аударған Германия командасының бұл жеңісі футбол тарихында айрықша із қалдырды», – делінген жеделхатта.
	
	Нұрсұлтан Назарбаев Ангела Меркельге және достас Германия халқына алдағы уақытта да жеңістерге жете беруге тілектестік білдірді.
///Ардагерлер ұйымы 1987 жылғы 21 наурызда құрылған. Бірлестік құрамында 1 млн 845 мың соғыс және еңбек ардагері бар. «Халық қаһарманы» және Қазақстанның Еңбек Ері атағын иеленген 17 ардагер, 2 Кеңес Одағының Батыры, 115 Социалистік Еңбек Ері ұйымның мақтаныштары болып саналады.
Салтанатты жиналысқа Ардагерлер ұйымының орталық кеңесінің төрағасы Б.Ізмұхамбетов, еліміздің барлық өңірінің соғыс және еңбек ардагерлері, Парламент Мәжілісінің депутаттары, мемлекеттік органдар, жұртшылық және бұқаралық ақпарат құралдары өкілдері қатысты.
Гүлшара Әбдіқалықова құттықтау сөзінде ардагерлерге қамқорлық жасау, олардың тұрмыс деңгейін арттыру мемлекеттің әлеуметтік саясатының басты басымдығының бірі болып саналатынын атап өтті.
Мемлекеттік хатшы 2017 жылғы 1 шілдеден бастап Президенттің тапсырмасы бойынша зейнетақы 2016 жылмен салыстырғанда 20%-ға өсетінін айтты. Бұдан бөлек, негізгі зейнетақыны тағайындау жаңа әдістеме бойынша жүзеге асырылып, оның мөлшері зейнетақы жүйесіне қатысу өтіліне байланысты болмақ. Бұл шаралар 2018 жылы негізгі зейнетақы көлемін 2017 жылмен салыстырғанда 1,8 есе ұлғайтуға мүмкіндік береді.
Мемлекеттік хатшы республикалық бірлестіктің Қазақстан Республикасының қалыптасуы мен дамуына қосқан үлесін айрықша атап өтті.
Соңында Мемлекеттік хатшы ел Президентінің «Болашаққа бағдар: рухани жаңғыру» атты бағдарламалық мақаласында қойылған міндеттерді іске асыруға ардагерлер белсенді түрде атсалысатынына сенім білдірді.
Салтанатты жиын барысында ардагерлер Нұрсұлтан Назарбаевтың ұдайы көрсетіп келе жатқан қамқорлығы үшін алғыс білдірді. Олар Қазақстанда салтанат құрып отырған бейбітшілік, бірлік және келісімге жеткізген Мемлекет басшысының көреген әрі сындарлы саясатын бірауыздан қолдайтынын айтты.
///Әңгімелесу барысында Украина Президенті Петр Порошенко Нұрсұлтан Назарбаевтың Қазақстан-Украина қарым-қатынастарын дамыту және екі ел халықтарының арасындағы достықты нығайту ісіндегі тарихи рөлін атап өтті.
Нұрсұлтан Назарбаев пен Петр Порошенко алдағы уақытта тұрақты байланыстарын жалғастыра беруге уағдаласты.
///
	 

	Қазақстан Президенті Теміртау қаласы әкімдігінің ғимаратында болып, әр жылдары өзімен бірге еңбек еткен серіктестерімен кездесті.

	Сонымен қатар, Мемлекет басшысы Қазақстанның Тұңғыш Президентінің мұражайында болып, экспозиция залдары мен мұражайдың қорын аралап көрді.

	Қазақстанның Тұңғыш Президентінің мұражайы ел Тәуелсіздігінің 20 жылдығында ашылды. Онда Тұңғыш Президенттің өмірі туралы бірегей материалдар жинақталған.

	Мұражай залдары тәуелсіздік жылдарындағы Қазақстанның жетістіктеріне арналған. Онда Нұрсұлтан Назарбаевтың әлемдік деңгейдегі саясаткер ретінде қалыптасу кезеңдерін бейнелейтін құжаттар мен фотосуреттер қойылған.

	Мұражайды аралап болғаннан кейін Мемлекет басшысы өңірдің жұртшылық өкілдерімен кездесті.     

	
///Мемлекет басшысына өңірдің 2020 жылғы даму қорытындылары мен Президент тапсырмаларының орындалу барысы, сондай-ақ, Қазақстан халқына арналған Жолдаудағы міндеттерді жүзеге асыру жоспары жөнінде баяндалды.
Бердібек Сапарбаев Қасым-Жомарт Тоқаевқа есеп беріліп отырған кезеңдегі Жамбыл облысының экономикасының өсімі 102,2 пайызға, негізгі капиталдың инвестициясы 344,1 миллиард теңгеге жеткені жайында айтты.
Кездесу барысында әлеуметтік саланы дамытуға ерекше көңіл бөлінді. Президентке пандемия кезінде облыстың 524 мың тұрғынына 44,6 миллиард теңге көлемінде қаржылай әлеуметтік көмек көрсетілгені туралы айтылды. Сондай-ақ Тәуелсіздік күні мен жаңа жыл мерекелері қарсаңында 8 мың адамға 203 миллион теңге көлемінде қосымша бір реттік көмек берілген.
Сонымен қатар Қасым-Жомарт Тоқаевқа Қордай ауданындағы ахуал жөнінде баяндалды. Облыс әкімінің айтуынша, аудандағы жағдай тұрақты. Былтыр тұрғын үй және жол құрылысы, білім беру, медицина, мәдениет және спорт  салалары бойынша жалпы құны 35,1 миллиард теңге болатын 392 жоба іске асырылған. Мемлекет басшысының тапсырмасы бойынша 22 елді мекенге газ тарту, ауызсумен қамтамасыз ету және 391 шақырым жол салу жұмыстары жүргізілген. 360 пәтерлік 5 тұрғын үй салынған.  
Бердібек Сапарбаев коронавирустың келесі толқынына дайындық жөнінде айтты. Облыста жұқпалы ауру жұқтырғандар үшін 4,5 мың және жан сақтау бөлімдерінде 468 төсек-орын дайындалған. Дәрі-дәрмектің екі айлық қоры жасақталған. Қажет болған жағдайда қосымша 7 мыңға дейін медицина қызметкерлері жұмысқа тартылады.
Қордай ауданының Гвардейск ауылындағы Биологиялық қауіпсіздік проблемалары жөніндегі ғылыми-зерттеу институтының базасында отандық иммундық препараттар шығаратын зауыттың құрылысы жүргізіліп жатыр.  
Бердібек Сапарбаев Қасым-Жомарт Тоқаевқа өңірдегі апатты жағдайда тұрған және үш ауысымды мектептердің мәселесін шешу, бұқаралық спортпен шұғылданатын адамдардың санын 35 пайызға дейін жеткізу жоспары туралы ақпарат берді.
Мемлекет басшысы өңірдің әлеуметтік-экономикалық дамуы бойынша облыс әкімінің жұмысына оң баға беріп, эпидемиялық ахуалды бақылауда ұстауды, инвестиция тарту және Жұмыспен қамту жол картасын тиімді жүзеге асыру жұмыстарын жандандыруды тапсырды.

///Әңгіме барысында Мемлекет басшысы Қазақстан бұл ұйымның жұмысына толықтай қатысу үшін қажетті барлық шараларды қабылдап отырғанын атап өтті.
– Бүгінгі іс-шара аса маңызды. Біз саммиттің нәтижелері табысты болады деп үміттенеміз, – деді Нұрсұлтан Назарбаев.
Ислам ынтымақтастығы ұйымының бас хатшысы Қазақстан Президентіне саммитті жоғары деңгейде ұйымдастырғаны үшін ризашылығын білдірді.
– Қазақстанның ислам әлеміндегі беделі зор. Бүгінгі саммитке келген барлық делегация өкілдерінің атынан Сізге және Қазақстан халқына қонақжайлық көрсетіп, іс-шараны жоғары деңгейде өткізгендеріңіз үшін алғыс айтамын, – деді Бас хатшы.
Юсеф бен Ахмад әл-Осеймин Ислам ынтымақтастығы ұйымының ғылым және технологиялар жөніндегі саммиті алғаш рет өткізіліп отырғанына  тоқталды.
– Мұны тарихи оқиға деп зор сеніммен айтуға болады. 57 ислам елінің өкілдері ғылым мен технология саласындағы өзекті мәселелерді талқылау үшін бас қосты. Біз ұлы дініміздің жаңа қырларын аша түсеміз деп үміттенемін. Өкінішке қарай, террористік ұйымдар әлемдегі исламның беделіне нұқсан келтіруде, – деді Ислам ынтымақтастығы ұйымының бас хатшысы.
Ұйым басшысы кең ауқымда танымал өкілдер қатысқан бүгінгі кездесу Қазақстан Президенті беделінің арқасында өткізіліп отырғанын айтты.
Юсеф бен Ахмад әл-Осеймин ислам елдерінің халықаралық күн тәртібіндегі өзекті мәселелер жөнінде ортақ ұстаным қалыптастыруға және исламдық емес ұйымдармен сындарлы ынтымақтасуға бағытталған Ұйымның алдағы жұмыс жоспары туралы ой бөлісті.
Сондай-ақ, Ұйым басшысы Қазақстанның жаңа елордасы – Астананың әсемдігіне тамсанатынын айтып, қаланың инвестициялық тартымдылығына тоқталды.
Нұрсұлтан Назарбаев Юсеф бен Ахмад әл-Осейминнің Ислам ынтымақтастығы ұйымының дамуына тың серпін беретін білікті басшы екенін атап өтті.  
– Сіздің қызметіңізге табыс тілеймін, бізді қолдайтыныңызға сенемін. Қазіргі уақытта лаңкестік шабуылдардың көбісі ислам елдерінде болуда.  Осы орайда Сіздің бұл зауалмен бірлесе күрес жүргізу қажеттігі жөніндегі сөзіңіз орынды, – деді Мемлекет басшысы.
Соңында Қазақстан Президенті орта ғасырларда негізгі ғылыми жаңалықтар ислам әлемінде ашылғанына ерекше тоқталды.
– Мұны әрдайым есте ұстап, аянбай еңбек етуіміз қажет. Біз ғылым мен технологияларға арналған саммитті Төртінші өнеркәсіп төңкерісі кезеңінде тектен-тек өткізіп отырған жоқпыз, – деді Нұрсұлтан Назарбаев.



///
	 

	А.Мамин компанияның 2016 жылға қарай Қазақстанның өңірлік көлік-логистика хабы ретінде қалыптасуына бағытталған қызметі жөнінде хабардар етті.

	Мемлекет басшысы 2014 жылы пайдалануға беру жоспарланған Жезқазған – Бейнеу және Арқалық – Шұбаркөл  жаңа теміржол желілерін іске қосудың маңыздылығын атап өтті. Олар Шығыс – Батыс және Солтүстік – Оңтүстік бағыттарындағы халықаралық көлік дәліздерін үйлестіруді оңтайландырып, Достық – Ақтау бағытындағы арақашықтықты 748 шақырымға қысқартуға тиіс.     

	«ҚТЖ» ҰК» АҚ президенті «Қазақстан – жаңа Жібек жолы» ауқымды бағдарламасын іске асыру туралы айтты, оның аясында транзит әлеуетін арттыруға, ішкі және шетелдік көлік-логистика жүйесін қалыптастыруға бағытталған ірі инфрақұрылымдық жобалар жүзеге асырылатын болады.

	Қазіргі уақытта Қазақстан арқылы Еуропа-Азия бағыты бойынша  контейнерлік 14 шаттл-пойыз тұрақты түрде жүріп тұрады. 2014 жылдың басында Қытай – Орталық Азия және Қытай – Еуропа бағыттары бойынша тағы 3 контейнерлік пойыз ұйымдастыру жоспарлануда.

	А.Мамин екі жылда Қазақстанда жекеменшік сектордың қатысуымен көлік-логистика орталықтарының желісі толық қалыптастырылатынын мәлімдеді. Сондай-ақ, 2014 жылы солтүстік бағыттағы Ақтау теңіз портын дамыту жобасы аяқталады.  

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.


///Мемлекет басшысы жиынды ашып, бүгінгі басқосу ислам тарихында ерекше із қалдырады деп сенім білдіретінін айтты.
Нұрсұлтан Назарбаев қазақ халқының ислам әлемімен қарым-қатынасы ежелгі заманнан тамыр тартатынын атап өтті.
– Біздің байтақ даламызға Ислам діні бұдан мың жылдан астам уақыт бұрын келді. Еліміз ислам мен батыс өркениеттері арасындағы достық диалогқа дәнекер болып отыр, – деді Қазақстан Президенті.
Мемлекет басшысы мұсылман үмбеті бетпе-бет келіп отырған қазіргі сын-қатерлерге тоқталды.
– Біріншіден, экстремистік және террористік ұйымдар кеңінен етек алуда. Олардың лаңкестік әрекеттерінің нәтижесінде, бірінші кезекте мұсылман әлемі елдерінің азаматтары зардап шегіп отыр. Екіншіден, исламофобиялық пікір қоғам ішінде кең таралуда. Батыс елдерінде мұсылмандарға қарсы қылмыстық әрекеттер жыл сайын көбейіп келеді, – деді Нұрсұлтан Назарбаев.
Сондай-ақ, Қазақстан Президенті Мьянмада болған жағдайға байланысты алаңдаушылық білдіріп, барлық тарапты бұл проблеманы БҰҰ алаңындағы диалог аясында тек бейбіт жолмен шешуге шақырды.
Мемлекет басшысы үшінші мәселе ретінде 1,5 миллиардтан астам адамды біріктіретін ислам әлеміндегі ауызбіршіліктің болмай отырғанын атап өтті.
– Төртіншіден, әлемнің өзге өңірлері қарқынды дамып жатқанда, көптеген мұсылман елдері көш соңында қалуда. Кейбір сыншылар ислам дүниесінің артта қалуы діннің өзімен байланысты деп санайды. Алайда, бұл ақиқатқа мүлде жанаспайды, – деді Нұрсұлтан Назарбаев.
Мемлекет басшысы қазіргі заманның сын-қатерлеріне төтеп беру үшін күш біріктіруіміз қажет екенін атап өтіп, ортақ ғылыми-инновациялық қор құруды ұсынды.
Нұрсұлтан Назарбаев мұсылман елдеріндегі ғалымдардың ізденістеріне қолдау көрсетудің маңыздылығына назар аударып, ұйым аясында ғылым мен технологияларды дамытуға қосқан үлес үшін берілетін сыйлық тағайындау туралы шешім қабылданғанын айтты.
– Инновациялық кластерлер ғылымды қамтитын орнықты экономиканы қалыптастырудың негізі болып саналады. Қазақстан осындай кластерлерді Назарбаев Университеті мен Инновациялық технологиялар паркі базасында белсенді дамытуда. Ислам ынтымақтастығы ұйымының барлық елдерінің ғалымдары мен зерттеушілерін осы жұмыстарға белсенді атсалысуға шақырамын, – деді Мемлекет басшысы.
Бұдан бөлек, Қазақстан Президенті ғылым мен инновацияны исламдық қаржыландырудың рөлін арттыру маңызды екенін атап өтті.
– Біз «ЭКСПО-2017» көрмесін өткіздік. Енді оның аумағында «Астана» халықаралық қаржы орталығы жұмысын бастайды. Сіздерді ислам қаржысы саласындағы ынтымақтастықты арттыруға шақырамыз, – деді Нұрсұлтан Назарбаев.
Мемлекет басшысы жасыл технологияларды дамыту мәселесіне тоқталып, жасыл технология мен инвестицияны дамыту жөніндегі халықаралық орталықтың әлеуетін тиімді пайдалануды ұсынды.
– Біздің елдеріміз үшін аграрлық саладағы ынтымақтастық аса маңызды. Бәріміз бірлесіп аграрлық ғылымды дамытып, жаңа технологияларды енгізуіміз керек. Бұл тек ауыл шаруашылығының бәсекеге қабілеттілігін арттыруға емес, бұдан да тығыз интеграция мен азық-түлік қауіпсіздігін қамтамасыз ету үшін де қажет, – деді Қазақстан Президенті.
Нұрсұлтан Назарбаев ислам әлеміндегі маңызды экономикалық мәселелерді шешу үшін Ислам ұйымының жетекші 15 мемлекетін біріктіретін бейресми қоғамдастық құруды ұсынды.
Мемлекет басшысы алдыңғы қатарлы Батыс елдерімен ғылым және технологияларды дамыту мәселелері бойынша байланыстар орнату қажет екенін атап өтті.
– Біз көпұлтты және көпконфессиялы қоғамда дінаралық келісімді сақтаудың қазақстандық тәжірибесін бөлісуге әзірміз. Сондай-ақ, бәріңізді 2018 жылы өтетін Әлемдік және дәстүрлі діндер көшбасшыларының алтыншы съезіне шақырамын, – деді Қазақстан Президенті.
Соңында Нұрсұлтан Назарбаев Таяу Шығыста және ислам әлемі елдерінде бейбітшілік пен тұрақтылықты сақтауға шақырды.
– Сөз соңында, ұрпақтарымыз ислам әлемінің бірлігіне, ынтымақтастығы мен болашағына арналған бүгінгі тарихи форумға жоғары баға береді деп ойлаймын, – деді Мемлекет басшысы.
Сондай-ақ, саммиттің пленарлық отырысында Түркия Республикасының Президенті Р.Ердоған, Пәкістан Ислам Республикасының Президенті М.Хусейн, Мавритания Ислам Республикасының Президенті Мохаммед ульд Әбдел-Әзиз, Өзбекстан Республикасының Президенті Ш.Мирзиёев, Гвинея Президенті А.Конде, Иран Ислам Республикасының Президенті Х.Рухани, Ислам ынтымақтастығы ұйымының бас хатшысы Юсеф бен Ахмад әл-Осеймин сөз сөйледі.














///Әңгімелесу барысында саяси және сауда-экономикалық бағыттағы екіжақты ынтымақтастықтың қазіргі жағдайы мен  даму перспективалары талқыланды. Тараптар іскерлік байланыстарды нығайтуға және ауыл шаруашылығы, жоғары технологиялар мен инновация салаларындағы бірлескен инвестициялық жобаларды іске асыруға мүдделілік танытты.
Қасым-Жомарт Тоқаев пен Лео Варадкар халықаралық күн тәртібіндегі бірқатар өзекті мәселелерді талқылап,  БҰҰ және басқа да көпжақты құрылымдар алаңындағы Қазақстан мен Ирландияның өзара ықпалдастығы жөнінде пікір алмасты. Атап айтқанда, жаһандық бейбітшілік пен қауіпсіздікті тұрақты дамыту және ілгерілету мәселелері бойынша сындарлы диалогты жалғастыруға дайын екендерін нақтылады.
Тараптар коронавирус індетінің таралу мәселесіне ерекше тоқталды. Қазақстан Президенті мен Ирландияның Премьер-Министрі пандемияның кері салдарын жеңілдету жөніндегі екі елдің қабылдаған кешенді шараларын, оның ішінде, тұрғындардың аз қамтылған топтарын қолдау және дағдарыстан кейінгі кезеңде іскерлік белсенділікті ынталандыру жұмыстарын жоғары бағалады.
Телефон арқылы сөйлесуге Ирландия тарапы бастамашы болды.

///Кездесу барысында Қашаған және Қарашығанақ ірі мұнай-газ жобаларының жүзеге асырылуы жөніндегі жоспар қарастырылды. Президент Қасым-Жомарт Тоқаевқа жалғасып жатқан пандемия жағдайына қарамастан, Қашағандағы қазіргі жобалардың іске асырылу қарқыны сақталып отырғаны туралы баяндалды. 
Клаудио Дескальцидің айтуынша, мұнай өндіру ісін арттыру жөнінде бірқатар маңызды инвестициялық шешім қабылданған. Консорциум Қашаған кен орнын толыққанды игерудің тұжырымдамасын әзірлеп жатыр. Сондай-ақ газ өңдеу қуатын күшейту жұмыстары жалғасуда.
Мемлекет басшысы энергетикалық бағыттағы инвестициялық жобаларды одан әрі жүзеге асыруға Қазақстанның баса мән беретінін айтты. Осы ретте, Президент отандық өнім үлесінің жоғары болуын қамтамасыз ету қажеттігіне назар аударды.
Бұдан бөлек әңгімелесу барысында жер қойнауын игеру, геологиялық барлау жұмыстарын жүргізу және жасыл энергетика саласындағы жобаларды іске асыру мәселелері талқыланды.  
///
	

	Қазақстан Президенті Саин көшесіндегі жол айрығын қарап шықты.

	Қазір Саин-Торайғыров көшелерінің қиылысындағы жол айрығында қозғалыстың ұзындығы 660 метрлік ашық тоннельден өтеді. Бүгінде тоннельді әрлеу, инженерлік желілер мен монолитті коммуникациялық арналар жасау жұмыстары жүргізілуде.

	Сондай-ақ Жұбанов және Саин көшелерінің қиылысында тоннельдер жасау және эстакада тұрғызу жұмыстары жүріп жатыр. Эстакаданың ұзындығы – шамамен 340 метр, тоннельдің ұзындығы – 1180 метрден астам. Ал Жұбанов көшесі бойындағы қажетті жол инфрақұрылымдарын ретке келтіру іске асырылуда.   
///Қазақстан Республикасының Президенті Қасым-Жомарт Тоқаев «Игілік баршаға! Сабақтастық. Әділдік. Өрлеу» атты сайлауалды тұғырнамасы мен «Бірге» жалпыұлттық акциясының барысында ел азаматтарынан келіп түскен ұсыныстарды жүзеге асыру жөніндегі іс-қимыл жоспарын бекіту туралы Жарлыққа қол қойды. 
Жарлық Президенттің сайлауалды бағдарламасында баяндалған Қазақстанның әлеуметтік-экономикалық және саяси дамуы жөніндегі барлық міндеттердің нақты мерзімдері мен жауапты мемлекеттік органдарын көрсете отырып, уақтылы орындалуын қамтамасыз етуге бағытталған.  
Іс-қимыл жоспарына сот жүйесін жаңғырту, полиция қызметіне қоғамдық бақылауды күшейту, мемлекеттік қызметті жетілдіру, квазимемлекеттік секторға қоғамдық бақылау мен есеп беруін күшейту, монополистер тарапынан бәсекеге кедергілерді жою және асыра пайдалануды болдырмау, азаматтарға кепілді әлеуметтік қолдау көрсетуде бірыңғай стандарттар белгілеу, олардың қаржылық мүдделерін қорғау және басқа да бірқатар іс-шараларды қамтыған. Кешенді және ұзақмерзімді сипаттағы ведомствоаралық іс-қимылды қажет ететін мәселелерге қатысты мемлекеттік органдар тарапынан жеке Жол картасы жасалады. Оны әзірлеуге қоғамдық сарапшылар тартылатын болады.
Бұл құжаттар Мемлекет басшысының жүктеген міндеттемелерінің нәтижелі әрі бекітілген мерзімінде орындалуын реттейді.  
Жоспардың орындалуын бақылау Президент Әкімшілігіне жүктелді.
Жарлықтың толық мәтінің мына жерден оқи аласыздар.
///Кездесу барысында Қазақстан Президенті соңғы жылдары кәсіпорынның оң нәтижелерге қол жеткізіп отырғанын атап өтті.
– Мемлекет тарапынан бастамалардың бәріне жан-жақты қолдау көрсетілді. Бүгінде комбинат мейлінше тұрақты жұмыс істеп, дамып келе жатыр. Қолдағы мәліметке сәйкес, былтыр өндірістің 10 %-ға, кіріс көлемінің 20 %-ға артқаны байқалады, – деді Елбасы.
Мемлекет басшысы шетелдік компанияларды тарту арқылы инновациялық жобаларды одан әрі іске асырудың қажет екеніне назар аударып, ол кәсіпорынның әрі қарай дамуының маңызды тірегіне айналатынын айтты.
«Өскемен титан-магний комбинаты» акционерлік қоғамы директорлар кеңесінің төрағасы С.Геллер мен кәсіпорын президенті Ә.Мамытова кездесуге мүмкіндік жасағаны үшін Нұрсұлтан Назарбаевқа алғыс білдірді.
– Сіз атап өткен өндіріс көлемінің өсуі әуе-ғарыш және өнеркәсіп нарықтарындағы жалпы өсімдермен байланысты болды. Бірлескен кәсіпорындар іске қосылды, жобалық қуатқа жоспарлы түрде қол жеткізу байқалуда, – деді Ә.Мамытова.
Қазақстан Президентіне шетелдік әріптестермен бірлесе атқарылып жатқан жұмыстар жөнінде баяндалды.
– 2014 жылы Франция үкіметімен бірлесіп, атом өнеркәсібіне арналған титан құймалары мен бұйымдарын өндіретін екінші кәсіпорынның құрылғанын еске салғым келеді. Бүгінде зауыт құрылысы аяқталды. Биылғы 15 қыркүйекте зауыттың ашылу рәсімі өтеді, – деді «Өскемен титан-магний комбинаты» акционерлік қоғамының президенті.
Сондай-ақ, Ә.Мамытова кәсіпорынның оңтүстіккореялық «POSCO» компаниясымен бірлескен қызметі жөнінде айтты.
– Бірлескен жобаны іске асыру және заманауи технологияларды қолдану Қазақстан-Корея кәсіпорнына әлемнің жалпақ титан прокаты нарығына шығуға мүмкіндік береді, – деді Ә.Мамытова.
Мемлекет басшысы «Өскемен титан-магний комбинаты» акционерлік қоғамының жұмысымен құрылғалы бері таныс екенін айтып, кәсіпорынды шикізатпен қамтамасыз ету перспективасы жөнінде сұрады.
Ә.Мамытова құрамында титаны бар шикізаттар халықаралық әуе-ғарыш стандарттарына сәйкес алыс шетелдерден жеткізілетінін атап өтті.
– Биыл «Өскемен титан-магний комбинаты» акционерлік қоғамының 2022 жылға дейінгі даму бағдарламасы аясында ильменит концентратын өндіретін екінші кен байыту фабрикасының құрылысы басталды. Қазақстандық үлесті арттыру мақсатымен Үлбі металлургия комбинатының мамандарымен бірлесіп әзірленген жаңа технологиялар енгізілді, – деп түйіндеді Ә.Мамытова.


///Қасым-Жомарт Тоқаев Қазақстан халқы Ассамблеясының XXVIII сессиясына қатысып, ҚХА атынан Парламент Мәжілісіне сайланатын депутаттарға дауыс берді.








///Кездесу барысында Қасым-Жомарт Тоқаевқа еліміздің қазіргі әлеуметтік-экономикалық жағдайы және Үкіметтің биылғы 2 айда атқарған жұмыстарының нәтижелері туралы баяндалды.
Ұсынылған мәліметтерге сәйкес, биылғы қаңтар-ақпан айларында өнеркәсіп өндірісі – 2,7 пайызға, ауыл шаруашылығы – 3,6 пайызға, құрылыс – 2 пайызға, қызмет көрсету саласы – 3,9 пайызға өскен. Экономиканың түрлі салаларының да жақсара түскені байқалады.
Қазақстан Президенті Ұлт жоспары аясындағы құрылымдық және институционалдық реформаларды, сондай-ақ Тұңғыш Президент – Елбасының жолдаулары мен тапсырмаларында қамтылған әлеуметтік саладағы шараларды сапалы жүзеге асыруды, бюджет қаражатын тиімді игеру тұрғысынан негізгі мемлекеттік бағдарламаларды орындауды, экономиканы әртараптандыру жөніндегі жұмыстарды жалғастыруды, еліміздің жекелеген аймақтарында су тасқынына тосқауыл қою шараларын жедел қабылдауды тапсырды.
Премьер-Министр Мемлекет басшысына Үкімет тарапынан бюджеттік міндеттемелер мен әлеуметтік бастамалардың барлығының толықтай орындалуын қамтамасыз етіп, әлеуметтік маңызы бар тауарларға бағаның негізсіз өсуін болдырмау және экономикалық өсімнің сапасын арттыру үшін тиісті жұмыстарды жалғастыра беретінін жеткізді.
Кездесу қорытындысы бойынша Қазақстан Президенті бірқатар нақты тапсырма берді.

/// 
Мемлекет басшысы көңіл айта отырып, жазушының дүние салғаны туралы хабарды күйзеле қабылдағанын, бүкіл Қазақстан мәдениетінің ауыр қазаға душар болғанын атап өтті.          
«Герольд Карловичтің Қазақстанға деген шексіз сүйіспеншілікпен өрілген өмірі шынайы патриотизмнің үлгісі болып саналады. Оның шығармашылық мұрасы біздің мәдениетіміздің баға жетпес игілігіне, ал өмір жолындағы рухани ар-намыс қағидаттары әр кезеңнің ұрпақтарына жігер беретін бағыт-бағдарға айналды», – деп атап өтті Қазақстан Президенті.
Жеделхатта сондай-ақ Г.Бельгердің шығармашылығымен ғана емес, керемет адамгершілік қасиетімен, ізгілігімен және өмірлік ісіне деген ыждаһаттылығымен есте қалғанына назар аударылған.  Ол елдің қоғамдық тіршілігіне белсене араласты, оның ісі мен ой-тұжырымдары әрдайым татулықты, мейірім мен рухани құндылықтарды орнықтыруға бағытталды.
«Герольд Карловичтің еңбегі жоғары мемлекеттік марапаттармен атап өтілді, Президенттің Бейбітшілік пен рухани келісім сыйлығының лауреаты болды.  Оның жарқын бейнесі қазақстандықтардың жадында мәңгі сақталатын болады», – делінген жеделхатта. 
///
	 

	Ә.Рақышева Қазақстан Республикасы Президенті Әкімшілігінің Мемлекеттік құқық бөлімінің меңгерушісі қызметіне;

	***

	Н.Жоламанов Қазақстан Республикасы Ұлттық қауіпсіздік комитеті төрағасының орынбасары – Шекара қызметінің директоры қызметіне тағайындалды;

	***

	И.Ахметова Қазақстан Республикасы Президенті Әкімшілігінің Мемлекеттік құқық бөлімінің меңгерушісі қызметінен босатылды.
///
	 

	

	Кездесу барысында серіктестік пен ынтымақтастықтың ауқымды аясында Қазақстан мен ЕО арасындағы сауда-экономикалық қарым-қатынастарды нығайту және одан әрі дамыту келешегі талқыланды.

	Тараптар халықаралық күн тәртібіндегі, Ауғанстандағы жағдайды қоса алғанда, жаһандық және аймақтық қауіпсіздік мәселелерін қарастырды.

	Қазақстан Президенті әңгімелесу біздің еліміз бен ЕО арасындағы қарқынды саяси диалогтың жалғасы болып саналатынын атап көрсетті.

	Кэтрин Эштон Қазақстанда өте көтеріңкі көңіл-күйде жүргенін айтып өтті.

	- Бүгін Сізбен кездесу мен үшін – үлкен мәртебе. Бұл менің Астанаға алғашқы, ал Қазақстанға екінші сапарым. Астанаға келген әр адам оның сәулетіне таңданбай тұра алмайды. Мен көптеген ғимараттың әлі салынып жатқанын байқадым. Бұл қала дамуының жалғасып жатқанының дәлелі, - деді К.Эштон.

	К.Эштон ЕО Қазақстанды БСҰ-ға кіру жөніндегі келіссөздер процесінде, сондай-ақ Қазақстан Президентінің аймақтық интеграция жөніндегі бастамаларын қолдайтынын атап өтті.

	Еуропалық Одақ алты жыл қатарынан Қазақстанның негізгі сауда және инвестициялық серіктесі болып келеді. 1993-2012 жылдар аралығанда ЕО елдерінің Қазақстан экономикасына тікелей инвестициясының түсімі 70 миллиард АҚШ долларын құраған.             

/// 
Нұрсұлтан Назарбаев пен Дилма Руссефф екіжақты сауда-экономикалық ынтымақтастықтың мәселелерін және оны бұдан әрі арттырудың перспективаларын қарастырды.
Сонымен қатар, халықаралық күн тәртібіндегі өзекті мәселелер жөнінде пікір алмасылды.
Нұрсұлтан Назарбаев екіжақты өзара ықпалдастықты арттыра түсу мақсатында Д.Руссефті Қазақстанға сапармен келуге шақырды.
///Қасым-Жомарт Тоқаевқа өткен жылғы сауда жүйесінің даму қорытындылары, оның ішінде, сыртқы және ішкі сауданы кеңейту жөнінде қабылданған шаралар жайлы баяндалды.
Кездесу барысында жағымсыз өзгерістерге қарамастан, Қазақстанның шикізаттық емес экспортының оң динамикасын сақтап қалғаны айтылды. Президент қазақстандық өнімнің экспортқа шығару нарығын кеңейтудің және оның бәсекеге қабілеттілігін арттырудың маңыздылығын атап өтті.
Биыл Қазақстан Еуразиялық экономикалық одаққа төрағалық етеді. Осы ретте біздің еліміз еуразиялық интеграцияны дамытуға, сауда кедергілерін жоюға және тауарлар мен қызметтердің еркін айналымын қамтамасыз етуге баса мән беріп отыр.
Ішкі сауда саласына қатысты Қасым-Жомарт Тоқаев Бақыт Сұлтановқа ұлттық тауар өткізу жүйесін құру, нарықты отандық өніммен толықтыру үшін жағдай жасау және аталған сектордың орнықты дамуын қамтамасыз ету жөніндегі жұмыстарды сапалы әрі жедел атқаруды міндеттеді. Жүйе Өзбекстан, Қырғызстан, Тәжікстан және Ресейдегі көтерме-тарату орталықтары желісінен тұратын еуразиялық тауар өткізу желісінің негізі болуға тиіс.
Мемлекет басшысы Сауда және интеграция министріне отандық өнімді шығаратын нарықтарды кеңейту мақсатында Еуразиялық экономикалық одақ шеңберінде және үшінші елдермен кооперациялық жобаларға қатысу үшін Қазақстанның сауда-логистикалық әлеуетін нығайту жөнінде шаралар қабылдауды тапсырды.
 

///Қазақстан Президенті Астанада өтіп жатқан Ислам ынтымақтастығы ұйымының ғылым және технологиялар жөніндегі бірінші саммитіне қатысқаны үшін Ислам даму банкінің президентіне ризашылық білдірді.
– Ислам даму банкімен ынтымақтастығымыз жыл сайын нығая түсуде. Бүгінгі саммит «ЭКСПО-2017» халықаралық көрмесінің өтуімен тұспа-тұс келіп отыр. Бұл көрменің тақырыбы – жаңа энергетика. Онда барлық елдердің осы саладағы жетістіктері көрсетілді, – деді Нұрсұлтан Назарбаев.
Мемлекет басшысы көрме жұмысы аяқталған соң оның орнында Халықаралық қаржы орталығы жұмыс істейтінін, оның қызметі ағылшын құқығына негізделетінін атап өтті.
– Біз көптеген дамыған елдердің осы саладағы қызметіне талдау жасап, бұл орталықтың жұмысын Дубайдағы қаржы орталығының үлгісі бойынша қалыптастыруды ұйғардық. Ислам даму банкі осы жұмыстарға тікелей атсалысады деп үміттенемін, – деді Қазақстан Президенті.
Ислам даму банкінің президенті қонақжайлық көрсеткені үшін Мемлекет басшысына және Қазақстан халқына алғыс айтты.
– Біз осындай ауқымды іс-шараға қатысқанымызға қуаныштымыз. Бұл – Ислам ынтымақтастығы ұйымының ғылым және технологиялар саласындағы алғашқы саммиті. Осы маңызды саммитке қатысуға мүмкіндік жасағаныңыз үшін ризашылық білдіреміз, – деді Бандар бен Мұхаммад Хаджар.
Сондай-ақ, Ислам даму банкінің президенті бұл саммит Нұрсұлтан Назарбаевтың ғылым мен жаңа технологияларды дамытуға бағытталған қызметінің айқын көрінісі екенін атап өтті.
– Бұл Сіздің болашақ ұрпақтың дамыған елдермен бәсекелесуге мүмкіндігін арттыруға қосқан үлесіңіз. Ислам ынтымақтастығы ұйымына мүше елдердің ғылым және технологиялар жөніндегі қорын құруға қолдау көрсеткеніңіз үшін зор алғысымды білдіремін, – деді Бандар бен Мұхаммад Хаджар.


///Кездесуде Нұрсұлтан Назарбаевқа «Цифрлық Қазақстан» мемлекеттік бағдарламасын әзірлеу барысы туралы баяндалды.
Қазақстан Президенті жаһандық бәсекелестіктің артуы жағдайында экономиканы ауқымды түрде цифрландырудың өзектілігін атап өтті.
– Бүгінде бұл мәселе алдыңғы орынға шықты. Бүкіл әлем осы бағытқа қарай жылжуда. Біз де қалмауға тиіспіз. Бұл – аса күрделі міндет. Барлық ведомстволар, министрліктер және өңірлер үйлесімді жұмыс жүргізуі керек, – деді Елбасы.
Ақпарат және коммуникациялар министрі Мемлекет басшысына жаңа бағдарламада көзделген төрт басым бағыт жөнінде айтты.
– Біз қазір бағдарлама жобасын барлық мүдделі тараппен бірге талқыладық. «Цифрлық Қазақстан» бағдарламасы арқылы негізгі 4 жұмыс бағыты қарастырылады. Олар: инфрақұрылымды дамыту, адам капиталын жақсарту, экономика салаларын цифрландыру және мемлекеттік қызмет көрсету жүйесін жетілдіру, – деді Д.Абаев.
Соңында Нұрсұлтан Назарбаев бірқатар нақты тапсырма берді.

///Кездесуде тараптар Қазақстан мен Қытай Халық Республикасы арасындағы екіжақты ынтымақтастықтың ахуалы және оны дамыту перспективалары жөнінде пікір алмасты.
– Біздің қарым-қатынасымыз басқа мемлекеттер үшін үлгі боларлықтай. 2014 жылғы кездесуде біз өндіріс ашу, көлік жүйелерін бір-бірімен жалғастыру жөніндегі жобаларды іске асыру мәселесін көтердік. Сондай-ақ, тағы бірқатар маңызды жобаларды жүзеге асыруымыз керек, – деді Қазақстан Президенті.
Нұрсұлтан Назарбаев интеграциялық процестердің маңыздылығына тоқталып, «Бір белдеу, бір жол» бастамасының қазіргі жағдайдағы ерекше рөлін атап өтті. 
Мемлекет басшысы «Нұрлы жол» мен Жібек жолы бағдарламаларын бір-бірімен ұштастырудың оң нәтижелеріне назар аударды.   
Сонымен қатар, тараптар мемлекеттер арасында тауар айналымы көлемін ұлғайту мәселелерін, Қазақстанның транзиттік әлеуетін пайдалану перспективаларын, технологияларды және экологиялық тұрғыдан таза заманауи өндірісті дамыту аспектілерін, сондай-ақ энергетика мен ауыл шаруашылығы салаларында өзара іс-қимыл орнату жайын талқылады. 
Қазақстан Президенті кездесу соңында Ли Кэцянді елімізге сапармен келуге шақырды. 



///
	 

	Мемлекет басшысы Қарағанды клубының басшылығын, жаттықтырушылар штабы мен ойыншыларын зор жетістіктерімен құттықтап, бүкіл турнир бойындағы олардың жеңіске деген ұмтылысын және отандық спортты дамытуға қосқан үлестерін атап өтті.

	Қазақстан Президенті клуб ұжымына зор денсаулық, жаңа табыстар мен жарқын жеңістер тіледі.
///Кездесуде Мемлекет басшысы Джибути Республикасының Президентін Ислам қаржысы саласындағы жаһандық сыйлыққа ие болуымен құттықтады.
– Сіздің сапарыңыз «ЭКСПО-2017» халықаралық көрмесінің өтуімен тұспа-тұс келді. Еліңіз тәуелсіздіктің 40 жылдығын атап өтті. Сіз бүгінгі сыйлыққа лайықтысыз. Мен сізді құттықтаймын, – деді Қазақстан Президенті.
Нұрсұлтан Назарбаев Қазақстанның Африка елдерімен ынтымақтасуға зор мән беретініне тоқталып, Джибути Республикасының Африка құрлығында маңызды логистикалық орта саналатынын атап өтті.
Исмаил Омар Гелле кездесуге ризашылық білдіріп, бұл оның Астанаға келген екінші сапары екенін айтты.
– Мен мұнда алғаш рет 2011 жылы болдым. Сол уақыттан бері Қазақстанның қарқынды дамып, Астананың таңғаларлықтай өзгергенін атап өткім келеді. Бүгінде Қазақстан бүкіл ислам әлемі үшін зор маңызға ие болып отыр, – деді Джибути Республикасының Президенті.

/// 
Отырысқа Қазақстан Президенті Н.Назарбаев, Ауғанстан Президенті М.Гани, ҚХР Төрағасы Си Цзиньпин, Қырғызстан Президенті А.Атамбаев, Моңғолия Президенті Ц.Элбэгдорж, Ресей Президенті В.Путин, Тәжікстан Президенті Э.Рахмон, Өзбекстан Президенті И.Кәрімов, Үндістан Премьер-министрі Н.Моди, Пәкістан Премьер-министрі Н.Шариф, сондай-ақ ШЫҰ бас хатшысы Д.Мезенцев, БҰҰ бас хатшысының саяси мәселелер жөніндегі орынбасары Дж.Фелтман, АСЕАН ұйымының бас хатшысы Ле Лыонг Мин, ШЫҰ-ның Террорға қарсы өңірлік құрылымы (РАТС) Атқару комитетінің директоры Чжан Синьфэн қатысты.
Жиынға қатысушыларға арнаған сөзінде Мемлекет басшысы бүкіл әлемдік қоғамдастық үшін тынышсыз және жауапты кезеңде ШЫҰ-ның беріктігі мен өміршеңдігі жөнінен елеулі сынақты бастан өткеріп отырғанын атап өтті.
Біз ұйымның дамуы, әлемдік аренадағы ықпалы мен беделінің одан әрі өсуі бағытындағы кезекті кезеңінің басында тұрмыз. Өзге де оң мысалдармен бірге ШЫҰ-ның екі стратегиялық бағытының қатарласа ілгерілеуі осыны айғақтайды. Қызметінің алғашқы күндерінен бастап Шанхай үдерісі өзін ашық әрі теңгермелі көпжақты құрылым ретінде көрсетіп келеді. Бұл ретте біз Үндістан мен Пәкістанның мүше-мемлекет мәртебесіне ие болуына бағытталған шараларды бастау туралы шешімді толығымен қолдаймыз. Үндістан мен Пәкістанның халықаралық беделі, тәжірибесі мен экономикалық әлеуеті – біздің ұйымымыздың болашақ перспективалары үшін зор демеу, – деді Қазақстан Президенті.
Нұрсұлтан Назарбаев ШЫҰ-ның 2025 жылға дейінгі даму стратегиясына қол қойылуы ұйымның сапалық тұрғыдан жетілуінің айқын айғағы екеніне тоқталды.
Құжат Шанхай үдерісінің алдағы он жылдағы негізгі арқауы қызметін атқара алады. Әлемде болып жатқан оқиғалар мен үдерістер жағдайында ШЫҰ өңір елдерінің тұрақтылығының, қауіпсіздігі мен өсіп-өркендеуінің кепілі болып қалуға тиіс. Еш әсірелеусіз айтсақ, осынау тарихи кезеңдегі біздің борышымыз – әлемге «Шанхай рухының» бірлігі мен мызғымастығын көрсету,  – деді Мемлекет басшысы.
Сондай-ақ Қазақстан Президенті терроризм құрбандары санының өсіп бара жатқаны туралы ұнамсыз статистика елдердің бақуат өміріне, өңірдегі татулық пен қауіпсіздікке бұл қауіптің айқын қатер төндіріп отырғанын көрсететініне назар аударды.
XXI ғасырдың басынан бері террористік шабуылдардың құрбандарының саны 5 есе өсіп, 150 мың адамға жуықтады. Бұл оқиғалардың 80%-ы Азия, Таяу Шығыс және Африка мемлекеттерінде орын алған. Бейбіт азаматтар мен елдерге қарсы қанқұйлы қылмыстардың 70% пайызға жуығын 4 ұйым –  Даиш, Боко Харам, Талибан және Әл-Каеда жасаған. «Қазіргі заманның зұлымдығы күштерінің» идеологиясы мен мақсатына қол жеткізу жолындағы әдістері барлық діннің қағидаттары мен философиясына түбірімен қайшы келеді. Азаматтарымыздың террористер жағында әскери әрекеттерге қатысуы елеулі проблемаға айналып барады, – деді Нұрсұлтан Назарбаев.
Осы ретте Мемлекет басшысы аталған қатерге қарсы тұрудың халықаралық тәртібін айқындау қажеттігі пісіп-жетілгенін айтты.
ШЫҰ зорлықшыл экстремизммен күресуге дайын әлемдік қоғамдастық мүшелері арасындағы диалогты жолға қою ісіне өз үлесін қосуға тиіс. Терроризммен күрестің әлемдік біртұтас желісін құру үшін бұл мәселені алдағы БҰҰ Ассамблеясының күн тәртібіне енгізген дұрыс болар еді. ШЫҰ-ның терроризммен, экстремизммен және сепаратизммен күрес бағдарламасы, сондай-ақ Терроризммен күрес жөніндегі конвенцияның қабылдануы ортақ ісіміздің бастауына айналады деп үміттенемін, – деді Қазақстан Президенті.
Осы орайда Нұрсұлтан Назарбаев ШЫҰ ұйымына мүше мемлекеттер алдында тұрған бірқатар міндетті атап берді, олардың қатарында терроризмді қаржыландыратын көздерді жою үшін халықаралық ынтымақтастық қажеттігі, терроршылардың қаражат-мүліктерін тауып, тоқтату мәселесінің заңдық тұрғыдан бекітілуі, сондай-ақ Зорлықшыл экстремизмнің алдын алу бағытындағы әрекеттер жоспарын әзірлеу жөніндегі БҰҰ-ның күш-жігерін қолдау амалы бар.
Экологиялық проблемалар, техногенді және табиғи апаттар салдарынан болатын гуманитарлық дағдарысқа жол бермес үшін Қазақстан Президенті ұйымға мүше мемлекеттерді осы саладағы ынтымақтастық жоспары жобасын әзірлеу жұмысына кірісуге шақырды.  
Халықаралық тәжірибе төтенше табиғи жағдайларды болжау мен дайындыққа жұмсалатын шығындар олардың салдарын еңсеруге кететін шығыстардан 15 есе аз екенін көрсетеді. Сондықтан Қазақстан алдын алу шаралары кешенін, сондай-ақ   ШЫҰ-ның орнықты даму және қауіптерге қарсы қолданылатын алдын алу қадамдары саласындағы тұжырымдамасын әзірлеуді ұсынады, – деді Мемлекет басшысы.
Нұрсұлтан Назарбаевтың айтуынша, Шанхай үдерісіне қатысушылардың экономикалық әлеуетін арттыру үшін ШЫҰ кеңістігін халықаралық көлік-логистика жүйесімен ұштастыру үдерісін жеделдету қажет.
Барлық өңірлер мен құрлықтар үшін – Азия, Еуропа, Таяу Шығыс және Африка үшін мұның баршаға бірдей тиімді екені күмән тудырмайды. Қазақстанның «Нұрлы жол» жаңа экономикалық бағдарламасы мен Қытайдың «Жібек жолының экономикалық белдеуі» бастамасының жүзеге асырылуы, ЕАЭО аясында жасалып жатқан қолайлы жағдайлар ШЫҰ-ның міндеттерімен барлық жағынан сәйкеседі. Осының барлығы тағы бір өршіл мақсатқа қол жеткізуге – Орталық Еуразияда бірін-бірі толықтыратын макроэкономикалық даму кеңістігін құруға мүмкіндік береді. ШЫҰ-ның экономикалық бағытының мүмкіндіктерін толық іске қосу мақсатында ымыраластық жолдарын іздестіруді жалғастыру керек. Экономикалық жобаларды іске асыруға арналған ортақ тұғырнама ретінде Инфрақұрылымдық инвестициялардың Азия банкінің әлеуетін пайдаланудың болашағы бар сияқты болып көрінеді, – деді Қазақстан Президенті.
Мемлекет басшысының пікірінше, ШЫҰ қатаң түрде ашықтық қағидатын ұстанып, өзінің тартымдылығын сақтауға тиіс, атап айтқанда, Әзербайжан, Армения, Беларусь, Иран және Түркияның ұйымда белсене жұмыс жасау ниетін қолдауы керек. 
Сондай-ақ Нұрсұлтан Назарбаев қауіпсіздіктің мейлінше өткір мәселелеріне тоқталды.
Ауғанстанды өңірлік интеграциялық үдерістерге тарту ісіне, экономикалық және гуманитарлық ынтымақтастықты арттыруға, бұрын Ауғанстан экономикасының негізін құраған инфрақұрылымдық жобаларды дамытуға баса көңіл бөлген жөн. Украинадағы жағдайды бейбіт жолмен реттеу ісіне басқа балама жоқ деп санаймыз. Қазақстан алда да бұл мәселені шешуге және тараптардың ұстанымдарын жақындастыруға үлесін қосуға әзір. Таяу Шығыста да жағдай әлі күрделі болып тұр. Сирия, Йемен, Ливия және Ирактағы ахуал зор алаңдаушылық тудырады. Палестина-Израиль қақтығысы да бұрынғысынша тұрақсыздықтың от-жалыны лаулаған ошағы күйінде қалып отыр, – деді Мемлекет басшысы.
Қазақстан Президенті бұл оқиғалардың барлығы көпполярлы әлем құрылымының қалыптасуын және әлемдік экономикалық дағдарыстың кезекті толқынын қамтитын жаһандық сипаттағы өзгерістер салдары екенін атап өтті.
Өңірлік және халықаралық қауіпсіздікті қамтамасыз ету ісінде, сондай-ақ біздің сауда-экономикалық байланыстарымыздың жүйесінде Тегеранның маңызды орын алатынын айтқым келеді. Иранның халықаралық делдалдар тобымен келіссөздерінің тезірек аяқталатынына және «Иран ісі» бойынша барлығын қамтитын келісімге қол қойылатынына үміт артамыз, – деді Нұрсұлтан Назарбаев.
Соңында Мемлекет басшысы ШЫҰ-ға мүше мемлекеттер берік жігер, бірлік және «Шанхай рухына» адалдық таныта отырып, халықаралық бейбітшілік пен қауіпсіздікті қамтамасыз етуге, орнықты даму мен ынтымақтастыққа өз үлестерін қосатынына сенім білдірді.
Отырыс қорытындысы бойынша ШЫҰ-ға мүше мемлекеттер басшыларының Уфа декларациясына, түрлі салаларда мемлекетаралық ынтымақтастықты нығайтуға бағытталған өзге де бірқатар құжаттарға қол қойылды.



/// 
Кездесуге Locus Solutions Директорлар кеңесінің мүшесі Джон Риа және Locus Solutions аға вице-президенті Кеннет Әлібек те қатысты.
Әңгіме барысында компанияның Қазақстандағы қызметі және компания әзірлеген, ауыл шаруашылығы мен мұнай-газ саласында өнімділікті айтарлықтай ұлғайтуға мүмкіндік беретін технологияларды қолдану мәселелері талқыланды. 

///Парламент депутаттары, еліміздің мәдениет және өнер қайраткерлері тамашалаған іс-шара Қазақстан Республикасы Тәуелсіздігінің 25 жылдығын мерекелеу аясында өтті. Қазақстан Республикасының Президенті Н.Ә.Назарбаевтың «Қазақстан Тәуелсіздігінің 25 жылдығын мерекелеу туралы» жарлығына сәйкес, қазан айына «Мәңгілік мұра» деген атау беріліп, ол Қазақстан халқы мәдениетінің жетістіктеріне, өнер мен  шығармашылықтың баға жетпес үлгілеріне арналып отыр.
Көрермен назарына ұсынылған қойылым көрнекті жазушы Бердібек Соқпақбаевтың «Менің атым Қожа» туындысы негізінде қазіргі заманға сай үлгіде сахналанып, лирикалық әуенмен көмкеріліп, керемет үйлесіммен берілді.
Спектакль алдында Г.Әбдіқалықова  республикалық  бұқаралық ақпарат құралдары өкілдеріне сұхбат беріп, Мемлекет басшысының еліміздің мәдениет саласының маңызды рөлін талай рет айрықша атап көрсеткенін айтты.  Бүгінде елімізде  64 театр, 234 мұражай, 4168 кітапхана және 3180 клуб жұмыс істейді.
Мемлекеттік хатшы «Жастар» театрында оның қазіргі жұмысымен, шығармашылық ұжымымен және алдағы жоспарларымен танысты. Гүлшара Әбдіқалықова еліміздің рухани-мәдени өміріндегі «Жастар» театры шығармашылық труппасының  зор үлесін атап өтті. 
//////Елбасы мемлекет-жекеменшік серіктестік аясында Словакия инвесторларының қатысуымен салынған қаладағы жаңа Мұз сарайына барды.
Қазақстан Президенті жас хоккейшілерді және барша ақтөбеліктерді Мұз сарайының ашылуымен құттықтап, шайбаға естелік қолтаңба қалдырды.
***
Жалпы аумағы 8 500 шаршы метр болатын спорт кешені жыл бойы хоккейден, шорт-тректен, мәнерлеп сырғанаудан, баскетболдан, шағын футболдан, бокстан, үлкен теннистен, гимнастикадан кәсіби жарыстар өткізуге, сондай-ақ конькимен жаппай сырғанауға мүмкіндік береді. Арена 2 500-ден астам көрерменге арналған.





///Түркістан облысының әкімі Ө.Шөкеевпен болған кездесуде өңірдің қазіргі әлеуметтік-экономикалық даму мәселелері талқыланды. Облыс орталығы Түркістан қаласында құрылыс жұмыстарын жүргізу жоспарына ерекше назар аударылды.  
«Қазақстан Халық банкі» АҚ директорлар кеңесінің төрағасы А.Павловпен өткен кездесуде тараптар еліміздің банк секторындағы қазіргі ахуалды және осы саланы одан әрі дамыту перспективаларын, сондай-ақ Қазақстанның қаржы нарығының өзекті мәселелерін талқылады.
Елбасы Нұрсұлтан Назарбаев «Орталық Азия Электр энергетикасы корпорациясы» АҚ директорлар кеңесінің төрағасы А.Клебановпен кездесу барысында электр-жылу энергиясын өндіру нарығын дамытудың және еліміздің өңірлерін энергиямен жабдықтау ісінде қауіпсіздікті қамтамасыз етудің өзекті мәселелеріне баса мән берді. Тараптар, сондай-ақ, энергиямен жабдықтау саласындағы тариф саясатын іске асырудың қазіргі үдерісін талқылады.
///
	 

	Алматыдағы кездесуде мемлекеттер басшылары сауда-экономикалық, инвестициялық, су-энергетикалық және мәдени-гуманитарлық ынтымақтастықпен қатар екіжақты қарым-қатынастарды нығайту мәселелерін талқылады. Сондай-ақ бірлескен қазақ-қырғыз инвестициялық қоры жұмысының бағыттары да қаралды.

	Бұған қоса, Нұрсұлтан Назарбаев пен Алмазбек Атамбаев Еуразия кеңістігіндегі интеграциялық бірлестіктер аясындағы өзара ықпалдастықтың негізгі жолдарын талқылады.

	Қазақстан Президенті мұндай келіссөздердің алдағы уақытта екі елдің экономикалық дамуына ықпал ететін маңыздылығын атап өтті.

	– Екіжақты тауар айналымы 2011 жылмен салыстырғанда 41%-ға өсіп, 1 миллиард доллардан асты. Қазақстан тәуелсіздік жылдары Қырғыз экономикасына 1 миллиард доллардан астам инвестиция салды. Алда әлі де көп жұмыс бар. Біз мемлекетаралық комиссияны және Қазақстан мен Қырғызстан Жоғары мемлекетаралық кеңесінің отырысын өткізуіміз керек. Осыған байланысты ынтымақтастығымыздың барлық бағытын талқылауға дайынбыз, – деді Мемлекет басшысы.

	Қырғыз Республикасының Президенті кездесу үшін алғысын білдіре келе, Қазақстанның бейбітшілік пен тұрақтылықты қамтамасыз ету ісінде де, әлеуметтік-экономикалық көрсеткіштер тұрғысынан да Орталық Азиядағы жетекші ел екенін атап көрсетті.

	– Кездесулеріміз кезінде мен әрдайым өзім үшін пайдалыны ойға түйемін және Сізден әрқашан көп нәрсені үйренуге болатынын айтқым келеді, – деді А.Атамбаев.          

	Тараптар өңірдегі қауіпсіздіктің жай-күйі мен халықаралық күн тәртібінің өзекті жайттары жөнінде де пікір алмасты.    



///Мемлекет басшысына ғылыми орталықтың қазіргі жұмысы мен алдағы даму жоспарлары, мемлекеттік-жекеменшік әріптестігі аясындағы медициналық жобалардың жүзеге асырылуы жайлы баяндалды. А. Байгенжин Президентке Томотерапия және ядролық медицина орталығының қатерлі ісікті емдеудегі жаңа әдістері туралы айтты.
Кездесуде денсаулық сақтау саласының басқа да өзекті мәселелері талқыланды.
Соңында Қасым-Жомарт Тоқаев нақты тапсырмалар беріп, орталық ұжымына табыс тіледі. 

///Нұрсұлтан Назарбаев Финляндия Республикасы Қазақстанның сауда-экономика саласындағы маңызды серіктестерінің бірі екенін атап өтіп, екі ел арасындағы қарым-қатынастар достық пен өзара сенімге негізделгенін айтты.
– Тәуелсіздік жылдары Финляндия Қазақстанға 300 миллион АҚШ долларынан астам инвестиция құйды. Қазақстанда фин капиталының қатысуымен түрлі салаларда 100-ге жуық кәсіпорын тіркелген, – деді Мемлекет басшысы.
Нұрсұлтан Назарбаев Қазақстанның тиімді бизнес жүргізу үшін жаңа мүмкіндіктерге жол ашатынын айтып, бүгінгі кездесудің мақсаты экономикалық қарым-қатынастарды жандандыру және жаңа әріптестер іздестіру екенін атап өтті.
– Инвесторлармен және бизнес өкілдерімен өзара тиімді іс-қимыл жүргізу мақсатымен «Қазақ Инвест» және «Қазақ Экспорт» ұлттық компаниялары құрылды. Президент жанында Шетел инвесторларының кеңесі жұмыс істейді. Металлургия, мұнай өңдеу, машина жасау, химия, азық-түлік өндіру сияқты басым бағыттағы инвестициялық жобаларды іске асыру барысында корпоративтік, жер және мүлік салықтарынан босату қарастырылған, жер қойнауын пайдалануға лицензия алу және келісім-шарттар жасасу тәртібі жеңілдетілген. Сондай-ақ, шет елдерден жұмыс күшін тарту ісі квотасыз әрі рұқсат алу рәсімінсіз жүргізіледі, – деді Қазақстан Президенті.
Мемлекет басшысы жиынға қатысып отырған бизнесмендерге Қазақстанда жүргізіліп жатқан ауқымды жекешелендіру жөнінде айтып, бұл іске шет елдерден, соның ішінде фин инвесторларынан сұраныс бар екенін атап өтті.
– Біз Финляндия – Қытай бағыты бойынша Қазақстан аумағы арқылы өтетін жаңа темір жол ашқанымызға қуаныштымыз. Енді, бұл бағыт бойынша және кері қарай жөнелтілетін контейнерлік тасымал уақыты теңіз жолына қарағанда 4 есе қысқарады, – деді Мемлекет басшысы.
Қазақстан Президенті ауыл шаруашылығы тауарларын өндірушілерге мемлекеттік қолдау көрсету мәселелеріне тоқталып, фин компанияларын агроөндіріс кешеніндегі жобаларды іске асыруға белсенді атсалысуға шақырды.
– Қазақстан экономиканы жедел жаңғыртуға, жаңа технология мен инновацияны енгізуге бағыт алды. «Цифрлық Қазақстан» арнайы мемлекеттік бағдарламасы жүзеге асырылуда. Фин компанияларының осы саладағы тәжірибесі біздің ынтымақтастығымызға жаңа жол ашар еді, – деді Нұрсұлтан Назарбаев.
Сонымен қатар, Мемлекет басшысы «Астана» халықаралық қаржы орталығының және соның жанынан ашылған жоғары технологиялық биржаның артықшылықтары жөнінде айтып, осы жобаны жүзеге асыруға Шанхай қор биржасы мен NASDAQ америкалық биржасының атсалысқанын атап өтті.
– «Астана» халықаралық қаржы орталығының «жасыл», исламдық және инновациялық қаржы құралдарын дамытудың өңірлік орталығына айналуға толық мүмкіндігі бар. Фин компанияларын осы орталықтың жұмысына атсалысуға шақырамын, – деді Қазақстан Президенті.
Кездесу соңында Нұрсұлтан Назарбаев фин кәсіпкерлерінің екі ел арасындағы бизнесті дамыту және өзара тиімді әріптестікті нығайту үшін Қазақстандағы барлық мүмкіндіктерді пайдаланатынына сенім білдірді.










///
	 

	А.Дауылбаев Қазақстан Президентіне құқық қорғау органдарының 2012 жылғы қызметі, Мемлекет басшысының азаматтардың құқығы мен бостандығын қорғауды күшейту, қоғамдық-саяси тұрақтылықты қолдау жөніндегі тапсырмаларының орындалуы туралы баяндады, сондай-ақ елді елеңдеткен қылмыстық істерді тергеу барысынан хабардар етті.

	Нұрсұлтан Назарбаев жүргізілген аттестация құқық қорғау органдары қызметкерлерінің кәсіби деңгейі мен жауапкершілігін арттыруға мүмкіндік бергеніне тоқталды.

	Кездесу барысында Мемлекет басшысы бұлтартпас жазалауды қамтамасыз етуге және қылмыстарды ашуға ерекше көңіл бөлу қажеттігін атап көрсетті. Осыған байланысты Қазақстан Президенті барлық қабылданған шаралар жалпы алғанда, елдегі криминогендік жағдайды жақсартуға көмектесетінін атап өтті.

	Өз кезегінде, Бас прокурор қазіргі уақытта аттестацияның қорытындысы бойынша босатылған қызметкерлердің орнына кәсіби деңгейі едәуір жоғары мамандарды конкурс бойынша қабылдау жүргізіліп жатқанынан хабардар етті.  

	Сондай-ақ кездесу кезінде Бас прокурор Қазақстан Президентіне барлық қылмыстар мен арыздарды толық тіркеуді қамтамасыз ету жөніндегі шаралар туралы мәлімдеді. Осының арқасында елдегі қылмыстық ахуалдың шынайы көрінісін айқындауға қол жеткізілді.

	- Республика бойынша 2012 жылы біз алдыңғы жылға қарағанда қылмыстың 39,1 пайызға артқанын тіркедік. Қылмысты жалпы тіркеу өсіп отырған жағдайда, біз ауыр және аса ауыр қылмыстардың едәуір азайғанын байқадық, - деді А.Дауылбаев.

	Бас прокурор қазіргі уақытта әр облыста жасалған қылмыстық жағдайлардың нақты көрінісі айқындалғанын айтып өтті. Қылмыстылық электрондық картасы жасалған, бұл әрбір полицейлік учаскедегі ағымдағы криминогендік жағдайды тіркеуге мүмкіндік береді.

	Кездесу қорытындысы бойынша Мемлекет басшысы елімізде заңдылықты және құқық тәртібін нығайту, азаматтар құқығын, қоғам мен мемлекет мүдделерін тиімді қорғауды қамтамасыз ету жөніндегі жұмыстарды жалғастыруды тапсырды.               
///
	 

	Шағын құрамдағы отырыс Қазақстан Республикасының Президенті Нұрсұлтан Назарбаев, Ресей Федерациясының Президенті Владимир Путин және Беларусь Республикасының Президенті Александр Лукашенконың қатысуымен өтті.

	Келіссөздер барысында Кеден одағы мен Еуразиялық экономикалық кеңістік аясындағы өзара ықпалдастық мәселелері талқыланды. Мемлекеттер басшылары Еуразиялық экономикалық одақ туралы шарт жобасын дайындау жұмысының қорытындысын шығарды. Бұдан бөлек, үш елдің көшбасшылары еуразиялық экономикалық интеграцияға қатысушылардың құрамын кеңейту мәселелерін қарастырды.

	Қазақстан Президенті Еуразиялық экономикалық одақ туралы шарттың жобасын жасау кезінде пысықтауды қажет ететін бірқатар жайттарға назар аударды, сондай-ақ одақты қалыптастыруға қатысушы мемлекеттердің барлық құқықтық нормалары мен мүдделерін барынша сақтау қажеттігін атап өтті.

	Мемлекет басшысы болашақ одақты құруға қатысты барлық мәселелер мен келіспеушіліктер өз шешімін табатынына сенімін білдірді.

	– Мейлінше күрделі жайттар үшін өтпелі кезең қажет болады. Барлық мәселелерді біз Кеден одағын құру және Бірыңғай экономикалық кеңістікті қалыптастыру кезінде талқылағанымызды еске салғым келеді. Бүгін біз әр тармақты сеніммен талқылап, не істегеніміз жөн екенін шешетін боламыз деп ойлаймын. Біз әрдайым консенсусқа қол жеткізіп келдік және алда да солай болады деп сенемін, – деді Нұрсұлтан Назарбаев.

	Ресей Президенті Владимир Путин Қазақстан Президентінің Еуразиялық экономикалық одақ құрудағы айрықша рөлін атап көрсетті.

	– Нұрсұлтан Әбішұлы Назарбаевқа зор алғысым мен ризашылығымды білдіремін, өйткені ол осы бірлестіктің бірден-бір авторы демегеннің өзінде, оның авторларының, негізін қалаушыларының бірі, рухтандырушысы болды. Әуелден бұл оның идеясы еді, мұны мен есімде жақсы сақтадым. Кеше ММУ-де оның соншалық тиянақты, тәжірибеге негізделген баяндама жасауы, онда дамудың, біздің практикалық жұмысымыздың теориялық базасының перспективалары көрініс табуы, соның барлығы Қазақстанның бұған барынша байыппен қарайтынын көрсетеді. Шынында да, біз құрған Кеден одағы жұмыс істеп, нақты пайда әкелуде, біз мұны елдеріміз экономикасының нәтижелерінен көріп отырмыз. Бірақ біз өзара ықпалдастығымызды тереңдету бағытында тағы бір қадам жасап, ынтымақтастығымызды одан да жоғары деңгейге шығара аламыз, – деді Ресей Президенті.

	Өз кезегінде Беларусь Президенті Еуразиялық экономикалық кеңістік (ЕЭК) аясындағы проблемаларды еске салды. Атап айтқанда, Александр Лукашенко көлік және ЕЭК ішінде тауарлар ауыстыру мәселелерін қозғады.

	– Біздің одақтың басқа елдер үшін тартымдылығы оның қаншалықты тиімді болатынына байланысты. Бірақ Одақтың өзі де оның аясының кеңеюі есебінен үлкен құндылыққа ие болуға тиіс, – деді Беларусь Президенті.  



///
	 

	«Әлем әйелдері достығының орталығы» республикалық қоғамдық бірлестігінің төрайымы Я.Низамутдинова кезекті Қазақстан халқына Жолдауын ынта қойып, зор ықыласпен тыңдағанынан хабардар етеді.

	«Мен балаларыммен бірге Қазақстанның 2050 жылға қарай әлемнің ең дамыған 30 елінің қатарына кіруі туралы Сіз алға қойып отырған басты мақсатты іске асыруға атсалысатынымызға сенімдімін» деп жазады автор.

	Көкшетау қаласынан З.Шуатаева бұл құжатты өзінің ауқымы жағынан жан-жақты және жаһандық деп атаған. Оның пікірінше, «2050-Стратегиясы» Нұрсұлтан Назарбаевтың ерен еңбегінің нәтижесі болып саналады.

	«Сіз, өз шешімдеріңізге әрдайым сенімдісіз әрі беріксіз, міне, сондықтан ойға алғаныңызды жүзеге асырып келесіз. Сіз белгілеп берген перспективалар мерзімінен бұрын шындыққа айналады» делінген хатта.

	Тараз қаласындағы №2 аурухананың бас дәрігерінің орынбасары Ғ.Омаров «2050-Стратегиясы» келешекте денсаулық саласының одан әрі дамуына елеулі ықпалын тигізетініне сенімді. Ол сондай-ақ Жамбыл облысы мен қаланың медицина қызметкерлері бүгінде оқуда және біліктіліктерін арттыруда мүмкіндіктерінің арта түскенін, жұмыс орындарының ең озық медициналық жабдықтармен қамтамасыз етілгенін сезінуде деп атап өткен.

	Өз кезегінде, Алматы облысы Талғар қаласынан ҰОС ардагері О.Тұрсынов Мемлекет басшысының саясатының арқасында қазақстандықтар ертеңгі күнге сеніммен қарайтынын атап өткен.

	«Үш айдан кейін 89 жасқа толмақпын. Өз кезегінде көпті көрген соғыс ардагері ретінде Сізге, көпұлтты халқы бар елімізге батамды беремін. Сіздің басшылығыңызбен әлемдік аренада еліміз қол жеткізген табыстар жалғасын таба берсін» деп жазады О.Тұрсынов.           

	Еңбек ардагері, Қазақстан халқы Ассамблеясының Атырау облысындағы ақсақалдар алқасының мүшесі И.Чебышев өз хатында Мемлекет басшысы Стратегияда еліміз дамуының жаңа бағыттарын анықтап бергенін атап өткен.

	«2025 жылға қарай қазақ тілі латын әрпіне ауысса, қазақстандықтардың бәсекеге қабілеттіне ғана септігін тигізетін болады. Біз балаларымыз қазақ, орыс және ағылшын тілдерін меңгеруін жөн деп санау үшін қадамдар жасауымыз керек» делінген хатта.

	Оңтүстік Қазақстан облысындағы өзбек мәдени орталығы «Мейірімді аналар» қорының төрайымы П.Хажыметова елдің және өз ұрпақтарының болашағын ойлайтын әр адам Мемлекет басшысын, сондай-ақ көп ұлттық Қазақстанның дамуы мен өркендеуінің жаңа қадамы болып саналатын оның идеяларын толық қолдайды деп есептейді.

	Атырау облысындағы «Сәлем» дағыстандық этномәдени бірлестіктің төрағасы М.Әлішаев өзі жолдаған хатта этникалық, мәдени және өңірлік әртүрлілікке қарамастан, елімізде бейбітшілік пен саяси тұрақтылық сақталып отырғаны туралы Нұрсұлтан Назарбаевтың айтқан сөздері өзінің ризашылық сезімін тудырып, сенімін ұлғайта түскенін атап өткен.

	Маңғыстау облысындағы «Алаң» осетин этномәдени бірлестігінің жетекшісі Ф.Биркле Жолдауда мықты қоғам құруда әйелдердің атқаратын рөліне ерекше орын берілгені өте маңызды болды деп есептейді. Ол балаларды дұрыс тәрбиелеу, қазіргі заманғы әйелдердің орнықты бейнесін қалыптастыру, қоғамның толыққанды мүшесі болу қабілетінің болуы маңызды деп санайды.

	«Жолдауды оқып шықан соң, ең алдымен, ертеңгі күнге деген сенімге байланысты ерекше сезім көңіліңе орнығады. Мықты, еркін, өркендеген мемлекетте өмір сүру - үлкен бақыт, ал оның жарқын болашағына деген сенім Отанның игілігі үшін барыңды беріп, жұмыс істеуіңе күш-жігер береді» делінген хатта.

	Маңғыстау облысындағы «Шалом» еврей этномәдени бірлестігінің төрағасы Ю.Кержбаум дәстүрлі Қазақстан халқына Жолдауы әр азаматтың дамуы үшін мүмкіндік беретін тиімді экономика құратын мемлекетті құру жөнінде биік міндетке жету жолын анықтап берді деп санайды.

	«Бұл Қазақстанның әрбір азаматына арналған, оның жеке өзі, отбасы жақсы тұруы үшін алдына қойылған нақты міндетті шешуге тікелей атсалысуы қажет екенін түсіндіретін үндеу» деп жазады автор.

	Маңғыстау облысындағы «Булгар» татар этномәдени бірлестігі төрайымының орынбасары З.Бернеева құжатта көрініс тапқан бастаманы іске асыруда Мемлекет басшысының күш-жігерін, сондай-ақ еліміздің бай әлеуетін пайдалану ашық азаматтық демократиялық қоғам құруда Қазақстанның көшбасшылық ұстанымын одан әрі нығайтатынына сенім білдіреді.

	«Біздің Отанымыз – тату тұратын көп ұлттың ортақ үйі, ал Сіз халық бірлігінің бейнесі, тұрақтық пен өркендеудің кепілі болып саналасыз» деп жазады «Күміс тамыр» қытай этномәдени орталығының төрайымы Л.Мазова. Ол республиканы мекендеген түрлі этностар өкілдері өздерін теңқұқылы, бақытты адамдар сезінеді деп есептейді.

	Маңғыстау облысындағы «Дағыстан» Дағыстан халқы мәдени орталығының төрағасы Ю.Шахшаев Мемлекет басшысының кезекті Жолдауы Қазақстан халқы, оның игілігі туралы қамқорлыққа толы екенін атап өткен, өйткені бірлік пен келісімсіз даму болмақ емес.

	«Біз - өз Отанымыздың патриотымыз, біз – біртұтас отбасымыз. Ал біртұтас отбасында бәрі өз мойнымызда, біз әлемнің ең дамыған отыз елінің қатарына енетінімізге сенемін» делінген хатта.

	Қазақстан халқы Ассамблеясы Ақмола ғылыми-талдау орталығы төрағасының орынбасары Н.Митчинова қазақстандықтар - өткеніне мақтанышпен қарауға негіз бар, болашағына алаңдамайтын, ал Мемлекет басшысының Жолдауынан кейін жалпы келешегіне анағұрлым сеніммен қарайтын халық екенін атап көрсеткен.
///Мемлекет басшысы Америка Құрама Штаттарының 41-ші Президенті Джордж Герберт Уокер Буштың қайтыс болғаны туралы хабарды зор күйзеліспен қабылдады.
– Сіздің әкеңіз өз елінің нағыз патриоты болды әрі Американың өркендеуіне адал қызмет етті. Ол қырғи-қабақ соғыстың аяқталуына және жаһандық қауіпсіздікті сақтауға зор үлес қосқан аса көрнекті мемлекет қайраткері ретінде әлем тарихында өшпес із қалдырды.
Қазақстан халқы Джордж Бушты екі жақты достық қарым-қатынасты орнатуға және оны нығайтуға көп күш жұмсаған дана саясаткер ретінде әрдайым есте сақтайтын болады. Ол – біздің тәуелсіздігімізді алғаш мойындаған көшбасшылардың бірі.
Біз Джордж Буш екеуіміз жақсы дос болдық және жиі кездесіп тұрдық. Оның Техастағы резиденциясында, әсіресе 2006 жылы Кеннебанкпорттағы үйінде маған көрсеткен қонақжайлығын әрқашан жылы сезіммен еске аламын.
Барша Қазақстан халқының және жеке өзімнің атымнан Сізге және бүкіл Америка халқына көңіл айтамын, – делінген жеделхатта.
///Қасым-Жомарт Тоқаев Қазақстанға жұмыс сапарымен келген Қырғыз Республикасының Сыртқы істер министрі Руслан Қазақбаевты қабылдады.
Мемлекет басшысы екі ел арасындағы өзара іс-қимылдардың деңгейін жоғары бағалады.
– Қазақстан мен Қырғызстан ең жақын мемлекеттер. Бізді бөліп тұрған ештеңе жоқ, керісінше елдерімізді біріктіруші факторлар өте көп. Қазақстан үшін Қырғызстан – сенімді одақтас, маңызды стратегиялық серіктес және бауырлас ел, – деді Қасым-Жомарт Тоқаев.
Президент Қырғызстанда болып жатқан оқиғаларды Қазақстанның мұқият бақылап отырғанын, оны қырғыз елінің ішкі мәселесі деп қарайтынын атап өтті.
– Бауырлас қырғыз елінің болашағына алаңдаймыз. Сондықтан Қырғызстанға көмек көрсету үшін барлық мүмкіндіктерді қарастырамыз. Бұған дейінгі келісімдер негізінде екі ел арасындағы қарым-қатынастарды дамытуды жалғастыра береміз, – деді Мемлекет басшысы.
Руслан Қазақбаев өз кезегінде Қасым-Жомарт Тоқаевқа қабылдағаны және Қырғызстандағы күрделі кезеңде қолдау білдіргені, коронавирус пандемиясы кезінде  гуманитарлық көмек көрсеткені үшін алғыс айтты.
– Менің сапарымның басты мақсаты – елімізде болып жатқан ішкі саяси өзгерістерге қарамастан бауырлас қазақ еліне қатысты сыртқы саяси бағдарымыздың өзгермейтінін айқындау. Қырғыз Республикасы бауырлас қазақ елімен арадағы жақсы қарым-қатынастарды қашан да құрмет тұтады және солай қала береді. Еліміздің жаңа басшылығы бауырлас екі елдің түпкі мүдделеріне сай келетін барлық бағыттар бойынша қырғыз-қазақ қатынастарын одан әрі нығайтып, арттыруға ниетті, – деді Қырғызстанның Сыртқы істер министрі.
Президент министрмен кездесу барысында саяси, сауда-экономикалық, инвестициялық, көлік-транзиттік және су-энергетика салаларындағы ынтымақтастықты нығайту мәселелеріне ерекше көңіл бөлді.






///
	 

	А.Мамин компанияның 2016 жылға қарай Қазақстанның өңірлік көлік-логистика хабы ретінде қалыптасуына бағытталған қызметі жөнінде хабардар етті.

	Мемлекет басшысы 2014 жылы пайдалануға беру жоспарланған Жезқазған – Бейнеу және Арқалық – Шұбаркөл  жаңа теміржол желілерін іске қосудың маңыздылығын атап өтті. Олар Шығыс – Батыс және Солтүстік – Оңтүстік бағыттарындағы халықаралық көлік дәліздерін үйлестіруді оңтайландырып, Достық – Ақтау бағытындағы арақашықтықты 748 шақырымға қысқартуға тиіс.     

	«ҚТЖ» ҰК» АҚ президенті «Қазақстан – жаңа Жібек жолы» ауқымды бағдарламасын іске асыру туралы айтты, оның аясында транзит әлеуетін арттыруға, ішкі және шетелдік көлік-логистика жүйесін қалыптастыруға бағытталған ірі инфрақұрылымдық жобалар жүзеге асырылатын болады.

	Қазіргі уақытта Қазақстан арқылы Еуропа-Азия бағыты бойынша  контейнерлік 14 шаттл-пойыз тұрақты түрде жүріп тұрады. 2014 жылдың басында Қытай – Орталық Азия және Қытай – Еуропа бағыттары бойынша тағы 3 контейнерлік пойыз ұйымдастыру жоспарлануда.

	А.Мамин екі жылда Қазақстанда жекеменшік сектордың қатысуымен көлік-логистика орталықтарының желісі толық қалыптастырылатынын мәлімдеді. Сондай-ақ, 2014 жылы солтүстік бағыттағы Ақтау теңіз портын дамыту жобасы аяқталады.  

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.


///
	 

	Өз есебінде Б.Сапарбаев «Бизнестің жол картасы – 2020» және «Жұмыспен қамту жол картасы – 2020» бағдарламаларының өңірдегі іске асырылу барысы жөнінде мәлімдеген. 

	Шығыс Қазақстан облысының әкімі облыста «Бизнестің жол картасы – 2020» бағдарламасы аясында 3 мың жаңа жұмыс орны ашылғанын, сондай-ақ 10 мыңнан астам жұмыс орны сақталғанын атап өтеді.

	2013 жылы жалпы құны 4,1 млрд. теңге несиенің сыйақы мөлшерлемесін субсидиялауға 60 өтінім мақұлданды. Кепілдік ұсынуға құны 1,2 млрд. теңге 8 несиелік  өтінімге қолдау көрсетілді.

	Жалпы биыл облыста бағдарламаны іске асыруға 2,8 млрд. теңге,  соның ішінде индустриялық инфрақұрылым қалыптастыруға 1,1 млрд. теңге бөлінген.

	Бизнесті мемлекеттік қолдаудың бағыттары туралы кәсіпкерлерді ақпараттандыру жөніндегі жұмысқа өңірде айтарлықтай көңіл бөлініп отыр. Мысалы, биыл Кәсіпкерлерді қолдау және қызмет көрсету орталықтары арқылы 2256 шағын және орта бизнес субъектісіне 3463 ақпараттық-консультациялық қызмет көрсетілді.

	 Есепке сәйкес, «Жұмыспен қамту жол картасы – 2020» бағдарламасы бойынша 2011 жылдан қазіргі уақытқа дейін 4 мыңнан астам адам құны 9,7 млрд. теңгеден артық сома көлемінде шағын несие алды.

	 Шығыс Қазақстан облысының әкімі келешегі жоқ ауылдардан азаматтарды көшіру үшін экономикалық даму нүктелерінде тұрғын үй құрылыстары жүріп жатқанын мәлім етті. Мысалы, Зыряновск қаласында 60 пәтерлі үйдің, Көкжайық ауылында  екі пәтерлі 10 үйдің және Өскемен қаласының Шығыс кентінде 114 жеке тұрғын үйдің құрылысы аяқталды.

	 Сондай-ақ, бөлінген бюджеттік қаражаттар есебінен 68 әлеуметтік сала нысандарында, 37 тұрғын үй-коммуналдық шаруашылық нысандарында және жергілікті маңызы бар 66 шақырым жолға жөндеу жұмыстары жүргізілді.

	 2011 жылдан бастап Жұмыспен қамту бағдарламасы аясында 31 мыңнан астам қамтылды, оның 60 %-ы – жастар. Жұмыссыздық деңгейі 2013 жылдың 3 тоқсанының қорытындысы бойынша  2010 жылғы 5,7 %-дан 5,0 %-ға дейін төмендеді.

	 Б.Сапарбаев есебінің соңында мемлекеттік бағдарламалар өңір тұрғындарының түрлі топтары тарапынан жан-жақты қолдау тауып отырғанын хабарлаған. Шығыс Қазақстан облысының әкімі бұл бағдарламаны одан әрі іске асыру қоғамда әлеуметтік тұрақтылықты сақтауға және азаматтардың әл-ауқатының артуына септігін тигізетінін атап өткен.
///Мемлекет басшысына индустриялық аймақта іске асырылып жатқан жобалар, сондай-ақ өнеркәсіп кәсіпорындарын цифрландыру және технологиялық тұрғыдан жаңғырту, облыстың агроөнеркәсіп кешенін дамыту үшін атқарылған жұмыстар туралы мәлімделді.
Ақтөбе облысының әкімі өңірдің биылғы 9 айдағы әлеуметтік-экономикалық дамуының негізгі нәтижелері жөнінде баяндады.
– Есепті кезеңде әлеуметтік-экономикалық дамудың барлық негізгі көрсеткіштері бойынша өсу қарқыны сақталып отыр. Өнеркәсіп өсімі – 105,7 пайыз. Жалпы, қаңтар-қыркүйек айларында өндірілген өнімнің құны 1,3 триллион теңгеден асты. Ауыл шаруашылығы өнімінің жалпы көлемі 167,3 миллиард теңгені немесе 104 пайызды құрады. Осы айда 85 мың шаршы метр тұрғын үйді пайдалануға беру жоспарланып отыр. Бұл былтырғы осы кезеңмен салыстырғанда 22,1 пайызға артық. Биылғы 9 ай ішінде 318 миллиард теңгеден астам инвестиция тартылды, – деді Б.Сапарбаев.
Сонымен қатар, өңір басшысы негізгі  мемлекеттік бағдарламалардың, соның ішінде «Бес әлеуметтік бастаманың» жүзеге асырылу барысы жөнінде есеп берді. 
Баяндаманы тыңдаған соң, Нұрсұлтан Назарбаев «Қазақстандықтардың әл-ауқатының өсуі: табыс пен тұрмыс сапасын арттыру» атты халыққа арналған жолдауды тиімді іске асырудың маңыздылығын атап өтіп, облыстағы орташа жалақыны өсіру, жергілікті маңызы бар жолдарды жөндеу және өңірдің, әсіресе Ақтөбе қаласының экологиялық ахуалын жақсарту жөнінде бірқатар нақты тапсырма берді.
***
«Ақтөбе» индустриялық аймағының көлемі 200 гектар жерді қамтиды. Онда инженерлік-коммуникациялық инфрақұрылым, автомобиль және темір жол көліктеріне арналған кірме жолдар бар. Бүгінде мұнда жалпы құны 60,3 миллиард теңге болатын 14 инвестициялық жоба жүзеге асырылуда.


///
	 

	Отырыста Төтенше жағдайлар министрінің, ҚР Табиғи монополияларды реттеу агенттігі төрағасының, Алматы облысы мен Батыс Қазақстан облысы әкімдерінің мемлекеттік рәміздерді пайдалану саласындағы қызмет, сондай-ақ орын алған кемшіліктерді жою шаралары туралы есептері тыңдалды.

	Комиссия мүшелеріне Қазақстанның бірқатар облыстарындағы мемлекеттік  органдар мен ұйымдардың мемлекеттік рәміздерді пайдалану стандарттарын сақтауы бойынша жүргізілген мониторинг нәтижелері ұсынылды. Тексеру нәтижесі мемлекеттік ту, елтаңба және әнұранды орналастыру мен ауыстыру ережелерінің бұзылуы, сондай-ақ орнатылған мемлекеттік рәміздердің техникалық және басқа да талаптарға сай келмеуі фактілерін анықтап берді.

	Талқылау қорытындысы бойынша тиісті ұсынымдар әзірленіп, нақты тапсырмалар берілді.
///Мемлекет басшысы Президенттің кеңесшісі –  Реформалар жөніндегі Жоғары Кеңес төрағасының орынбасары Сэр Сума Чакрабартиді қабылдады.
Кездесу барысында биылғы жылдың желтоқсан айына жоспарланған Реформа жөніндегі Жоғары Кеңестің екінші отырысына дайындық барысы және Кеңестің 2021 жылға арналған жұмыс жоспары талқыланды.
 

/// 
Германия Федералдық үкіметінің қоныс аударушылар мен аз ұлттар мәселесі жөніндегі уәкілі Х.Кошик Нұрсұлтан Назарбаевқа Қазақстандағы неміс диаспорасы өкілдерінің игілігі үшін жемісті ынтымақтастықты қолдап,  тікелей назар аударып келе жатқаны үшін алғыс айтады.
«Қазақстан халқы Ассамблеясының ХХІІ сессиясында «Алғыс айту» күнінің негіздемесін жариялап, режим кезеңінде Қазақстанға күштеп жер аударылған 800 мың немістің қасіретті тағдыры туралы айтқаныңыз үшін Сізге айрықша ризашылығымды білдіремін. Қазіргі уақытта Германияда тұрып жатқан, Сіздің елден келген көптеген немістер сол қиын уақыттардағы қазақ халқының жылы қарым-қатынасы мен достық пейілін зор ілтипатпен еске алады», – делінген хатта.
Сондай-ақ Х.Кошик Нұрсұлтан Назарбаевты Германия Федералдық үкіметі біздің ел үкіметімен тығыз ынтымақтастықты жалғастыратынына, республикамыздың саяси, қоғамдық және экономикалық дамуына ел игілігі үшін өздерінің қомақты үлесін қосып келе жатқан Қазақстандағы неміс диаспорасы өкілдеріне болашақта да қолдау көрсете беретініне сендірді. 
///
	 

	Кеңес барысында қаланың 2013 жылғы әлеуметтік-экономикалық дамуының қорытындылары, сондай-ақ алдағы кезеңге арналған жоспарлар қаралды.

	Өз сөзінде Нұрсұлтан Назарбаев мегаполисті дамыту мәселелері мемлекеттің әрдайым басты назарында болатынын атап өтті.

	– Алматы – еліміздегі ірі мегаполис. Оның дамуы Астанамен бірдей деңгейде болуға тиіс. Нақ осындай мегаполис қана ғылым, инновация және білімді дамытудың орталығы болып саналады. Алматы экономика, шағын және орта бизнес, қала құрылысы салаларында көшбасшылық рөлін сақтап келеді. Тұрғындарының саны бір жарым миллиондық межеге таяған қалада біз экологиялық тазалық жайын ойлауымыз керек. Автомобильдер саны артуда, бұл көлік қозғалысын ұйымдастырудың жаңа тәсілдерін қажет етеді. Соңғы жылдары айналмалы көлік жолдары көптеп салынуда, соның арқасында көлік қозғалысының жай-күйі айтарлықтай жақсарды. Сондай-ақ, қаланы дамытудың өзекті мәселелері білім мен ғылым салаларын, жаңа туристік және мәдени нысандарды құру ісін қамтиды. Біздің жұмысымыздың басты бағыты – халықтың әл-ауқатын жақсарту, – деді Мемлекет басшысы.

	Қазақстан Президенті көлік қозғалысын басқару, сондай-ақ сәулеткерлік талаптарды сақтау жөнінде әлемдік үздік тәжірибені қолдану қажеттігіне назар аударды. Атап айтқанда, қаланың сейсмикалық ерекшелігін ескеріп, эстетикалық тартымдылықты сақтау және архитектуралық есептеулер жүргізу қажеттігі атап өтілді. 

	Мемлекет басшысы қаланың криминогендік жағдайына қатысты 53000 қылмыс тіркелгенін, оның 80%-ы ашылмағанын, бірақ бұл ретте жасөспірімдер қылмысы көбейгені байқалатынына тоқталды. Осыған байланысты, әкімдіктің өтінішімен ішкі істер департаментінің штаты едәуір кеңейді, алайда 500 орын әлі де бос тұр. Қазақстан Президенті Алматының тұрғындары мен қонақтарының қауіпсіздігін қамтамасыз етуді тапсырды. Ол жол-көлік оқиғаларының саны 3 есе артып, 7000-ға жеткеніне назар аударды.

	– Осы орайда, жол-көлік оқиғаларына танымал адамдардың балалары мен туыстарының жиі қатысы болатыны туралы деректердің де аз емес екенін ерекше атап өткім келеді. Заң алдында барлығы бірдей, сондықтан мұндай жағдайларда балаларды да, ата-аналарын да барынша қатаң жазалау керек, – деді Мемлекет басшысы.

	Нұрсұлтан Назарбаев Алматы бүкіл елімізде жүзеге асырылып жатқан «Қазақстан – 2050» стратегиясын іске асыруға қомақты үлес қосуға тиіс екенін атап көрсетті.

	– Қалада индустриялық-инновациялық даму, жұмыспен қамту, тұрғын үй-коммуналдық шаруашылықты жаңғырту, денсаулық сақтау және білім беру салаларында барлық негізгі мемлекеттік бағдарламалар іске асырылуда. Алматы осы бағыттардың бәрінде басты рөл атқаруға тиіс, – деді Мемлекет басшысы.

	Қазақстан Президенті қалада көп ұлт өкілдері тұратынына орай Қазақстан халқы ассамблеясының жұмысына назар аударудың маңыздылығын айтты.

	– Біздің барлық бағдарламаларымызда Алматының орны ерекше. Бұл қала – Тәуелсіздігіміздің бесігі. Алматыға Астана сияқты бәсекелестің пайда болуын жағымды фактор деп санаймын. Қала мемлекеттің бюджетіне зор үлесін қосып келеді және қазіргі кезде мемлекет те түрлі нысандардың құрылысы мен инфрақұрылымдар үшін мол қаражат инвестициялауда. Қосқан үлес осылай қайтарылады және ол жыл сайын артып отыруға тиіс. Қала зор перспектива мен әлеуетке ие, оны іске асыру қажет. Негізгі мегаполис бола отырып, оның алдағы уақытта да дами беретініне сенімдімін, – деді Нұрсұлтан Назарбаев.

	Өз баяндамасында А.Есімов барлық көрсеткіштер бойынша, атап айтқанда, өнеркәсіп, көлік, сауда және қызмет көрсету салаларында өсім байқалатынын атап өтті.

	– Соңғы 5 жылда өңірлік жалпы өнім 2 есе өсіп, 6,4 трлн. теңгеге дейін артты, бұл – жан басына шаққанда шамамен 27 мың доллар. Салық түсімдері – 1 трлн. 360 млрд. теңге, бұл 2012 жылмен салыстырғанда 13%-ға жоғары, – деді Алматы қаласының әкімі.

	А.Есімов қаланы дамытудың перспективалық 3 бағыты – Инновациялық технологиялар паркіндегі еркін экономикалық аймақ, Алатау ауданындағы индустриялық аймақ және туризмді дамыту бағыттары белгіленгені жөнінде хабардар етті.

	Әкім қаланың экологиялық ахуалын жақсарту және ауаның ластануын азайту жөніндегі тапсырма ерекше бақылауда тұрғанына тоқталды.  

	– Метрополитен құрылысы жалғасуда, биыл 2 жаңа станса қосылады. 2013 жылы 6 айналма жол пайдалануға берілді, биыл 3-еуі салынады, сондай-ақ тағы 4 айналма жолдың жобалық-сметалық құжаттамасын дайындау ісі аяқталады. Қалада 2017 жылғы Универсиадаға дайындық жұмыстары қызу жүріп жатыр. Биыл 12 мың орынға арналған мұз сарайының, 3 мың адамға арналған стадионның және атлеттер қалашығының құрылысы басталады. Міндет – барлық нысанды 2016 жылдың тамызында аяқтау. Сіздің тапсырмаңызға сәйкес біз 2022 жылғы қысқы Олимпиаданы Алматыда өткізуге өтінім бердік. Мемлекеттегі тұрақтылық пен экономикалық дамудың арқасында оны өткізуге қаламыздың нақты мүмкіндіктері бар, – деді А.Есімов.

	Соңында Алматы қаласының әкімі Мемлекет басшысының қолдау көрсетуі арқасында қаланың экономика және әлеуметтік саланың іс жүзінде барлық бағыты бойынша дамуы жақсы қарқын алғанын, сондай-ақ осы қарқынның сақталуы үшін барлық күш-жігер жұмылдырылатынын айтып өтті.                                       



///
	

	Кездесуде Қазақстанның Босқындар ісі жөніндегі жоғарғы комиссар басқармасымен ынтымақтастығының негізгі бағыттары, сондай-ақ, Қазақстанда босқындар құқығын қорғауды қамтамасыз ету мәселесі қаралды.

	Талқылау барысында Нұрсұлтан Назарбаев Қазақстан Босқындар ісі жөніндегі жоғарғы комиссар басқармасына жан-жақты қолдау көрсететінін атап өтті.

	- Көші-қон мәселелерін реттеу Қазақстан үшін маңызды болып саналады. Осы жылдары біздің еліміз он бес мың босқынға баспана тауып берді. Біз Босқындар ісі жөніндегі Жоғарғы комиссар басқармасы тарапынан осы бағыттағы Үкімет қызметіне жақсы баға бергені үшін ризашылығымызды білдіреміз. Осы саладағы жұмыс өзекті күйінде қалуда, өйткені әлемде көші-қон үдерістері арта түсуде, босқындар саны жыл сайын ұлғайып келеді, - деді Мемлекет басшысы.

	А.Гутерриш Қазақстан Үкіметіне БҰҰ Босқындар ісі жөніндегі жоғарғы комиссар басқармасымен жемісті ынтымақтастығы үшін алғысын білдірді.

	- Сіздің Қазақстанның саяси да, экономикалық та салалардағы көптеген халықаралық бастамаларын ілгерілетуге жеке зор үлес қосқаныңызды білеміз. Конфессияаралық келісімді қамтамасыз ету, экологияны қорғау, қаржы дағдарысымен күрес саласында айтарлықтай табыстар бар. Бірқатар халықаралық форумдар мен конференциялар табысты өткізілді. Осы орайда Қазақстанның Алматыда БҰҰ орталығын құру туралы бастамасы да маңызды, - деді БҰҰ Босқындар ісі жөніндегі жоғарғы комиссары.

	Тараптар көші-қон үдерістерін тиімді басқару саласындағы, соның ішінде Қазақстан бастама ретінде көтерген «Алматы процесі» аясындағы ұсыныстарды іске асыру жолдарын да талқылады. Аталған шаралар біздің еліміздің  Орталық Азия өңірі үшін көші-қон саясаты саласындағы модельді мемлекет ретінде қалыптасуына септігін тигізетін болады.      

	 

///
	 

	

	Шри-Ланка Президентінің Қазақстан мен Орталық Азияға алғашқы сапары біздің мемлекетпен өзара тиімді ынтымақтастық орнатуға бағытталған.

	Кездесу барысында тараптар саяси өзара іс-қимыл мен сауда-экономикалық, ғылыми-техникалық және мәдени-гуманитарлық серіктестік мәселелерін талқылады.

	Қазақстан Президенті Астана мен Коломбо жаhандық және өңірлік қауіпсіздіктің негізгі мәселелері бойынша ұқсас ұстаным ұстанатынын атап өтті.

	Мемлекет басшысы М.Раджапаксаға Қазақстанға алғашқы сапар жасау туралы шақыруын қабыл алғаны үшін алғысын айтты.

	- Сіздің бұл сапарға өте мән бергендігіңізден, Сізбен бірге елдің басшылық құрамы мен Шри-Ланканың іскер топтарының өкілдері келді. Сіздің мемлекеттік сапарыңыз біздің елдеріміз арасындағы дипломатиялық қатынастар орнауының 20 жылдығымен тұспа-тұс келді. Бізде өзекті мәселелер бойынша пікір алмасуға, бір-бірімізді жақынырақ білуге жақсы мүмкіндіктер бар. Бұл кездесу біздің елдеріміздің экономика, саясат, мәдениет тәрізді түрлі салалардағы ынтымақтастығына жаңаша серпін береді деп сенемін, - деді Нұрсұлтан Назарбаев.

	Өз кезегінде, Шри-Ланка Президенті бүкіл делегация атынан Қазақстан Президентіне Астанада көрсеткен қонақжай қабылдауы мен жылы сөзі үшін ризашылығын білдірді.

	- Бұл - біздің елдеріміз арасындағы берік достықтың нақты көрінісі. Мен Астанаға келгенде, Сіздің дана басшылығыңызбен Сіздің еліңіз қол жеткізген прогресті көру мүмкіндігіне ие болдым. Оған елордаларыңыздың әсемдігі дәлел бола алады. Бұл сапарым біздің елдеріміз арасындағы ынтымақтастықтың нақты саласын анықтауға мүмкіндік береді деп ойламын, - деді М.Раджапакса.           

	Шри-Ланка Президентінің мемлекеттік сапары одан әрі ынтымақтасуға негіз болатын, кең ауқымды өңірлік және жаhандық мәселелер бойынша ашық пікірлер алмасу үшін қолайлы кеңістік жасай алады.  

///
	 

	Кездесу барысында еліміздің рухани өміріндегі өзекті мәселелер талқыланды. Мемлекет басшысы Қазақстанда діни ахуалдың тұрақты екенін, түрлі конфессия өкілдері татулық пен келісім жағдайында өмір сүріп жатқандығын атап өтті.
	
	Сонымен қатар, кездесуде діни білім беру мәселесі қозғалды. Нұрсұлтан Назарбаев жастарға рухани-өнегелі тәрбие берудің маңыздылығына, сондай-ақ бұл салаға мейлінше мұқият талдау жүргізу қажеттігіне тоқталды.  
	
	Е.Маямеров Мемлекет басшысына Қазақстан мұсылмандары діни басқармасының қазіргі жұмысы жөнінде баяндады.  
	
	Соңында Қазақстан Президенті еліміздің барша мұсылман қауымын алда келе жатқан Ораза айт мейрамымен құттықтады. 


///
	 

	Кездесу барысында қазіргі заманғы ел мәдениеті мен қоғам өмірінің түрлі мәселелері талқыланды. Ө.Сәрсенов Мемлекет басшысына өзінің жаңа жобалары жөнінде әңгімеледі.


///
	 

	Н.Қаппаров Қазақстан Президентіне Астанада ЭКСПО-2017 бүкіләлемдік көрмесін ұйымдастыру тұжырымдамасы жөніндегі негізгі көзқарастар мен ұсыныстар туралы баяндады.

	Мемлекет басшысы бүкіләлемдік көрмені өткізудің және кең танытудың бірыңғай тұжырымдамасын әзірлеудің маңызын атап өтті.

	Қоршаған ортаны қорғау министрі көрме учаскесінде «жасыл экономиканың» барлық нысандарын - жетілген электр желілерін, жаңғыртылған энергия көздері бар ғимарат салу, «Болашақтың энергиясы» тақырыбына сәйкес келетін өзге маңызды элементтермен және электромобильдармен жабдықтау көзделіп отырғанын, сонда ғана «жасыл» энергетиканы қолдануда толық тиімділікке қол жеткізілетінін айтты.

	Қазақстан Президенті министрлік ЭКСПО-2017 идеясын іске асыру жөніндегі нақты ұсыныстарды әзірлеу үшін барлық мүдделі тараптардың жұмысын үйлестіру, оларды анықтау және бұл іске тарту жөніндегі негізгі органдардың бірі болуы қажеттігін атап өтті.

	- Мұндай бірегей жоғары технологиялық жобаның құрылысы елімізді технологиялық тұрғыда дамытуда үлкен серпіліс жасау үшін мол мүмкіндік береді. Бүкіләлемдік көрменің аумағы бүкіл Қазақстанның жетістіктер алаңына айналады, - деді Нұрсұлтан Назарбаев.

	Кездесу қорытындысы бойынша Мемлекет басшысы осы бағыттағы жұмысты жалғастыруды және Астанада бүкіләлемдік көрмені өткізу тұжырымдамасы жөнінде ұсыныстар енгізуді тапсырды.           
///
	 

	Жеделхатта Мәскеу метросындағы пойыз апаты салдарынан адамдардың қазаға ұшырағаны туралы қайғылы хабарды Мемлекет басшысының зор күйзеліспен қабылдағаны айтылған.
	
	«Қазақстан халқының және жеке өз атымнан қаза болғандардың туған-туыстары мен жақындарына шын көңілден көңіл айтамын, сондай-ақ апаттан зардап шеккендер тезірек сауығып кетеді деп үміттенемін», – делінген жеделхатта.
	
	Нұрсұлтан Назарбаев бауырлас Ресей халқына қайғылы оқиғаны көтеру үшін төзім мен сабыр тіледі.
///Мемлекет басшылары Ауғанстандағы жағдайды және оның Орталық Азия аймағының  тұрақтылығы мен қауіпсіздігіне тигізетін әсерін талқылады.
Аймақтың әлеуметтік-экономикалық тұрғыдан табысты дамуын қамтамасыз ету мақсатында екі мемлекеттің және өңірдегі өзге де елдердің үйлесімді іс-қимылдарының маңызды екені атап өтілді. 
Қасым-Жомарт Тоқаев биылғы қыркүйек айында Владивостокта өтетін Шығыс экономикалық форумының жұмысына қатысуға шақырғаны үшін Владимир Путинге ризашылығын білдірді.
///
	 

	Өз сөзінде Мемлекет басшысы Президент күні әлемнің көптеген елінде атап өтілетініне тоқталды.

	- Президент ретінде мені таңдай отырып, Қазақстан халқы маған үлкен жауапкершілік жүктеді. Мен осынау жылдар ішінде оның қалауын орындадым. Еліміздің жасампаз жеңісі қазақстандықтарға ортақ. Біз тәуелсіз республиканы бірге құрдық, оны күллі әлемге танымал еттік. Біз экономиканы Орталық және Шығыс Еуропа мемлекеттерінің деңгейіне дейін көтердік. Өз тарихымызда алғаш рет жаңа астана салдық. Соңғы жылдары Астана маңызды әлемдік ірі-шаралар өтетін орталыққа айналды. Жақында ғана біз ЭКСПО-2017 көрмесін өткізу құқығына ие болдық. Келешекте өтетін көрменің тақырыбы – «Болашақ энергиясы». Осы шараға дейін Астанада жаңа инновациялық кешен салынатын болады. Онда жаңа технология да дамиды, - деді Нұрсұлтан Назарбаев.

	Қазақстан Президенті Астана жастар үшін салынғанын атап өтті.

	- Біз ортақ үйіміз – Қазақстан Республикасын мақтан етеміз. Мен сіздердің көздеріңізден күш-қуатты, жастық жігерді көріп тұрмын. Сіздердің жастарыңызда арманға қанат бітеді, биікке самғайды. Бақыт, ұзақ ғұмыр және өмірде табыстар тілеймін, - деді Мемлекет басшысы қазақстандық жастарға арнаған сөзінде.               
///Әңгімелесу барысында Биньямин Нетаньяху Қасым-Жомарт Тоқаевты Қазақстан Президенті қызметіне кірісуімен құттықтап, ел игілігі жолында табыс тіледі.
Екі елдің басшылары екіжақты қатынастардың өзекті мәселелері жөнінде пікір алмасып, қорғаныс технологиясы саласындағы ынтымақтастық үшін жақсы мүмкіндіктердің бар екенін айтты.
Қасым-Жомарт Тоқаев Израиль Премьер-Министрінің 2016 жылғы Қазақстанға жасаған сапарының табысты болғанына тоқталып, жоғары деңгейдегі байланыстарды жалғастырудың маңыздылығын айтты.
///
	 

	Қазақстан Президенті Ақтөбе облысы еліміздегі ең ірі өңірлердің бірінен саналатынын атап өтті. Нұрсұлтан Назарбаев облысты әлеуметтік-экономикалық дамытудың маңызды екенін атап өтті және жергілікті инфрақұрылымға, атап айтқанда, құрылыс пен жол жөндеуге, тұрғындарды газбен және сумен қамтамасыз етуге, мектеп, аурухана және өзге де әлеуметтік нысандар салуға  көбірек көңіл бөлу керектігін қадап айтты.

	А.Мұхамбетов Ақтөбе облысының 2012 жылға арналған әлеуметтік-экономикалық дамуы және өңірде индустриялық-инновациялық даму бағдарламасының орындалу барысы туралы баяндады. Сондай-ақ, облыс әкімі республикалық Индустрияландыру картасына енгізілген ең ірі жобаларды іске асыру туралы айтып берді. Олардың қатарында шыны, рельсті арқалық, газ өңдейтін және ферросплав зауыттары құрылыстары бар. Бүгінде Индустрияландыру картасы аясында Ақтөбе облысында құны 633,8 миллиард теңгелік 74 жоба іске асырылуда. Оларды пайдалануға бергенде 10 мыңнан астам жаңа жұмыс орны ашылады деп жоспарланып отыр.

	Жалпы, өңірдің әлеуметтік-экономикалық көрсеткіші орташа республикалық деңгейден жоғары тұр. Мысалы, өнеркәсіп өндірісі 1 триллион 315 миллиард теңгені құрады. Құрылыс жұмысының көлемі 23 пайызға өсті, өңірде 430 мың шаршы метр тұрғын үй пайдалануға берілді, бұл өткен жылғы көрсеткіштен 4,7 пайыз жоғары. Бұдан бөлек, Ақтөбе облысында 430 миллиард теңге инвестиция тартылды, оның жартысын шетелдік тікелей инвестиция құрайды.

	Кездесудің қорытындысы бойынша Мемлекет басшысы облыста индустриялық-инновациялық даму бағдарламасын іске асыру барысын ерекше бақылауда ұстауды тапсырды.          
///
	

	Әңгімелесу барысында Нұрсұлтан Назарбаев үш мемлекет басшысының бүгінгі кездесуінде маңызды құжаттар жиынтығы қаралатынын атап өтті. 

	Қазақстан мен Ресейдің екіжақты қарым-қатынастарына қатысты Мемлекет басшысы ХХІ ғасырдағы тату көршілестік және одақтастық туралы әзірленіп жатқан барлығын қамтитын келісімшартқа биыл қол қойылады деген үмітін білдірді.   

	- Біздің міндетіміз – өзара сауданы дамытып, Кеден одағын нығайту.  Басшылары Астанаға келген Украина мен Қырғызстан тараптарынан да қызығушылық байқалады. Олардың бұдан әрі шешім қабылдау үшін интеграциялық процестер барысымен жақынырақ танысуға жақсы мүмкіндігі бар. Сондай-ақ, орайлы сәтті пайдаланып, Сізге G-20 саммиті жұмысына қатысуға шақырғаныңыз үшін алғысымды білдіргім келеді, – деді Қазақстан Президенті.

	В.Путин өз кезегінде мемлекет басшыларының бүгінгі кездесуінің ұйымдастырылғаны үшін алғысын білдірді.

	- Біз Ресей-Қазақстан қарым-қатынасын дамытуға Сіздің қаншалықты зор жеке ықыласыңызды бөлетініңізді көріп отырмыз. Осы тікелей атсалысудың арқасында біздің қарым-қатынастарымыз өте тиімді түрде әрі жедел дамып келеді, тауар айналымының көлемі өсуде. Сіз интеграциялық процестерде, әсіресе оның ең мәнді формалары мен түрлері бойынша сөзсіз көшбасшысыз. Сондықтан біздің нақ осында, Астанада кездесуіміздің символдық мәні бар.  Кездесуіміз жемісті және пайдалы болатынына сенімдімін, – деді Ресей Президенті.

///Қасым-Жомарт Тоқаевқа еліміздегі бәсекелестікті дамытудың негізгі бағыттары мен аталған саланы жетілдіру жөнінде берілген тапсырмалардың орындалу барысы туралы есеп берілді.
Серік Жұманғарин Президентке әртүрлі нарықтарда бәсекелестікті дамытуға кедергі болып отырған мәселелер туралы және Бәсекелестікті дамыту жөніндегі ұлттық жобаның әзірленіп жатқанын айтты.
Қасым-Жомарт Тоқаевқа заңнамадағы кейбір өзгерістер, атап айтқанда, мемлекет иелігінен шығару саясатына қатысты, мемлекеттік және жекеменшік операторларды реттеу тетіктері, сондай-ақ, бәсекелестік саласының дамуына нормативтік-құқықтық актілердің әсерін бағалауды енгізу жайында баяндалды.
Сала мамандарының кәсіби әлеуетін көтеру шеңберінде Президентке КАЗГЮУ Университетінің базасында «Бәсекелестік құқық» мамандығы бойынша магистратураның білім беру бағдарламасының ашылғаны жөнінде айтылды.
Сонымен қатар, Серік Жұманғарин Мемлекет басшысына биылғы жылдан бастап елімізде ашық биржалық сауда басталатынын, оның мұнай өнімдері, көмір, электр энергиясы, сұйытылған газ және АӨК өнімдерін қамтитынын хабарлады.
Бұдан бөлек Президенттің тапсырмасы бойынша фармацевтика, газ салаларында жүргізіліп жатқан тексерулердің барысы, сондай-ақ, дәрі-дәрмек бағасын реттеудің жаңа тәсілдері туралы жан-жақты баяндалды.
Кездесу соңында Қасым-Жомарт Тоқаев Агенттік төрағасына биржалық сауданы дамытуға, ведомство жүргізіп жатқан тексерулерге, сондай-ақ, шағын және орта бизнесті қорғау және дамытуға байланысты бірқатар тапсырма берді.

///Кеңеске Премьер-Министр Б.Сағынтаев, Мәжіліс төрағасы Н.Нығматулин, Президент Әкімшілігінің Басшысы Ә.Жақсыбеков, Үкімет мүшелері, орталық мемлекеттік органдар мен ұлттық компаниялар жетекшілері қатысты.
Кеңес барысында Мемлекеттік қызмет істері және сыбайлас жемқорлыққа қарсы іс-қимыл агенттігінің төрағасы Қ.Қожамжаров, Президент Әкімшілігі Басшысының орынбасары Т.Донақов, Ұлттық экономика министрі Т.Сүлейменов, Президент Әкімшілігі Басшысының бірінші орынбасары М.Тәжин, Сенат төрағасының орынбасары Б.Бекназаров баяндама жасады.
Мемлекет басшысы жұмыс тобы жетекшілерінің есептерін тыңдап, Бес институционалдық реформаның жекелеген бағыттарының іске асырылу барысына тоқталды.
– Бірінші реформаға тоқталайық. «Б» корпусының басшылықтағы қызметкерлерін аттестациялау қорытындысында көптеген министрлік пен әкімдіктерде жұмыс істейтіндердің стратегиялық және бағдарламалық құжаттарды білу деңгейі төмен екені анықталды. Ең алдымен, бұл ауыл шаруашылығы, денсаулық сақтау, білім және ғылым министрліктеріне, сондай-ақ барлық әкімдіктерге қатысты болып отыр. Мемлекеттік қызметкерлердің қызмет бабында өсу жағдайы жақсарды. Сонымен бірге, бірқатар мемлекеттік органдарда «командалық ауыс-түйіске» байланысты басшылық құрамның ауысу деңгейі жоғары екені байқалады, – деді Елбасы.
Нұрсұлтан Назарбаев «өз еркімен» босаған лауазымдарға түрлі кезеңде басшылармен бірге жұмыс істеген адамдар тағайындалып жатқанын айтты, сондай-ақ бұл мәселелерді ретке келтіру жөнінде қосымша шаралар қабылдауды тапсырды.
– Заңдылық пен құқықтық тәртіптің бұзылуы туралы халықтың Президент Әкімшілігіне арыз-шағымы азаймай тұр. Сотқа дейінгі сатыда нақты жарыспалылық жоқ. Қорғаушылар мен құқық қорғау органдары қызметкерлерінің біліктілігі жеткіліксіз. Айқын әрі болмашы бұзушылықтар жөніндегі рәсімдерді мейлінше жеңілдету қажет. Адамдар қарапайым істер бойынша шешімді айлап күтпеуі керек. Сот және құқық қорғау органдарының шешімдері жинақы әрі адамдарға түсінікті болуға тиіс, – деді Қазақстан Президенті.
Сондай-ақ, Мемлекет басшысы жергілікті полиция қызметіне тоқталып, шұғыл жағдайларда оларды басқарудың және әрекет ету жеделдігінің төмендемеуіне жол бермеу қажеттігіне тоқталды.
– Жергілікті полиция ішкі істер органдарының біртұтас жүйесінде болған және солай болып қала береді. Алайда, әкім полиция алдына жергілікті маңызы бар құқықтық тәртіпті қамтамасыз ету және құқық бұзушылықтың алдын алу жөнінде міндеттер қоюға құқылы, – деді Елбасы.
Нұрсұлтан Назарбаев Бес институционалдық реформаның үшінші бағытына қатысты 50 қадамның 13-і іске асырылғанын, ал қалғаны бойынша жұмыстардың жүргізіліп жатқанын атап өтті.
Сонымен бірге, Қазақстан Президенті жаңа Салық кодексі жобасынан тиімсіз жеңілдіктер мен артықшылықтарды алып тастау қажеттігін тағы да ескертіп, бұл мәселе жөнінде ауқымды түсіндіру жұмыстарын жүргізуді тапсырды.
Бұдан бөлек, Мемлекет басшысы өңірлік электр жүйелері компанияларын ірілендіру жөніндегі заңды орындаудың маңызды екеніне назар аударды. Оның нәтижесінде тұтынушылар үшін электр энергиясының бағасы төмендеуге тиіс.
– Экспорттық тауарлар жасау және әлемдік нарыққа шығу үшін қайта өңдеу секторына кемінде 10 трансұлттық компанияны тарту міндеті қойылған болатын. Былтыр «Тенарис», «ЭФКО» және «Кока-кола» компаниялары іске асырған 3 бірлескен жоба ғана іске қосылды. Бұл ретте, кока-кола шығаратын компания елімізде өткен ғасырдан бастап жұмыс істеуде, – деді Елбасы.
Нұрсұлтан Назарбаев «ірі инвесторлардың» қатысуымен экономиканың басым секторларындағы жобаларды іске асыру тұрғысынан соңғы 2 жылда айтарлықтай ілгерілеушілік болмағанын айтты.
– Бұл жөнінде жыл сайын айтып келеміз. Әлі күнге дейін стратегиялық инвестормен бірге осы салада бірде-бір жоба іске асырылған жоқ. Арнайы «Kazakh Invest» ұлттық компаниясын құрдық. Оған айрықша мәртебе беріп, барлық өңірде өкілдіктерін аштық. Жарты жыл өтті, нәтижесі қайда? – деді Қазақстан Президенті. Сондай-ақ, Премьер-Министрге инвесторлар тарту жөніндегі жұмыстарға жауапкершілік белгілеу жүктелді.
Сонымен қатар, Қазақстан Президенті «Астана» халықаралық қаржы орталығы мен оның институттарының бұдан арғы жұмыс жоспары мен перспективаларына тоқталды.
Мемлекет басшысы Үкімет қабылдаған шараларға қарамастан, жер қойнауын пайдалану секторында орын алып отырған сыбайлас жемқорлық мәселелеріне тоқталып, бұл саладағы заңнаманы қайта қарастыруды тапсырды.
Соңында Нұрсұлтан Назарбаев Ұлт жоспарын одан әрі іске асыру үшін биліктің барлық тармағының алдында тұрған ауқымды жұмыс көлемін айқындап берді.
– Конституциялық реформа аясында Үкіметтің Парламент пен оның палаталары алдындағы есептілігі мен бақылануы күшейтілді. Кез келген басшы жауапкершілікті басқаға аудармай, мәселені өз деңгейінде жедел әрі біліктілікпен шешуге тиіс. Ағымдағы мәселелерді Президенттің деңгейіне шығарудың қажеті жоқ, – деді Елбасы.


///Елбасы «Бір белдеу, бір жол» атты халықаралық ынтымақтастық форумының салтанатты ашылу рәсімі аясында бірқатар мемлекеттердің көшбасшыларымен кездесу өткізді.
Қазақстан Президенті Қытай Халық Республикасының Төрағасы Си Цзиньпинді форумның табысты ашылуымен құттықтап, сәттілік тіледі.
Нұрсұлтан Назарбаев Ресей Президенті В.Путинмен және Түрік Республикасының Президенті Р.Ердоғанмен әңгімелесіп, таяуда Астанада өткен Сирия жөніндегі келіссөздердің қорытындыларын талқылады. Р.Ердоған Астана процесінің нәтижелеріне тоқтала келе, Сирия мәселелері жөніндегі диалогты Женевада жалғастыру үшін оның маңызды болғанын атап өтті. 
Сонымен қатар, Мемлекет басшысы Беларусь Президенті А.Лукашенкомен және Өзбекстан Президенті Ш.Мирзиеевпен, Пәкістанның және Малайзияның Премьер-Министрлері Н.Шарифпен және Н.Разакпен, Дүниежүзілік экономикалық форумның төрағасы К.Швабпен жүздесті.
Бұдан бөлек Нұрсұлтан Назарбаев БҰҰ Бас хатшысы А.Гутерришпен әңгімелесті. Әңгіме барысында ол Шанхай ынтымақтастық ұйымының Астанада өтетін саммитіне қатысу ниеті бар екенін растады.
Сондай-ақ, Испания Премьер-Министрі М.Рахой Қазақстан Президентімен әңгімелесу кезінде ЭКСПО-2017 халықаралық көрмесіне Испания Королінің қатысатынын растады.

///Қазақстан Президенті Астанада өтіп жатқан Ислам ынтымақтастығы ұйымының ғылым және технологиялар жөніндегі бірінші саммитіне қатысқаны үшін Ислам даму банкінің президентіне ризашылық білдірді.
– Ислам даму банкімен ынтымақтастығымыз жыл сайын нығая түсуде. Бүгінгі саммит «ЭКСПО-2017» халықаралық көрмесінің өтуімен тұспа-тұс келіп отыр. Бұл көрменің тақырыбы – жаңа энергетика. Онда барлық елдердің осы саладағы жетістіктері көрсетілді, – деді Нұрсұлтан Назарбаев.
Мемлекет басшысы көрме жұмысы аяқталған соң оның орнында Халықаралық қаржы орталығы жұмыс істейтінін, оның қызметі ағылшын құқығына негізделетінін атап өтті.
– Біз көптеген дамыған елдердің осы саладағы қызметіне талдау жасап, бұл орталықтың жұмысын Дубайдағы қаржы орталығының үлгісі бойынша қалыптастыруды ұйғардық. Ислам даму банкі осы жұмыстарға тікелей атсалысады деп үміттенемін, – деді Қазақстан Президенті.
Ислам даму банкінің президенті қонақжайлық көрсеткені үшін Мемлекет басшысына және Қазақстан халқына алғыс айтты.
– Біз осындай ауқымды іс-шараға қатысқанымызға қуаныштымыз. Бұл – Ислам ынтымақтастығы ұйымының ғылым және технологиялар саласындағы алғашқы саммиті. Осы маңызды саммитке қатысуға мүмкіндік жасағаныңыз үшін ризашылық білдіреміз, – деді Бандар бен Мұхаммад Хаджар.
Сондай-ақ, Ислам даму банкінің президенті бұл саммит Нұрсұлтан Назарбаевтың ғылым мен жаңа технологияларды дамытуға бағытталған қызметінің айқын көрінісі екенін атап өтті.
– Бұл Сіздің болашақ ұрпақтың дамыған елдермен бәсекелесуге мүмкіндігін арттыруға қосқан үлесіңіз. Ислам ынтымақтастығы ұйымына мүше елдердің ғылым және технологиялар жөніндегі қорын құруға қолдау көрсеткеніңіз үшін зор алғысымды білдіремін, – деді Бандар бен Мұхаммад Хаджар.


///
	 

	Сапар барысында Мемлекет басшысы Бішкекте өтетін Ұжымдық қауіпсіздік шарты ұйымына (ҰҚШҰ) мүше мемлекеттер басшыларының бейресми кездесуіне қатысады деп жоспарлануда.

	Сонымен қатар, халықаралық және өңірлік қауіпсіздіктің өзекті мәселелерін қарастыру көзделген.
///Мемлекет басшысына 2020 жылдың қорытындысы бойынша ел дамуының макроэкономикалық көрсеткішінің болжамды есебі мен республикадағы санитарлық-эпидемиологиялық ахуал жайында баяндалды.
Алдын ала алынған мәліметтерге сәйкес, Президентке 2020 жылы нақты сектордағы өндіріс көлемі 2 пайызға артқаны жайында ақпарат берілді. Өңдеу өнеркәсібі 3,3 пайызға, оның ішінде азық-түлік өндірісі 3,6 пайызға, фармацевтика 40 пайызға, дайын металл өнімдерін өндіру 20 пайызға, машина жасау 16 пайызға, атап айтқанда автомобиль өндірісі 53 пайызға, жеңіл өнеркәсіп 16 пайызға өскен. Солайша нақты сектор ұлттық экономиканың тұрақтылығын сақтаудың басты факторына айналған.
Асқар Мамин Мемлекет басшысына ұзақ мерзімді орта көрсеткіштер бойынша құрылыс саласының қарқыны айтарлықтай жоғары екенін айтты. Былтыр құрылыс жұмыстарының көлемі 12,5 пайызға артқан. Пайдалануға берілген тұрғын үй көлемі 14,5 пайызға көбейген немесе 15 миллион шаршы метр баспана тапсырылған. Ауыл шаруашылығы саласындағы өсім 5,0 пайызға жеткен. Тау-кен өндірісіндегі темір кені және өзге де пайдалы қазбалар бойынша өсім сақталды.
Қасым-Жомарт Тоқаевқа еліміздегі санитарлық-эпидемиологиялық ахуал бақылауда екенін баяндаған Премьер-Министр күнделікті жаңадан індетке шалдыққандардың саны 0,46 пайызға өскенін, еліміз бойынша коронавирустың өршу деңгейінің көрсеткіші 0,9 пайызды құрайтынын жеткізді. Жұқпалы аурулар ауруханаларының 29 пайызында, жансақтау бөлімдерінің 21 пайызында адамдар емделіп жатыр.
Президентке инвестиция тарту, халықты жұмыспен қамту, әлеуметтік маңызы бар тауарлардың бағасын тұрақтандыру және басқа да елдің әлеуметтік-экономикалық дамуындағы өзекті мәселелер бойынша қабылданған шаралар жайында есеп берілді.

///
	 

	6 мамырда Ақордада мемлекеттік марапаттар тапсыру, сондай-ақ жоғары әскери және арнаулы атақтар беру рәсімдері өтеді.

	7 мамырда Астанада Отан қорғаушылар күніне арналған әскери шеру болады.

	9 мамырда Мемлекет басшысының Жеңіс күнін мерекелеуге орайластырылған іс-шараларға қатысуы жоспарланған.
/// 
Нұрсұлтан Назарбаев пен Владимир Путин екіжақты өзара ықпалдастықтың  кең ауқымды мәселелерін қарастырды.
Сондай-ақ екі мемлекеттің көшбасшылары өңірлік және халықаралық күн тәртібіндегі бірқатар өзекті мәселелерді талқылады.
Кездесу барысында Владимир Путин Нұрсұлтан Назарбаевқа көпжоспарлы Қазақстан-Ресей ынтымақтастығын дамытуға сіңірген еңбегі, сондай-ақ интеграциялық үдерістерді ілгерілету бағытындағы екіжақты өзара ықпалдастыққа қосқан белсенді үлесі үшін Александр Невский орденін тапсырды.  
Бүкіл еліміз Сізге зор құрметпен қарайды. Біздің халықтарымыздың алдындағы Сіздің еңбегіңіздің және интеграциялық үдерістер мәселесі бойынша Сіз көтерген, бүгінде аяғына жеткен бастамалардың белгісі ретінде Сізге осы награданы тапсыруға рұқсат етіңіз, – деді Ресей Президенті.
Мемлекет басшысы өз кезегінде Владимир Путинге еңбегін жоғары бағалағаны үшін алғыс айтты.
Көрсетілген ықылас үшін бүкіл Ресей халқына, бұқаралық ақпарат құралдарына рахмет айтқым келеді. Біздің жасап жатқанымыздың барлығы барша Қазақстан мен Ресей халқы үшін жасалуда. Бүгін – тарихи күн, өйткені әр құрлықтан келген түрлі елдердің көшбасшылары кездесіп отыр. Бұрынырақта мен түптің түбінде барлық ұйымдар болашағы зор ортақ бір интеграциялық бірлестікке бірігетінін айтқан едім, – деді Қазақстан Президенті.
                                                                          ***
Александр Невский орденімен Ресей Федерациясымен арадағы көпжақты ынтымақтастықты дамытуға қосқан еңбегі үшін көрнекті шетелдік саяси және қоғам қайраткерлері, шет мемлекеттердің іскерлік қоғамдастығының өкілдері марапатталады.

///«Атамекен» ҰКП Төралқа Төрағасы Мемлекет басшысына кәсіпкерліктің төтенше жағдай режимі және карантин шектеулерінен кейінгі жағдайы туралы айтты. Тимур Құлыбаев бизнестің зардап шеккен салаларының түйткілді мәселелерін талқылау бойынша жұмыс кездесулердің өткенін айтып, оның алдын ала қорытындысы туралы ақпарат берді. «Атамекен» ҰКП бастамасы бойынша бизнес-қоғамдастықтың өкілдерімен өткен бірлескен кездесулерге Премьер-Министр, Үкімет мүшелері, облыстардың және Нұр-Сұлтан, Алматы, Шымкент қалаларының әкімдері қатысты. 
Мемлекет басшысына жұмыспен қамту және қолдау шараларының тиімділігіне қатысты кәсіпкерлер арасында жүргізілген сауалнамалардың қорытындысы туралы да баяндалды. Аталған сауалнамаларға 65 мыңға жуық бизнес субъектісі қатысқан. Бұдан бөлек, Қазақстан Президентіне Үкімет, жергілікті атқарушы органдар мен «Атамекен» ҰКП-ның бірлесіп, Жұмыспен қамту мәселелері жөніндегі бірыңғай ахуалдық орталық ашу туралы ұсыныс айтылды.
/// 
Р.Ривлин Нұрсұлтан Назарбаевқа жаһандық бейбітшілік пен өзара  түсіністікті қамтамасыз етуге, сондай-ақ Қазақстан мен Израиль арасындағы достық қарым-қатынасты дамытуға жұмсаған күш-жігері үшін алғыс айтты.
Израиль Президенті ел халқының және жеке өзінің атынан Мемлекет басшысына бақуаттылық пен бақ-береке тіледі, сондай-ақ Қазақстан халқының бұдан әрі дамуы мен өсіп-өркендеуіне ниеттестігін білдірді.
///Мемлекет басшысы әскери тікұшақтың апатқа ұшырауы салдарынан Қазақстан Республикасы Қарулы Күштері әскери қызметшілерінің қаза тапқаны туралы хабарды зор күйзеліспен қабылдады.
«Қазақстан халқының және жеке өзімнің атымнан әскери қызметшілердің туған-туыстары мен жақындарының қайғысына ортақтасып, көңіл айтамын. Мен тиісті мемлекеттік органдарға тікұшақ апатының себептерін зерттеп, қаза тапқандардың отбасына қажетті көмек көрсетуді тапсырдым», – делінген көңіл айту мәтінінде.
///Президент Қасым-Жомарт Тоқаев өз сөзінде әлемнің барлық елі, оның ішінде Қазақстанның да коронавирус індетіне қарсы күресіп жатқанын айтты. Осыған орай, мемлекет тарапынан қолға алынған аса маңызды шараларға тоқталды.
– Коронавируспен күресу үшін бюджеттен қомақты қаражат бөлінді. Тұрмысы төмен отбасыларға азық-түлік таратылды. Шағын және орта бизнес өкілдеріне бірқатар жеңілдік жасалды. Елбасының бастамасымен құрылған «Біргеміз» қорынан да көлемді қаржы бөлініп, мұқтаж жандарға нақты көмек беріліп жатыр. Бұл жұмысты «Nur Otan» партиясы белсенді түрде жүзеге асыруда. Осының бәрі бірлігіміздің бекемдігін көрсетеді, – деді Мемлекет басшысы.
Форум барысында Қасым-Жомарт Тоқаев індеттен қайтыс болған азаматтардың туыстары мен жақындарына көңіл айтып, вирус жұқтырғандардың тезірек сауығып кетуіне тілектестік білдірді. Президент халықты осындай қиын-қыстау кезеңде зор жауапкершілік танытып, өздерінің, туыстарының және жақындарының денсаулықтарына жанашырлықпен қарауға шақырды. Мемлекет басшысы халқымыздың ауызбіршілік, сабырлық, жанашырлық секілді дәстүрлі құндылықтарын атап өтіп, медицина және полиция қызметкерлеріне, әскери және мемлекеттік қызметшілерге, волонтерлер мен журналистерге, сондай-ақ, қайырымдылық жасаған адамдарға ризашылық білдірді.
– Дәрігерлер, медбикелер, санитарлар мен жедел жәрдем қызметкерлері! Эпидемиямен күресте ең ауыр жұмыс сіздерге жүктелді. Сіздер күн сайын бүкіл елге ерік-жігердің, қайсарлықтың, батылдықтың ерен үлгісін көрсетіп келесіздер. Біз бұдан нағыз патриотизмді көреміз. Аса қиын жағдайларда ерлікке тән әрекет жасайтындарыңызды білемін. Пандемияның қайта өршіп, ауқымы кеңейе түскен кезде сіздер қорғаныс киімдерінің, қажетті дәрі-дәрмектердің, науқастарға арналған орындардың жетіспеушілігі және басқа да қиындықтармен бетпе-бет келіп отырсыздар. Біз бұл проблемаларды жақын арада шешеміз. Аталған жағдайды шұғыл ретке келтіру үшін Үкіметке нақты тапсырма берілді, – деді Президент.
Мемлекет басшысы Қазақстандағы әрбір 100 мың адамға шаққанда 80-нен аса азаматтың дертке шалдыққанын және мұның әлемдік статистика бойынша орташа көрсеткіш екенін айтты. Науқастар сапалы ем қабылдап жатыр. Бір топ медицина қызметкері жанкешті еңбектері үшін мемлекеттік орден-медальдармен марапатталды.
Сонымен қатар Қасым-Жомарт Тоқаев құқық қорғау органдарының жұмысын да жоғары бағалады.
– Қоғамдағы тұрақтылық пен тыныштық полицияның мінсіз қызметіне байланысты. Бүгінде карантин шараларының сақталуын қадағалап, бекеттерде қызмет етіп келесіздер. Бұл оңай жұмыс емес. Тіпті, қоғам өкілдері тарапынан сынға ұшыраған кездеріңіз де болды. Дегенмен тәртіп сақшыларының басым бөлігі – адал қызмет етіп жатқан азаматтар. Мұны ешкім жоққа шығара алмайды, – деді Президент.
Мемлекет басшысының айтуынша, Төтенше жағдай режимін тоқтатқаннан кейін азаматтарымыз босаңсып кеткен, қауіп-қатерді елемеген, медициналық тәртіп пен ескертулерді сақтамаған, тіпті, кейбір адамдар мұндай ауру жоқ деген қауесетке сенген. Сондықтан Үкімет карантин шараларын қайта күшейтті. Бірақ бұл көңіл-күйді түсіріп, сарыуайымға салынуға себеп емес. Қасым-Жомарт Тоқаев еліміз толыққанды, қалыпты тіршілігін жалғастыра беру керек деп санайды.
– Бүкіл әлемдегі адамдар карантин кезінде отбасыларымен арадағы қарым-қатынасты қалай бекіте түскені, балаларына көп көңіл бөліп, олардың проблемалары мен алаңдаушылығына уақыт арнағаны туралы өз тәжірибелерімен бөлісуде. Суретшілер, музыканттар, ақын-жазушылар карантин уақытында шығармашылықпен өнімді айналысқандарын айтуда. Яғни, әрбір қиындықтың өз қайыры болады. Әрбір дағдарыс жаңа мүмкіндіктерге жол ашады. Біз бұл дағдарысты бірлесе отырып міндетті түрде жеңеміз, одан рухымызды шыңдап, дүниеге деген көзқарасымызды өзгертіп шығамыз, – деді Мемлекет басшысы.
«BIZ BIRGEMIZ» атты жалпыұлттық онлайн форумы аясында коронавирусқа қарсы күресте алдыңғы шепте жүріп, ерлік көрсеткен бірқатар азамат Қазақстан Президенті тағайындаған «Халық алғысы» арнаулы медалімен марапатталды. Сонымен қатар елордада пандемиямен күрестегі азаматтарымыздың ерлігін мәңгі есте сақтау үшін ескерткіш орнатылады.








//////
	

	Кездесу барысында Қазақстан-Латвия қарым-қатынастарын сапалы жаңа деңгейге шығаруға бағытталған өзара іс-қимылдың негізгі бағыттары қарастырылды. Тараптар сауда-экономикалық және көлік-транзитттік ынтымақтастық аясын кеңейту жолдарын да талқылады.

	Келіссөздер барысында Нұрсұлтан Назарбаев Қазақстан Латвияны Прибалтикадағы маңызды серіктес санайтынын атап өтті.

	- Сіздің сапарыңыздың екі ел арасындағы өзара қарым-қатынастарды жандандыру үшін өте үлкен мәні бар. Сіздер Еуроодаққа кіру қарсаңында тұрсыздар, онда жүріп жатқан үдерістерге қатысты көзқарас тұрғысынан алғанда бұл біз үшін де қызығушылық туғызады. Біздің келіссөздеріміз жемісті болады, ал бизнес-форум іскерлік топтардың байланыс орнатуына оң ықпал етеді деп ойлаймын, - деді Мемлекет басшысы.  

	А.Берзиньш Латвияның бизнес қоғамдастығы өкілдерінің қазақстандық серіктестерімен бірлескен жобаларға қызығушылығы жоғары екенін атап өтті.     

	Бірлескен баспасөз мәслихатында кездесуді қорытындылай келіп, Нұрсұлтан Назарбаев Қазақстан мен Латвия қарым-қатынасы жүйелі дамуымен ерекшеленетінін атап көрсетті.

	- Бүгінде біздің елдеріміз арасындағы екіжақты саяси диалог белсенді және сенімді сипатта. Парламенттер мен үкіметтер, министрліктер мен ведомстволар, іскерлік және ғылыми топтар деңгейінде тығыз байланыс қалыптасқан. Біздің елдеріміз арасындағы қарым-қатынастар аясы уақыт өткен сайын кеңейе түсуде, - деді Мемлекет басшысы.     

	Қазақстан Президенті елдерімізді саяси және экономикалық байланыстар ғана емес, сондай-ақ, тарихымыздың ортақтығы байланыстыратынын атап өтті.

	- Қазақ және латыш халықтары әрдайым бір-бірін құрметтеп, қолдау көрсетіп келеді. Латвия Президентінің сапары кезіндегі негізгі бір шара – Қарағанды облысының Спасск елді мекенінде саяси репрессия құрбаны болған латыштарға арналған ескерткіш ашу. Бұл – тағдырдың жазуымен қазақ даласына келген отандастар рухына деген шынайы құрметтің белгісі. 1938-1994 жылдары Қазақстанға 17 мыңға жуық латыш жер аударылған. Латвияға 2006 жылғы сапарым барысында мен Қазақстанды мекен еткен, репрессияға ұшыраған  латыштардың 268 ісін тапсырдым. Сапарымыз барысында біз Вике-Фрейберга ханыммен кездесіп, осы мәселені талқыладық, - деді Нұрсұлтан Назарбаев.

	Мемлекет басшысы бүгінде елдеріміз арасында барлық деңгейде тұрақты және жемісті диалог орныққанын атап өтті.

	- Сауда-экономикалық ынтымақтастық жөніндегі Үкіметаралық комиссия жұмыс атқаруда. Өткен жылы ғана екіжақты сауда көлемі 50 пайызға артты. 2004 жылдан бастап Латвияның Қазақстандағы елшілігі қызмет істеп келеді.   Дәл сол жылы біз Қазақстанның Ригадағы консульдығын аштық. Жаһандық қаржы дағдарысы салдарларына қарамастан сауда-экономикалық ынтымақтастық қарқын алып келеді.  Бүгінде екі елдің өзара сауда көлемі 350 миллион долларға жетті. Біз бұл көрсеткішті таяуда жарты миллиард долларға дейін жеткізу мүмкіндігін талқыладық. Астана мен Алматыда өтетін қазақ-латыш бизнес форумы екі елдің іскерлік қоғамдастығы арасындағы байланыстарды нығайтуға септігін тигізетін болады деп сенемін, - деді Қазақстан Президенті.

	Мемлекет басшысы бүгінде Қазақстанда латыш компанияларының қатысуымен құрылған 138 бірлескен кәсіпорын жұмыс істейтінін атап өтті.

	- Көлік-логистика саласындағы мәні зор жобалар жүзеге асырылуда. Қытайдан Қазақстан арқылы Балтық жағалауына контейнерлік тасымалдар өткізу жөнінде шаралар қабылдануда. Бұл өте перспективалы бірлескен кәсіпорындар болуы мүмкін. Өздеріңізге де белгілі, Тынық мұхитынан Еуропаға теңіз арқылы жүк тасымалдау 45 күндей уақытты алады, ал Қазақстан арқылы теміржол бойымен жүк тасымалына 2 апта уақыт кетеді. Сондай-ақ, біз Латвия Президентімен осы елдің компанияларының Қазақстанның индустриялық-инновациялық бағдарламасына атсалысуы жөнінде сөйлестік. Бизнес делегация байланыс орнатып, бірлесе жұмыс жүргізу үшін өз орындарын табады деп ойлаймын, - деді Мемлекет басшысы.

	Нұрсұлтан Назарбаев екі елдің де қызығушылығын туғызып отырған дамудың бірқатар бағыттарын атап өтті.        

	- Қоршаған ортаны қорғау саласындағы ынтымақтастық туралы үкіметаралық келісімнің қабылдануы да маңызды қадам болады. Біз Латвияның ЭКСПО-2017 көрмесіне дайындыққа және өткізуге атсалысқанын қалаған болар едік. Бүгін, сондай-ақ, туризм саласындағы келісімге қол қойылатын болады. Ол өзара жемісті ынтымақтастықтың негізін қалайды. Латвияның жоғары оқу орындарында туризм индустриясы саласында қазақстандық кадрларды даярлауға жете көңіл бөлінетін болады. Ригадағы аэронавигация институтында жыл сайын қазақстандық жастар білім алады. Сонымен бірге бүгін білім және ғылым саласындағы келісімге қол қойылады. Транзит-көлік саласындағы және ауыл шаруашылығындағы өзара ықпалдастықтың әлеуеті зор, - деді Нұрсұлтан Назарбаев.

	Мемлекет басшысы тараптар арасында халықаралық саясаттың түрлі аспектілері жөнінде мазмұнды пікір алмасылғанын мәлім етті.

	- Атап айтқанда, біз Таяу және Орта Шығыстағы, Ауғанстандағы ахуалды талқыладық. Сондай-ақ, Қазақстанның, Ресей мен Беларусьтің Кеден одағы мен Бірыңғай экономикалық кеңістік аясындағы интеграциялық үдерістерді дамытуына ерекше назар аудардық. Біз Латвияның Қазақстан Республикасы мен Еуропа Одағы серіктестігі мен ынтымақтастығы аясын кеңейту туралы жаңа келісім туралы келіссөздерді қолдағаны үшін ризашылық білдіреміз. Ол Қазақстан-Еуропа өзара ықпалдастығын жаңа биіктерге шығаруға бағытталған. Бүгінгі келіссөздердің нәтижесі екі тараптың одан арғы ынтымақтастыққа ұмтылысын көрсететінін атап өткім келеді, - деді Қазақстан Президенті.

	Латвия Президенті Қазақстанға келуге мүмкіндік жасаған үшін алғыс білдіре келе, өзінің бұл сапары екі елдің одан әрі дамуын қамтамасыз етуге арналғанын атап өтті.

	- Латвия Қазақстанды Орталық Азиядағы ең маңызды серіктесі санайды. Соңғы жиырма жылда сіздердің елдеріңіз экономикалық дамуы жағынан да, басқа бағыттар бойынша да өте көп жетістікке жетті, сондай-ақ халықаралық ықпалы мен беделін арттырды. ЭКСПО-2017 бүкіл әлемдік көрмесін Астанада өткізу мүмкіндігі бұл жайттың жарқын дәлелі болып табылады, - деді А.Берзиньш.

	Латвия Президенті Қарағанды облысында саяси репрессия құрбаны болған латыштарға арналған ескерткіштің ашылуы өз маңыздылығы жағынан екіжақты қарым-қатынастарды одан әрі нығайтудың факторы қызметін атқаратынына тоқталды.

	- Сіздің Латвияға 2006 жылы жасаған сапарыңыз біздің есімізде, Сізді кез келген қолайлы уақытта біздің елімізге сапармен келуге шақырамыз. 2014 жылы Рига еуропалық мәдени қалаға айналатынын ескерсек, өзара тәжірибе алмасу біздің елдеріміз үшін пайдалы болады. Сонымен қатар, білім мен ғылым саласындағы қол қойылған бүгінгі шарт біздің елдеріміз үшін өте маңызды. Біз Еуропа Одағы мен Қазақстан арасындағы диалог аясында саяси ықпалдастықты одан әрі тереңдету ниетіндеміз. Біз Қазақстанның Дүниежүзілік сауда ұйымына кіруге ұмтылысын қолдаймыз және биыл елдеріңіз аталған ұйымның мүшесіне айналады деп үміттенеміз. Сонымен қатар, өңірлік қауіпсіздік мәселелері, атап айтқанда, Ауғанстандағы ахуалдың талқылануы маңызды болды, - деді А.Берзиньш.    

	
///
	 

	Алматыдағы резиденцияда өткен әңгіме барысында отандық мәдениетті дамыту мәселелері мен қазіргі заманғы әдеби үдерістердің аспектілері талқыланды.

	Мемлекет басшысы қазақстандықтардың мәдени және рухани баюына тікелей ықпал ететін жазушылар мен барлық шығармашылық өкілдері қызметінің маңыздылығын атап өтті, сондай-ақ баршасына табыс тіледі.

	Д.Исабеков өзінің соңғы жазған туындылары мен шығармашылық жоспарлары жөнінде әңгімеледі. Атап айтқанда, ол алдағы уақытта Лондонда ағылшын тіліндегі кітабының тұсаукесері және «Өкпек жолаушы» пьесасының премьерасы өтетінін айтты.      


///Кездесуде тараптар Қазақстан мен Қытай Халық Республикасы арасындағы екіжақты ынтымақтастықтың ахуалы және оны дамыту перспективалары жөнінде пікір алмасты.
– Біздің қарым-қатынасымыз басқа мемлекеттер үшін үлгі боларлықтай. 2014 жылғы кездесуде біз өндіріс ашу, көлік жүйелерін бір-бірімен жалғастыру жөніндегі жобаларды іске асыру мәселесін көтердік. Сондай-ақ, тағы бірқатар маңызды жобаларды жүзеге асыруымыз керек, – деді Қазақстан Президенті.
Нұрсұлтан Назарбаев интеграциялық процестердің маңыздылығына тоқталып, «Бір белдеу, бір жол» бастамасының қазіргі жағдайдағы ерекше рөлін атап өтті. 
Мемлекет басшысы «Нұрлы жол» мен Жібек жолы бағдарламаларын бір-бірімен ұштастырудың оң нәтижелеріне назар аударды.   
Сонымен қатар, тараптар мемлекеттер арасында тауар айналымы көлемін ұлғайту мәселелерін, Қазақстанның транзиттік әлеуетін пайдалану перспективаларын, технологияларды және экологиялық тұрғыдан таза заманауи өндірісті дамыту аспектілерін, сондай-ақ энергетика мен ауыл шаруашылығы салаларында өзара іс-қимыл орнату жайын талқылады. 
Қазақстан Президенті кездесу соңында Ли Кэцянді елімізге сапармен келуге шақырды. 



///
	

	Қазақстан Президенті өндіріс үдерісінде пайдаланылатын инновациялық әзірлемелермен және жабдықтармен танысып шықты.

	Мемлекет басшысына бірегей саналатын және ТМД-да баламасы жоқ компьютердің негізгі өзегі - плата шығаратын автоматтандырылған желі таныстырылды.

	Нұрсұлтан Назарбаев бұл зауыттың тұрмыстық техниканың барлық түрін өндіретін Қазақстандағы бірден-бір ірі кәсіпорын саналатынын атап өтті.

	- Келесі жылы зауытты біршама кеңейту жоспарланып отыр. Бүгінде оның аумағы - 50 мың шаршы метр. Зауыт кеңейсе, біздің еліміз үшін өте сапалы, инновациялық өнімдер көбірек өндіріледі. Тиісті мамандар да осыған байланысты даярланады. Мұндай кәсіпорындар жаңа технологияның өркендеуіне сай, дамитын болады. 1998 жылы мен осы зауыттың ашылуына қатыстым. Ол кезде біз тек қана қосалқы бөлшектерді тасумен және жинаумен айналыстық. Қазір құрастырғыштардың 60 пайызға жуығы Қазақстанда өндіріледі. Кейінірек, екінші зауыт салынған кезде, бұл көрсеткіш 70 пайызға жетеді. Ол еліміздегі және ТМД елдеріндегі ірі кәсіпорынға айналады. Онда жоғары сыныпты, жоғары еңбекақы төленетін мамандар жұмыс істейтін болады, - деді Қазақстан Президенті.             

	LG зауыты Алматыда 1998 жылы мамыр айында Қазақстан Президентінің қатысуымен ашылды. Осы жылдар ішінде зауыт жеке өндірістік желілерді және өнімдерге сервистік қызмет көрсетуді қоса алғанда, ірі кешенді кәсіпорын ретінде өсті. Ол электроника және тұрмыстық техника өндірісі бойынша Орталық Азиядағы ірі өндіріс орны саналады.

	Бүгінде зауытта 420 жұмыс орны ашылған, келесі жылдың басында жаңа өндірістік желілердің енгізілуімен бірге жаңа жұмыс орындарын ашу жоспарланған.

///
	 

	

	Съезд жұмысына еліміздің барлық өңірінен, сондай-ақ таяу және алыс шетелдерден жастар ұйымдарының өкілдері, Астана қаласының оқушылары, мәслихаттардағы жас депутаттар, Парламент депутаттары, мемлекеттік органдардың өкілдері, "Нұр Отан" ХДП мүшелері қатысты.

	Қазақстан Президенті өз сөзінде Тәуелсіздіктің алғашқы күндерінен бастап жастарды қолдауға мемлекеттік саясатта басты назар аударылғанын атап өтті. Атап айтқанда, «Болашақ», «Жасыл ел», «Дипломмен – ауылға», «Жас мамандар резерві», «Жастар саясаты» тәрізді және басқа да бірқатар мемлекеттік бағдарламалар іске асырылды.

	- Соңғы жеті жылда жастар саясатындағы жобаларды қаржыландыру он есе өсті. Мысалы, жас мамандарды қолдау және тұрғын үймен қамтамасыз ету үшін тек биылдың өзінде 12 миллиард теңге бөлінді. Мен 2020 жылға дейін жас отбасылар үшін 1,2 миллион шаршы метр тұрғын үй салуға тапсырма бердім. Осы деректер жастарға қолдау мен қамқорлықтың мол екенін көрсетеді. Осының бәріне қазақстандық жастар жақсы түсіністік пен қолдау білдіріп отыр,- деді Нұрсұлтан Назарбаев.

	Мемлекет басшысы «Жас Отан» бұдан төрт жыл бұрын дербес бірлестікке айналғанын айтты. «Нұр Отанның» жас мүшелеріне өздерінің болашақ іс-қимыл стратегиясын дербес анықтауға мүмкіндік берілді. Нәтижесінде «Жас Отан» жастардың анағұрлым белсенді және жауапты бөлігін біріктірді, студенттердің ауқымды коалициясын, жас фермерлер мен жұмысшыларды, ғалымдар мен шығармашылық иелерін қалыптастырды. Жастар қанаты «Жас қыран» және «Жас ұлан» атты балалардың жаңа ұйымдарының тәлімгеріне айналды.

	«Жас Отанның» 2020 жылға дейінгі стратегиясы жастарды елдің индустриалды-инновациялық даму жөніндегі міндетін іске асыруға, Қазақстанның қауіпсіздігі мен тұрақтылығын нығайтуға тартуға бағытталатын болады.

	- Бұдан төрт жыл бұрын «Жас Отаның» бірінші съезінде мен «Жастар - Отанға» акциясын бастап бердім. Оның аясында жастарымыз көп игілікті істерді атқарды, көптеген соны бастамаларға ұйытқы болды. Ақтөбелік жастардың ұсынысы бойынша «Ауылдың өркендеуі – Қазақстанның өркендеуі» атты марафон-эстафета өтті. Ол 700 мыңнан астам жас қазақстандықты біріктірді. Сіздердің қолдарыңызбен ел көлемінде 640 мың көшет отырғызылды. Мыңдаған көл, өзен мен бұлақтар тазартылды. Төрт жүз елу мың тонна қоқыс жиналды. Бұл – Отанға деген нағыз махаббат. «Жас Отан» менің «Дипломмен – ауылға» атты тағы бір бастамама кеңінен қолдау көрсетті. Соңғы үш жылда жоғары оқу орындарының 20 мыңнан астам түлегі ауылға оралды. Олар ауылдың өркендеуі үшін аянбай еңбек етуде. Алдағы бірнеше жылда жас мамандар қатарына олардың тағы 16 мың құрдасы қосылады, - деді Қазақстан Президенті.

	Нұрсұлтан Назарбаев өз сөзінде жастар саясатының негізгі міндеттерін белгілеп берді.

	- Менің бастамам бойынша Мемлекеттік жастар саясатының 2020 жылға дейінгі тұжырымдамасы әзірленуде. Онда «Жас Отанның» 2020 жылға дейінгі стратегиясының барлық негізгі ережесі ескерілуі қажет. Қазір жастар саясаты жөнінде заң жобасы әзірленуде. Оны келесі жылдың бірінші жартыжылдығында қабылдау керек. Үкіметке «Нұр Отан» ХДП-мен бірлесіп, жобаның сапалы әзірленіп және Парламентке жедел енгізілуін қамтамасыз етуді тапсырамын, - деді Мемлекет басшысы.

	Қазақстан Президенті жастарды жұмысқа орналастыру барлық деңгейдегі әкімдіктер үшін маңызды қамқорлық болуы тиіс екенін қадап айтты.

	- Мен Үкімет алдына орта мектепті бітірген әр қазақстандық мамандық алу мүмкіндігіне ие болу туралы міндет жүктеймін. Экономикаға орта буынды техникалық жұмысшылар – слесарьлар, электриктер, механиктер және басқа мамандық иелері қажет. Индустриаландыру, бизнестің жол картасы жөніндегі мемлекеттік бағдарламаға қатысушы әрбір ірі кәсіпорын жастарды оқыту және жұмысқа орналастыру жөнінде квота белгілеуі тиіс. Өзге маңызды бағыт - мамандарды даярлаудағы қосар жүйе. Менің тапсырмам бойынша, бұл үлгі қазірдің өзінде «Қазақмыс» кәсіпорындарында, Дон кен-байыту комбинатында, Павлодар электролиз зауытында енгізілді. Сондай-ақ «Самұрық-Қазына» қоры өз компанияларына қолдана бастады. Бүгінде 60-тан аса ел қосар жүйеде табысты жұмыс істеуде, - деді Нұрсұлтан Назарбаев.

	Мемлекет басшысы Қазақстанда «Жас Отанды» қосқанда, 11 ірі жастар ұйымы жұмыс істейтініне тоқталып өтті.

	- Олармен Үкімет, әрбір министрліктер мен ведомстволар жұмыс істеуі тиіс. Сіздердің өкілдеріңіз үкіметтік емес ұйымдармен жұмыс жөніндегі кеңеске кіруі тиіс. Мен Үкіметке Жастар бастамалары қорын құру мәселесін пысықтауды тапсырамын. Барлық министрліктер мен әкімдіктер стратегиялық жоспарларына жастармен жұмыс жөнінде индикаторды енгізуі қажет, - деді Қазақстан Президенті.

	Жиналғандар Нұрсұлтан Назарбаевтың елордадағы ең үздік архитектуралық ғажайыптарының бірі болуы тиіс Астанада Жастар сарайын салу туралы ұсынысын қолдады.

	Мемлекет басшысы маңызды міндеттің бірі ретінде «Жас Отан» жастар қанатының жаңғырту үдерісіндегі қазақстандық жастардың басты саяси үйлестірушісі саналатын рөлін атап өтті.

	- Қалалар мен аудандар деңгейіндегі Жастар қанатын күшейтуді қамтамасыз ету қажет. «Жас Отан» - болашақ саясаткерлер мектебі. Сондықтан өкілетті органдардағы, жергілікті мәслихаттардағы жасотандық-депутаттар қатарын ұлғайту мәселесін шешу маңызды. «Нұр Отан» ХДП басшылығына осындай жұмыс жүргізуді тапсырамын, - деді Нұрсұлтан Назарбаев.

	Сонымен қатар, съезде жастардың әртүрлі ұйымдарының өкілдері сөз сөйледі.

	«Дипломмен – ауылға» жобасына қатысушы Әлия Широжеева елімізде жастарға арналған «Болашақ», «Жасыл ел», «Дипломмен – ауылға» тәрізді ауқымды бағдарламалар іске асырылып жатқанына және қолға алынған бұл істер Мемлекет басшысының саясаты мен бағытының айқын нәтижесі болып саналатынына тоқталды. Республикадағы ауылдарға жіберілген жас мамандар Қазақстан Президентінің идеясын іске асырушыларға айналуда және елдің кәсіби және мәдени деңгейін арттыруға өздерінің өлшеусіз үлестерін қосуда.

	Семей ядролық полигоны жабылған жылдың төлі Еркебұлан Балтабеков съездің делегаттарына үн қата отырып, оның жабылуы ядролық қарусыз әлем құру жөніндегі Мемлекет басшысының бастамасының нақты дәлелі екеніне және бүгінде әлемдік сарапшылар ядролық қарусыздандыру үдерісіндегі Нұрсұлтан Назарбаевтың көшбасшылық рөлін мойындап отырғанына сенім білдірді.

	«Wikibilim» қоғамдық қорының жетекшісі Рауан Кенжеханұлы мен паралимпиялық ойындарға қатысушы Әнуар Ахметов Мемлекет басшысының еліміздің ақпараттық даму саясатын жүзеге асырудағы және Қазақстанның спорттық табысындағы жетістіктерге жетуде жоғары деңгейдегі ерекше рөлін атап көрсетті.     

	Павлодар облысындағы «Жасыл ел» жастардың еңбек отрядының жетекшісі Сапар Шалабаев, «Назарбаев Университетінің» студенті Нұрсұлтан Томпиев, «АрселорМиттал Теміртау» АҚ менеджері Ольга Долженко мен Қызылорда облысы, Шиелі ауданының мәдениет және тілдерді дамыту бөлімінің қызметкері Татьяна Нуштаева өз сөздерінде Мемлекет басшысының Жалпыға Ортақ Еңбек Қоғамын құру жөніндегі бастамасына толықтай қолдау білдірді және «Жас Отан» жастар қанатының өңірлік бөлімдерінің салауатты өмір салтын қалыптастыру, төтенше жағдайлар кезінде тұрғындарға көмек көрсету, мамандар резервін қалыптастыру, қалалар мен ауылдық округтер аумақтарын жинап-тазалау және басқа да көптеген түрлі іс-шараларды өткізудегі белсенді қызметін атап өтті.

	Съездің бірінші бөлігінің соңында «Нұр Отан» ХДП-ның «Жас Отан» жастар қанатының 2020 жылға дейінгі стратегиясы қабылданды.     

	Мемлекет басшысының сөйлеген сөзінің толық мәтінін мына жерден қараңыз.

	

	 

	

	 

	

///
	 

	

	Кездесу барысында Нұрсұлтан Назарбаев елдеріміз арасындағы өзара серіктестік қарым-қатынастардың жақсы дамып келе жатқанын атап өтті.

	– Менің шақыруымды қабыл алып, Сіз біздің елге Кеден одағы аясында жүріп жатқан жұмыспен танысу үшін келіп отырсыз. Біздің барлық кездесуімізге Сіздің қатысуыңыздың пайдасы тиеді деп ойлаймын. Одақтың жұмысының алғашқы кезеңінде сауда айналымы 30-40%-ға артты.  Қазақстан мен Украина арасындағы екіжақты қарым-қатынастар да осындай қарқынмен дамып келеді. Өзара сауда былтыр 24%-дан асып түсті, бізге осы деңгейді ұстап тұру қажет. Біз қолда бар «жол картасы» есебінен бұдан да маңыздырақ нәтижелерге қол жеткізе аламыз, – деді Нұрсұлтан Назарбаев.

	Виктор Янукович кездесу үшін және ықпалдастық мәселелерін кең ауқымда талқылау мүмкіндігі үшін алғысын білдірді.

	– Біз Кеден одағының көбінесе Сіздің ертедегі идеяларыңызға, экономикалық дағдарыстан әлдеқайда бұрын айтылған ұсыныстарыңызға негізделгенін  білеміз. Экономиканың өсімі тек барлық мүмкіндіктер пайдаланылғанда, барлық күш-жігер жұмсалғанда, инновация барда, өнеркәсіпті жаңғырту жүргізіліп, өзіндік құны жоғары өнім артқанда ғана мүмкін болатынын біз жақсы түсінеміз. Бәсеке серіктестердің ауқымы кеңейгенде ғана нығаяды, – деді Украина Президенті.

///
	

	Кездесуде саяси, сауда-экономикалық және мәдени-гуманитарлық ынтымақтастықтың жай-күйі мен перспективаларын қамтитын кең ауқымды мәселелер талқыланды. Бұған қоса, тараптар халықаралық күн тәртібіне, атап айтқанда, Орталық Азиядағы ахуалға назар аударды.

	Қазақстан Президенті Астанаға келген кезінен бергі уақытта Ж.М.Баррозудың жемісті жұмыс жүргізгенін айта келе, Еуропа Одағы Қазақстанның негізгі серіктесі болып табылатынын атап өтті.  

	Өз кезегінде Ж.М.Баррозу Нұрсұлтан Назарбаевтың 2010 жылы Брюссельге сапары Қазақстан мен Еуроодақ арасындағы қарым-қатынастың аясын кеңейтуге зор үлес қосқанына тоқталды.

	Бірлескен баспасөз мәслихаты барысында Нұрсұлтан Назарбаев Еуропа Одағымен қарым-қатынасты дамытуға Қазақстанның стратегиялық тұрғыда мән беретінін атап өтті.

	- Соңғы жылдары Еуропа Одағы еліміздің сыртқы экономикалық және инвестициялық басты серіктесіне айналып отыр. Осы жылдары Еуроодақ елдері салған инвестиция көлемі 80 миллиард долларды құрағанын атап өтсек жеткілікті. Өзара тауар айналымының деңгейі 53 миллиард долларға жетті. Сонымен қатар, Қазақстан Франция, Испания тәрізді Еуроодақ елдерімен стратегиялық серіктестік туралы келісімге қол қойды. Сондай-ақ, технология орнына шикізат ресурстарын жеткізу туралы Германиямен келісім бар. Соңғы жылдары Еуроодақ пен еуропалық компаниялар біздің еліміздің индустриялық дамуына белсене атсалысуда, - деді Мемлекет басшысы.

	Қазақстан Президенті келіссөздер барысында Қазақстан мен Еуропа Одағы арасындағы серіктестік пен ынтымақтастықты ілгерілету туралы жаңа келісімді тездету туралы уағдаластыққа қол жеткізілгенін де атап өтті.

	- Біз азаматтарымыздың белгілі бір санаты үшін визалық режімді жеңілдету туралы сөйлестік. Еуропалық мемлекеттердегі біздің авиакомпаниялардың еркін ұшуына мүмкіндік беру мәселесін қозғадық. Еуроодақ тарапынан Қазақстанның Дүниежүзілік сауда ұйымына кіру үдерісіне қолдау көрсету туралы да сөз болды. Барлық осы мәселелер жөнінде біздің пікіріміз ортақ, біз қолдауға ие болдық, бұл үшін мен Ж.М.Баррозуға ризашылығымды білдіремін, - деді Нұрсұлтан Назарбаев.        

	Мемлекет басшысы келіссөздер сенімді негізде жүргізілгеніне тоқталды.

	- Біз өңірлік қауіпсіздік мәселесін, өңіріміздегі тұрақтылық жайын талқыладық. Кеден одағы мен Бірыңғай экономикалық кеңістік қызметін талқылау барысында олар біздің үшінші елдермен, соның ішінде Еуропа Одағымен сауда жасауымызға кедергі келтірмейтіні атап өтілді. Болып өткен келіссөздер Қазақстанның Еуроодақ елдерімен экономикалық та, гуманитарлық та салада одан әрі жақындай түсуі үшін жаңа кезеңге айналатынына мен сенемін, мұны үлкен жетістік деп санаймын. Ж.М.Баррозудың алғашқы сапары табысты және жемісті болды деп есептеймін, - деді Қазақстан Президенті.

	Ж.М.Баррозу өз сөзінде елімізде бұл жолы болуы Еурокомиссия төрағасының Қазақстанға жасаған алғашқы ресми сапары болып саналатынын атап өтті. Оның дер кезінде өтуі бұл сапардың Қазақстан мен ЕО арасындағы дипломатиялық қатынастардың орнауының 20 жылдығымен орайлас келуінде ғана емес, сондай-ақ, барлық бағыттар бойынша екіжақты ынтымақтастықтың арта түсуіне де байланысты.

	- Біз ынтымақтастық аясын кеңейту туралы жаңа келісімді қабылдау жөнінде келіссөздерді аяқтау арқылы өзіміздің қарым-қатынасымыздың жаңа кезеңін ашу ниетіндеміз. Бұл құжат анағұрлым кешенді ынтымақтастыққа бағытталған. Еуропа Одағы алдағы уақытта да өзара ортақ мүддені білдіретін барлық саладағы серіктестік аясын кеңейтуге қолұшын беру ниетінде. Серіктестік мен ынтымақтастықты ілгерілету туралы келісім қазір серпін алып отырған біздің қарым-қатынасымызды одан әрі жеделдетуге берік негіз қалайды. Шын мәнінде де ЕО Қазақстанның ең ірі сауда серіктестерінің бірі болып саналады, еліміздің тауар айналымының жалпы көлемінің 45 пайызға жуығы оның үлесіне тиеді, ал екіжақты сауда деңгейі 31 миллиард еуроны құрайды. Және Еуропадағы күрделі жағдайға қарамастан, соңғы жылдары тараптар арасында тауар айналымының жедел өсіп отырғаны байқалуда, - деді Ж.Баррозу.              

	Еуропалық комиссия төрағасы Қазақстанның Дүниежүзілік сауда ұйымына кіруі инвестиция өсімінің зор әлеуеті болып табылатынын атап өтті.

	- ЕО Қазақстанның ДСҰ-ға кіруі жөніндегі бастамасын әрқашан қолдап келеді. Біздің тараптардың ұйымға кіру шартының маңызды элементтері жөнінде келісімге келгенін қуаттау мен үшін зор ғанибет. Біз тиісті құжаттарға қол қойылуын тағатсыздана күтеміз. Біз Қазақстанның экономиканы одан әрі әртараптандыру және «жасыл экономиканы» дамытуды жеделдету жөніндегі стратегиясын да қолдаймыз, - деді Ж.М.Баррозу.

	Еуропалық комиссия төрағасы Қазақстанның Орталық Азияда өңірлік ынтымақтастықты ілгерілетудегі, атап айтқанда, экстремизм, терроризм, есірткі тасымалы, су ресурстарын басқару проблемаларын бірлесіп шешудегі жоғары рөлін атап өтті.

	Сөзінің соңында Ж.М.Баррозу Нұрсұлтан Назарбаевқа 21 ғасырдағы сенімді серіктестікке негіз қалайтын мазмұнды және нәтижелі диалог өткізгені үшін алғысын айтты.     

	

/// 
Кездесу барысында Қарулы Күштердің қазіргі жағдайы, олардың жауынгерлік қабілетін арттыру, сондай-ақ заманауи әскери техникамен және қару-жарақпен қамтамасыз етілу мәселелері талқыланды.
Қазақстан Президенті елдің қорғаныс өнеркәсібі кешенін және әскери-техникалық ықпалдастықты одан әрі дамыту, әскери қызметшілердің кәсіби дайындығын ұдайы жетілдіру қажеттілігіне назар аударды.
Кездесу қорытындысы бойынша Мемлекет басшысы бірқатар нақты тапсырмалар берді. 


///
	 

	Кездесу барысында Қазақстан мен Франция арасындағы екіжақты ынтымақтастықтың түрлі жайттары, соның ішінде әскери-техникалық  саладағы өзара ықпалдастық мәселелері талқыланды.  
	
	Сонымен қатар, тараптар Франция Президенті Ф.Олландтың біздің елімізге 2014 жылдың екінші жартысына жоспарланған ресми сапарына әзірлік мәселесін қарастырды. 
///
	 

	

	Кездесу барысында Нұрсұлтан Назарбаев елдеріміз арасындағы өзара серіктестік қарым-қатынастардың жақсы дамып келе жатқанын атап өтті.

	– Менің шақыруымды қабыл алып, Сіз біздің елге Кеден одағы аясында жүріп жатқан жұмыспен танысу үшін келіп отырсыз. Біздің барлық кездесуімізге Сіздің қатысуыңыздың пайдасы тиеді деп ойлаймын. Одақтың жұмысының алғашқы кезеңінде сауда айналымы 30-40%-ға артты.  Қазақстан мен Украина арасындағы екіжақты қарым-қатынастар да осындай қарқынмен дамып келеді. Өзара сауда былтыр 24%-дан асып түсті, бізге осы деңгейді ұстап тұру қажет. Біз қолда бар «жол картасы» есебінен бұдан да маңыздырақ нәтижелерге қол жеткізе аламыз, – деді Нұрсұлтан Назарбаев.

	Виктор Янукович кездесу үшін және ықпалдастық мәселелерін кең ауқымда талқылау мүмкіндігі үшін алғысын білдірді.

	– Біз Кеден одағының көбінесе Сіздің ертедегі идеяларыңызға, экономикалық дағдарыстан әлдеқайда бұрын айтылған ұсыныстарыңызға негізделгенін  білеміз. Экономиканың өсімі тек барлық мүмкіндіктер пайдаланылғанда, барлық күш-жігер жұмсалғанда, инновация барда, өнеркәсіпті жаңғырту жүргізіліп, өзіндік құны жоғары өнім артқанда ғана мүмкін болатынын біз жақсы түсінеміз. Бәсеке серіктестердің ауқымы кеңейгенде ғана нығаяды, – деді Украина Президенті.

///
	 

	

	Астанадағы «Ақорда» резиденциясында өткен кездесуге Қазақстанның барлық өңірінен келген оқушылар, «Оқушы – көшбасшы» зияткерлік конкурсына қатысушылар, олимпиада жеңімпаздары қатысты. Нұрсұлтан Назарбаев қазақстандық жастарға құттықтау сөз арнады.

	- Сіздер еліміздің тәуелсіздігі кезеңінде дүниеге келдіңіздер. Қазақстан да сіздердей жап-жас. Жастығына қарамастан бізді әлем таниды және барлық мемлекет пен халықаралық ұйымдар мойындаған. Біз бүгінде экономикасы орнықты және тұрақты елміз. Сіздер Қазақстанның дамуының, оның үлкен жетістіктерінің куәсісіздер. Қазақстан жерінде жаһандық іс-шаралар өтуде. Біз жақында ЭКСПО-2017 бүкіләлемдік көрмесін өткізу құқығына ие болдық. Бұл отандық экономиканың дамуына, ииновациялық дамуға, орнықты экология мен «жасыл» экономиканы енгізуге зор мүмкіндіктер береді, - деп атап өтті Мемлекет басшысы.

	Нұрсұлтан Назарбаев Қазақстан «Стратегия-2030» бағдарламасы жоспарлы түрде іске асырылып жатқанына тоқталды. Барлық міндеттер мен мақсаттар табысты орындалуда. Қазіргі уақытта 2050 жылға дейінгі стратегиялық жоспарлау міндеті тұр. Президент еліміздің ұзақ мерзімге арналған дамуының түрлі сценарийін ертерек жоспарлау қажеттігін айтып өтті.

	- Сіздер жақсы кезеңде өмір сүріп жатырсыздар. Мемлекет жастардың жан-жақты дамуы үшін барлық жағдай жасап жатыр, өйткені, ХХІ ғасырдағылым мен білімнің деңгейі кез келген елдің әлемдік экономикадағы орнын анықтайды. Сіздер өз болашақтарыңыз - өз қолдарыңызда екенін, әркім өз бақытының ұстасы екенін есте ұстауларыңыз керек. Сіздердің қазіргі басты міндеттеріңіз – жақсы білім алу.  Сондықтан мен шетелде мамандар даярлау үшін «Болашақ» бағдарламасы туралы бастама көтердім. Қазіргі кезде 8 мыңнан астам қазақстандық шетелде білім алды. Олардың көпшілігі бүгінде мемлекеттік органдарда жауапты қызметтер атқарады. Олар – бірнеше тіл білетін, білімді және даярлықтан өткен мамандар. Ал біздің елімізде қоғамды біріктіру ісінде мемлекеттік тіл ерекше рөл атқарады. Мемлекеттік тілді әрбір қазақстандық білуі қажет, – деп атап көрсетті Мемлекет басшысы.

	Кездесу барысында мектеп оқушылары Нұрсұлтан Назарбаевты мемлекеттік мерекемен – Тұңғыш Президент Күнімен, сондай-ақ «ЭКСПО-2017» бүкіләлемдік көрмесін өткізу құқын Астананың жеңіп алуымен құттықтады.

	– Менің ата-анам жиі айтады: Сіз қарапайым халыққа не қажет екенін жақсы білесіз. Өйткені, Сіз өзіңіз халықтан шыққан адамсыз, жұмысшыдан Президентке дейінгі жолдан өттіңіз, – деді Астанадағы №6 мектеп-гимназияның оқушысы Полина Чаюк.

	№35 мектеп-гимназиясының оқытушысы Әділ Сегізбай Мемлекет басшысына  «Назарбаев Университетіне» түскісі келетін ой-арманын білдірді.

	– Сіздің ерен еңбегіңіздің арқасында бұтағы берік, тамыры мықты Бәйтерек секілді бүгінде Қазақстанның тұғыры нық тұр. Мен Сіз Америкада болған кезіңізде  АҚШ Президенті Джордж Буштың «Джордж Вашингтон Америка үшін қандай болса, Сіз Қазақстан үшін сондайсыз» дегенін білемін. Джордж Вашингтон Америка мемлекетін құрды, ал Сіз, құрметті Нұрсұлтан Әбішұлы, біздің Тәуелсіздігімізді құрдыңыз, – деді Ә.Сегізбай

	Қазақ-түрік лицейінің оқушысы Жұлдыз Қанафина Нұрсұлтан Назарбаевтың көптеген шығармаларын оқығанын, «Қазақстан жолы» еңбегі өзінің ең сүйікті кітабы екенін айтты.

	– Сіздің барлық кітаптарыңыз өте мазмұнды, оларда көптеген маңызды проблемалар көтеріліп, шешу жолдары қарастырылған. «Сындарлы он жыл», «Тарих толқынында», «Қазақстан жолы» - бәрінде де Сіз біздің еліміздің қандай қиындықтармен бетпе-бет келгенін және Қазақстан орнықты және тұрақты даму жолына түсу үшін қандай тағдырлы шешім қабылдауға тура келгенін жан-жақты бейнелеп жаздыңыз, – деді Ж.Қанафина.

	 Оқушылар «Қазақстандық жол» кітабының әлемдік экономикадағы заманауи үрдістердің даму қисыны ескерілген жаңа басылымы бола ма?» деген сұрақ қойып, оған нақты жауап алды.    

	- Әлемдік экономикадағы тұрақсыздықтың жағымсыз салдарлары және оларды еңсеру туралы мен түрлі сұхбат, мақала және баяндамаларымда әлденеше рет айттым. Біздің 2007-2009 жылдардағы әлемдік дағдарыс кезеңіндегі жұмыстарымыз оларды төл тарихымыз бен болашақ ұрпағымыз үшін жазып қалдыруға лайықты деп ойлаймын. Мемлекетіміздің енді 20-30 жыдан кейінгі дамуы қандай болатынын талдау және жоспарлау қажет, - деді Қазақстан Президенті.

	Нұрсұлтан Назарбаев бүгінгі жас буынды «Ғаламтор ұрпағы» деп атайтынына тоқталды. Бірақ ақпараттық технологияларға ғана байланып қалуға болмайды, өмірлік барлық саласында белсенді болу маңызды.

	- Кітап оқып, ғылыми зерттеулерге, түрлі жаңалықтар мен идеяларға қызығушылық таныту керек, Мен «кітап оқитындар теледидар немесе Ғаламтор қарайтындарды басқаратын болады» деген сөзге терең ден қоямын, - деді Мемлекет басшысы.

	Нұрсұлтан Назарбаев оқушыларға әлемдік экономиканың үрдістері мен жаһандық экономикалық тұрақсыздықты еңсерудегі Қазақстанның іс-қимылы туралы әңгімелеп берді.

	- Бүгінде экономиканың озық технологиялар мен инновацияларға негізделген жаңа түрлері пайда болып, олар арқылы білім экономикасы жасалуда. Мұның барлығы елдер арасында бәсекелестіктің күшеюіне алып келеді. Мәселен, «ЭКСПО» әлемдік көрмесін өткізу барысында 100-ден астам ел инновациялық, экологиялық және техникалық бүкіл стандарттарға сай келетін өз өнімдерін әкеледі. Тағы бір маңызды үдеріс – қоршаған ортаға түсетін күші азайту барысында өндірістің тиімділігін арттыратын «жасыл экономика» құру. Бәсекеге қабілеттілігімізді арттыра түсу үшін Қазақстан жаңа жаһандық талаптарға сай болу жолында жұмыс істеуге тиіс, - деді Қазақстан Президенті.

	Нұрсұлтан Назарбаев барлық экономикалық өзгерістер мен әлеуметтік бағдарламалар қазақстандықтардың әл-ауқатын көтеруге бағытталғанын атап өтті.

	Физика олимпиадасының жүлдегері, Павлодар қаласындағы №8 мектеп-лицейінің  оқушысы Иван Сенюшкин «Назарбаев университетіндегі» Мемлекет басшысының инновациялық-индустриялық дамудың маңызы туралы лекциясы есінде қалғанын айтты. Ол жақсы оқып, олимпиадаларда жеңіске жете беруге уәде етті.

	- Менің физик болғым келеді және физика, математика пәндерінен халықаралық олимпиадаларға қатысып жүрмін. Физикада Ньютонның, Фарадейдің, Эйнштейннің заңдары бар. Ал мен үшін басты заң – Сіздің қазақстандық жастарға берген батаңыз: оқу, еңбек ету және жеңіске жету, - деді И.Сенюшкин.

	Химия олимпиадасының алтын медалінің иегері, Тараз қаласындағы қазақ-түрік лицейінің оқушысы Қайрат Әшім Қазақстан Президенті өмір сүріп, еңбек еткен орындарда – Шамалғанда, Қаскелеңде, Теміртауда және Украинада болғанын әңгімеледі.

	Нұрсұлтан Назарбаев тәуелсіздік жылдары Қазақстанда жасалған игіліктің бәрі қазақстандық балалар мен жастар үшін жасалғанын атап өтті.

	- Әрқашан алға қойған мақсаттарыңа жетіңдер. Қиындықтардан қорықпаңдар.  Өмірдегі басты қағидаларың осы болсын. Мен сендерге биіктерге батыл ұмтылуды тілеймін. Біздің Отанымызды – Қазақстанды сүйіңдер, нағыз патриот болыңдар. Өздеріңнің қазақстандық екендеріңді мақтан тұтыңдар, - деді Елбасы.

	Кездесу қорытындысында Қазақстан Президенті оқушыларға жақсы оқып, алға қойған барлық мақсаттарына жете беруді тіледі.

	 

	

///
	 

	Жеделхатта Нұрсұлтан Назарбаев Қазақстан халқы және жеке өз атынан Ж.-К.Юнкерді Еуропалық Комиссияның төрағасы лауазымына сайлануымен құттықтаған.
	
	Қазақстан Президенті Люксембург Премьер-министрі қызметіндегі және Еуропалық топтағы басшылығы кезінде жинаған Ж.-К.Юнкердің мол тәжірибесі, Еуропа мәселелеріне аса жетіктігі оған Еуропалық одақтың орнықты дамуына зор үлесін қосуына септігін тигізеді деп сенетінін айтады.
	
	«Сіздің 2008 жылы Астанаға және менің 2010 жылы Брюссельге жасаған сапарларымыз барысында арамызда орныққан өзара түсіністік пен сенімге негізделген сындарлы диалогты жалғастыруға әзір екенімді білдіремін. Қазақстан мен Еуропалық Одақ арасындағы қарым-қатынастар кеңейтілген әріптестік пен ынтымақтастық туралы жаңа келісім аясында жаңа сапалы деңгейге көтеріледі деп үміт артамын», – делінген жеделхатта.
	
	Ж.-К.Юнкерге Мемлекет басшысы зор денсаулық және табыс, ал Еуропалық Одаққа бейбітшілік пен бақ-береке тіледі.
///Мемлекет басшысы Форумның ашылу салтанатына қатысты. Сондай-ақ оған шет мемлекеттер мен халықаралық ұйымдардың басшылары және делегациялары келді.   
Қытай Халық Республикасының Төрағасы Си Цзиньпин қатысушыларды құттықтап, сөз сөйледі.
 ***
Форумның басты мақсаты ‑ ынтымақтастықты жандандыру бағыттарын талқылау, өзара іс-қимыл платформаларын қалыптастыру және ынтымақтастық нәтижелері бойынша тәжірибе алмасу.
Іс-шарада инфрақұрылымдық байланыс, сауда-экономикалық ынтымақтастық, өнеркәсіптік инвестициялар, энергетика мен ресурстар, қаржылық қолдау, қоршаған ортаны қорғау сияқты маңызды мәселелер талқыланатын болады. 
 

///Нұрсұлтан Назарбаев Режеп Тайип Ердоғанға Қазақстанға ресми сапармен келгені үшін шынайы ризашылығын білдірді.
– Қанша кездессек те көптік етпейді. Қазіргі заманның өзі қиындап тұр. Жиі кездесіп, көп ақылдасу керек. 25-26 жыл ішінде Қазақстан мен Түркия арасындағы қарым-қатынас достық әрі бауырластық бағытта дамып келеді, – деді Нұрсұлтан Назарбаев.      
Мемлекет басшысы Түркия Президентінің Қазақстанға жасаған бұдан бұрынғы сапары кезінде экономика саласына қатысты бірқатар уағдаластыққа қол жеткізілгенін атап өтті.
– Қабылданған келісімдер аясында көп жұмыс атқарылуда, көптеген жобалар іске асырылды. Өңірлік сипаттағы проблемалар бізде де, Түркияда да бар. Бүгінгі кездесуіміз сол мәселелерді талқылауға мүмкіндік береді, – деді Қазақстан Президенті.  
Сондай-ақ Нұрсұлтан Назарбаев Түркия Президентіне биылғы 10 қыркүйекте Астанада өтетін Ислам ынтымақтастығы ұйымының ғылым және технологиялар жөніндегі саммитіне қатысуға ниет білдіргені үшін алғыс айтты.    
Бұдан бөлек, Мемлекет басшысы биылғы 14 қыркүйекте елордамызда Сириядағы қарулы қақтығысты реттеу жөніндегі Астана келіссөздерінің алтыншы раунды өтетініне назар аударды.
Түркия Республикасының Президенті Қазақстанға сапармен келуге шақырғаны үшін Нұрсұлтан Назарбаевқа ризашылығын білдірді.
– Астанаға келгеніме қуаныштымын. Мен алғаш рет Қазақстанды Алматы қаласына барған сапарымда танып-білдім. Енді жаңа қалаға, жаңа елордаға келіп отырмын, Қазақстанды өз үйімдей көремін, – деді Р.Ердоған.
Түркия Президенті өз елінің Қазақстанмен саяси, экономикалық, мәдени, әскери қатынастарды дамытуға күш салып жатқанын атап өтті.
– Бүгінде елдеріміз арасындағы тауар айналымы 2 миллиард доллар шамасында. Әрине, бұл жеткіліксіз. Біз келіскендей, мақсатымыз – тауар айналымын 5 миллиард долларға жеткізу. Түркия мен Қазақстанның әлеуеті оған жеткілікті,  – деді Түркия Республикасының басшысы.
Сондай-ақ Р.Ердоған Нұрсұлтан Назарбаевқа өңірлік проблемаларды шешуге бағытталған бітімгершілік қызметі үшін ерекше алғысын білдірді.
Түркия Президенті биылғы 14 қыркүйекте Астанада өтетін Сириядағы жағдайға қатысты кездесудің маңыздылығына тоқталып, оның Женева келіссөздеріне оң ықпал ететініне сенім білдірді.




///
	 

	Кеңесте облыстар мен Астана, Алматы қалалары әкімдерінің аппарат басшылары қатысқан екікүндік семинар-кеңестің қорытындысы жасалып, сайланған ауыл әкімдерін қоса алғанда, жергілікті өзін өзі басқару органдарының жұмысын одан әрі жетілдіру, орталық пен өңірлер арасындағы өкілеттіктердің айырмашылықтары, сондай-ақ Мемлекет басшысының актілері мен тапсырмаларының орындалу мәселелері талқыланды.
	
	Президент Әкімшілігінің Басшысы әкімдіктердің жұмысындағы анықталған кемшіліктерді жоюға және Мемлекет басшысының актілері мен тапсырмаларының мүлтіксіз орындалуына қатысты нақты тапсырмалар берді.
///Мемлекет басшысы Қытайдың Хэнань провинциясындағы толассыз жаңбыр мен су тасқыны салдарынан көптеген адамның қаза тапқаны және зардап шеккені туралы суыт хабарды терең күйзеліспен қабылдады.
«Осындай ауыр сәтте қайғы-қасіреттеріңізге ортақтасып, барша қазақстандықтардың және жеке өзімнің атымнан Сізге, жақындарынан айырылған отбасыларға, сондай-ақ, бүкіл Қытай халқына қайғыра көңіл айтамын. Табиғи апаттан жарақат алғандардың тез арада сауығып,
із-түссіз жоғалғандардың аман-есен отбасыларына оралуына тілектестігімді білдіремін», – делінген жеделхатта.
Қасым-Жомарт Тоқаев қажеттілік болған жағдайда Қазақстан Үкіметі тиісті көмек көрсетуге дайын екенін нақтылады.
///Қасым-Жомарт Тоқаев Sriwijaya Air ұшағының апатынан қаза болғандарға байланысты Индонезия Президенті Джоко Видодаға Қазақстан халқының және өз атынан көңіл айту жеделхатын жолдады.
– Жантүршігерлік апатта жақындарынан айрылған отбасылардың ауыр қайғысына ортақпын. Жаратушы олардың қайғыларын жеңілдетіп, қазаға ұшырағандардың жанын өзінің мейірімімен жарылқасын, – делінген жеделхатта.
///Қасым-Жомарт Тоқаев Sriwijaya Air ұшағының апатынан қаза болғандарға байланысты Индонезия Президенті Джоко Видодаға Қазақстан халқының және өз атынан көңіл айту жеделхатын жолдады.
– Жантүршігерлік апатта жақындарынан айрылған отбасылардың ауыр қайғысына ортақпын. Жаратушы олардың қайғыларын жеңілдетіп, қазаға ұшырағандардың жанын өзінің мейірімімен жарылқасын, – делінген жеделхатта.
/// 
Хатта Нұрсұлтан Назарбаевтың бай тәжірибесі мен мемлекет басшысы ретінде жұмсап келе жатқан күш-жігері арқасында Қазақстанның бүгінде елді әлеуметтік-экономикалық өзгерту тұрғысынан даусыз табыстарға жетіп отырғаны айтылған.
«Алғыс айту күні Сізге рахмет айтуға рұқсат етіңіз. Елімізде дамып келе жатқан қайырымдылық ісіне көрсеткен қолдауыңыз үшін рахмет. Жеке өзіңіз үлгі болып, үнемі халықтың әлеуметтік әлсіз топтарына, әсіресе балаларға көмек көрсетуге шақыратыныңыз үшін рахмет», – деп жазады авторлар.
Мемлекет басшысына «Асыл бала» республикалық қауымдастығының мүшелері «Мейірім акциясына» жеке заттарын бергені үшін де алғыс айтқан.
«Барлық тапсырылған қаражаттар «Ғұмыр үшін» жобасын жүзеге асыруға бағытталады, оның мақсаты – онкологиялық дертке шалдыққан балаларды диагностикалау мен емдеудегі әлемдік медицина ғылымының заманауи жетістіктеріне, баған жасушалардың халықаралық банкіне қазақстандық балалардың қол жеткізуін қамтамасыз ету», – делінген хатта.
Соңында авторлар Нұрсұлтан Назарбаевқа және елімізге Отанымыздың келешегі үшін барлық игі мақсаттарға жетіп, татулықпен өркендей беруімізге  тілектес екендерін жеткізген.
«Біз мейірімділік, сүйіспеншілік және қазақстандық қайырымдылықтың жалпыға ортақ күні ретінде қабылдауға болатын Алғыс айту күнін мерекелеу  ізгі де игі дәстүрге айналады деп үміттенеміз», – деп атап өтілген хатта.  
///Мемлекет басшысы жаңа клиниканың емханалық, диагностикалық және стационарлық бөлімшелерін, лазер орталығы мен ота жасау бөлімін аралап көрді, сондай-ақ көзге ота жасауға арналған заманауи медициналық құрал-жабдықтармен танысты.
Елбасы өңір тұрғындарына шет елдерге бармай-ақ, еуропалық деңгейдегі жоғары мамандандырылған офтальмологиялық көмек алуға мүмкіндік беретін мұндай нысандарды іске қосудың маңыздылығын айрықша атап өтті.
Медицина қызметкерлері денсаулық сақтау саласына үнемі көңіл бөліп, тиімді әлеуметтік саясат жүргізіп жатқаны үшін Нұрсұлтан Назарбаевқа алғыс білдірді.
Сонымен қатар, Қазақстан Президентіне Астана қаласында салынатын алғашқы медициналық оңалту орталығының макеті таныстырылды.
***
«DaruZharygy» жауапкершілігі шектеулі серіктестігі – мемлекет-жекеменшік әріптестік аясында австриялық компаниямен бірлесіп салған өңірдегі ірі офтальмология және көз микрохирургиясының орталығы. Жоба құны – 3,2 миллиард теңге. Клиника Еуропада шығарылған медициналық құрылғылармен жабдықталған. Стационар 60 адамға арналған, емхана күніне 500 адам қабылдай алады.


///Әділ Қапанұлы Тұрсынов Қазақстан Республикасының Тұңғыш Президенті – Елбасының кеңесшісі – Қазақстан Республикасының Тұңғыш Президенті – Елбасы Кеңсесінің Ақпараттық-талдамалық қамтамасыз ету бөлімінің меңгерушісі болып тағайындалсын.
 
Қазақстан Республикасының
Тұңғыш Президенті – Елбасы                                                                     Н.Назарбаев
 
Нұр-Сұлтан, 2019 жылғы 28 наурыз
                      № 4
///Нұрсұлтан Назарбаев Ауғанстан Президентіне Ислам ынтымақтастығы ұйымының ғылым және технологиялар жөніндегі саммитіне қатысқаны үшін ризашылық білдірді.
– Жоғары деңгейдегі кездесулеріміз тұрақты сипатқа ие болып отыр. Бұл екіжақты қарым-қатынастар қарқынды дамып келе жатқанын білдіреді. Қазақстан көп бейнет көрген бауырлас ауған халқына тұрақтылық тілейді, – деді Мемлекет басшысы.
Сондай-ақ, Нұрсұлтан Назарбаев Қазақстан мүмкіндігіне қарай Ауғанстанға көмек көрсетіп келе жатқанын айтты.
– Атап айтқанда, біз жастарға білім беру, гуманитарлық көмек көрсету салаларында қолдау жасауды жалғастырамыз, – деді Қазақстан Президенті.
Ауғанстан Президенті Саммитке қатысуға шақырғаны үшін Нұрсұлтан Назарбаевқа ризашылық білдірді.
– Сізді «ЭКСПО-2017» халықаралық көрмесін және Ислам ынтымақтастығы ұйымының ғылым және технологиялар жөніндегі саммитін табысты өткізуіңізбен құттықтаймын, – деді М.Ғани.


///
	 

	Кездесу барысында Қазақстанның гуманитарлық ғылымының жай-күйі және зиялы қауымның қазіргі замандағы рөлі талқыланды.

	Нұрсұлтан Назарбаев интеллигенция өркендеген қуатты мемлекет құру үшін қазақстандық патриотизмді қалыптастыруға ерекше үлес қосуға тиіс екенін атап өтті.

	У.Қалижанов институттың қазіргі қызметі мен алдағы кезеңге арналған жоспарлары туралы хабардар етті. Ол Мұхтар Әуезовтің шығармашылық мұрасын зерттеуге және насихаттауға бағытталған жұмыстар, сондай-ақ қазақ әдебиетінің тарихы саласындағы зерттеулер жөнінде әңгімеледі.


/// 
Режиссер А.Сатаевтың картинасының сюжеттік желісіне фильм кейіпкерінің басына түскен сынақтардан өтуіне көмектесетін ана махаббатының күші туралы оқиға өзек болған.
Фильм 1930 жылдан бастап бүгінгі күнге дейінгі уақыт аралығын қамтиды. Негізгі оқиғалар қазақ халқы үшін қиын кезеңде – ұжымдастыру, жұт, соғыс жылдары және одан кейінгі кезеңде өрбиді.
Тарихи драма Қазақстанда, Беларусьте және Әзірбайжанда түсірілген. Жалпы, картина түсіріліміне 2 мыңнан астам адам қатысқан.
///Президент Қасым-Жомарт Тоқаев  Жоғарғы сот төрағасы Жақып Асановтың сот жүйесінің реформалануы туралы есебін тыңдады.
Жоғарғы сот төрағасының айтуынша, 2,5 жыл ішінде бірқатар пилоттық жобалар жүзеге асырылып, 22 заң жобасы әзірленген. Оның ішінде 10 заң жобасы қабылданды.
Судьялық кадрлар саласында да өзгерістер болды. Атап айтқанда жаңа судьяларды іріктеу мақсатында тиімді HR-технологиялар енгізілген, судьялардың тәртіптік жауапкершілігі, кадрлық резерв мәселелері Жоғарғы соттан Жоғары сот кеңесінің қарауына берілген, сондай-ақ жұмыс істеп жүрген судьяларды бағалаудың жаңа институты – Сот төрелігінің сапасы жөніндегі комиссияның қызметіне де өзгеріс жасалған. Сонымен қатар Жақып Асанов жаңа бағалау әдістемесі бойынша 2022 жылға дейін судьялардың шамамен 80% аттестациядан өтетінін жеткізді. Оның айтуынша, 2019 жылы аттестацияға қатысқан судьялардың 10% бағалаудың жаңа жүйесінен  өте алмаған.
Бұдан бөлек Мемлекет басшысына ақтау үкімдері санының күрт өскені, әсіресе, бұл көрсеткіш ауыр қылмыстар бойынша 12 есе, ал аса ауыр қылмыстар бойынша 6 есе артқаны айтылды.
Жоғарғы сот төрағасы Қазақстан Президентіне Азаматтық процессуалдық кодекске енгізілген түзетулер биылғы 22 маусымнан бастап күшіне енетінін және ондағы өзгерістер туралы баяндады.
Сонымен қатар әкімшілік әділет мәселесі туралы да сөз қозғалды. Аталған институт Қазақстанда Әкімшілік рәсімдік-процессуалдық кодексті қабылдаған соң енгізіледі. Қазіргі уақытта ол Сенаттың қарауында.
Жоғарғы сот төрағасы Мемлекет басшысына COVID-19 пандемиясы кезеңіндегі соттардың жұмысы туралы да ақпарат берді. Сондай-ақ ол процеске қатысушылардың қауіпсіздігін қамтамасыз ету үшін барлық қажетті шаралардың қабылданатынын атап өтіп, төтенше жағдай кезеңінде және одан кейін де сот төрелігін жүзеге асыру ісі тоқтамағанын айтты.
Әңгімелесу қорытындысы бойынша Мемлекет басшысы сот жүйесінің алдына бірқатар нақты міндеттер қойды және қазіргі күрделі кезеңде соттардың жұмысы үздіксіз жалғаса беретіндігіне сенім білдірді.
 
///Қазақстан Президенті минералды су шығарумен айналысатын кәсіпорынды аралап көрді.
Мемлекет басшысына кәсіпорын қызметінің экономикалық көрсеткіштері, соның ішінде өнімділігі, жаңа жұмыс орындар саны, тартылған инвестиция көлемі жөнінде мәлімделді.


///
	 

	Елордадағы мереке «Қазақ елі» монументі алдындағы алаңда өтті. Мемлекет басшысы өз сөзінде Халықтың бірлігі күні еліміздің аса маңызды мейрамдарының бірі екенін айтты.

	– «Бірлік» сөзінің мағынасы терең. Бірлігі болса ғана отбасы берік болады. Егер кәсіпорында бірлік болмаса, ол өркендемейді, ал мемлекетте бірлік болмаса, ол күйрейді. Сондықтан бірлік – біздің мемлекеттігіміздің өзегі. Қазақстанда түрлі этнос өкілдері өмір сүреді, олардың бірлігі, бауырластығы – тыныштықтың негізі. Адамдар алаңсыз, татулық пен келісімде өмір сүрсе – нағыз бақыт осы. Жеке дара бақытты болу мүмкін емес, бақ-береке елдің жалпы жағдайына байланысты. Сондықтан Қазақстандағы бірлік пен келісімді бағалай біліп, балаларымызға мұра етуіміз керек, – деді Нұрсұлтан Назарбаев.

	Қазақстан Президенті біздің елде біріктіруші күштің тағы біріне айналып отырған Жалпыға Ортақ Еңбек Қоғамы қалыптасып келе жатқанын еске салды.

	– Егер адам қолмен жұмыс істесе, ол – еңбеккер,  қолмен және баспен жұмыс істесе, онда ол – шебер. Ал егер қолмен, баспен және жүрекпен істесе, ол – суреткер. Еңбекпен жеткеннің барлығы бақыт пен береке әкеледі. Біз бірге еңбек етіп, елімізді дамытып, өмірімізді жақсартудамыз. Осының арқасында балаларымыз болашаққа зор сеніммен қарайды,– деді Мемлекет басшысы.

	Мерекелік іс-шаралар аясындағы концерттік бағдарламаға түрлі шығармашылық ұжымдардан 700-ден астам әртіс қатысты. Алаң аумағында Қазақстан халқы ассамблеясының Астана қаласындағы этно-мәдени орталықтарының ұлттық нышандағы үйлері орнатылып,  этностардың тұрмыс салты мен мәдениеті көрсетілді.

	 

	 

	 






///Кездесу барысында тараптар екі ел ынтымақтастығының қазіргі ахуалы мен перспективаларын талқылады.
Қазақстан Президенті былтыр күзде Сауд Арабиясы Корольдігіне барған ресми сапарының қорытындысында қол жеткізілген маңызды нәтижелерге назар аударды.
Нұрсұлтан Назарбаев соңғы 25 жылда Қазақстан мен Сауд Арабиясы арасындағы қарым-қатынас қарқынды дамып, тәжірибе алмасу жолға қойылғанын, сондай-ақ кең ауқымды мәселелер жөнінде уағдаластықтарға қол жеткізілгенін атап өтті.
Мемлекет басшысы елдеріміздің арасындағы ынтымақтастықты нығайту үшін Қазақстан алдағы уақытта да бар күш-жігерін жұмсайтынын айтты.
Сонымен қатар, тараптар күн тәртібіндегі маңызды жайттарды, соның ішінде өңірлік қауіпсіздік, конфессияаралық қақтығыстарды шешу мәселелерін талқылады.
– Өзіңізге мәлім, жақында Астанада Сириядағы қақтығыстар жөнінде кезекті келіссөз өтті. Бұл кездесуге Сирия оппозициясының барлық өкілі қатысқанын атап өткен жөн, – деді Нұрсұлтан Назарбаев.
Самер Әл-Сабхан Қазақстан Президентіне екіжақты ынтымақтастық мәселелерін талқылауға мүмкіндік туғызғаны үшін алғыс айтып, Сауд Арабиясы Королінің сәлемін жеткізді.
– Біз Қазақстанға ислам әлеміне қатысты мәселелерді шешуге қосқан үлесі, соның ішінде Сириядағы қантөгісті тоқтатуға деген ұмтылысы үшін ризашылық білдіреміз. Сауд Арабиясы Корольдігі Сириядағы қақтығыстар саяси тұрғыдан реттеу арқылы шешілуге тиіс деп санайды. Біз бұл мәселені тек бейбіт жолмен шешу жөніндегі Сіздің ұстанымыңызды қолдаймыз, – деді Самер Әл-Сабхан.
Сондай-ақ, кездесуге Қазақстан Президентінің көмекшісі Н.Онжанов, Сыртқы істер министрі Қ.Әбдірахманов және Сауд Арабиясы Корольдігінің Қазақстандағы елшісі Захир бен Мутиш Әл-Энази қатысты.


///
	

	Әңгімелесу барысында Нұрсұлтан Назарбаев үш мемлекет басшысының бүгінгі кездесуінде маңызды құжаттар жиынтығы қаралатынын атап өтті. 

	Қазақстан мен Ресейдің екіжақты қарым-қатынастарына қатысты Мемлекет басшысы ХХІ ғасырдағы тату көршілестік және одақтастық туралы әзірленіп жатқан барлығын қамтитын келісімшартқа биыл қол қойылады деген үмітін білдірді.   

	- Біздің міндетіміз – өзара сауданы дамытып, Кеден одағын нығайту.  Басшылары Астанаға келген Украина мен Қырғызстан тараптарынан да қызығушылық байқалады. Олардың бұдан әрі шешім қабылдау үшін интеграциялық процестер барысымен жақынырақ танысуға жақсы мүмкіндігі бар. Сондай-ақ, орайлы сәтті пайдаланып, Сізге G-20 саммиті жұмысына қатысуға шақырғаныңыз үшін алғысымды білдіргім келеді, – деді Қазақстан Президенті.

	В.Путин өз кезегінде мемлекет басшыларының бүгінгі кездесуінің ұйымдастырылғаны үшін алғысын білдірді.

	- Біз Ресей-Қазақстан қарым-қатынасын дамытуға Сіздің қаншалықты зор жеке ықыласыңызды бөлетініңізді көріп отырмыз. Осы тікелей атсалысудың арқасында біздің қарым-қатынастарымыз өте тиімді түрде әрі жедел дамып келеді, тауар айналымының көлемі өсуде. Сіз интеграциялық процестерде, әсіресе оның ең мәнді формалары мен түрлері бойынша сөзсіз көшбасшысыз. Сондықтан біздің нақ осында, Астанада кездесуіміздің символдық мәні бар.  Кездесуіміз жемісті және пайдалы болатынына сенімдімін, – деді Ресей Президенті.

///Қазақстан Президенті «Бір белдеу, бір жол» атты халықаралық ынтымақтастық форумының жұмысына қатысу үшін Бейжің қаласына келді.


///
	 

	

	Қазақстан Республикасы мен Шри-Ланка Социалистік Демократиялық Республикасының арасында дипломатиялық қатынастардың орнауының 20 жылдығына арналған іс-шара Шри-Ланка Президенті М.Раджапаксаның Қазақстанға мемлекеттік сапары мен Астанада ланка мәдениеті күндері аясында өтуде.  
///
	

	Кездесуде саяси, сауда-экономикалық және мәдени-гуманитарлық ынтымақтастықтың жай-күйі мен перспективаларын қамтитын кең ауқымды мәселелер талқыланды. Бұған қоса, тараптар халықаралық күн тәртібіне, атап айтқанда, Орталық Азиядағы ахуалға назар аударды.

	Қазақстан Президенті Астанаға келген кезінен бергі уақытта Ж.М.Баррозудың жемісті жұмыс жүргізгенін айта келе, Еуропа Одағы Қазақстанның негізгі серіктесі болып табылатынын атап өтті.  

	Өз кезегінде Ж.М.Баррозу Нұрсұлтан Назарбаевтың 2010 жылы Брюссельге сапары Қазақстан мен Еуроодақ арасындағы қарым-қатынастың аясын кеңейтуге зор үлес қосқанына тоқталды.

	Бірлескен баспасөз мәслихаты барысында Нұрсұлтан Назарбаев Еуропа Одағымен қарым-қатынасты дамытуға Қазақстанның стратегиялық тұрғыда мән беретінін атап өтті.

	- Соңғы жылдары Еуропа Одағы еліміздің сыртқы экономикалық және инвестициялық басты серіктесіне айналып отыр. Осы жылдары Еуроодақ елдері салған инвестиция көлемі 80 миллиард долларды құрағанын атап өтсек жеткілікті. Өзара тауар айналымының деңгейі 53 миллиард долларға жетті. Сонымен қатар, Қазақстан Франция, Испания тәрізді Еуроодақ елдерімен стратегиялық серіктестік туралы келісімге қол қойды. Сондай-ақ, технология орнына шикізат ресурстарын жеткізу туралы Германиямен келісім бар. Соңғы жылдары Еуроодақ пен еуропалық компаниялар біздің еліміздің индустриялық дамуына белсене атсалысуда, - деді Мемлекет басшысы.

	Қазақстан Президенті келіссөздер барысында Қазақстан мен Еуропа Одағы арасындағы серіктестік пен ынтымақтастықты ілгерілету туралы жаңа келісімді тездету туралы уағдаластыққа қол жеткізілгенін де атап өтті.

	- Біз азаматтарымыздың белгілі бір санаты үшін визалық режімді жеңілдету туралы сөйлестік. Еуропалық мемлекеттердегі біздің авиакомпаниялардың еркін ұшуына мүмкіндік беру мәселесін қозғадық. Еуроодақ тарапынан Қазақстанның Дүниежүзілік сауда ұйымына кіру үдерісіне қолдау көрсету туралы да сөз болды. Барлық осы мәселелер жөнінде біздің пікіріміз ортақ, біз қолдауға ие болдық, бұл үшін мен Ж.М.Баррозуға ризашылығымды білдіремін, - деді Нұрсұлтан Назарбаев.        

	Мемлекет басшысы келіссөздер сенімді негізде жүргізілгеніне тоқталды.

	- Біз өңірлік қауіпсіздік мәселесін, өңіріміздегі тұрақтылық жайын талқыладық. Кеден одағы мен Бірыңғай экономикалық кеңістік қызметін талқылау барысында олар біздің үшінші елдермен, соның ішінде Еуропа Одағымен сауда жасауымызға кедергі келтірмейтіні атап өтілді. Болып өткен келіссөздер Қазақстанның Еуроодақ елдерімен экономикалық та, гуманитарлық та салада одан әрі жақындай түсуі үшін жаңа кезеңге айналатынына мен сенемін, мұны үлкен жетістік деп санаймын. Ж.М.Баррозудың алғашқы сапары табысты және жемісті болды деп есептеймін, - деді Қазақстан Президенті.

	Ж.М.Баррозу өз сөзінде елімізде бұл жолы болуы Еурокомиссия төрағасының Қазақстанға жасаған алғашқы ресми сапары болып саналатынын атап өтті. Оның дер кезінде өтуі бұл сапардың Қазақстан мен ЕО арасындағы дипломатиялық қатынастардың орнауының 20 жылдығымен орайлас келуінде ғана емес, сондай-ақ, барлық бағыттар бойынша екіжақты ынтымақтастықтың арта түсуіне де байланысты.

	- Біз ынтымақтастық аясын кеңейту туралы жаңа келісімді қабылдау жөнінде келіссөздерді аяқтау арқылы өзіміздің қарым-қатынасымыздың жаңа кезеңін ашу ниетіндеміз. Бұл құжат анағұрлым кешенді ынтымақтастыққа бағытталған. Еуропа Одағы алдағы уақытта да өзара ортақ мүддені білдіретін барлық саладағы серіктестік аясын кеңейтуге қолұшын беру ниетінде. Серіктестік мен ынтымақтастықты ілгерілету туралы келісім қазір серпін алып отырған біздің қарым-қатынасымызды одан әрі жеделдетуге берік негіз қалайды. Шын мәнінде де ЕО Қазақстанның ең ірі сауда серіктестерінің бірі болып саналады, еліміздің тауар айналымының жалпы көлемінің 45 пайызға жуығы оның үлесіне тиеді, ал екіжақты сауда деңгейі 31 миллиард еуроны құрайды. Және Еуропадағы күрделі жағдайға қарамастан, соңғы жылдары тараптар арасында тауар айналымының жедел өсіп отырғаны байқалуда, - деді Ж.Баррозу.              

	Еуропалық комиссия төрағасы Қазақстанның Дүниежүзілік сауда ұйымына кіруі инвестиция өсімінің зор әлеуеті болып табылатынын атап өтті.

	- ЕО Қазақстанның ДСҰ-ға кіруі жөніндегі бастамасын әрқашан қолдап келеді. Біздің тараптардың ұйымға кіру шартының маңызды элементтері жөнінде келісімге келгенін қуаттау мен үшін зор ғанибет. Біз тиісті құжаттарға қол қойылуын тағатсыздана күтеміз. Біз Қазақстанның экономиканы одан әрі әртараптандыру және «жасыл экономиканы» дамытуды жеделдету жөніндегі стратегиясын да қолдаймыз, - деді Ж.М.Баррозу.

	Еуропалық комиссия төрағасы Қазақстанның Орталық Азияда өңірлік ынтымақтастықты ілгерілетудегі, атап айтқанда, экстремизм, терроризм, есірткі тасымалы, су ресурстарын басқару проблемаларын бірлесіп шешудегі жоғары рөлін атап өтті.

	Сөзінің соңында Ж.М.Баррозу Нұрсұлтан Назарбаевқа 21 ғасырдағы сенімді серіктестікке негіз қалайтын мазмұнды және нәтижелі диалог өткізгені үшін алғысын айтты.     

	

///