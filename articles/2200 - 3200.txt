
	 

	- Сені ХХХ Олимпиялық ойындардың ауыр атлетика сынындағы сенімді жеңісіңмен және алтын медаліңмен құттықтаймын!

	Сен әр спортшының өміріндегі ең маңызды марапатты жеңіп қана алған жоқсың, сонымен қатар, әлемнің үздік спортшыларын артқа тастап, әлем рекордын жасадың!

	Сенің табандылығыңның, еңбекқорлығыңның және спорттық құмарлығыңның арқасында Қазақстан қоржыны тағы бір алтын медальмен толықты. Сен әлемге тағы бір рет өзіңнің мүлтіксіз шеберлігің мен жеңіске деген жігеріңді паш еттің. Қазақстан сені мақтан етеді.

	Саған табыстар және алда үлкен жеңістер тілеймін. Сенің үлкен жеңістеріңнің әлі де көп болатынына сенімдімін, - делінген жеделхатта.
///
	 

	Нұрсұлтан Назарбаев Жоғары Еуразиялық экономикалық кеңес отырысына қатысу үшін Мәскеуге келді.

	Отырыс барысында еуразиялық экономикалық интеграция мәселелері, сондай-ақ халықаралық күн тәртібінің өзекті жайттары қаралады. 
///
	 

	Кездесу барысында Пэт Маккуейд Мемлекет басшысының бастамасымен салынған «Сарыарқа» республикалық велотрегі бірегей заманауи спорт нысандарының бірі екендігін атап өтті. Мұнда 2011 жылда Әлем Кубогының бірінші кезеңі сәтті өткен болатын.

	Пэт Маккуейд Қазақстан Республикасының Президентіне Халықаралық велошабандоздар одағының алтын төсбелгісін тапсырды, сондай-ақ әлемде велосипед спортының дамуына, 2011 жылы Астанада тректен Әлем кубогының бірінші кезеңінің өткізілуіне қосқан үлесі үшін және «Астана Про Тим» велокомандасын қолдағаны үшін  алғыс білдірді.

	Сонымен қатар, кездесуде Астанада 2014 жылы – тас жол жарысынан және тректен Азия біріншілігін және 2015 жылы тректен жасөспірімдер арасындағы Әлем біріншілігін өткізу туралы шешім қабылданды.
///
	 

	Ақордада Президент Әкімшілігінің Басшысы Кәрім Мәсімовтің төрағалығымен өткен Ұлттық комиссия отырысында «А» корпусының кадр резервіне іріктеу тетіктерін жетілдіру мәселелері қаралды.

	Мемлекет басшысының тапсырмасы бойынша «А» корпусының лауазымдарына қойылатын біліктілік талаптары қайта қаралды, тест тапсырмалары лауазымдарға байланысты дифференцияланды.

	Қазіргі уақытта қосымша қажеттіліктің бар екендігін ескере отырып, Ұлттық комиссия «А» корпусының резервіне тағы 100 адамды іріктеуден өткізу жөнінде шешім қабылдады.

	Іріктеу туралы тиісті хабарландыру келесі аптада бұқаралық ақпарат құралдарында жарияланады.
///
	 

	– Лондондағы ХХХ жазғы Олимпиялық ойындардың ауыр атлетика сынындағы тамаша және өте айқын жеңісіңмен құттықтаймын.

	Алтын медаль жеңіп алып, сен өзіңнің әлемнің үздік спортшыларының бірі екеніңді баршаға тағы бір рет дәлелдедің.

	Өз шеберлігіңнің, мақсаткерлігіңнің және жеңіске деген жігеріңнің арқасында сен қарсыластарыңның үлкен құрметін, миллиондаған жанкүйердің тәнті көңілі мен қолдауын шынайы иелендің.

	Қазақстандықтарды бұдан әрі де өзіңнің спорттағы жарқын жеңістеріңмен қуанта беруіңе тілектеспін, - делінген құттықтау жеделхатта.
///
	 

	Отырысқа Қазақстан Президенті Нұрсұлтан Назарбаев, Ресей Президенті Владимир Путин және Беларусь Президенті Александр Лукашенко, сондай-ақ Еуразия экономикалық комиссиясы алқасының төрағасы Виктор Христенко қатысты.

	Кездесу барысында Кеден одағы мен Бірыңғай экономикалық кеңістік аясындағы интеграциялық үдерістердің жай-күйі мен перспективалары, сондай-ақ  ЖЕЭК-тің бұрынғы отырыстарында қол жеткізілген келісімдерді іске асырудың негізгі мәселелері талқыланды. Сонымен қатар, Еуразиялық экономикалық одақты құру туралы шарт жобасына дайындық барысы қаралды.

	Өз сөзінде Нұрсұлтан Назарбаев Астанада Комиссия өкілдерімен кездесу болып өткенін хабарлап, ауқымды жұмыстар атқарылғанын атап өтті.

	– Мен құжаттармен тармақтары бойынша жан-жақты танысып шықтым және біздің сарапшыларымыз өте үлкен әрі қиын жұмысты жүргізуде деп санаймын. Барлық даулы мәселелер жөнінде де біз түсіністікке қол жеткізе аламыз деп үміттенемін. Белгіленген кестені сақтауымыз қажеттігі туралы пікірді қолдаймын. Сондай-ақ, мемлекеттеріміздің тұрғындарына халықтарымыздың игілігі, еуразиялық экономикалық интеграцияға қосылған елдердің пайдасы үшін біздің тарапымыздан жүргізіліп жатқан жұмыстың қажеттілігін белсенді түрде түсіндірген жөн, – деді Қазақстан Президенті.

	Мемлекет басшысы Еуразиялық экономикалық одақ құру туралы шарт екі бөлімнен – институттық және функциялық бөліктерден тұратынын айтты.

	– Бірінші бөлігіне сәйкес халықаралық экономикалық ұйым құрылады. Біз одақтың органдарында тараптардың өкілеттігінің тең болуы жөнінде уағдаластық. Осындай тәжірибе соттармен қатар, басқа органдар аппараттарын қалыптастыру кезінде де сақталады. Мемлекет басшыларының шешімдері болашақ одақтың органы үшін міндетті болуға тиіс. Жаңа мүшелерді қабылдауға қатысты айтсақ, оны «топтап» қабылдау негізінде жүзеге асыруға уағдаластық. Шарттың функциялық бөлігі бойынша алдымен экономикалық одақ құрған жөн екенін атап өтпекпін. Бұл тұста елдеріміз ішінде түсініспеушілік туғызатын қосымша мәселелерді енгізудің қажеті жоқ, – деді Нұрсұлтан Назарбаев.  

	Қазақстан Президенті келісілмеген жайттарды біртіндеп реттеу қажеттігін атап өтті.

	– Қалған мәселелерді келісу үшін шартты қабылдаудан бір ай бұрын жоғары органның тағы бір отырысын өткізу керек. Нақты шешім қабылдауымыз үшін алқаның төрағасына әрқайсымызбен кездесіп, ұстанымдарымызды келісіп алуға мүмкіндік берген жөн. Біз қазірдің өзінде айтарлықтай ілгеріледік, белгіленген мерзімдерден кешікпеуге тиіспіз, – деді Нұрсұлтан Назарбаев.

	Ресей Федерациясының Президенті Владимир Путин Ресей, Беларусь және Қазақстан интеграция жолымен жүйелі түрде ілгерілеп келе жатқанын, одан қазірдің өзінде нақты нәтижелер мен қайтарымның барын атап өтті.

	– 2013 жылы әлемдік экономиканың өсу қарқыны төмендегеніне қарамастан, «үштік» аясындағы тауар айналымы азайған жоқ, қайта арта түсіп, 64,1 млрд. долларға жетті. Ресей елдеріміз арасындағы экономика саласында қалыптасқан сындарлы, теңқұқылы және ашық қарым-қатынастарды оң бағалайды, – деді Владимир Путин.

	Беларусь Президенті Александр Лукашенко кездесу барысында шартқа келісілген мерзімде қол қою үшін өзара тиімді шешімдер табылатынына сенімін білдірді.

	– Интеграциялық жобамызда біз нақты нәтижелерге қол жетуге тиіспіз. Мұндай нәтиже Кеден одағын құру жөніндегі жұмыстың ешқандай шектеулерсіз және олқылықтарсыз аяқталуы болмақ. Бұл мәселеде тіпті алға ілгеріледік. Біз тиісті шешімдер қабылдап, экономикалық одақ құру бағытында алға қарай мейлінше белсендірек қадам басқанымыз жөн, – деді Александр Лукашенко.       

	   



///
	 

	Кездесуде екіжақты ынтымақтастық перспективалары, сондай-ақ халықаралық күн тәртібіндегі өзекті мәселелер талқыланды.

	Нұрсұлтан Назарбаев Финляндия Парламенті төрағасының алғашқы сапарына ілтипатын білдіре келіп, бұл елмен Қазақстан экономикалық және саяси ынтымақтастықты дамытуға мүдделі екенін атап өтті.

	– Қазіргі уақытта өзара тиімді ынтымақтастығымызды одан әрі дамыту үшін екі ел парламенттері қарауға тиіс бірқатар келісімдер бар. Финляндияның соңғы жылдары қол жеткізген жетістіктері тәнті етеді және біз білім беру, жаңа технологияны дамыту мен енгізу саласындағы сіздердің тәжірибелеріңізді қабылдауға дайынбыз. Біздің индустриялық-инновациялық бағдарламамыз бірқатар фин компанияларының Қазақстанда жұмыс істеуіне мүмкіндіктер береді, – деді Мемлекет басшысы.

	Э.Хейнялуома екі ел арасындағы қарым-қатынастың жоғары деңгейде екенін атап өтті және Финляндия Президенті С.Ниинистёнің сәлемін жеткізді.

	Сондай-ақ, Финляндия Парламентінің төрағасы бизнес саласындағы ынтымақтастықтың әлеуетіне тоқталды.

	– Көптеген фин компаниялары энергия үнемдеуші және энергия жағынан тиімді «таза» технологиялармен, сондай-ақ «жасыл» табиғи ресурстар өндірумен айналысады, ол жағдайда табиғат бүлінбеген күйінде сақталады, – деді Э.Хейнялуома.

	Ол «Finnair» Финляндия ұлттық авиатасымалдаушысы Астана мен Хельсинки арасында тікелей рейстерді жүзеге асыруға дайын екенін хабарлады.

	Бұған қоса, Финляндия Парламенті төрағасы өз елінің Қазақстан Президентінің бастамасы болып табылатын «Жасыл көпір» серіктестік бағдарламасы туралы хартияға қосылатыны жөніндегі шешімі туралы айтты.


///
	 

	Әңгімелесу барысында Украинадағы жағдай талқыланды. Сонымен қатар, мемлекеттер басшылары Мәскеуде Жоғары Еуразиялық экономикалық кеңес отырысы аясында өтетін алдағы кездесулердің өзекті мәселелерін қозғады.
///
	 

	Ақордада Президент Әкімшілігінің Басшысы Кәрім Мәсімовтің төрағалығымен өткен Ұлттық комиссия отырысында «А» корпусының кадр резервіне іріктеу тетіктерін жетілдіру мәселелері қаралды.

	Мемлекет басшысының тапсырмасы бойынша «А» корпусының лауазымдарына қойылатын біліктілік талаптары қайта қаралды, тест тапсырмалары лауазымдарға байланысты дифференцияланды.

	Қазіргі уақытта қосымша қажеттіліктің бар екендігін ескере отырып, Ұлттық комиссия «А» корпусының резервіне тағы 100 адамды іріктеуден өткізу жөнінде шешім қабылдады.

	Іріктеу туралы тиісті хабарландыру келесі аптада бұқаралық ақпарат құралдарында жарияланады.
///
	 

	Әңгімелесу барысында елдің алдағы кезеңдегі сыртқы саяси басымдықтары және халықаралық күн тәртібіндегі өзекті мәселелер талқыланды.

	– Украинадағы жағдай елдердің ТМД аясындағы өзара қарым-қатынастарына тікелей әсер етеді және Кеден одағы мемлекеттеріне жанама қатысы бар. Мен ең таяу уақытта байсалды пікір алмасып, қазіргі жағдайдағы қауіпті үрдістердің белең алуына жол бермеу жөніндегі шараларды талқылайтын кездесу өткізу туралы ұсыныс енгіздім, – деді Қазақстан Президенті.

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.  


///
	 

	Кездесу барысында екіжақты ынтымақтастық мәселелері, сондай-ақ халықаралық күн тәртібінің өзекті жайттары талқыланды.

	Нұрсұлтан Назарбаев Қазақстан мен Қытай арасындағы қарым-қатынастардың тиімді дамып келе жатқанын, біздің еліміз экономикалық және саяси серіктестіктің одан әрі нығаюына мүдделі екенін атап өтті.   

	Мемлекет басшысы ҚХР-ның Азиядағы өзара іс-қимыл және сенім шаралары кеңесі қызметіне белсене қатысып келе жатқанына тоқталды, сондай-ақ 2014 жылы мамырда Шанхайда өтетін АӨСШК-нің алдағы саммитіне дайындықтың деңгейі жоғары екенін айтты.

	Чен Гопин өз кезегінде Нұрсұлтан Назарбаевқа ҚХР Төрағасы Си Цзиньпиннің сәлемін жеткізді және Қазақстан Президентінің Қытайға алдағы мемлекеттік сапарына дайындық барысы туралы хабарлады.     


///
	 

	Әңгімелесу барысында Украинадағы жағдай талқыланды. Сонымен қатар, мемлекеттер басшылары Мәскеуде Жоғары Еуразиялық экономикалық кеңес отырысы аясында өтетін алдағы кездесулердің өзекті мәселелерін қозғады.
///
	 

	Кездесу барысында екіжақты ынтымақтастық мәселелері, сондай-ақ халықаралық күн тәртібінің өзекті жайттары талқыланды.

	Нұрсұлтан Назарбаев Қазақстан мен Қытай арасындағы қарым-қатынастардың тиімді дамып келе жатқанын, біздің еліміз экономикалық және саяси серіктестіктің одан әрі нығаюына мүдделі екенін атап өтті.   

	Мемлекет басшысы ҚХР-ның Азиядағы өзара іс-қимыл және сенім шаралары кеңесі қызметіне белсене қатысып келе жатқанына тоқталды, сондай-ақ 2014 жылы мамырда Шанхайда өтетін АӨСШК-нің алдағы саммитіне дайындықтың деңгейі жоғары екенін айтты.

	Чен Гопин өз кезегінде Нұрсұлтан Назарбаевқа ҚХР Төрағасы Си Цзиньпиннің сәлемін жеткізді және Қазақстан Президентінің Қытайға алдағы мемлекеттік сапарына дайындық барысы туралы хабарлады.     


///Құттықтауда Қарметкомбинат пен бүкіл отандық металлургияның даңқты тарихында бұл оқиғаның маңызды белес болып саналатыны және ол әлі күнге өнеркәсіптің берік арқауы болып отырғаны атап өтілген.
«Бірінші домна пешінде Қазақстаныың алғашқы шойынын құюға қатысқандықтан, сол кезде қанша қажыр-қайрат жұмсалғанын жақсы білемін. Сіздердің еңбектегі ерліктеріңіз Қазақстанның жасампаз жылнамасына енді. Бүгінде комбинаттың өндірісті жаңғыртып және республика экономикасына қосатын үлесін ұлғайта отырып, қарқынды даму дәстүрін жалғастырып келе жатқаны қуантады», – делінген жеделхатта.
Соңында Мемлекет басшысы кәсіпорын ұжымының еңбегіне табыс, ал ардагерлерге мықты денсаулық пен бақ-береке тіледі.
///Іс-шара алдында Мемлекет басшысы жаңа айшықты жобалармен және отандық жеңіл өнеркәсіп өнімдерімен танысты, сондай-ақ «Қазақстанда жасалған» атты көрмені аралап көрді.  
Жалпыұлттық телекөпір аясында Индустрияландыру картасы мен «Нұрлы жол» бағдарламасының бірқатар жобалары іске қосылды. Сонымен қатар жұмыс істеп тұрған өндірістердің қызметі таныстырылды.
Жиналғандарға арнаған сөзінде Қазақстан Президенті бірінші өнеркәсіптік бесжылдық кезінде шамамен 33 миллиард доллар шетелдік инвестиция тартылып, оның жартысы елді индустриялық-инновациялық дамыту бағдарламасына тиесілі болғанына назар аударды.
Мемлекет басшысы индустрияландырудың екінші бесжылдығы бұрынғыдан да нақтырақ көрініске ие екенін айтты.
– Басымдығы бар алты сала анықталды, олар – мұнай өңдеу және металлургия кешені, тамақ және химия өнеркәсібі, өнеркәсіптік жабдықтар және құрылыс материалдары өндірісі. Бәрінің негізінде кластерлік тәжірибе жатыр. Жаңа бағдарламада біз бірінші бесжылдықтың сабақтарын барынша ескеріп, жинақталған тәжірибені қолдануға тырыстық, – деді Нұрсұлтан Назарбаев.
Қазақстан Президенті бүгінде өңдеу өнеркәсібінде шетелдік инвесторлардың қатысуымен 22 жаңа жоба жүзеге асыруға дайындалып жатқанына атап өтті.  
– Жүйе құраушы бірқатар ірі жобалар бойынша жұмыс жүргізілуде. Мәселен, «Рено-Ниссан» альянсымен бірлесіп, толық циклды автозауыттың және автоқұрамдауыштар шығаратын технопарктің құрылысы іске қосылады. Италияның «Тенарис» компаниясы премиум санатты құбыр өндіретін зауытқа инвестиция салады. Ағылшындық  «Дандо Дрилингпен» бірлесіп, бұрғылаушы қондырғылар өндіретін зауыт іске қосылады. Ресейлік «Еврохим» минералдық тығайтқыштар өндіруді жоспарлап отыр. Канаданың «Куду Индастриз» компаниясы мұнай-газ саласына арналған винтті-сорғылар өндірісін жолға қоюға ниетті. «Жібек жолы» бағдарламасы бойынша ынтымақтастық аясында қытайлық серіктестермен жобалардың үлкен бір тобы жүзеге асырылуда, – деді Мемлекет басшысы.
Нұрсұлтан Назарбаев индустрияландыруды Стратегия-2050-дің елді әлемдегі барынша дамыған 30 мемлекет қатарына қосу жөніндегі басты мақсаттарына жетуге бағытталған бүкіл мемлекеттік саясатының өзегі ретінде атады. 
Қазақстан Президенті жұмыс істеп тұрған кәсіпорындардың тиімділігі мен өнімділігін көтерудің қажеттілігін атап айтты.
– Бұл үшін ұқыпты өндіріс жүйелерін, роботтандыру және автоматтандыру элементтерін енгізу, технологиялық желілерді жаңғырту талап етіледі. Әсіресе бұл біздің металлургия, мұнай өңдеу, химия сияқты дәстүрлі салаларымызға қатысты, – деді Нұрсұлтан Назарбаев. 
Мемлекет басшысы Қазақстан үшін түбегейлі жаңа – мұнай-газ химиясы, автомобиль құрастыру және тағы басқа өнеркәсіп салаларын құру мен дамытудың маңыздылығына тоқталды.
– Мұндағы шешімнің мәні – жаһандық ойыншылармен бірге бірнеше ірі стратегиялық жобаларды жүзеге асыруда. Үкіметке, ұлттық холдингтерге осындай жобалардың тізбесін анықтап, оларды жүзеге асыруға жауаптыларды бекітуді тапсырамын. Заманауи технологияларға, компетенциялар мен жаһандық өткізу нарықтарына қол жеткізу үшін он трансұлттық корпорация мен «зәкірлі» инвесторлар тартуды қамтамасыз ету керек, – деді Қазақстан  Президенті.
Нұрсұлтан Назарбаев тамақ өнеркәсібі, құрылыс материалдарының өндірісі, машина жасау сияқты секторларда отандық бизнесті дамытып, бәсекеге қабілетті өнім жасау және сыртқы нарықтарға шығу үшін зор әлеует бар  екеніне назар аударды. Осыған байланысты «Бәйтерек» холдингіне «Атамекен» ұлттық кәсіпкерлер палатасымен бірлесіп «Ұлттық чемпиондар» жобасын жүзеге асыру тапсырылды. Сондай-ақ Мемлекет басшысы тікелей елімізбен байланыстырылатын және оның халықаралық аренадағы имиджіне оң ықпал ететін өз брендімізді әзірлеудің маңыздылығын айтты.
Қазақстан Президенті ықпалдастық аясында, әсіресе Еуразиялық экономикалық одақ аясында Ресейдің, Орталық Азияның, Қытайдың, Үндістан мен Иранның шекара маңындағы нарықтарына шығу үшін мейлінше ауқымды жұмыстарды бастаған жөн екенін атап өтті.
Бұдан бөлек, Нұрсұлтан Назарбаев ДСҰ-ға мүше болу экономикамыз үшін жаңа көкжиектерге жол ашатынына назар аударды.
– Бір жағынан, бұл біздің кәсіпорындардың шетелдік алып нарықтарға шығуын, екінші жағынан, тұтынушылардың көптеген тауарлар мен қызметтерге қол жеткізуін қамтамасыз етеді. Жаңа өндірістер мен жұмыс орындарын ашуға мүмкіндік аламыз. Біздің міндетіміз – Қазақстан компанияларының жаңа жағдайға тезірек бейімделіп, ДСҰ-ға кіруден мейлінше пайда табуға көмектесу, – деді Қазақстан Президенті.
Мемлекет басшысы болашақ ұрпақ игілігі үшін ұзақ мерзімге жалғасатын нәтижелерге бағытталған «Нұрлы жол» жаңа экономикалық саясатының айрықша маңыздылығын атап өтті.
– Бізді ел ішінде 7 мың шақырым автожолдар салу және жөндеу жұмыстары күтіп тұр. Алдағы 3 жылда бағдарлама мақсатына 20 миллиард доллардан астам қаражат жұмсалады, оның үштен бірінен астамын халықаралық қаржы институттары бөледі. Төрт жыл ішінде бағдарлама ІЖӨ өсімін 16 пайызға еселейді деп күтілуде. Қорытындысында 2019 жылға қарай біз ірі қалалар арасындағы жолға кететін уақытты үш есе қысқартып, елдің біртұтас энергетикалық жүйесін қалыптастыруды және ең бастысы, бүкіл экономикамызды ортақ нарыққа біріктіруді көздеп отырмыз, – деді  Нұрсұлтан Назарбаев.
Қазақстан Президенті «Нұрлы жол» бағдарламасы өнеркәсіпті және қызмет көрсету саласын жандандыруға да мүмкіндік беретінін айтты.
– Бизнесімізге бағдарлама жобаларының жүзеге асырылуына толыққанды атсалысуға мүмкіндік беру үшін жергілікті құрамды күшейту қажет. Ол үшін керекті азық-түлік, жатын орын, техникалық сервис сияқты заманауи қызметтерді дамыту өз кезегінде еліміз арқылы өтетін бағдарлардың тартымдылығы мен жайлылығын арттырады. Бұдан бөлек, біз қазақстандықтардың бірнеше буынына қызмет ететін жолдар салатын боламыз. Бұл үшін олардың тек сапалы салынуына ғана емес, ұдайы қолдау және күтім көрсетіліп отыруына көңіл бөлу керек. Үкімет бүкіл еліміздің жол-көлік инфрақұрылымының жай-күйі мен дамуына жауап беретін бірыңғай оператор қалыптастыруды ойластыруға тиіс, – деді Мемлекет басшысы.
Нұрсұлтан Назарбаев «Бес институционалдық реформаны жүзеге асыру жөніндегі «100 нақты қадам» – Ұлт жоспары аясында құрылыс, жер қойнауын пайдалану, энергетика және тасымалдау салаларындағы реттеу ісі озық халықаралық тәжірибелерге сәйкестендірілетінін атап өтті.  
Соңында Мемлекет басшысы жүргізіліп жатқан барлық реформалар елімізді дамыта түсу үшін сапалық тұрғыдан жаңа жағдайлар жасауға бағытталып отырғанын айтты.
– Отандық экономикамызда жекеменшік сектордың рөлін арттыру жолындағы  мемлекеттің жүйелі қадамының бірі осы. Бұл ел азаматтарының тұрмысын жақсартуға да септігін тигізетін болады. Бүгін біз айтарлықтай нәтижелер бар екеніне көз жеткіздік. Ендігі міндетіміз – ел алдына қойылған маңызды міндеттерді іске асыру, – деді Нұрсұлтан Назарбаев.  
Шара барысында күн тәртібіндегі мәселелер бойынша инвестициялар және даму министрі  Ә.Исекешев, ұлттық экономика министрі Е.Досаев, Павлодар облысының әкімі Қ.Бозымбаев, Алматы облысының әкімі А.Баталов баяндама жасады.






///
	 

	Экс-ле-бендік Жан Мишель Гийон өз хатында жыл сайын әлемнің ең мәртебелі «Тур де Франс» веложарысы өткізілетін Францияда велоспорттың кеңінен танымал екенін айтады.

	«Спортшылар үшін де, басқа барлық адамдар үшін де тамаша велошабандоз Александр Винокуров нағыз үлгі» делінген хатта.

	Автор Александр Винокуровтың басқа спортшылардан жарысқа қатысушылардың бәріне құрметпен қарайтынымен ерекшеленетінін әңгімелейді. Және осы бір мінезі арқылы оны өз әріптестері мен жанкүйерлері шын мойындағанын, зор ықылас танытқанын айтады.

	«Оның ішкі күш-қуаты, мінезі, батылдығы сын барысында паш етіледі, ал оның сезімі өзін-өзі ұстай білуінен, ақ ниеттілігінен, табиғи қарапайымдылығынан, отбасы мен өз еліне – Қазақстанға деген махаббатынан көрінеді. Ұлы ел ұлы адамдарды өсіреді!».

	Хат соңында Жан Мишель Гийон Қазақстан халқы мен оның Президентіне халықаралық спорттық сындарда өз елінің даңқын шығарған Александр Винокуровтың ерекше талантын ашу үшін жағдай жасалғанына алғыс білдіреді.

	        
///
	 

	Нұрсұлтан Назарбаев Жоғары Еуразиялық экономикалық кеңес отырысына қатысу үшін Мәскеуге келді.

	Отырыс барысында еуразиялық экономикалық интеграция мәселелері, сондай-ақ халықаралық күн тәртібінің өзекті жайттары қаралады. 
///
	 

	Қазақстан Лондондағы XXX жазғы Олимпиялық ойындарға спорттың 25 түрінен сайысқа 116 спортшысын қосқалы отыр. Осының алдындағы Бейжің Олимпиадасына еліміз спорттың 23 түрі бойынша қатысқан болатын. Біршама ұзақ үзілістен соң қазақстандық спортшыларға семсерлесу, су добы, сонымен қатар, байрақты бәсекенің әйелдер боксынан өтетін жаңа жарысына (Олимпиялық ойындар бағдарламасына тұңғыш рет қосылып отыр) жолдамалар жеңіп алудың сәті түсті.

	Бұл жолғы Олимпиялық ойындарда барлығы 302 жүлде қоры сарапқа салынады.

	Лондондағы XXX жазғы Олимпиялық ойындар 27 шілде мен 12 тамыз аралығында өтеді. Алдағы үш апта бойына 204 елден келген 10 мыңнан астам спортшы мың олимпиялық медаль үшін сайысқа түсетін болады.

	 

	           

	 

	           

	 

	 

	         

	                                 
///
	– Топтық веложарыстағы тамаша жеңісіңізбен құттықтаймын! Жолды жүріп өтіп, мықты қарсыластарыңызды басып озуға Сізге өзіңізге тән мақсаткерлік пен рухтың зор күші көмегін тигізді.

	Олимпиаданың алғашқы күніндегі Сіздің айқын жеңісіңіз  Қазақстанның даңқын әлемге паш етті және отандық велоспорттың жоғары деңгейде екенін тағы да көрсетті.

	Сіз веложарысты зор қызығушылықпен және толқыныспен қадағалап, өзіңізге шын тілеулес болған барлық қазақстандықтарға және спорт жанкүйерлеріне тамаша тарту жасадыңыз.

	Біздің құраманың бұл алғашқы алтыны ХХХ Олимпиялық ойындардағы бұдан кейінгі жарқын жеңістеріміздің бастауы болсын, – делінген жеделхатта.
/// 
Съезге екі мыңнан астам адам қатысты, олардың қатарында республиканың барлық өңірінде өткен конференцияларда сайланған делегаттар, мемлекеттік басқару органдарының, ұлттық холдингтердің басшылары, мәдениет және спорт қайраткерлері, дипломатиялық корпустың, үкіметтік емес ұйымдар мен жастар ұйымдарының, бастауыш партия ұйымдарының, бұқаралық ақпарат құралдарының өкілдері бар.
Іс-шара барысында «Қазақстан – 2021. Бірлік. Тұрақтылық. Жасампаздық» сайлауалды бағдарламасы қабылданды, Парламент Мәжілісінің депутаттығына кандидаттардың партиялық тізімі бекітіліп, партияның Саяси кеңесі құрамына өзгеріс енгізілді.
Мемлекет басшысы өз сөзінде елді дамытудың негізгі мәселелеріне тоқталып, «Нұр Отан» партиясының алдына жаңа сайлауалды бағдарламасына қатысты бірқатар нақты міндет қойды.
Қазақстан Президенті былтыр басталған Бес институционалдық реформаны заңнамалық тұрғыдан қамтамасыз ету үшін 59 жаңа заң қабылданғанын айтты. Бүгінде барлық мемлекеттік органдар оған қатысты белсене жұмыс жүргізуде, қазірдің өзінде нақты нәтижелер бар.
– Бес реформаны тиімді жүзеге асыру – біздің ХХI ғасырда табысты болуымыздың кілті. 100 қадам – шын мәнінде елді әрі қарай дамытудың жүйелі мәселелеріне арналған менің 100 нақты шешімім. Ұлт жоспары орындалу үшін Ұлттық комиссия жұмысына қоса барлық деңгейдегі мемлекеттік қызметтердің кәсіби іс-қимылы қажет. Сондықтан әкімдер және «Нұр Отан» партиясының бүкіл жүйесі мұны ең басты міндеттің бірі санағаны жөн. Ұлт жоспары біздің алдағы бесжылдық кезеңге арналған жаңа сайлауалды бағдарламамыздың өзегі болып табылады, – деді Мемлекет басшысы.
Елбасы сайлау алдындағы бағдарламаның негізгі бағыттары туралы да егжей-тегжейлі айтып берді.
Бірінші. Дағдарысқа қарсы тұрақтандыру
Халықтың іскерлік белсенділігін және жұмыспен қамтылуын қолдауға бағытталған шараларды қарастырған Дағдарысқа қарсы бағдарлама қабылданды. Тек биылдың өзінде осы мақсатқа республикалық бюджеттен 225 миллиард теңге көлемінде арнайы резерв қарастырылған.
– Біз еңбек адамдарына «Жұмыспен қамту – 2020» жол картасының маңыздылығын арттыру арқылы қолдау көрсетеміз. 2015 жылы «Нұрлы жол» бағдарламасына 770 миллиард теңге қарастырылды, ол 93% игерілді. 500 шақырымға жуық автомобиль жолы салынды, қайта жөнделді. 7000 пәтер салынды, оған қосымша Тұрғын үй құрылыс-жинақ банкі арқылы 3700 пәтер берілді, сондай-ақ 51 білім беру нысаны іске қосылды. Кәсіпкерлікті қолдауға 100 миллиард теңге бөлінді. Агроөнеркәсіп кешеніне, автоөндірушілерге және басқа да салаларға көмек көрсетілді. Бұл – бір жылғы жұмыстың нәтижесі. Алдағы уақытта жеке бизнесті, жұмысшыларды қайта даярлау және біліктілігін арттыру ісін қаржыландыру көлемі ұлғайтылады. Жалпы, «Нұрлы жол» жобаларын жүзеге асыру барысы таяу жылдарда 400 мың жұмыс орнының ашылуын қамтамасыз етеді, – деді Нұрсұлтан Назарбаев.
Қазақстан Президенті  әлеуметтік маңызы бар тауарлар бағасының алыпсатарлық арқылы өсуіне жол бермеудің маңыздылығына назар аударды. Осыған байланысты елімізде өнім шығару көлемін ұлғайту қажет.
Нұрсұлтан Назарбаев Тәуелсіздік жылдары елде бизнесті дамыту үшін барлық қажетті жағдай жасалғанын атап өтті.
– Біз көптеген ауқатты адамдарды қалыптастырдық, олар елімізде капитал жинақтады. Енді шетелдегі мүліктерді заңдастырып, Қазақстанға қаражат әкелу керек. Бүгінде республикада жекешелендіру жүріп жатыр. Олардың осы үрдіске қатысып, нысандар сатып алуына және қазақстандықтар үшін жұмыс орындарын ашып, өндірісті дамыту арқылы табыс табуына болады, – деді Қазақстан Президенті.
Елбасы мемлекеттік шығыстардың барлық жүйесі қатаң үнемдеу қағидатына негізделетінін айтты. Экономикалық өсімнің қосымша көзі ретінде өңіраралық кооперацияға назар аударылды.
Екінші. Экономиканы құрылымдық тұрғыдан жаңғырту 
4 базалық саланы баса дамыту құрылымдық өзгерістердің негізі болады. Мәселен, түсті металлургияда төртінші және бесінші қайтара өңдеуге көшу 2021 жылға қарай осы саладағы экспорттық өнімдер үлесін 20%-ға дейін жеткізуге мүмкіндік береді.
Нұрсұлтан Назарбаев мұнай-газ секторының бәсекеге қабілеттілігін арттыру шараларын жүзеге асырудың маңыздылығын айтты.
– Біз «Қашаған» кенішінде коммерциялық өндіру басталады деп күтіп отырмыз. «Теңізшевройл» ЖШС өндірісін ұлғайту мұнайдың қосымша көлемін қамтамасыз етеді. Каспий құбыр консорциумының қуаттылығын арттыру ісін аяқтау қажет. «Бейнеу – Бозой – Шымкент» газ құбырының құрылысы да аяқталып келеді. 2018 жылға қарай нарық сұранысын толықтай отандық өнімдермен – бензинмен, дизелдік отынмен, авиакеросинмен және газбен қамтамасыз ету міндетін қоямын. Мұнай және газ нарығын ырықтандыру, мұнай өңдеуші кәсіпорындарға коммерциялық қызметтерін қайтарып беру маңызды. 2021 жылға қарай елдегі мұнай өндіру көлемі жылына 92 миллион тоннаға жетеді, – деді Қазақстан Президенті.
Мемлекет басшысы электр энергетикасы кешенінде инвестиция үшін қолайлы жағдай жасау қажеттігін атап өтті.
– 2019 жылы KEGOK базасында қуатты бірыңғай сатып алушыны енгізу жоспарланған. Жаңғыртылатын энергетиканың отандық секторының дамуына алдағы «ЭКСПО-2017» халықаралық көрмесі қуатты серпін береді. Бұл болашақтағы «жасыл экономикаға» қарай маңызды қадам болады, – деді Нұрсұлтан Назарбаев.
Қазақстан Президенті экономикалық өсімнің негізгі қозғаушы күшінің бірі аграрлық сектор болатынына назар аударды.
– Бүгінде біз өндірілген өнімді субсидиялауға көшіп жатырмыз, бұл ауыл шаруашылығы жерлерін тиімді пайдалануға және аграрлық кешеннің жұмысын жақсартуға септігін тигізеді. Жаңа технологиялар мен өндіріс инфрақұрылымдарын енгізу ауыл шаруашылығындағы еңбек өнімділігінің өсімін 1,5 есеге арттыруға тиіс, – деді Мемлекет басшысы.
Елбасы Астанада үш ғылыми-технологиялық кластерді – жоғары технологиялар, биомедицина және геология кластерін дамытудың маңыздылығын айтты. Сонымен қатар, Алматы инновациялық технологиялар паркінде экспортқа бағдарланған  кемінде 2 жаңа бағыт, өңірлік стартап-хаб және трансұлттық корпорациялардың қатысуымен 5 технологиялар дамыту орталығы құрылады. Мемлекет басшысы бұл жобалар таяп келе жатқан Төртінші өнеркәсіптік революция аясында маңызды орын алатынын айтты.
– Цифрлық революция – бұл қазіргі әлем құрылымы үшін елеулі сын-қатер. Мысалы, цифрлы державалар 2020 жылға қарай 5 миллион жұмыс орнынан айрылуы мүмкін. Сондықтан біз баршаға қолжетімді білімге – балабақшадан бастап кәсіби білімге, қызметкерлерді оқытуға кеңінен инвестиция салуымыз қажет. Бұған мемлекет қана емес, әрбір адам қатысуы тиіс. Бизнес болашақты ойлауы керек, оқытып, жұмыс орындарын аша отырып, бос қаражатын соған салуы керек, – деді Қазақстан Президенті.
Мемлекет басшысы «Нұрлы жол» мемлекеттік бағдарламасына сәйкес елдің транзит-көлік әлеуеті барынша дамытылатынын атап өтті.
– Биыл «Батыс Еуропа – Батыс Қытай» магистралінің құрылысы аяқталады. Тағы 2 перспективалы жоба – Еуразиялық трансқұрлықтық дәліз және Транскаспийлік бағыт жүзеге асырылады. Маңғыстау облысында Құрық портында паром кешені құрылысы салынуда, Астана халықаралық әуежайы қайта жөнделіп жатыр. Контейнерлік тасымалдың логистикалық желісін дамыту жалғастырылады. Қазірдің өзінде Ляньюньган портынан Еуропаға тауарлар Қазақстан арқылы жеткізілуде. Осының барлығының есебінен ішкі жалпы өнім көлемінің жылдық өсімі орташа 5 пайызды құрайтын болады, – деді Нұрсұлтан  Назарбаев.
Үшінші. Қазақстандықтардың тұрмыс сапасының жаңа стандарттары
Қазақстан Президенті денсаулық сақтауды дамытудың 2016-2019 жылдарға арналған «Денсаулық» мемлекеттік бағдарламасы аясында базалық медициналық көмектің кепілді көлеміндегі жеке сектордың үлесі ұлғайтылатынына, әлеуметтік нысандар құрылысы кезінде мемлекет-жекеменшік серіктестігі дамытылатынына назар аударды.
Сонымен қатар, биыл білім мен ғылымды дамытудың жаңартылған мемлекеттік бағдарламасын қабылдау керек.
– Үш ауысымды оқытудан түбегейлі арылу үшін қазір 34 мектептің құрылысы жүріп жатыр. 2017 жылы жаңа «Тегін кәсіби-техникалық білім – баршаға» жобасын жүзеге асыру басталады. 2019 жылы мектеп оқушыларының алғашқы жұмысшы мамандығын тегін алуы қамтамасыз етіледі. Оқыту үдерісін өндіріспен тығыз байланыстыруды қамтамасыз етіп, жастардың бойында еңбек нарығында сұранысқа ие дағдылар мен қабілеттер қалыптастыру, жұмыс берушілерді кадр даярлау үдерісіне тарту мәселесін қарастыру қажет, – деді Мемлекет басшысы.
Нұрсұлтан Назарбаев халықтың әлеуметтік әлсіз топтарын, мүмкіндігі шектелген адамдарды қолдаудың маңыздылығын айтты.
– Атаулы әлеуметтік көмектің жаңа жүйесі енгізіледі. Жәрдемақылар көлемі әр отбасының табыс деңгейіне қарай белгіленеді. Бұл ретте мұндай отбасылардың еңбекке қабілетті мүшелері жұмыспен қамтудың өңірлік бағдарламаларына қатысуға міндетті болады. Көпбалалы және аз қамтылған отбасыларға бүгінде алып жүрген бірнеше әлеуметтік төлемдер құнына тең бірыңғай жәрдемақы төленеді. Жаңа баспана саясаты жалға берілетін баспаналардың кең ауқымды құрылысын жүргізуге бағдарланады. «Нұр Отан» елдің проблемаларына баса көңіл бөліп, осы жұмыстың басында болуға тиіс. Бұл орайда белгілі бір тәжірибе бар. Мысалы, біздің партиялық ұйымдардың атсалысуы арқылы 22 мыңнан астам мүмкіндігі шектеулі азамат жұмысқа орналасты. Жасотандықтар осындай патриоттық істердің бастамашысы болуы керек, – деді Қазақстан Президенті.
Төртінші. Конституциялық патриотизм мемлекеті.
Мемлекет басшысы қоғамдық тәртіп, баршаның заңға бағынуы және қауіпсіздік конституциялық патриотизмнің басты қағидаттары болып саналатынын атап өтті.
– Елдің және оның халқының бірлігін бұзуды мақсат еткен кез келген адамның әрекетінің тамырына батыл түрде балта шабу керек, – деді Нұрсұлтан Назарбаев.
Бесінші. Өңірлік тұрақтылық, интеграция және қауіпсіздік
Қазақстан Президенті еліміздің Ресей, Қытай, АҚШ, ЕО, ТМД мемлекеттері және Орталық Азиядағы көршілермен стратегиялық серіктестік қарым-қатынасын нығайтатынына назар аударды.
– Бейбітшілік пен қауіпсіздік мүддесі жолында Орталық Азия тұрақтылықтың, ынтымақтастықтың және тату көршілестіктің аумағына айналу үшін қажетті нәрсенің бәрін жасау маңызды. Сондықтан Қазақстан Орталық Азиядағы көршілерін тағы да ынтымақтастықтың көпжақты форматтарын жаңғыртуға шақырады. Бұл бүкіл өңірдің экономикалық және геосаяси әлеуетінің артуына септігін тигізеді. Біз еуразиялық интеграция үдерісін нығайтуға жан-жақты жағдай жасайтын боламыз. Батыл айта аламын, «Нұр Отан» партиясы өзін Еуразия оптимистерінің партиясы ретінде көрсетіп отыр, – деді Мемлекет басшысы.
Нұрсұлтан Назарбаев Еуразиялық экономикалық одақ аясында ортақ нарықты қалыптастыру үшін жүйелі қадам жасаудың маңызды екенін айтты.
– Қазақстан Қытай Халық Республикасы ұсынған «Жібек жолының экономикалық белдеуі» атты жаңа жобаның жұмысына қатысады, Біз Қытаймен бірге химия, металлургия, көлік және машина құрастыру мен энергетика саласындағы қытай капиталының үлесі бар кәсіпорын құрылысы жөніндегі бірлескен бағдарламаға қол қойып та үлгердік. Қазақстан Ауқымды ашық Еуразияның ауқымды жаңа интеграциялық идеясының бастамашысы болды, – деді Қазақстан Президенті.
Сондай-ақ, Мемлекет басшысы біздің елдің Еуроодақпен кеңейтілген ынтымақтастық туралы келісімге қол қойғанын және ДСҰ-ға кіргенін еске салды.
Қазақстан Президенті әлемде қауіпсіздікке жаңа қатерлер туындап жатқан кезде республикамыз халықаралық қоғамдастықты жаһандық сенімді қалпына келтіруге шақырып отырғанын айтты.
– Біз бүкіл әлем елдеріне жаппай қырып-жою қаруының, сондай-ақ халықаралық терроризмнің таралуы мен өркен жаюының қатерін болдырмау үшін бірігуге үндеген сөзімізді арнаймыз. Ертең балаларымыз бен немерелеріміз жер бетінде тыныш өмір сүруі үшін мұны бүгін жасау керек, – деді Мемлекет басшысы.
***
Нұрсұлтан Назарбаев «Нұр Отанның» барлық саяси күштермен сындарлы өзара іс-қимыл жүргізуге әзір екенін атап өтті.
– Мен партияның барлық филиалдары мен ұйымдарының сайлауға дайындық жұмысын белсене жүргізіп, жеңіске жетулеріне тілектестік білдіремін. Сайлауалды бағдарламамызды әрбір сайлаушыға жеткізу керек. Біздің ортақ мүддеміз – тұрақты, біртұтас және өсіп-өркендеген Қазақстан, – деді Мемлекет басшысы.
Сондай-ақ Қазақстан Президенті Парламент Мәжілісінің депутаттығына партия ұсынған кандидаттарға алдағы сайлау науқаны барысында табыс тіледі.
– Сайлауды әлемнің түрлі елдерінен келген көптеген байқаушылар бақылайтын болады. Ол ашық, әділ және бәсекелестік күреспен өтуге тиіс. Кандидаттар дайындалып, істі білетінін көрсете отырып, сенімді түрде халыққа партия қызметінің нәтижелерін түсіндіргені жөн. Өткен шақырылым кезеңінде жұмыс істеген және орасан жұмыс атқарған депутаттарға шынайы ризашылық білдіремін. Партия атынан депутаттыққа ұсынылатын кандидаттар тізімін жаңарту оның өкілдерінің құрамын жасарту ниетінен, осы кезеңге лайық мамандарды іріктеу қажеттілігінен туындады, – деді Нұрсұлтан Назарбаев.
Съезд барысында қоғам және мемлекет қайраткері М.Жолдасбеков, Астана қаласының әкімі Ә.Жақсыбеков, Атырау облысындағы Каспий өңірлік қазіргі заманғы колледжінің директоры Б.Хаменова, «Родина» агрофирмасы» ЖШС директоры, Еңбек ері И.Сауэр, Қызылорда облысындағы «Арал балық өңдеу зауыты» ЖШС цехының аға шебері К.Кемалова, «Казахдорстрой» ЖШС Солтүстік-Шығыс филиалының шебері Д.Цурский, «Қазақстан барысы» республикалық турнирінің екі дүркін  чемпионы Б.Ыстыбаев, тележүргізуші М.Бекбаева, Назарбаев Университетінің студенті Д.Лесхан, Соколов-Сарыбай тау-кен байыту өндірістік бірлестігінің жентек өндіру фабрикасы директорының орынбасары Р.Есмұхамбетов, Қарағанды қаласындағы «КазПласт» ЖШС бастауыш партия ұйымының төрағасы С.Водько сөз сөйледі.








///
	 

	Әңгімелесу барысында елдің алдағы кезеңдегі сыртқы саяси басымдықтары және халықаралық күн тәртібіндегі өзекті мәселелер талқыланды.

	– Украинадағы жағдай елдердің ТМД аясындағы өзара қарым-қатынастарына тікелей әсер етеді және Кеден одағы мемлекеттеріне жанама қатысы бар. Мен ең таяу уақытта байсалды пікір алмасып, қазіргі жағдайдағы қауіпті үрдістердің белең алуына жол бермеу жөніндегі шараларды талқылайтын кездесу өткізу туралы ұсыныс енгіздім, – деді Қазақстан Президенті.

	Кездесу қорытындысында Мемлекет басшысы қаралған мәселелерге қатысты бірқатар нақты тапсырмалар берді.  


///
	 

	Кездесуде екіжақты ынтымақтастық перспективалары, сондай-ақ халықаралық күн тәртібіндегі өзекті мәселелер талқыланды.

	Нұрсұлтан Назарбаев Финляндия Парламенті төрағасының алғашқы сапарына ілтипатын білдіре келіп, бұл елмен Қазақстан экономикалық және саяси ынтымақтастықты дамытуға мүдделі екенін атап өтті.

	– Қазіргі уақытта өзара тиімді ынтымақтастығымызды одан әрі дамыту үшін екі ел парламенттері қарауға тиіс бірқатар келісімдер бар. Финляндияның соңғы жылдары қол жеткізген жетістіктері тәнті етеді және біз білім беру, жаңа технологияны дамыту мен енгізу саласындағы сіздердің тәжірибелеріңізді қабылдауға дайынбыз. Біздің индустриялық-инновациялық бағдарламамыз бірқатар фин компанияларының Қазақстанда жұмыс істеуіне мүмкіндіктер береді, – деді Мемлекет басшысы.

	Э.Хейнялуома екі ел арасындағы қарым-қатынастың жоғары деңгейде екенін атап өтті және Финляндия Президенті С.Ниинистёнің сәлемін жеткізді.

	Сондай-ақ, Финляндия Парламентінің төрағасы бизнес саласындағы ынтымақтастықтың әлеуетіне тоқталды.

	– Көптеген фин компаниялары энергия үнемдеуші және энергия жағынан тиімді «таза» технологиялармен, сондай-ақ «жасыл» табиғи ресурстар өндірумен айналысады, ол жағдайда табиғат бүлінбеген күйінде сақталады, – деді Э.Хейнялуома.

	Ол «Finnair» Финляндия ұлттық авиатасымалдаушысы Астана мен Хельсинки арасында тікелей рейстерді жүзеге асыруға дайын екенін хабарлады.

	Бұған қоса, Финляндия Парламенті төрағасы өз елінің Қазақстан Президентінің бастамасы болып табылатын «Жасыл көпір» серіктестік бағдарламасы туралы хартияға қосылатыны жөніндегі шешімі туралы айтты.


///
	 

	Қазақстан Лондондағы XXX жазғы Олимпиялық ойындарға спорттың 25 түрінен сайысқа 116 спортшысын қосқалы отыр. Осының алдындағы Бейжің Олимпиадасына еліміз спорттың 23 түрі бойынша қатысқан болатын. Біршама ұзақ үзілістен соң қазақстандық спортшыларға семсерлесу, су добы, сонымен қатар, байрақты бәсекенің әйелдер боксынан өтетін жаңа жарысына (Олимпиялық ойындар бағдарламасына тұңғыш рет қосылып отыр) жолдамалар жеңіп алудың сәті түсті.

	Бұл жолғы Олимпиялық ойындарда барлығы 302 жүлде қоры сарапқа салынады.

	Лондондағы XXX жазғы Олимпиялық ойындар 27 шілде мен 12 тамыз аралығында өтеді. Алдағы үш апта бойына 204 елден келген 10 мыңнан астам спортшы мың олимпиялық медаль үшін сайысқа түсетін болады.

	 

	           

	 

	           

	 

	 

	         

	                                 
/// 
Израиль премьер-министрі барша мұсылмандар үшін қасиетті Рамазан айына, сондай-ақ президенттік сайлаудың қорытындылары мен елдің ДСҰ-ға кіруіне байланысты Нұрсұлтан Назарбаевқа шынайы құттықтауын жеткізді. Б.Нетаньяху бұл мәселе жөнінде Израиль Қазақстанды қолдағанын атап өтті.
Мемлекет басшысы Биньямин Нетаньяхуды Израиль премьер-министрі лауазымына қайта сайлануымен құттықтап, жауапты қызметіне табыс тіледі.
Әңгіме барысында тараптар Қазақстан-Израиль ынтымақтастығының басымдығы бар бағыттарын талқылап, сауда-экономика және инвестиция салаларындағы, сондай-ақ халықаралық ұйымдар аясындағы өзара іс-қимылды жандандыру жолдарын белгіледі.
Сонымен қатар, Таяу Шығыстағы ахуал, атап айтқанда, Израиль-Палестина қарым-қатынасы сөз болды.
Израиль премьер-министрі Қазақстан Президентін Тель-Авивке сапармен келуге шақырды.
Телефон арқылы сөйлесуге Израиль жағы бастамашылық етті. 
/// 
Кездесу барысында С.Кулагин Мемлекет басшысына өңірдің қазіргі әлеуметтік-экономикалық дамуы мен алдағы кезеңге арналған міндеттері туралы баяндады.
Нұрсұлтан Назарбаев бүгінде облыстар арасында өзара тауар алмасуды күшейту қажеттігін, сол мақсатпен әр өңірде өндіріс пен тұтыныс теңгерімін жүргізу керектігін атап айтты.
Ақмола облысының әкімі 2015 жылы өнеркәсіп өндірісінің нақты көлемі 6,9%, ауыл шаруашылығы өнімдері 2,1%, құрылыс жұмыстары 6,1% өскенін жеткізді.
С.Кулагин өңірде азық-түлік тауарлары бағасының өсімін тежеу үшін қабылданып жатқан шаралар туралы айтты.
Сондай-ақ Мемлекет басшысына Индустрияландыру картасының жүзеге асырылу барысы туралы да баяндалды. Соңғы екі жылда индустриялық-инновациялық даму бағдарламасы аясында жалпы құны 63,6 миллиард теңге болатын 21 жоба іске қосылып, 1,7 мыңнан астам жұмыс орны ашылған.
Сонымен қатар, Астананың «азық-түлік белдеуі» аясындағы перспективалы жобалар талқыланды.
Мемлекет басшысы кездесу қорытындысы бойынша бірқатар нақты тапсырма берді. 

/// 
Израиль премьер-министрі барша мұсылмандар үшін қасиетті Рамазан айына, сондай-ақ президенттік сайлаудың қорытындылары мен елдің ДСҰ-ға кіруіне байланысты Нұрсұлтан Назарбаевқа шынайы құттықтауын жеткізді. Б.Нетаньяху бұл мәселе жөнінде Израиль Қазақстанды қолдағанын атап өтті.
Мемлекет басшысы Биньямин Нетаньяхуды Израиль премьер-министрі лауазымына қайта сайлануымен құттықтап, жауапты қызметіне табыс тіледі.
Әңгіме барысында тараптар Қазақстан-Израиль ынтымақтастығының басымдығы бар бағыттарын талқылап, сауда-экономика және инвестиция салаларындағы, сондай-ақ халықаралық ұйымдар аясындағы өзара іс-қимылды жандандыру жолдарын белгіледі.
Сонымен қатар, Таяу Шығыстағы ахуал, атап айтқанда, Израиль-Палестина қарым-қатынасы сөз болды.
Израиль премьер-министрі Қазақстан Президентін Тель-Авивке сапармен келуге шақырды.
Телефон арқылы сөйлесуге Израиль жағы бастамашылық етті. 
///Құттықтауда Қарметкомбинат пен бүкіл отандық металлургияның даңқты тарихында бұл оқиғаның маңызды белес болып саналатыны және ол әлі күнге өнеркәсіптің берік арқауы болып отырғаны атап өтілген.
«Бірінші домна пешінде Қазақстаныың алғашқы шойынын құюға қатысқандықтан, сол кезде қанша қажыр-қайрат жұмсалғанын жақсы білемін. Сіздердің еңбектегі ерліктеріңіз Қазақстанның жасампаз жылнамасына енді. Бүгінде комбинаттың өндірісті жаңғыртып және республика экономикасына қосатын үлесін ұлғайта отырып, қарқынды даму дәстүрін жалғастырып келе жатқаны қуантады», – делінген жеделхатта.
Соңында Мемлекет басшысы кәсіпорын ұжымының еңбегіне табыс, ал ардагерлерге мықты денсаулық пен бақ-береке тіледі.
///
	 

	– Қазақстан валютасының бағамына өзгеріс енгізу туралы шешім қарапайым азаматтарға жағымсыз әсерін тигізбеуге тиіс. Енді бағаның жасанды түрде көтерілмеуін қадағалап, валюта айырбастау пункттеріндегі алыпсатарлықтың жолын кесу ерекше маңызды. Барлық деңгейдегі әкімдер осыны бақылап, ал тиісті мемлекеттік органдар ұдайы мониторинг жүргізуге және қалыптасқан экономикалық жағдайда алыпсатарлықпен айналысқандарға қатысты лицензиясынан айыруға дейінгі ең қатаң шараларды қабылдауға тиіс. Қазіргі уақытта ұлттық валюта бағамының шегі белгіленген деңгейде болып, экономикамыздың игілігіне қызмет етуі үшін барлық қажетті шараларды қабылдаған жөн, – деді Нұрсұлтан Назарбаев.

	Ұлттық Банк төрағасы алты ай бойы әлемдік экономика ахуалына және теңгенің өзге елдердің валюталарына қатынасын талдау жөнінде жұмыс жүргізілгенін атап өтті.  

	– 2009 жылы ақпанда қол жеткізілген әлеуетіміздің арқасында экономикамыздың бәсекеге қабілеттілігі артты. Біз жақсы нәтижелерге жеттік, бірақ 2012 –2013 жылдары әлеуетіміз біртіндеп азайды, өйткені өзге дамушы елдердің валюталары Америка долларына қатынасы жөнінен әлсіреді. Бүгінде көптеген инвесторлар дамушы нарықтардан кетіп жатыр. Шетелдік капитал дамыған нарықтарға ауысуда. Біз Түркия, Бразилия, Ресей елдеріндегі ахуалдың үлкен өзгеріске түскенін көріп отырмыз. Жалпы, бұл – биылғы үрдіс. Сонымен қатар Ресей рубліне қатысты да айқын емес тұстар бар. Орталық банк рубльдің еркін қозғалысын білдіретін инфляциялық шектеуге көшкенін жариялағандықтан, біз ресейлік валютаның бағамы бір долларға шаққанда 35 рубльге жеткенін көріп отырмыз. Бұл тұстағы жағдай әлі де толық айқын емес, – деді Қ.Келімбетов.

	Сондай-ақ, Ұлттық Банк төрағасы төлем балансындағы өзгерістерді атап көрсетті. 2013 жылы ағымдағы есеп-шот сальдосы оң деңгейде болғанымен, ол алдыңғы жылмен салыстырғанда төрт есеге төмендеген.

	– Бізде импорт экспорттан жылдам өсуде. Импорттың мұндай тез өсу қарқынын болдырмау үшін, бір долларға шаққанда 145-155 көлемінде болған теңгенің бұрынғы шегі өзін-өзі сарқығандықтан, біздің тарапымыздан валюта бағамына түзетулер енгізілді. Бүгінде біз бағамның 20%-ға өзгеруі және долларға шаққандағы теңгенің көрсеткіші 3 теңге төңірегіндегі ауытқумен 185 болуына қол жеткізу – таяу ортамерзімді перспективада Қазақстан экономикасына қажетті, теңбе-тең және бәсекеге қабілетті валюта бағамы деп санаймыз. Сондықтан Ұлттық Банк басқармасы тиісті шешім қабылдады, біз оны дер кезінде жасалды деп есептейміз. Бұрынғы бағамды ұстап тұру үшін біз маусым-тамызда ұлттық резервтен 2,7 млрд. доллар, ал қаңтарда – 2,2 млрд. доллар саттық. Мұндай бағытта жағдайдың бақылаудан шығып кетуі мүмкін еді. Қазіргі уақытта бағамның өзгеруіне қатысты түрліше баға берілуде. Көпшілігі бағам 20%-ға өзгерді, демек барлық тауардың бағасы да екі-үш есе өсуі тиіс деп ойлайды. Сол себепті кеше Үкіметпен және облыстар әкімдерімен бірлескен отырыс өткіздік, онда біздің алдымызға ең басты міндет – инфляция деңгейін 6-8% шегінде қамтамасыз ету талабы қойылды. Бұл орындалатын міндет деп ойлаймын. Мысалы, 2009 жылы инфляция деңгейі 6-7%-дан асқан жоқ. Бұл үшін бізде оны ұстап тұрудың барлық амалы бар, – деді Ұлттық Банк төрағасы.    

	Премьер-Министр Серік Ахметов Үкімет пен сарапшылық қауымдастықтың 2014 жылы Қазақстанда ғана емес, Ресей, Қытай және өзге де дамушы мемлекеттердің экономикалық ахуалында бірқатар айқын емес тұстар болғанын сезінетінін атап өтті.

	– Қазір әлемдік экономикада қалыптасқан ахуалды ескере отырып, Ұлттық банк жүргізген девальвация қажетті шара болды деп есептейміз. Бұл еліміздің экономикасының макроэкономикалық көрсеткіштерін кейбір бағыттар бойынша жақсартуға мүмкіндік береді. Сөз жоқ, экономика өсімі биыл да жалғасады. Инфляция жоспарланған шекте болып, ортамерзімді кезеңде 6-8 пайызды құрайды. Бұл үшжылдық бюджетте де солай көрсетілген, – деді С. Ахметов.

	 Премьер-министр сауда нүктелерін тауарлық өнімдермен үздіксіз қамтамасыз ету, айырбас пункттері, жанар-жағармай құю стансалары және  базарлармен қоса барлық бағыттар бойынша күнделікті мониторинг жүргізу мәселелері жөнінде үлкен кеңес өткізілгенін хабарлады. Оған қоса тұрақтандыру қорларын тиімді пайдалану ұсынылды.

	Үкімет басшысы бүгінде мұнай өнімдерінің әлеуметтік маңызды түрлері – АИ-92, АИ-80 бензині мен дизель отыны бағасын 30-45 күн бойы көтермей сатуға қажетті жанар-жағармай елдің қоймаларында жеткілікті екенін де айтты. Соған байланысты С. Ахметов аталған жанар-жағармай түрлерінің бағасын көтеруге еш себеп жоқ деген пікірін білдірді.

	С. Ахметов тұрғындардың айрықша мұқтаж санаттарын «әлеуметтік нанмен» қамтамасыз етуге қажетті барлық ресурстар бар екенін айтты.

	– Әлеуметтік маңызы бар тауарлардың 35 түріне қатысты келесі аптада шешім қабылданып, баға мәнінің минималдық шегі белгіленеді. Қазір түсіндіру жұмыстары жүргізіліп жатыр. Жергілікті жерлерде әкімдер осы саладағы тұрақтылықты қамтамасыз етеді, – деді Премьер-Министр.

	Соңында Мемлекет басшысы алаңдауға негіз жоқ екенін қазақстандықтарға түсіндіру қажеттігін айтты.

	– Бұл – әрқайсысында 10-40 мың адам жұмыс істейтін біздің кәсіпорындардың экономикалық жағдайын жақсартуға бағытталған таза қаржылық шара. Экономикамыз қосымша табыс көреді, бұл оның әрі қарайғы өсіміне жалпы оң әсерін тигізеді. Бұл шешім осы мақсатпен қабылданды. Сондықтан, ешқандай дүрлігуге жол бермей, алыпсатарлықтың алдын дер кезінде кесу керек, – деді Нұрсұлтан Назарбаев.


///Елбасыға биылғы сәуір айында Астана қаласын дамытуға арналған кеңесте берілген тапсырмалардың орындалуы туралы есеп беріліп, қаладағы құқықтық тәртіпті қамтамасыз етуге және инфрақұрылымды жақсартуға қатысты атқарылып жатқан жұмыстар жөнінде мәлімет ұсынылды.
Нұрсұлтан Назарбаев елорда тұрғындары санының артып келе жатқанына назар аударып, балабақшалармен және мектептермен қамтамасыз ету бойынша шаралар қабылдау қажеттігін атап өтті.
– Тұрғындар саны артып келеді. Бұл ретте, көші-қон үдерісін ерекше бақылауға алу қажет. Елордада мемлекеттік бағдарламамен тұрғын үй беру жүйесін жөнге келтіру де маңызды, – деді Мемлекет басшысы.
Астана қаласының әкімі Қазақстан Президентіне елорданы дамытудың бірқатар экономикалық индикаторлары өскенін айтты, сондай-ақ қала тұрғындарының өмір сүруінің орташа ұзақтығы 75 жасқа жеткенін атап өтіп, әлеуметтік сала оң қарқынмен дамып келе жатқанына тоқталды.
Ә.Исекешев Елбасыға аналар өлімі және өкпе ауруы деңгейінің төмендегенін айтты.
Сонымен бірге Астана қаласының әкімі «Талдыкөл» ағын су жинақтаушысы орналасқан жердің құнарлығын қалпына келтіру, жауын су ағатын кәріз жүйесін және жол-көлік инфрақұрылымын жетілдіру бағытында қабылданған шаралар жөнінде есеп берді.
Нұрсұлтан Назарбаев атқарылған шаралардың нәтижелерін оң бағалап, елорданы дамыту жөніндегі жұмыстарды жалғастыруды тапсырды.

/// 
Кездесуге сондай-ақ Президенттің көмекшісі Е.Орынбаев қатысты.
Кездесу барысында Мемлекет басшысына «Нұрлы жол» және елді индустриялық-инновациялық дамыту мемлекеттік бағдарламаларын жүзеге асырудың негізгі мәселелері жөнінде баяндалды. Сонымен қатар  Жаңғырту жөніндегі ұлттық комиссияның бес институционалдық реформаны жүзеге асыруға бағытталған жұмысының алдын ала қорытындылары ұсынылды.
 
 

///
	 

	Қазақстан спортшылары қысқы Олимпиадаға дербес команда ретінде алтыншы рет қатысқалы отыр. Сочидегі Олимпиадалық ойындарға қатысу құқығын спорттың 10 түрінен 52 атлет жеңіп алды.

	17 күнге созылатын жарыста спорттың 15 түрінен 98 жүлде жиынтығы сарапқа салынады.     
///Мемлекет басшысы биыл еліміздің сыртқы саясат саласы үшін мерейлі меже болып саналатынын, осыдан 25 жыл бұрын Қазақстанның дипломатиялық қызметін құру туралы Жарлыққа қол қойылғанын атап өтті.
– Тәуелсіздіктің алғашқы жылдарында біздің басқа мемлекеттермен өзара іс-қимыл жасау жөніндегі тәжірибеміз де, өзіміздің дипломатиялық қызметіміз де болған жоқ. Дипломатиялық кадрлардың тапшылығы ерекше байқалды, – деді Қазақстан Президенті.
Нұрсұлтан Назарбаев бұл проблемалар республикадағы күрделі әлеуметтік-экономикалық жағдаймен тұспа-тұс келгенін айтты.
– Қысқа уақыт ішінде дипломатиялық корпус құрып, өз елшілерімізді шет елдерге жіберуге мүмкіндік алдық. Міне, ширек ғасырдан кейін еліміздің сыртқы саясаты толық қалыптасты деп айта аламын, – деді Мемлекет басшысы.
Сонымен қатар, Қазақстан Президенті егемендігіміздің алғашқы жылдарында елімізде аумақтық тұтастығымыз бен ұлттық тәуелсіздігімізді сақтап, қауіпсіздігіміздің берік кепілін қалыптастыра алғанымызды атап өтті.
– Қазіргі кезде Астана халықаралық ядролық қаруға қарсы қозғалыстың көшбасшысы болып саналады және әлемдегі стратегиялық тұрақтылық пен әділеттілікті қамтамасыз ету ісіне зор үлес қосып келеді, – деп түйіндеді Нұрсұлтан Назарбаев.
Бұдан бөлек, Мемлекет басшысы Қазақстанның өңірлік экономикалық интеграция мен кооперация аясында түрлі жобаның бастамашысы болып саналатынын айтты.
– Жалпы, Қазақстанда жүргізіліп жатқан көпвекторлы сыртқы саясат пен еліміздің халықаралық бастамалары әлемде кең қолдауға және танымалдылыққа ие болды, – деп қорытындылады Нұрсұлтан Назарбаев.



///
	– Топтық веложарыстағы тамаша жеңісіңізбен құттықтаймын! Жолды жүріп өтіп, мықты қарсыластарыңызды басып озуға Сізге өзіңізге тән мақсаткерлік пен рухтың зор күші көмегін тигізді.

	Олимпиаданың алғашқы күніндегі Сіздің айқын жеңісіңіз  Қазақстанның даңқын әлемге паш етті және отандық велоспорттың жоғары деңгейде екенін тағы да көрсетті.

	Сіз веложарысты зор қызығушылықпен және толқыныспен қадағалап, өзіңізге шын тілеулес болған барлық қазақстандықтарға және спорт жанкүйерлеріне тамаша тарту жасадыңыз.

	Біздің құраманың бұл алғашқы алтыны ХХХ Олимпиялық ойындардағы бұдан кейінгі жарқын жеңістеріміздің бастауы болсын, – делінген жеделхатта.
///
	 

	Отырысқа Қазақстан Президенті Нұрсұлтан Назарбаев, Ресей Президенті Владимир Путин және Беларусь Президенті Александр Лукашенко, сондай-ақ Еуразия экономикалық комиссиясы алқасының төрағасы Виктор Христенко қатысты.

	Кездесу барысында Кеден одағы мен Бірыңғай экономикалық кеңістік аясындағы интеграциялық үдерістердің жай-күйі мен перспективалары, сондай-ақ  ЖЕЭК-тің бұрынғы отырыстарында қол жеткізілген келісімдерді іске асырудың негізгі мәселелері талқыланды. Сонымен қатар, Еуразиялық экономикалық одақты құру туралы шарт жобасына дайындық барысы қаралды.

	Өз сөзінде Нұрсұлтан Назарбаев Астанада Комиссия өкілдерімен кездесу болып өткенін хабарлап, ауқымды жұмыстар атқарылғанын атап өтті.

	– Мен құжаттармен тармақтары бойынша жан-жақты танысып шықтым және біздің сарапшыларымыз өте үлкен әрі қиын жұмысты жүргізуде деп санаймын. Барлық даулы мәселелер жөнінде де біз түсіністікке қол жеткізе аламыз деп үміттенемін. Белгіленген кестені сақтауымыз қажеттігі туралы пікірді қолдаймын. Сондай-ақ, мемлекеттеріміздің тұрғындарына халықтарымыздың игілігі, еуразиялық экономикалық интеграцияға қосылған елдердің пайдасы үшін біздің тарапымыздан жүргізіліп жатқан жұмыстың қажеттілігін белсенді түрде түсіндірген жөн, – деді Қазақстан Президенті.

	Мемлекет басшысы Еуразиялық экономикалық одақ құру туралы шарт екі бөлімнен – институттық және функциялық бөліктерден тұратынын айтты.

	– Бірінші бөлігіне сәйкес халықаралық экономикалық ұйым құрылады. Біз одақтың органдарында тараптардың өкілеттігінің тең болуы жөнінде уағдаластық. Осындай тәжірибе соттармен қатар, басқа органдар аппараттарын қалыптастыру кезінде де сақталады. Мемлекет басшыларының шешімдері болашақ одақтың органы үшін міндетті болуға тиіс. Жаңа мүшелерді қабылдауға қатысты айтсақ, оны «топтап» қабылдау негізінде жүзеге асыруға уағдаластық. Шарттың функциялық бөлігі бойынша алдымен экономикалық одақ құрған жөн екенін атап өтпекпін. Бұл тұста елдеріміз ішінде түсініспеушілік туғызатын қосымша мәселелерді енгізудің қажеті жоқ, – деді Нұрсұлтан Назарбаев.  

	Қазақстан Президенті келісілмеген жайттарды біртіндеп реттеу қажеттігін атап өтті.

	– Қалған мәселелерді келісу үшін шартты қабылдаудан бір ай бұрын жоғары органның тағы бір отырысын өткізу керек. Нақты шешім қабылдауымыз үшін алқаның төрағасына әрқайсымызбен кездесіп, ұстанымдарымызды келісіп алуға мүмкіндік берген жөн. Біз қазірдің өзінде айтарлықтай ілгеріледік, белгіленген мерзімдерден кешікпеуге тиіспіз, – деді Нұрсұлтан Назарбаев.

	Ресей Федерациясының Президенті Владимир Путин Ресей, Беларусь және Қазақстан интеграция жолымен жүйелі түрде ілгерілеп келе жатқанын, одан қазірдің өзінде нақты нәтижелер мен қайтарымның барын атап өтті.

	– 2013 жылы әлемдік экономиканың өсу қарқыны төмендегеніне қарамастан, «үштік» аясындағы тауар айналымы азайған жоқ, қайта арта түсіп, 64,1 млрд. долларға жетті. Ресей елдеріміз арасындағы экономика саласында қалыптасқан сындарлы, теңқұқылы және ашық қарым-қатынастарды оң бағалайды, – деді Владимир Путин.

	Беларусь Президенті Александр Лукашенко кездесу барысында шартқа келісілген мерзімде қол қою үшін өзара тиімді шешімдер табылатынына сенімін білдірді.

	– Интеграциялық жобамызда біз нақты нәтижелерге қол жетуге тиіспіз. Мұндай нәтиже Кеден одағын құру жөніндегі жұмыстың ешқандай шектеулерсіз және олқылықтарсыз аяқталуы болмақ. Бұл мәселеде тіпті алға ілгеріледік. Біз тиісті шешімдер қабылдап, экономикалық одақ құру бағытында алға қарай мейлінше белсендірек қадам басқанымыз жөн, – деді Александр Лукашенко.       

	   



/// 
Гүлшара Әбдіқалықова конгреске қатысушылар алдында сөйлеген сөзінде Мемлекет басшысының бастамасымен жүргізіліп отырған «Нұрлы жол – болашаққа бастар жол» атты жаңа экономикалық саясатты, бес институционалдық реформаны, Ұлт жоспары – «100 нақты қадамды»  әйелдердің  қатысуынсыз іске асыру мүмкін еместігін атап өтті. Ол бүгінде орта есеппен елде шағын және орта бизнес субъектілерінің 41,5 пайызына әйелдер жетекшілік етіп отырғанына тоқталды. Елдегі 1 086,5 мың жеке кәсіпкердің 542,9 мыңы – әйелдер. 2014 жылы әйелдер 794,5 мың жұмыс орнын қамтыды, бұл – шағын және орта бизнес секторындағы барлық жұмыс орнының  30 пайызы. Осының бәрі әйелдер бизнесін одан әрі дамыту және олардың еңбек нарығындағы бәсекеге қабілеттілігін арттыру үшін қабылданып жатқан жүйелі шаралардың нәтижесі болып саналады.    
Мемлекеттік хатшы Іскер әйелдер кеңесінің алдына кәсіпкерлік қызметтің әйелдерге тән дәстүрлі түрлерін қолдауға;  өңірлік деңгейде әйелдер кәсіпкерлігі мектептерін (клубтарын)  жаппай ашуға; әйелдер бизнесін дамытуға көрсетіліп отырған мемлекеттік қызметтерге тұрақты түрде мониторинг жүргізуге;  бизнестегі әйелдер көшбасшылығын қолдауға байланысты бірқатар басым міндеттерді белгілеп берді. 
Конгресте сөйлеген іскер әйелдер кеңесінің төрайымы Л.Рамазанова іскер әйелдердің өңірлік кеңестері биыл еліміздің барлық облыстарында, Астана және Алматы қалаларында құрылғанын мәлімдеді. Республикалық кеңес әйелдердің бизнес үдерістеріне және «Атамекен» ұлттық кәсіпкерлер палатасының бастамаларын жүзеге асыруға белсенді тартылуына атсалысатын болады.  
Конгреске қатысушылар кәсіпкер әйелдердің іскерлік әріптестігін республикалық және өңірлік деңгейде одан әрі дамыту жолдарын талқылады. Өңірлік әйелдер кеңестерінің өкілдері әр өңірге тән мәселелерді, соның ішінде еңбекпен қамту, бизнестің әлеуметтік жауапкершілігі, отбасылық-демографиялық саясатқа қатысты жайттарды ортаға салды.
І Конгресс жұмысының қорытындысы бойынша кеңестің елдегі әйелдер кәсіпкерлігін одан әрі дамыту жөніндегі  стратегиясы мен негізгі бағыттары айқындалды.
 
///
	 

	Кездесу барысында Пэт Маккуейд Мемлекет басшысының бастамасымен салынған «Сарыарқа» республикалық велотрегі бірегей заманауи спорт нысандарының бірі екендігін атап өтті. Мұнда 2011 жылда Әлем Кубогының бірінші кезеңі сәтті өткен болатын.

	Пэт Маккуейд Қазақстан Республикасының Президентіне Халықаралық велошабандоздар одағының алтын төсбелгісін тапсырды, сондай-ақ әлемде велосипед спортының дамуына, 2011 жылы Астанада тректен Әлем кубогының бірінші кезеңінің өткізілуіне қосқан үлесі үшін және «Астана Про Тим» велокомандасын қолдағаны үшін  алғыс білдірді.

	Сонымен қатар, кездесуде Астанада 2014 жылы – тас жол жарысынан және тректен Азия біріншілігін және 2015 жылы тректен жасөспірімдер арасындағы Әлем біріншілігін өткізу туралы шешім қабылданды.
///
	 

	Мемлекет басшысы Нұрсұлтан Назарбаев Ұлыбритания патшайымы ІІ Елизаветаның атынан мемлекеттер мен үкіметтер басшыларының құрметіне ұйымдастырылған қабылдауға қатысты.
/// 
Мемлекеттік хатшы жұмыс сапарының алғашқы күні «Зайырлы қоғам және биік руханият – бірлік пен келісім кепілі» деген тақырыппен өткен өңіраралық семинарға қатысты. Семинар жұмысына Ақтөбе облысының әкімі Б.Сапарбаев, Мәдениет және спорт вице-министрі М.Әзілханов, Атырау, Батыс Қазақстан, Қызылорда және Маңғыстау облыстарындағы мемлекеттік органдардың, үкіметтік емес ұйымдар мен діни бірлестіктердің өкілдері қатысты. Семинарға қатысушылар «100 нақты қадам» Ұлт жоспарының 4-ші – «Біртектілік пен бірлік» институционалдық бағытын жүзеге асыру, конфессияаралық қарым-қатынастарды үйлестіру және діни экстремизмнің алдын алу жөніндегі кешенді мәселелерді талқылады.
Кіріспе сөзінде Г.Әбдіқалықова Мемлекет басшысы Қазақстанның даму векторын демократиялық, зайырлы және экономикалық дамыған мемлекет ретінде нақты айқындап бергенін  атап өтті. Мемлекеттік хатшы «Мәңгілік Ел» жалпыұлттық патриоттық идеясының маңызды құндылығы – зайырлы қоғам және биік руханият еліміздің барлық азаматтарын бірігуге шақыратынын айтты. Нақ осы құндылықтарды қалыптастыруға және нығайтуға мемлекеттік органдар мен азаматтық қоғамның күшін бағыттау керек.
Сапар барысында Мемлекеттік хатшы мемлекет-жекеменшік әріптестігі аясында салынған, барлық талаптарға сай келетін заманауи озық құрал-жабдықтармен қамтамасыз етілген «Айлин» балабақшасына барды.
Сондай-ақ Г.Әбдіқалықова физика-математика бағытындағы Назарбаев зияткерлік мектебі оқушыларының шығармашылығымен, ғылыми-жобалық жұмыстары көрмесімен және жүргізіліп жатқан әлеуметтік тәжірибелермен танысты.
Жұмыс сапары аясында Мемлекеттік хатшы облыстың әйелдер қауымымен – мәслихат депутаттары, мемлекеттік органдар басшылары, бизнес-қауымдастық, шығармашыл зиялы қауым және үкіметтік емес ұйымдар өкілдерімен кездесті. Кездесу барысында Мемлекет басшысының Ұлт жоспарын жүзеге асыруға әйелдердің белсене қатысуы, әйелдер кәсіпкерлігін қолдау, рухани-адамгершілік және отбасылық құндылықтарды нығайту, отбасылық-демографиялық саясатты дамыту мәселелері талқыланды.
Г.Әбдіқалықова Елбасының «Қазақстан жаңа жаһандық нақты ахуалда: өсім, реформалар, даму» атты жолдауы әрбір қазақстандыққа, соның ішінде ел тұрғындарының басым бөлігін құрайтын әйелдер қауымына жаңа мүмкіндіктер ашып отырғанын атап өтті. Мәселен, Ақтөбе облысында «Даму» қоры мен Азиялық даму банкі бірлесіп, 14 кәсіпкер әйелге 595 миллион теңге бөлсе, ЕҚДБ арқылы жалпы құны 895 миллион теңге болатын 17 жоба, соның ішінде 4 кәсіпкер әйелдің жобалары қаржыландырылған.
 
/// 
Кездесу барысында отандық ғылымды дамытудың маңызды мәселелері мен Қазақстанның экономикалық саясатының негізгі бағыттары талқыланды.
Мемлекет басшысы әлемдік экономика мен геосаясаттағы қазіргі ахуалға орай еліміздің ғылыми жұртшылығы пікір білдіріп, өз шешімдерін ұсынуға тиіс екенін айтты.
– Бүгінде бірде-бір сарапшы жағдайдың әрі қарай қалай дамитынын және қалыптасқан ахуалдан шығудың жолдарын болжай алмайды. Еуропадағы, АҚШ-тағы, Қытайдағы ахуалға қатысты жекелеген пікірлер бар, бірақ ешкім тұтастай пайым жасай алмай отыр. Бұған қоса, бірқатар ел арасындағы санкциялық текетірес әлемдік сауда жүйесіне оң әсер етіп отырған жоқ. Терроризм қатері де назар аударуды қажет етеді, оған қарсы тек бірлескен іс-қимыл арқылы күресуге болады. Біздің ғылыми-сарапшылық ортада осы сын-қатерлерге қатысты негізделген пікір болуға тиіс, – деді Қазақстан Президенті.
К.Сағадиев ел ғалымдары өздеріне жүктелген жауапкершілікті сезінетінін айта отырып, қазіргідей күрделі кезеңде қоғамға қызмет ету олар үшін кәсіби борыш екенін атап өтті.
Сондай-ақ академик Қазақстанда жүзеге асырылып жатқан Ұлт жоспары зор тарихи мүмкіндік екенін, оның әлеуеті барынша пайдаланылуы тиістігін айтты. Бұл үдеріске ғылымның ғана емес, республика жұртшылығының барша өкілдері белсене қатысқаны жөн. 

///Мемлекет басшысы елорданың Есіл ауданында бой көтеретін жаңа мешіттің іргетасын қалады.
– Бұл жерде сәулетті әрі бірегей мешіт салынады. Бүкіл Орталық Азияда бұған тең келер мешіт бола қоймас, – деді жұртшылық пен бұқаралық ақпарат құралдарының өкілдері алдында сөз сөйлеген Нұрсұлтан Назарбаев.
Қазақстан Президенті жаңа мешіт барша мұсылман қауымының мақтанышына айналатынына және Астананың көрікті жерлерінің бірі болатынына сенім білдірді.
– Бұл жобаны іске асыру үшін мемлекеттік бюджеттен қаражат жұмсалмайды. Құрылыс жұмыстарын жүргізу үшін арнайы қор құрылды. Оған басқа азаматтарымыздың да қаржылай атсалысуына болады. Тәуелсіздік жылдарында табысқа жетіп, бүгінде осындай игілікті іске қол ұшын беріп жатқан барлық кәсіпкерлерге ризашылығымды білдіремін, – деді Мемлекет басшысы.
Нұрсұлтан Назарбаев бұл мешіттің Астанаға туристер тартатын жаңа орталықтардың бірі болуға тиіс екенін атап өтті.
– Мешіт – елорда үшін маңызды орын. Біз осындай нысандардың бәрін зерттеп, ішінен ең жақсы жобаны таңдап алдық. Мен оның жүзеге асырылу барысын өзім қадағалап отырамын. Баршаңызға табыс тілеймін, – деді Мемлекет басшысы.
***
Жаңа мешіттің жалпы көлемі 57 мың шаршы метр. Мұнараларының биіктігі 130 метр. Күмбезінің диаметрі 63 метр. Діни кешенде ислам музейі, кітапхана, қолөнер шеберханасы және басқа да мекемелер орналасады.




/// 
Кеңес барысында елдің ғарыш саласын дамыту мәселелері, соның ішінде «Байқоңыр» ғарыш айлағында «Бәйтерек» ғарыштық зымыран кешенін салу жөніндегі жобаның іске асырылу барысы қаралды.
Қазақстан азаматының Халықаралық ғарыш стансасына ұшырылуы туралы Мемлекет басшысы мен Ресей Президенті В.Путиннің арасындағы уағдаластыққа сәйкес Айдын Айымбетовтің кандидатурасы келісілді.
Кеңес қорытындысы бойынша Нұрсұлтан Назарбаев Үкіметке бірқатар нақты тапсырма берді. 

/// 
А.Есімов кездесу барысында Мемлекет басшысына Астанада өтетін халықаралық көрмеге дайындық барысы туралы баяндады.
Нұрсұлтан Назарбаев «ЭКСПО-2017» көрмесін өткізу аясында таяу жылдары алда ауқымды жұмыстар тұрғанына тоқталды. Атап айтқанда, көрмеге қатысушылардың түпкілікті құрамын анықтап, Қазақстанның павильоны мен өзге елдердің нысандарын мазмұндық тұрғыдан толықтыру қажет. Сондай-ақ іс-шараны өткізуге және қонақтар қабылдауға елорда инфрақұрылымының әзірлігін қамтамасыз ету керек. Өзге де маңызды міндеттер қатарында сапалы мәдени бағдарлама әзірлеу, еріктілерді тарту, сонымен бірге көрме аумағын кейіннен халықаралық қаржы орталығы ретінде пайдалану мәселелері бар.  
А.Есімовтің айтуынша, бүгінге дейін 70 шет мемлекет көрмеге қатысатынын растаған, соның 35-і – дамыған елдер. Көрмеге ірі трансұлттық компаниялар да қызығушылық танытуда. Жалпы, Тіркеу досьесі бойынша жоспарланған 100 елдің қатысу көрсеткішіне қол жеткізіледі деп болжанып отыр.   
Сондай-ақ Мемлекет басшысының тапсырмасына орай, ұлттық компания көрмені өткізу шығыстарын нысандар функционалын сақтай отырып, тағы 53 миллиард теңгеге қысқартты. Осылайша, бұрын жасалған қысқартуларды ескергенде, шығыстарды оңтайландыру көлемі жалпы 131 миллиард теңге болады. Бұған дейін топ-менеджерлер саны 15-тен 6-ға қысқарған болса, қазіргі кезеңде штат кестесін 12 пайызға оңтайландыру жоспарланған.
Сонымен қатар, А.Есімов «ЭКСПО-2017» көрмесін өткізу ісін әрі қарай ілгерілету мақсатында Давос қаласындағы (Швейцария) Дүниежүзілік экономикалық форумда ақпараттық науқан жүргізілгенін атап өтті.
Көрме өткеннен кейін бұл аумақта БҰҰ қолдауымен Халықаралық жасыл технологияларды және инвестициялық жобаларды дамыту орталығын құру көзделуде. Елбасының былтыр БҰҰ Бас ассамблеясы отырысында жариялаған бұл ұсынысы қазірдің өзінде өзге елдер тарапынан қолдау табуда.
 «Астана ЭКСПО-2017» басқармасының төрағасы көрме нысандарын құрылыс материалдарымен қамтамасыз ету ісіне 230-дан аса қазақстандық кәсіпорын тартылып, жалпы құны 77 миллиард теңгенің қызметі мен тауарын  жеткізу жөнінде шарттар жасалғанына назар аударды. Соның 30 миллиард теңгесі Астанада жұмыс істейтін компанияларға тиесілі. Осылайша, ЭКСПО дағдарыс уақытында жаңа жұмыс орындарын ашып, қазіргі жұмыс орындарын сақтауға мүмкіндік беретін мемлекеттік жобалардың бірі болып отыр.
А.Есімов көрме нысандарын салу жұмысы жоспарлы мерзімге сәйкес жүріп жатқанын айтты. Биыл құрылыс жұмыстарын аяқтау жоспарланған, содан кейін көрме нысандарын мазмұндық тұрғыдан толықтыру ісі басталады.
Мемлекет басшысы кездесу қорытындысы бойынша бірқатар нақты тапсырма берді. 

/// 
Джузеппе Вердидің әйгілі операсы Астана күніне орай жаңа форматта –декорациялар мен шоу элементтерін, сондай-ақ отшашуды қолдану арқылы ашық кеңістікте қойылды.    
Спектакльдің қоюшы режиссері – Ресейдің халық әртісі Ю.Александров. Қойылымға арналған декорациялар Италия сценографы және режиссері Ф.Дзеффиреллидің эскизі бойынша жасалды. Бұл жоба үшін Болгариядан тенор К.Чанев арнайы шақырылды. Сонымен қатар қойылымға «Астана Опера» театрының орындаушылары – жетекші солист Ж.Ғабдуллина, Қазақстанның еңбек сіңірген қайраткерлері Д.Хамзина, Т.Мұсабаев, Арменияның халық әртісі Б.Туманян қатысты. Жалпы, спектакльге 300-ге жуық адам атсалысты. 

/// 
Мемлекеттік хатшы жұмыс сапарының алғашқы күні «Зайырлы қоғам және биік руханият – бірлік пен келісім кепілі» деген тақырыппен өткен өңіраралық семинарға қатысты. Семинар жұмысына Ақтөбе облысының әкімі Б.Сапарбаев, Мәдениет және спорт вице-министрі М.Әзілханов, Атырау, Батыс Қазақстан, Қызылорда және Маңғыстау облыстарындағы мемлекеттік органдардың, үкіметтік емес ұйымдар мен діни бірлестіктердің өкілдері қатысты. Семинарға қатысушылар «100 нақты қадам» Ұлт жоспарының 4-ші – «Біртектілік пен бірлік» институционалдық бағытын жүзеге асыру, конфессияаралық қарым-қатынастарды үйлестіру және діни экстремизмнің алдын алу жөніндегі кешенді мәселелерді талқылады.
Кіріспе сөзінде Г.Әбдіқалықова Мемлекет басшысы Қазақстанның даму векторын демократиялық, зайырлы және экономикалық дамыған мемлекет ретінде нақты айқындап бергенін  атап өтті. Мемлекеттік хатшы «Мәңгілік Ел» жалпыұлттық патриоттық идеясының маңызды құндылығы – зайырлы қоғам және биік руханият еліміздің барлық азаматтарын бірігуге шақыратынын айтты. Нақ осы құндылықтарды қалыптастыруға және нығайтуға мемлекеттік органдар мен азаматтық қоғамның күшін бағыттау керек.
Сапар барысында Мемлекеттік хатшы мемлекет-жекеменшік әріптестігі аясында салынған, барлық талаптарға сай келетін заманауи озық құрал-жабдықтармен қамтамасыз етілген «Айлин» балабақшасына барды.
Сондай-ақ Г.Әбдіқалықова физика-математика бағытындағы Назарбаев зияткерлік мектебі оқушыларының шығармашылығымен, ғылыми-жобалық жұмыстары көрмесімен және жүргізіліп жатқан әлеуметтік тәжірибелермен танысты.
Жұмыс сапары аясында Мемлекеттік хатшы облыстың әйелдер қауымымен – мәслихат депутаттары, мемлекеттік органдар басшылары, бизнес-қауымдастық, шығармашыл зиялы қауым және үкіметтік емес ұйымдар өкілдерімен кездесті. Кездесу барысында Мемлекет басшысының Ұлт жоспарын жүзеге асыруға әйелдердің белсене қатысуы, әйелдер кәсіпкерлігін қолдау, рухани-адамгершілік және отбасылық құндылықтарды нығайту, отбасылық-демографиялық саясатты дамыту мәселелері талқыланды.
Г.Әбдіқалықова Елбасының «Қазақстан жаңа жаһандық нақты ахуалда: өсім, реформалар, даму» атты жолдауы әрбір қазақстандыққа, соның ішінде ел тұрғындарының басым бөлігін құрайтын әйелдер қауымына жаңа мүмкіндіктер ашып отырғанын атап өтті. Мәселен, Ақтөбе облысында «Даму» қоры мен Азиялық даму банкі бірлесіп, 14 кәсіпкер әйелге 595 миллион теңге бөлсе, ЕҚДБ арқылы жалпы құны 895 миллион теңге болатын 17 жоба, соның ішінде 4 кәсіпкер әйелдің жобалары қаржыландырылған.
 
/// 
Джузеппе Вердидің әйгілі операсы Астана күніне орай жаңа форматта –декорациялар мен шоу элементтерін, сондай-ақ отшашуды қолдану арқылы ашық кеңістікте қойылды.    
Спектакльдің қоюшы режиссері – Ресейдің халық әртісі Ю.Александров. Қойылымға арналған декорациялар Италия сценографы және режиссері Ф.Дзеффиреллидің эскизі бойынша жасалды. Бұл жоба үшін Болгариядан тенор К.Чанев арнайы шақырылды. Сонымен қатар қойылымға «Астана Опера» театрының орындаушылары – жетекші солист Ж.Ғабдуллина, Қазақстанның еңбек сіңірген қайраткерлері Д.Хамзина, Т.Мұсабаев, Арменияның халық әртісі Б.Туманян қатысты. Жалпы, спектакльге 300-ге жуық адам атсалысты. 

/// 
А.Есімов кездесу барысында Мемлекет басшысына Астанада өтетін халықаралық көрмеге дайындық барысы туралы баяндады.
Нұрсұлтан Назарбаев «ЭКСПО-2017» көрмесін өткізу аясында таяу жылдары алда ауқымды жұмыстар тұрғанына тоқталды. Атап айтқанда, көрмеге қатысушылардың түпкілікті құрамын анықтап, Қазақстанның павильоны мен өзге елдердің нысандарын мазмұндық тұрғыдан толықтыру қажет. Сондай-ақ іс-шараны өткізуге және қонақтар қабылдауға елорда инфрақұрылымының әзірлігін қамтамасыз ету керек. Өзге де маңызды міндеттер қатарында сапалы мәдени бағдарлама әзірлеу, еріктілерді тарту, сонымен бірге көрме аумағын кейіннен халықаралық қаржы орталығы ретінде пайдалану мәселелері бар.  
А.Есімовтің айтуынша, бүгінге дейін 70 шет мемлекет көрмеге қатысатынын растаған, соның 35-і – дамыған елдер. Көрмеге ірі трансұлттық компаниялар да қызығушылық танытуда. Жалпы, Тіркеу досьесі бойынша жоспарланған 100 елдің қатысу көрсеткішіне қол жеткізіледі деп болжанып отыр.   
Сондай-ақ Мемлекет басшысының тапсырмасына орай, ұлттық компания көрмені өткізу шығыстарын нысандар функционалын сақтай отырып, тағы 53 миллиард теңгеге қысқартты. Осылайша, бұрын жасалған қысқартуларды ескергенде, шығыстарды оңтайландыру көлемі жалпы 131 миллиард теңге болады. Бұған дейін топ-менеджерлер саны 15-тен 6-ға қысқарған болса, қазіргі кезеңде штат кестесін 12 пайызға оңтайландыру жоспарланған.
Сонымен қатар, А.Есімов «ЭКСПО-2017» көрмесін өткізу ісін әрі қарай ілгерілету мақсатында Давос қаласындағы (Швейцария) Дүниежүзілік экономикалық форумда ақпараттық науқан жүргізілгенін атап өтті.
Көрме өткеннен кейін бұл аумақта БҰҰ қолдауымен Халықаралық жасыл технологияларды және инвестициялық жобаларды дамыту орталығын құру көзделуде. Елбасының былтыр БҰҰ Бас ассамблеясы отырысында жариялаған бұл ұсынысы қазірдің өзінде өзге елдер тарапынан қолдау табуда.
 «Астана ЭКСПО-2017» басқармасының төрағасы көрме нысандарын құрылыс материалдарымен қамтамасыз ету ісіне 230-дан аса қазақстандық кәсіпорын тартылып, жалпы құны 77 миллиард теңгенің қызметі мен тауарын  жеткізу жөнінде шарттар жасалғанына назар аударды. Соның 30 миллиард теңгесі Астанада жұмыс істейтін компанияларға тиесілі. Осылайша, ЭКСПО дағдарыс уақытында жаңа жұмыс орындарын ашып, қазіргі жұмыс орындарын сақтауға мүмкіндік беретін мемлекеттік жобалардың бірі болып отыр.
А.Есімов көрме нысандарын салу жұмысы жоспарлы мерзімге сәйкес жүріп жатқанын айтты. Биыл құрылыс жұмыстарын аяқтау жоспарланған, содан кейін көрме нысандарын мазмұндық тұрғыдан толықтыру ісі басталады.
Мемлекет басшысы кездесу қорытындысы бойынша бірқатар нақты тапсырма берді. 

///Іс-шара алдында Мемлекет басшысы жаңа айшықты жобалармен және отандық жеңіл өнеркәсіп өнімдерімен танысты, сондай-ақ «Қазақстанда жасалған» атты көрмені аралап көрді.  
Жалпыұлттық телекөпір аясында Индустрияландыру картасы мен «Нұрлы жол» бағдарламасының бірқатар жобалары іске қосылды. Сонымен қатар жұмыс істеп тұрған өндірістердің қызметі таныстырылды.
Жиналғандарға арнаған сөзінде Қазақстан Президенті бірінші өнеркәсіптік бесжылдық кезінде шамамен 33 миллиард доллар шетелдік инвестиция тартылып, оның жартысы елді индустриялық-инновациялық дамыту бағдарламасына тиесілі болғанына назар аударды.
Мемлекет басшысы индустрияландырудың екінші бесжылдығы бұрынғыдан да нақтырақ көрініске ие екенін айтты.
– Басымдығы бар алты сала анықталды, олар – мұнай өңдеу және металлургия кешені, тамақ және химия өнеркәсібі, өнеркәсіптік жабдықтар және құрылыс материалдары өндірісі. Бәрінің негізінде кластерлік тәжірибе жатыр. Жаңа бағдарламада біз бірінші бесжылдықтың сабақтарын барынша ескеріп, жинақталған тәжірибені қолдануға тырыстық, – деді Нұрсұлтан Назарбаев.
Қазақстан Президенті бүгінде өңдеу өнеркәсібінде шетелдік инвесторлардың қатысуымен 22 жаңа жоба жүзеге асыруға дайындалып жатқанына атап өтті.  
– Жүйе құраушы бірқатар ірі жобалар бойынша жұмыс жүргізілуде. Мәселен, «Рено-Ниссан» альянсымен бірлесіп, толық циклды автозауыттың және автоқұрамдауыштар шығаратын технопарктің құрылысы іске қосылады. Италияның «Тенарис» компаниясы премиум санатты құбыр өндіретін зауытқа инвестиция салады. Ағылшындық  «Дандо Дрилингпен» бірлесіп, бұрғылаушы қондырғылар өндіретін зауыт іске қосылады. Ресейлік «Еврохим» минералдық тығайтқыштар өндіруді жоспарлап отыр. Канаданың «Куду Индастриз» компаниясы мұнай-газ саласына арналған винтті-сорғылар өндірісін жолға қоюға ниетті. «Жібек жолы» бағдарламасы бойынша ынтымақтастық аясында қытайлық серіктестермен жобалардың үлкен бір тобы жүзеге асырылуда, – деді Мемлекет басшысы.
Нұрсұлтан Назарбаев индустрияландыруды Стратегия-2050-дің елді әлемдегі барынша дамыған 30 мемлекет қатарына қосу жөніндегі басты мақсаттарына жетуге бағытталған бүкіл мемлекеттік саясатының өзегі ретінде атады. 
Қазақстан Президенті жұмыс істеп тұрған кәсіпорындардың тиімділігі мен өнімділігін көтерудің қажеттілігін атап айтты.
– Бұл үшін ұқыпты өндіріс жүйелерін, роботтандыру және автоматтандыру элементтерін енгізу, технологиялық желілерді жаңғырту талап етіледі. Әсіресе бұл біздің металлургия, мұнай өңдеу, химия сияқты дәстүрлі салаларымызға қатысты, – деді Нұрсұлтан Назарбаев. 
Мемлекет басшысы Қазақстан үшін түбегейлі жаңа – мұнай-газ химиясы, автомобиль құрастыру және тағы басқа өнеркәсіп салаларын құру мен дамытудың маңыздылығына тоқталды.
– Мұндағы шешімнің мәні – жаһандық ойыншылармен бірге бірнеше ірі стратегиялық жобаларды жүзеге асыруда. Үкіметке, ұлттық холдингтерге осындай жобалардың тізбесін анықтап, оларды жүзеге асыруға жауаптыларды бекітуді тапсырамын. Заманауи технологияларға, компетенциялар мен жаһандық өткізу нарықтарына қол жеткізу үшін он трансұлттық корпорация мен «зәкірлі» инвесторлар тартуды қамтамасыз ету керек, – деді Қазақстан  Президенті.
Нұрсұлтан Назарбаев тамақ өнеркәсібі, құрылыс материалдарының өндірісі, машина жасау сияқты секторларда отандық бизнесті дамытып, бәсекеге қабілетті өнім жасау және сыртқы нарықтарға шығу үшін зор әлеует бар  екеніне назар аударды. Осыған байланысты «Бәйтерек» холдингіне «Атамекен» ұлттық кәсіпкерлер палатасымен бірлесіп «Ұлттық чемпиондар» жобасын жүзеге асыру тапсырылды. Сондай-ақ Мемлекет басшысы тікелей елімізбен байланыстырылатын және оның халықаралық аренадағы имиджіне оң ықпал ететін өз брендімізді әзірлеудің маңыздылығын айтты.
Қазақстан Президенті ықпалдастық аясында, әсіресе Еуразиялық экономикалық одақ аясында Ресейдің, Орталық Азияның, Қытайдың, Үндістан мен Иранның шекара маңындағы нарықтарына шығу үшін мейлінше ауқымды жұмыстарды бастаған жөн екенін атап өтті.
Бұдан бөлек, Нұрсұлтан Назарбаев ДСҰ-ға мүше болу экономикамыз үшін жаңа көкжиектерге жол ашатынына назар аударды.
– Бір жағынан, бұл біздің кәсіпорындардың шетелдік алып нарықтарға шығуын, екінші жағынан, тұтынушылардың көптеген тауарлар мен қызметтерге қол жеткізуін қамтамасыз етеді. Жаңа өндірістер мен жұмыс орындарын ашуға мүмкіндік аламыз. Біздің міндетіміз – Қазақстан компанияларының жаңа жағдайға тезірек бейімделіп, ДСҰ-ға кіруден мейлінше пайда табуға көмектесу, – деді Қазақстан Президенті.
Мемлекет басшысы болашақ ұрпақ игілігі үшін ұзақ мерзімге жалғасатын нәтижелерге бағытталған «Нұрлы жол» жаңа экономикалық саясатының айрықша маңыздылығын атап өтті.
– Бізді ел ішінде 7 мың шақырым автожолдар салу және жөндеу жұмыстары күтіп тұр. Алдағы 3 жылда бағдарлама мақсатына 20 миллиард доллардан астам қаражат жұмсалады, оның үштен бірінен астамын халықаралық қаржы институттары бөледі. Төрт жыл ішінде бағдарлама ІЖӨ өсімін 16 пайызға еселейді деп күтілуде. Қорытындысында 2019 жылға қарай біз ірі қалалар арасындағы жолға кететін уақытты үш есе қысқартып, елдің біртұтас энергетикалық жүйесін қалыптастыруды және ең бастысы, бүкіл экономикамызды ортақ нарыққа біріктіруді көздеп отырмыз, – деді  Нұрсұлтан Назарбаев.
Қазақстан Президенті «Нұрлы жол» бағдарламасы өнеркәсіпті және қызмет көрсету саласын жандандыруға да мүмкіндік беретінін айтты.
– Бизнесімізге бағдарлама жобаларының жүзеге асырылуына толыққанды атсалысуға мүмкіндік беру үшін жергілікті құрамды күшейту қажет. Ол үшін керекті азық-түлік, жатын орын, техникалық сервис сияқты заманауи қызметтерді дамыту өз кезегінде еліміз арқылы өтетін бағдарлардың тартымдылығы мен жайлылығын арттырады. Бұдан бөлек, біз қазақстандықтардың бірнеше буынына қызмет ететін жолдар салатын боламыз. Бұл үшін олардың тек сапалы салынуына ғана емес, ұдайы қолдау және күтім көрсетіліп отыруына көңіл бөлу керек. Үкімет бүкіл еліміздің жол-көлік инфрақұрылымының жай-күйі мен дамуына жауап беретін бірыңғай оператор қалыптастыруды ойластыруға тиіс, – деді Мемлекет басшысы.
Нұрсұлтан Назарбаев «Бес институционалдық реформаны жүзеге асыру жөніндегі «100 нақты қадам» – Ұлт жоспары аясында құрылыс, жер қойнауын пайдалану, энергетика және тасымалдау салаларындағы реттеу ісі озық халықаралық тәжірибелерге сәйкестендірілетінін атап өтті.  
Соңында Мемлекет басшысы жүргізіліп жатқан барлық реформалар елімізді дамыта түсу үшін сапалық тұрғыдан жаңа жағдайлар жасауға бағытталып отырғанын айтты.
– Отандық экономикамызда жекеменшік сектордың рөлін арттыру жолындағы  мемлекеттің жүйелі қадамының бірі осы. Бұл ел азаматтарының тұрмысын жақсартуға да септігін тигізетін болады. Бүгін біз айтарлықтай нәтижелер бар екеніне көз жеткіздік. Ендігі міндетіміз – ел алдына қойылған маңызды міндеттерді іске асыру, – деді Нұрсұлтан Назарбаев.  
Шара барысында күн тәртібіндегі мәселелер бойынша инвестициялар және даму министрі  Ә.Исекешев, ұлттық экономика министрі Е.Досаев, Павлодар облысының әкімі Қ.Бозымбаев, Алматы облысының әкімі А.Баталов баяндама жасады.






///
	 

	Қазақстанның ұлттық олимпиадалық комитетінің қонақ қабылдау үйінде өткен әңгімелесу барысында Нұрсұлтан Назарбаев Сочидегі қысқы Олимпиадаға дайындық кезінде орасан жұмыс жүргізілгенін, соның арқасында қала айрықша жаңарып, жоғары деңгейдегі курорттық аймаққа айналғанын атап өтті.

	Мемлекет басшысы сондай-ақ ауқымды инфрақұрылымдық жобаларды іске асыру, соның ішінде Қазақстанның астанасын салу да әрдайым бірқатар сынға ұшырағанын, бірақ нәтижесінде осының бәрі қарапайым азаматтар үшін қолайлылық пен жайлылықты арттыруға әкелетінін айтты.

	Қазақстан Президенті Алматыда қысқы Универсиаданы өткізу дайындығының жоспарлары және 2022 жылғы қысқы Олимпиаданы өткізуге өтінімді даярлау барысы жайында ой бөлісті.

	Соңында Нұрсұлтан Назарбаев Ресейдің қысқы Олимпиадалық ойындарды табысты өткізуіне тілектестік білдіріп, бұл кезеңде әлемдегі қақтығыстар мен шиеленістер деңгейі едәуір бәсеңдейтініне үміт артты.    
///
	 

	Кездесу барысында екіжақты қарым-қатынастардың, сонымен қатар, халықаралық деңгейдегі күн тәртібінің мәселелері талқыланды. Швейцария Конфедерациясының Президенті кәсіпкерлердің үлкен тобымен Қазақстанға келуді жоспарлап отыр.

	 
/// 
Съезге екі мыңнан астам адам қатысты, олардың қатарында республиканың барлық өңірінде өткен конференцияларда сайланған делегаттар, мемлекеттік басқару органдарының, ұлттық холдингтердің басшылары, мәдениет және спорт қайраткерлері, дипломатиялық корпустың, үкіметтік емес ұйымдар мен жастар ұйымдарының, бастауыш партия ұйымдарының, бұқаралық ақпарат құралдарының өкілдері бар.
Іс-шара барысында «Қазақстан – 2021. Бірлік. Тұрақтылық. Жасампаздық» сайлауалды бағдарламасы қабылданды, Парламент Мәжілісінің депутаттығына кандидаттардың партиялық тізімі бекітіліп, партияның Саяси кеңесі құрамына өзгеріс енгізілді.
Мемлекет басшысы өз сөзінде елді дамытудың негізгі мәселелеріне тоқталып, «Нұр Отан» партиясының алдына жаңа сайлауалды бағдарламасына қатысты бірқатар нақты міндет қойды.
Қазақстан Президенті былтыр басталған Бес институционалдық реформаны заңнамалық тұрғыдан қамтамасыз ету үшін 59 жаңа заң қабылданғанын айтты. Бүгінде барлық мемлекеттік органдар оған қатысты белсене жұмыс жүргізуде, қазірдің өзінде нақты нәтижелер бар.
– Бес реформаны тиімді жүзеге асыру – біздің ХХI ғасырда табысты болуымыздың кілті. 100 қадам – шын мәнінде елді әрі қарай дамытудың жүйелі мәселелеріне арналған менің 100 нақты шешімім. Ұлт жоспары орындалу үшін Ұлттық комиссия жұмысына қоса барлық деңгейдегі мемлекеттік қызметтердің кәсіби іс-қимылы қажет. Сондықтан әкімдер және «Нұр Отан» партиясының бүкіл жүйесі мұны ең басты міндеттің бірі санағаны жөн. Ұлт жоспары біздің алдағы бесжылдық кезеңге арналған жаңа сайлауалды бағдарламамыздың өзегі болып табылады, – деді Мемлекет басшысы.
Елбасы сайлау алдындағы бағдарламаның негізгі бағыттары туралы да егжей-тегжейлі айтып берді.
Бірінші. Дағдарысқа қарсы тұрақтандыру
Халықтың іскерлік белсенділігін және жұмыспен қамтылуын қолдауға бағытталған шараларды қарастырған Дағдарысқа қарсы бағдарлама қабылданды. Тек биылдың өзінде осы мақсатқа республикалық бюджеттен 225 миллиард теңге көлемінде арнайы резерв қарастырылған.
– Біз еңбек адамдарына «Жұмыспен қамту – 2020» жол картасының маңыздылығын арттыру арқылы қолдау көрсетеміз. 2015 жылы «Нұрлы жол» бағдарламасына 770 миллиард теңге қарастырылды, ол 93% игерілді. 500 шақырымға жуық автомобиль жолы салынды, қайта жөнделді. 7000 пәтер салынды, оған қосымша Тұрғын үй құрылыс-жинақ банкі арқылы 3700 пәтер берілді, сондай-ақ 51 білім беру нысаны іске қосылды. Кәсіпкерлікті қолдауға 100 миллиард теңге бөлінді. Агроөнеркәсіп кешеніне, автоөндірушілерге және басқа да салаларға көмек көрсетілді. Бұл – бір жылғы жұмыстың нәтижесі. Алдағы уақытта жеке бизнесті, жұмысшыларды қайта даярлау және біліктілігін арттыру ісін қаржыландыру көлемі ұлғайтылады. Жалпы, «Нұрлы жол» жобаларын жүзеге асыру барысы таяу жылдарда 400 мың жұмыс орнының ашылуын қамтамасыз етеді, – деді Нұрсұлтан Назарбаев.
Қазақстан Президенті  әлеуметтік маңызы бар тауарлар бағасының алыпсатарлық арқылы өсуіне жол бермеудің маңыздылығына назар аударды. Осыған байланысты елімізде өнім шығару көлемін ұлғайту қажет.
Нұрсұлтан Назарбаев Тәуелсіздік жылдары елде бизнесті дамыту үшін барлық қажетті жағдай жасалғанын атап өтті.
– Біз көптеген ауқатты адамдарды қалыптастырдық, олар елімізде капитал жинақтады. Енді шетелдегі мүліктерді заңдастырып, Қазақстанға қаражат әкелу керек. Бүгінде республикада жекешелендіру жүріп жатыр. Олардың осы үрдіске қатысып, нысандар сатып алуына және қазақстандықтар үшін жұмыс орындарын ашып, өндірісті дамыту арқылы табыс табуына болады, – деді Қазақстан Президенті.
Елбасы мемлекеттік шығыстардың барлық жүйесі қатаң үнемдеу қағидатына негізделетінін айтты. Экономикалық өсімнің қосымша көзі ретінде өңіраралық кооперацияға назар аударылды.
Екінші. Экономиканы құрылымдық тұрғыдан жаңғырту 
4 базалық саланы баса дамыту құрылымдық өзгерістердің негізі болады. Мәселен, түсті металлургияда төртінші және бесінші қайтара өңдеуге көшу 2021 жылға қарай осы саладағы экспорттық өнімдер үлесін 20%-ға дейін жеткізуге мүмкіндік береді.
Нұрсұлтан Назарбаев мұнай-газ секторының бәсекеге қабілеттілігін арттыру шараларын жүзеге асырудың маңыздылығын айтты.
– Біз «Қашаған» кенішінде коммерциялық өндіру басталады деп күтіп отырмыз. «Теңізшевройл» ЖШС өндірісін ұлғайту мұнайдың қосымша көлемін қамтамасыз етеді. Каспий құбыр консорциумының қуаттылығын арттыру ісін аяқтау қажет. «Бейнеу – Бозой – Шымкент» газ құбырының құрылысы да аяқталып келеді. 2018 жылға қарай нарық сұранысын толықтай отандық өнімдермен – бензинмен, дизелдік отынмен, авиакеросинмен және газбен қамтамасыз ету міндетін қоямын. Мұнай және газ нарығын ырықтандыру, мұнай өңдеуші кәсіпорындарға коммерциялық қызметтерін қайтарып беру маңызды. 2021 жылға қарай елдегі мұнай өндіру көлемі жылына 92 миллион тоннаға жетеді, – деді Қазақстан Президенті.
Мемлекет басшысы электр энергетикасы кешенінде инвестиция үшін қолайлы жағдай жасау қажеттігін атап өтті.
– 2019 жылы KEGOK базасында қуатты бірыңғай сатып алушыны енгізу жоспарланған. Жаңғыртылатын энергетиканың отандық секторының дамуына алдағы «ЭКСПО-2017» халықаралық көрмесі қуатты серпін береді. Бұл болашақтағы «жасыл экономикаға» қарай маңызды қадам болады, – деді Нұрсұлтан Назарбаев.
Қазақстан Президенті экономикалық өсімнің негізгі қозғаушы күшінің бірі аграрлық сектор болатынына назар аударды.
– Бүгінде біз өндірілген өнімді субсидиялауға көшіп жатырмыз, бұл ауыл шаруашылығы жерлерін тиімді пайдалануға және аграрлық кешеннің жұмысын жақсартуға септігін тигізеді. Жаңа технологиялар мен өндіріс инфрақұрылымдарын енгізу ауыл шаруашылығындағы еңбек өнімділігінің өсімін 1,5 есеге арттыруға тиіс, – деді Мемлекет басшысы.
Елбасы Астанада үш ғылыми-технологиялық кластерді – жоғары технологиялар, биомедицина және геология кластерін дамытудың маңыздылығын айтты. Сонымен қатар, Алматы инновациялық технологиялар паркінде экспортқа бағдарланған  кемінде 2 жаңа бағыт, өңірлік стартап-хаб және трансұлттық корпорациялардың қатысуымен 5 технологиялар дамыту орталығы құрылады. Мемлекет басшысы бұл жобалар таяп келе жатқан Төртінші өнеркәсіптік революция аясында маңызды орын алатынын айтты.
– Цифрлық революция – бұл қазіргі әлем құрылымы үшін елеулі сын-қатер. Мысалы, цифрлы державалар 2020 жылға қарай 5 миллион жұмыс орнынан айрылуы мүмкін. Сондықтан біз баршаға қолжетімді білімге – балабақшадан бастап кәсіби білімге, қызметкерлерді оқытуға кеңінен инвестиция салуымыз қажет. Бұған мемлекет қана емес, әрбір адам қатысуы тиіс. Бизнес болашақты ойлауы керек, оқытып, жұмыс орындарын аша отырып, бос қаражатын соған салуы керек, – деді Қазақстан Президенті.
Мемлекет басшысы «Нұрлы жол» мемлекеттік бағдарламасына сәйкес елдің транзит-көлік әлеуеті барынша дамытылатынын атап өтті.
– Биыл «Батыс Еуропа – Батыс Қытай» магистралінің құрылысы аяқталады. Тағы 2 перспективалы жоба – Еуразиялық трансқұрлықтық дәліз және Транскаспийлік бағыт жүзеге асырылады. Маңғыстау облысында Құрық портында паром кешені құрылысы салынуда, Астана халықаралық әуежайы қайта жөнделіп жатыр. Контейнерлік тасымалдың логистикалық желісін дамыту жалғастырылады. Қазірдің өзінде Ляньюньган портынан Еуропаға тауарлар Қазақстан арқылы жеткізілуде. Осының барлығының есебінен ішкі жалпы өнім көлемінің жылдық өсімі орташа 5 пайызды құрайтын болады, – деді Нұрсұлтан  Назарбаев.
Үшінші. Қазақстандықтардың тұрмыс сапасының жаңа стандарттары
Қазақстан Президенті денсаулық сақтауды дамытудың 2016-2019 жылдарға арналған «Денсаулық» мемлекеттік бағдарламасы аясында базалық медициналық көмектің кепілді көлеміндегі жеке сектордың үлесі ұлғайтылатынына, әлеуметтік нысандар құрылысы кезінде мемлекет-жекеменшік серіктестігі дамытылатынына назар аударды.
Сонымен қатар, биыл білім мен ғылымды дамытудың жаңартылған мемлекеттік бағдарламасын қабылдау керек.
– Үш ауысымды оқытудан түбегейлі арылу үшін қазір 34 мектептің құрылысы жүріп жатыр. 2017 жылы жаңа «Тегін кәсіби-техникалық білім – баршаға» жобасын жүзеге асыру басталады. 2019 жылы мектеп оқушыларының алғашқы жұмысшы мамандығын тегін алуы қамтамасыз етіледі. Оқыту үдерісін өндіріспен тығыз байланыстыруды қамтамасыз етіп, жастардың бойында еңбек нарығында сұранысқа ие дағдылар мен қабілеттер қалыптастыру, жұмыс берушілерді кадр даярлау үдерісіне тарту мәселесін қарастыру қажет, – деді Мемлекет басшысы.
Нұрсұлтан Назарбаев халықтың әлеуметтік әлсіз топтарын, мүмкіндігі шектелген адамдарды қолдаудың маңыздылығын айтты.
– Атаулы әлеуметтік көмектің жаңа жүйесі енгізіледі. Жәрдемақылар көлемі әр отбасының табыс деңгейіне қарай белгіленеді. Бұл ретте мұндай отбасылардың еңбекке қабілетті мүшелері жұмыспен қамтудың өңірлік бағдарламаларына қатысуға міндетті болады. Көпбалалы және аз қамтылған отбасыларға бүгінде алып жүрген бірнеше әлеуметтік төлемдер құнына тең бірыңғай жәрдемақы төленеді. Жаңа баспана саясаты жалға берілетін баспаналардың кең ауқымды құрылысын жүргізуге бағдарланады. «Нұр Отан» елдің проблемаларына баса көңіл бөліп, осы жұмыстың басында болуға тиіс. Бұл орайда белгілі бір тәжірибе бар. Мысалы, біздің партиялық ұйымдардың атсалысуы арқылы 22 мыңнан астам мүмкіндігі шектеулі азамат жұмысқа орналасты. Жасотандықтар осындай патриоттық істердің бастамашысы болуы керек, – деді Қазақстан Президенті.
Төртінші. Конституциялық патриотизм мемлекеті.
Мемлекет басшысы қоғамдық тәртіп, баршаның заңға бағынуы және қауіпсіздік конституциялық патриотизмнің басты қағидаттары болып саналатынын атап өтті.
– Елдің және оның халқының бірлігін бұзуды мақсат еткен кез келген адамның әрекетінің тамырына батыл түрде балта шабу керек, – деді Нұрсұлтан Назарбаев.
Бесінші. Өңірлік тұрақтылық, интеграция және қауіпсіздік
Қазақстан Президенті еліміздің Ресей, Қытай, АҚШ, ЕО, ТМД мемлекеттері және Орталық Азиядағы көршілермен стратегиялық серіктестік қарым-қатынасын нығайтатынына назар аударды.
– Бейбітшілік пен қауіпсіздік мүддесі жолында Орталық Азия тұрақтылықтың, ынтымақтастықтың және тату көршілестіктің аумағына айналу үшін қажетті нәрсенің бәрін жасау маңызды. Сондықтан Қазақстан Орталық Азиядағы көршілерін тағы да ынтымақтастықтың көпжақты форматтарын жаңғыртуға шақырады. Бұл бүкіл өңірдің экономикалық және геосаяси әлеуетінің артуына септігін тигізеді. Біз еуразиялық интеграция үдерісін нығайтуға жан-жақты жағдай жасайтын боламыз. Батыл айта аламын, «Нұр Отан» партиясы өзін Еуразия оптимистерінің партиясы ретінде көрсетіп отыр, – деді Мемлекет басшысы.
Нұрсұлтан Назарбаев Еуразиялық экономикалық одақ аясында ортақ нарықты қалыптастыру үшін жүйелі қадам жасаудың маңызды екенін айтты.
– Қазақстан Қытай Халық Республикасы ұсынған «Жібек жолының экономикалық белдеуі» атты жаңа жобаның жұмысына қатысады, Біз Қытаймен бірге химия, металлургия, көлік және машина құрастыру мен энергетика саласындағы қытай капиталының үлесі бар кәсіпорын құрылысы жөніндегі бірлескен бағдарламаға қол қойып та үлгердік. Қазақстан Ауқымды ашық Еуразияның ауқымды жаңа интеграциялық идеясының бастамашысы болды, – деді Қазақстан Президенті.
Сондай-ақ, Мемлекет басшысы біздің елдің Еуроодақпен кеңейтілген ынтымақтастық туралы келісімге қол қойғанын және ДСҰ-ға кіргенін еске салды.
Қазақстан Президенті әлемде қауіпсіздікке жаңа қатерлер туындап жатқан кезде республикамыз халықаралық қоғамдастықты жаһандық сенімді қалпына келтіруге шақырып отырғанын айтты.
– Біз бүкіл әлем елдеріне жаппай қырып-жою қаруының, сондай-ақ халықаралық терроризмнің таралуы мен өркен жаюының қатерін болдырмау үшін бірігуге үндеген сөзімізді арнаймыз. Ертең балаларымыз бен немерелеріміз жер бетінде тыныш өмір сүруі үшін мұны бүгін жасау керек, – деді Мемлекет басшысы.
***
Нұрсұлтан Назарбаев «Нұр Отанның» барлық саяси күштермен сындарлы өзара іс-қимыл жүргізуге әзір екенін атап өтті.
– Мен партияның барлық филиалдары мен ұйымдарының сайлауға дайындық жұмысын белсене жүргізіп, жеңіске жетулеріне тілектестік білдіремін. Сайлауалды бағдарламамызды әрбір сайлаушыға жеткізу керек. Біздің ортақ мүддеміз – тұрақты, біртұтас және өсіп-өркендеген Қазақстан, – деді Мемлекет басшысы.
Сондай-ақ Қазақстан Президенті Парламент Мәжілісінің депутаттығына партия ұсынған кандидаттарға алдағы сайлау науқаны барысында табыс тіледі.
– Сайлауды әлемнің түрлі елдерінен келген көптеген байқаушылар бақылайтын болады. Ол ашық, әділ және бәсекелестік күреспен өтуге тиіс. Кандидаттар дайындалып, істі білетінін көрсете отырып, сенімді түрде халыққа партия қызметінің нәтижелерін түсіндіргені жөн. Өткен шақырылым кезеңінде жұмыс істеген және орасан жұмыс атқарған депутаттарға шынайы ризашылық білдіремін. Партия атынан депутаттыққа ұсынылатын кандидаттар тізімін жаңарту оның өкілдерінің құрамын жасарту ниетінен, осы кезеңге лайық мамандарды іріктеу қажеттілігінен туындады, – деді Нұрсұлтан Назарбаев.
Съезд барысында қоғам және мемлекет қайраткері М.Жолдасбеков, Астана қаласының әкімі Ә.Жақсыбеков, Атырау облысындағы Каспий өңірлік қазіргі заманғы колледжінің директоры Б.Хаменова, «Родина» агрофирмасы» ЖШС директоры, Еңбек ері И.Сауэр, Қызылорда облысындағы «Арал балық өңдеу зауыты» ЖШС цехының аға шебері К.Кемалова, «Казахдорстрой» ЖШС Солтүстік-Шығыс филиалының шебері Д.Цурский, «Қазақстан барысы» республикалық турнирінің екі дүркін  чемпионы Б.Ыстыбаев, тележүргізуші М.Бекбаева, Назарбаев Университетінің студенті Д.Лесхан, Соколов-Сарыбай тау-кен байыту өндірістік бірлестігінің жентек өндіру фабрикасы директорының орынбасары Р.Есмұхамбетов, Қарағанды қаласындағы «КазПласт» ЖШС бастауыш партия ұйымының төрағасы С.Водько сөз сөйледі.








/// 
Әңгіме барысында мемлекеттер басшылары екіжақты ынтымақтастықтың өзекті мәселелерін, сондай-ақ өңірлік құрылымдардың, соның ішінде алдағы уақытта Ресей Федерациясының Уфа қаласында өтетін ШЫҰ саммиті аясындағы ықпалдастықты талқылады.
///
	 

	Кездесу барысында екіжақты қарым-қатынастардың, сонымен қатар, халықаралық деңгейдегі күн тәртібінің мәселелері талқыланды. Швейцария Конфедерациясының Президенті кәсіпкерлердің үлкен тобымен Қазақстанға келуді жоспарлап отыр.

	 
/// 
Әңгіме барысында мемлекеттер басшылары екіжақты ынтымақтастықтың өзекті мәселелерін, сондай-ақ өңірлік құрылымдардың, соның ішінде алдағы уақытта Ресей Федерациясының Уфа қаласында өтетін ШЫҰ саммиті аясындағы ықпалдастықты талқылады.
///Мемлекет басшысы биыл еліміздің сыртқы саясат саласы үшін мерейлі меже болып саналатынын, осыдан 25 жыл бұрын Қазақстанның дипломатиялық қызметін құру туралы Жарлыққа қол қойылғанын атап өтті.
– Тәуелсіздіктің алғашқы жылдарында біздің басқа мемлекеттермен өзара іс-қимыл жасау жөніндегі тәжірибеміз де, өзіміздің дипломатиялық қызметіміз де болған жоқ. Дипломатиялық кадрлардың тапшылығы ерекше байқалды, – деді Қазақстан Президенті.
Нұрсұлтан Назарбаев бұл проблемалар республикадағы күрделі әлеуметтік-экономикалық жағдаймен тұспа-тұс келгенін айтты.
– Қысқа уақыт ішінде дипломатиялық корпус құрып, өз елшілерімізді шет елдерге жіберуге мүмкіндік алдық. Міне, ширек ғасырдан кейін еліміздің сыртқы саясаты толық қалыптасты деп айта аламын, – деді Мемлекет басшысы.
Сонымен қатар, Қазақстан Президенті егемендігіміздің алғашқы жылдарында елімізде аумақтық тұтастығымыз бен ұлттық тәуелсіздігімізді сақтап, қауіпсіздігіміздің берік кепілін қалыптастыра алғанымызды атап өтті.
– Қазіргі кезде Астана халықаралық ядролық қаруға қарсы қозғалыстың көшбасшысы болып саналады және әлемдегі стратегиялық тұрақтылық пен әділеттілікті қамтамасыз ету ісіне зор үлес қосып келеді, – деп түйіндеді Нұрсұлтан Назарбаев.
Бұдан бөлек, Мемлекет басшысы Қазақстанның өңірлік экономикалық интеграция мен кооперация аясында түрлі жобаның бастамашысы болып саналатынын айтты.
– Жалпы, Қазақстанда жүргізіліп жатқан көпвекторлы сыртқы саясат пен еліміздің халықаралық бастамалары әлемде кең қолдауға және танымалдылыққа ие болды, – деп қорытындылады Нұрсұлтан Назарбаев.



///
	 

	Нұрсұлтан Назарбаев миллиондаған қазақстандықтардың және жеке өзінің атынан Денис Тенді Сочиде өтіп жатқан XXII қысқы Олимпиадалық ойындарда қола медаль жеңіп алуымен құттықтады.

	«Біздің бәріміз әлемнің ең үздік мәнерлеп сырғанаушылары арасындағы тартысты бәсекеге ұласқан мұз айдынындағы сенің өнеріңді демімізді ішке тарта отырып бақылаумен болдық. Сен біздің үмітімізді ақтап, еліміз тарихында алғаш рет спорттың осы түрінен олимпиадалық награданы жеңіп алдың», – делінген құттықтау жеделхатында.

	Соңында Мемлекет басшысы Д.Тенге зор денсаулық және спорт саласында жаңа табыстар тіледі.
///
	 

	– Лондондағы ХХХ жазғы Олимпиялық ойындардың ауыр атлетика сынындағы тамаша және өте айқын жеңісіңмен құттықтаймын.

	Алтын медаль жеңіп алып, сен өзіңнің әлемнің үздік спортшыларының бірі екеніңді баршаға тағы бір рет дәлелдедің.

	Өз шеберлігіңнің, мақсаткерлігіңнің және жеңіске деген жігеріңнің арқасында сен қарсыластарыңның үлкен құрметін, миллиондаған жанкүйердің тәнті көңілі мен қолдауын шынайы иелендің.

	Қазақстандықтарды бұдан әрі де өзіңнің спорттағы жарқын жеңістеріңмен қуанта беруіңе тілектеспін, - делінген құттықтау жеделхатта.
///
	 

	Мемлекет басшысы Нұрсұлтан Назарбаев Ұлыбритания патшайымы ІІ Елизаветаның атынан мемлекеттер мен үкіметтер басшыларының құрметіне ұйымдастырылған қабылдауға қатысты.
/// 
Кездесу барысында С.Кулагин Мемлекет басшысына өңірдің қазіргі әлеуметтік-экономикалық дамуы мен алдағы кезеңге арналған міндеттері туралы баяндады.
Нұрсұлтан Назарбаев бүгінде облыстар арасында өзара тауар алмасуды күшейту қажеттігін, сол мақсатпен әр өңірде өндіріс пен тұтыныс теңгерімін жүргізу керектігін атап айтты.
Ақмола облысының әкімі 2015 жылы өнеркәсіп өндірісінің нақты көлемі 6,9%, ауыл шаруашылығы өнімдері 2,1%, құрылыс жұмыстары 6,1% өскенін жеткізді.
С.Кулагин өңірде азық-түлік тауарлары бағасының өсімін тежеу үшін қабылданып жатқан шаралар туралы айтты.
Сондай-ақ Мемлекет басшысына Индустрияландыру картасының жүзеге асырылу барысы туралы да баяндалды. Соңғы екі жылда индустриялық-инновациялық даму бағдарламасы аясында жалпы құны 63,6 миллиард теңге болатын 21 жоба іске қосылып, 1,7 мыңнан астам жұмыс орны ашылған.
Сонымен қатар, Астананың «азық-түлік белдеуі» аясындағы перспективалы жобалар талқыланды.
Мемлекет басшысы кездесу қорытындысы бойынша бірқатар нақты тапсырма берді. 

///Елбасыға биылғы сәуір айында Астана қаласын дамытуға арналған кеңесте берілген тапсырмалардың орындалуы туралы есеп беріліп, қаладағы құқықтық тәртіпті қамтамасыз етуге және инфрақұрылымды жақсартуға қатысты атқарылып жатқан жұмыстар жөнінде мәлімет ұсынылды.
Нұрсұлтан Назарбаев елорда тұрғындары санының артып келе жатқанына назар аударып, балабақшалармен және мектептермен қамтамасыз ету бойынша шаралар қабылдау қажеттігін атап өтті.
– Тұрғындар саны артып келеді. Бұл ретте, көші-қон үдерісін ерекше бақылауға алу қажет. Елордада мемлекеттік бағдарламамен тұрғын үй беру жүйесін жөнге келтіру де маңызды, – деді Мемлекет басшысы.
Астана қаласының әкімі Қазақстан Президентіне елорданы дамытудың бірқатар экономикалық индикаторлары өскенін айтты, сондай-ақ қала тұрғындарының өмір сүруінің орташа ұзақтығы 75 жасқа жеткенін атап өтіп, әлеуметтік сала оң қарқынмен дамып келе жатқанына тоқталды.
Ә.Исекешев Елбасыға аналар өлімі және өкпе ауруы деңгейінің төмендегенін айтты.
Сонымен бірге Астана қаласының әкімі «Талдыкөл» ағын су жинақтаушысы орналасқан жердің құнарлығын қалпына келтіру, жауын су ағатын кәріз жүйесін және жол-көлік инфрақұрылымын жетілдіру бағытында қабылданған шаралар жөнінде есеп берді.
Нұрсұлтан Назарбаев атқарылған шаралардың нәтижелерін оң бағалап, елорданы дамыту жөніндегі жұмыстарды жалғастыруды тапсырды.

/// 
Кездесу барысында отандық ғылымды дамытудың маңызды мәселелері мен Қазақстанның экономикалық саясатының негізгі бағыттары талқыланды.
Мемлекет басшысы әлемдік экономика мен геосаясаттағы қазіргі ахуалға орай еліміздің ғылыми жұртшылығы пікір білдіріп, өз шешімдерін ұсынуға тиіс екенін айтты.
– Бүгінде бірде-бір сарапшы жағдайдың әрі қарай қалай дамитынын және қалыптасқан ахуалдан шығудың жолдарын болжай алмайды. Еуропадағы, АҚШ-тағы, Қытайдағы ахуалға қатысты жекелеген пікірлер бар, бірақ ешкім тұтастай пайым жасай алмай отыр. Бұған қоса, бірқатар ел арасындағы санкциялық текетірес әлемдік сауда жүйесіне оң әсер етіп отырған жоқ. Терроризм қатері де назар аударуды қажет етеді, оған қарсы тек бірлескен іс-қимыл арқылы күресуге болады. Біздің ғылыми-сарапшылық ортада осы сын-қатерлерге қатысты негізделген пікір болуға тиіс, – деді Қазақстан Президенті.
К.Сағадиев ел ғалымдары өздеріне жүктелген жауапкершілікті сезінетінін айта отырып, қазіргідей күрделі кезеңде қоғамға қызмет ету олар үшін кәсіби борыш екенін атап өтті.
Сондай-ақ академик Қазақстанда жүзеге асырылып жатқан Ұлт жоспары зор тарихи мүмкіндік екенін, оның әлеуеті барынша пайдаланылуы тиістігін айтты. Бұл үдеріске ғылымның ғана емес, республика жұртшылығының барша өкілдері белсене қатысқаны жөн. 

///
	 

	Экс-ле-бендік Жан Мишель Гийон өз хатында жыл сайын әлемнің ең мәртебелі «Тур де Франс» веложарысы өткізілетін Францияда велоспорттың кеңінен танымал екенін айтады.

	«Спортшылар үшін де, басқа барлық адамдар үшін де тамаша велошабандоз Александр Винокуров нағыз үлгі» делінген хатта.

	Автор Александр Винокуровтың басқа спортшылардан жарысқа қатысушылардың бәріне құрметпен қарайтынымен ерекшеленетінін әңгімелейді. Және осы бір мінезі арқылы оны өз әріптестері мен жанкүйерлері шын мойындағанын, зор ықылас танытқанын айтады.

	«Оның ішкі күш-қуаты, мінезі, батылдығы сын барысында паш етіледі, ал оның сезімі өзін-өзі ұстай білуінен, ақ ниеттілігінен, табиғи қарапайымдылығынан, отбасы мен өз еліне – Қазақстанға деген махаббатынан көрінеді. Ұлы ел ұлы адамдарды өсіреді!».

	Хат соңында Жан Мишель Гийон Қазақстан халқы мен оның Президентіне халықаралық спорттық сындарда өз елінің даңқын шығарған Александр Винокуровтың ерекше талантын ашу үшін жағдай жасалғанына алғыс білдіреді.

	        
///
	 

	- Сені ХХХ Олимпиялық ойындардың ауыр атлетика сынындағы сенімді жеңісіңмен және алтын медаліңмен құттықтаймын!

	Сен әр спортшының өміріндегі ең маңызды марапатты жеңіп қана алған жоқсың, сонымен қатар, әлемнің үздік спортшыларын артқа тастап, әлем рекордын жасадың!

	Сенің табандылығыңның, еңбекқорлығыңның және спорттық құмарлығыңның арқасында Қазақстан қоржыны тағы бір алтын медальмен толықты. Сен әлемге тағы бір рет өзіңнің мүлтіксіз шеберлігің мен жеңіске деген жігеріңді паш еттің. Қазақстан сені мақтан етеді.

	Саған табыстар және алда үлкен жеңістер тілеймін. Сенің үлкен жеңістеріңнің әлі де көп болатынына сенімдімін, - делінген жеделхатта.
/// 
Кездесу барысында Комитеттің қазіргі қызметі мен алдағы кезеңге арналған міндеттері талқыланды. Атап айтқанда, терроризмге, экстремизмге қарсы іс-қимыл және мемлекеттік шекараны қорғау мәселелері қозғалды.
Елбасы кездесу қорытындысы бойынша бірқатар нақты тапсырма берді. 

///
	 

	Қазақстанның ұлттық олимпиадалық комитетінің қонақ қабылдау үйінде өткен әңгімелесу барысында Нұрсұлтан Назарбаев Сочидегі қысқы Олимпиадаға дайындық кезінде орасан жұмыс жүргізілгенін, соның арқасында қала айрықша жаңарып, жоғары деңгейдегі курорттық аймаққа айналғанын атап өтті.

	Мемлекет басшысы сондай-ақ ауқымды инфрақұрылымдық жобаларды іске асыру, соның ішінде Қазақстанның астанасын салу да әрдайым бірқатар сынға ұшырағанын, бірақ нәтижесінде осының бәрі қарапайым азаматтар үшін қолайлылық пен жайлылықты арттыруға әкелетінін айтты.

	Қазақстан Президенті Алматыда қысқы Универсиаданы өткізу дайындығының жоспарлары және 2022 жылғы қысқы Олимпиаданы өткізуге өтінімді даярлау барысы жайында ой бөлісті.

	Соңында Нұрсұлтан Назарбаев Ресейдің қысқы Олимпиадалық ойындарды табысты өткізуіне тілектестік білдіріп, бұл кезеңде әлемдегі қақтығыстар мен шиеленістер деңгейі едәуір бәсеңдейтініне үміт артты.    
///
	 

	Нұрсұлтан Назарбаев миллиондаған қазақстандықтардың және жеке өзінің атынан Денис Тенді Сочиде өтіп жатқан XXII қысқы Олимпиадалық ойындарда қола медаль жеңіп алуымен құттықтады.

	«Біздің бәріміз әлемнің ең үздік мәнерлеп сырғанаушылары арасындағы тартысты бәсекеге ұласқан мұз айдынындағы сенің өнеріңді демімізді ішке тарта отырып бақылаумен болдық. Сен біздің үмітімізді ақтап, еліміз тарихында алғаш рет спорттың осы түрінен олимпиадалық награданы жеңіп алдың», – делінген құттықтау жеделхатында.

	Соңында Мемлекет басшысы Д.Тенге зор денсаулық және спорт саласында жаңа табыстар тіледі.
///Д.Трамп Америка халқы атынан Нұрсұлтан Назарбаевты және Қазақстан халқын Орталық Азияда алғаш рет ұйымдастырылып отырған Халықаралық «ЭКСПО-2017» мамандандырылған көрмесінің өткізілуімен құттықтады.
АҚШ Президенті осы жаһандық шараның арқасында Қазақстаннан және дүние жүзінің түкпір-түкпірінен келетін миллиондаған қонақтар адам қиялынан нәр алатын технологиялық инновация мен 115-тен астам ұлттық павильондарда көрініс тапқан тамаша әріптестік әлеміне куә болатынын айтқан.
«Америка Құрама Штаттары Астанадағы «ЭКСПО-2017» көрмесіне қатысып, Американың энергетика, ғылым және технология салаларындағы үздік жетістіктерін, сондай-ақ сан қырлы мәдениетімізді көрсетуді зор мәртебе санайды», – делінген хатта.
Сондай-ақ, Д.Трамп АҚШ павильоны өткен ширек ғасырда елдеріміз нығайта түскен стратегиялық серіктестіктің маңызды нышаны болып саналатынын және оның Құрама Штаттардың алдағы уақытта да өңірдегі бейбітшілікті, тұрақтылық пен өсіп-өркендеуді қолдауға деген ниетін білдіретінін атап өтті.
«Президент мырза, «ЭКСПО-2017» көрмесі арқылы энергетикалық қауіпсіздік мәселелері жөніндегі жаһандық диалогты одан әрі ілгерілетудегі Сіздің көзқарасыңыз бен көшбасшылығыңыз үшін Сізге және Қазақстанға ілтипатымды білдіремін. Өзара сыйластық пен ортақ мүддеге негізделген АҚШ-Қазақстан арасындағы стратегиялық серіктестік одан әрі нығая түседі деп сенемін», – делінген хатта.
/// 
Гүлшара Әбдіқалықова конгреске қатысушылар алдында сөйлеген сөзінде Мемлекет басшысының бастамасымен жүргізіліп отырған «Нұрлы жол – болашаққа бастар жол» атты жаңа экономикалық саясатты, бес институционалдық реформаны, Ұлт жоспары – «100 нақты қадамды»  әйелдердің  қатысуынсыз іске асыру мүмкін еместігін атап өтті. Ол бүгінде орта есеппен елде шағын және орта бизнес субъектілерінің 41,5 пайызына әйелдер жетекшілік етіп отырғанына тоқталды. Елдегі 1 086,5 мың жеке кәсіпкердің 542,9 мыңы – әйелдер. 2014 жылы әйелдер 794,5 мың жұмыс орнын қамтыды, бұл – шағын және орта бизнес секторындағы барлық жұмыс орнының  30 пайызы. Осының бәрі әйелдер бизнесін одан әрі дамыту және олардың еңбек нарығындағы бәсекеге қабілеттілігін арттыру үшін қабылданып жатқан жүйелі шаралардың нәтижесі болып саналады.    
Мемлекеттік хатшы Іскер әйелдер кеңесінің алдына кәсіпкерлік қызметтің әйелдерге тән дәстүрлі түрлерін қолдауға;  өңірлік деңгейде әйелдер кәсіпкерлігі мектептерін (клубтарын)  жаппай ашуға; әйелдер бизнесін дамытуға көрсетіліп отырған мемлекеттік қызметтерге тұрақты түрде мониторинг жүргізуге;  бизнестегі әйелдер көшбасшылығын қолдауға байланысты бірқатар басым міндеттерді белгілеп берді. 
Конгресте сөйлеген іскер әйелдер кеңесінің төрайымы Л.Рамазанова іскер әйелдердің өңірлік кеңестері биыл еліміздің барлық облыстарында, Астана және Алматы қалаларында құрылғанын мәлімдеді. Республикалық кеңес әйелдердің бизнес үдерістеріне және «Атамекен» ұлттық кәсіпкерлер палатасының бастамаларын жүзеге асыруға белсенді тартылуына атсалысатын болады.  
Конгреске қатысушылар кәсіпкер әйелдердің іскерлік әріптестігін республикалық және өңірлік деңгейде одан әрі дамыту жолдарын талқылады. Өңірлік әйелдер кеңестерінің өкілдері әр өңірге тән мәселелерді, соның ішінде еңбекпен қамту, бизнестің әлеуметтік жауапкершілігі, отбасылық-демографиялық саясатқа қатысты жайттарды ортаға салды.
І Конгресс жұмысының қорытындысы бойынша кеңестің елдегі әйелдер кәсіпкерлігін одан әрі дамыту жөніндегі  стратегиясы мен негізгі бағыттары айқындалды.
 
///
	 

	Мемлекет басшысы өңірлер әкімдерімен кеңес өткізді, онда облыстар мен қалалардың әлеуметтік-экономикалық даму мәселелері қаралды.

	Нұрсұлтан Назарбаев азаматтарды жұмыспен қамту және әл-ауқатын арттыру, сондай-ақ күнделікті тұтынатын тауарларға бағаның негізсіз өсуіне жол бермеу мәселелері бойынша жұмысты жандандыру қажеттігіне назар аударды.

	Облыстар әкімдері Қазақстан Президентіне тапсырмалардың орындалуы, соның ішінде өңірлерде маңызды мемлекеттік бағдарламалардың іске асырылу барысы туралы баяндады.  
///
	 

	Әңгімелесу барысында екі мемлекеттің көшбасшылары екіжақты ынтымақтастықтың басымдығы бар бағыттарын талқылады, сондай-ақ сауда-экономикалық саладағы өзара ықпалдастықты жандандыру жолдарын айқындады.

	Бұдан бөлек, 2014 жылғы маусымда Түркияда өткізу жоспарланған Түркітілдес мемлекеттер ынтымақтастық кеңесінің алдағы саммитіне дайындық мәселелері сөз болды.     

	 
///
	 

	Мемлекет басшысы өңірлер әкімдерімен кеңес өткізді, онда облыстар мен қалалардың әлеуметтік-экономикалық даму мәселелері қаралды.

	Нұрсұлтан Назарбаев азаматтарды жұмыспен қамту және әл-ауқатын арттыру, сондай-ақ күнделікті тұтынатын тауарларға бағаның негізсіз өсуіне жол бермеу мәселелері бойынша жұмысты жандандыру қажеттігіне назар аударды.

	Облыстар әкімдері Қазақстан Президентіне тапсырмалардың орындалуы, соның ішінде өңірлерде маңызды мемлекеттік бағдарламалардың іске асырылу барысы туралы баяндады.  
///Сооронбай Жээнбеков Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай қимастық ниетін білдірді.
Қырғызстан Президенті Сооронбай Жээнбеков Нұрсұлтан Назарбаевтың екі ел халықтары арасындағы бауырластық қарым-қатынастарды нығайтуға зор үлес қосқанын атап өтті.
Екі ел көшбасшылары алдағы уақытта  тұрақты байланыстарын жалғастыра беруге уағдаласты.
///Қазақстан Президенті кездесуде облыстың туристік әлеуетін, соның ішінде «Бурабай» курортын одан әрі дамыту жұмыстары туралы сұрады.
Елбасы курорттық аймаққа келушілер саны жылдың әр мезгілінде әртүрлі екеніне назар аударып, туристерге көрсетілетін қызметтердің сапасын жақсарту бойынша шаралар қабылдауды тапсырды, сондай-ақ көрсетілетін қызметтердің деңгейіне сай келмейтін бағалардың жоғары екенін атап өтті.
– «ЭКСПО-2017» көрмесінің өтуін тиімді пайдалану қажет. Көптеген туристер келді, соның ішінде шетелдіктер де бар. Бірақ, экологиялық жүйеге салмақ салмау керек. Сонымен қатар, адамдардың демалуы үшін жақсы жағдай жасаған жөн, – деді Нұрсұлтан Назарбаев.
Сондай-ақ, Мемлекет басшысы өңірдің әлеуметтік-экономикалық көрсеткіштерін көтерудің маңыздылығына тоқталып, облыс басшылығы тарапынан ерекше мән беруді қажет ететін бірқатар саланы айтты.
М.Мырзалин Қазақстан Президентіне туристердің қазіргі демалыс орындарына деген қызығушылығын арттыруға бағытталған инфрақұрылымдық жобалардың іске асырылу барысы туралы баяндап, өңір қонақтары мен тұрғындарының жайлы өмір сүруін қамтамасыз ету жөніндегі міндеттерді шешуге арналған жоспарлармен таныстырды.

/// 
Б.Сапарбаев Мемлекет басшысына өңірдің 2015 жылғы әлеуметтік-экономикалық дамуының қорытындылары мен таяу кезеңдегі даму перспективалары туралы баяндады.
Қазақстан Президенті Ақтөбе облысының өндірісі дамыған, өсім қарқыны жоғары, экономикасы әртараптандырылған аймақ екенін атап өтті.
Облыс аумағы арқылы автомобиль жолдары, соның ішінде «Батыс Қытай – Батыс Еуропа» халықаралық көлік дәлізі, теміржол желілері, газ құбырлары өтеді. Олардың маңайында сервистік орындарды дамытып, жұмыс орындарын ашуға болады, – деді Нұрсұлтан Назарбаев.
Сонымен қатар, Мемлекет басшысы Парламент Мәжілісінің кезектен тыс сайлауын өткізуге байланысты халық арасында кеңінен түсіндіру жұмыстарын жүргізу қажеттігіне назар аударды.
Жаһандық дағдарыс әлемнің көптеген елдерін қамтыды. Сондықтан бұл орайда әлеуметтік тұрақтылықты сақтау, халықты жұмыспен қамту, шағын және орта бизнесті қаржылық жағынан қолдау, «Нұрлы жол» бағдарламасын жүзеге асыруды қамтамасыз ету маңызды, – деді Қазақстан Президенті.
Ақтөбе облысының әкімі Қазақстан Президенті тапсырмасының және өңірде жүзеге асырылып жатқан мемлекеттік бағдарламалардың арқасында азаматтардың жағдайы жақсарып келе жатқанын айтты.
Экономикалық дағдарысқа қарамастан, облыс экономикасының өсіміне қол жеткізілді. Маңызды бағыттың бірі халықтың жұмыспен қамтылуын қамтамасыз ету болып саналады. Жұмыссыздық деңгейі 4,8% болды. Өңірдегі бірқатар ірі кәсіпорындармен арада жұмысшыларды қысқартуға жол бермеу, еңбекақыны уақтылы төлеу және ұжымдық шарттарды орындау жөнінде дағдарысқа қарсы меморандумдар жасалды. Сонымен қатар, Сіз берген тапсырмалар аясында «Қазхром», «Русская медная компания» және «Восход-Oriel»  сияқты компаниялар өз жұмысшыларының еңбекақысын 1 қаңтардан бастап 10-15 пайызға көтерді. Бұл бағыттағы жұмыстар өзге кәсіпорындарда да жүргізіліп жатыр, – деді Б.Сапарбаев.
Ол бюджеттің кіріс бөлігін толықтыру үшін қосымша резервтер іздеу мақсатымен мемлекет пен жекеменшік серіктестігін дамыту, халықаралық қаржы институттары мен инвесторлардың қаражатын тарту жұмыстары жүргізіліп жатқанын айтты. Мәселен, мемлекет пен жекеменшік серіктестігі аясында 29 жоба қарастырылып жатыр, солардың қатарында жедел медициналық жәрдем қызметі ғимараты, қалалық балалар стоматологиялық емханасы, мұз сарайы, жекпе-жек сарайы, футбол манежі, 7 балабақша, 3 емхана, 1 аурухана және 1 мектеп құрылысы бар.
Сонымен қатар, облыста ішкі өсім резервтерін іздеп табуға арналған іс-шаралар жоспары әзірленді. 2015 жылы бюджет 9,2 миллиард теңгеге оңтайландырылса, биыл қосымша тағы 2,3 миллиард теңгеге оңтайландыру жоспарланып отыр. Бюджет қаражатын үнемдеу мақсатымен әлеуметтік нысандарды, мемлекеттік мекемелердің автокөліктерін газ отынына көшіру қарастырылған, бұл жыл сайын шамамен 500 миллион теңге үнемдеуге мүмкіндік береді. Сондай-ақ жер қойнауын пайдаланушылардың сатып алу үдерісі аясында жергілікті өнімдер көлемі мен олардың әлеуметтік жауапкершілік деңгейі арттырылады. Мысалы, Ақтөбе кәсіпорындары 2016 жылы әлеуметтік жобаларға 6,6 миллион доллар бөледі.
Мемлекет басшысы кездесу қорытындысы бойынша Б.Сапарбаевқа жұмыспен қамтуға, өңір халқының әл-ауқатын арттыруға қатысты бірқатар нақты тапсырма берді, сондай-ақ облысты әлеуметтік-экономикалық дамытуға байланысты қойылған барлық мақсаттар мен міндеттерді сапалы жүзеге асыру қажеттігін айтты. 

///
	 

	Нұрсұлтан Назарбаев Қазақстанның ұлттық олимпиадалық комитетінің қонақ қабылдау үйінде өткен кездесу барысында Сочидегі Олимпиада ойындардың өткізілу тарихында республикамызға географиялық жағынан ең жақын тұрғанына тоқталды. Олимпиадалық құраманың мүшелеріне сөз арнаған Қазақстан Президенті спорттың біріктіруші күш екенін атап өтті. 

	– Сіздердің әрқайсыңыздың олимпиадалық лицензияны жеңіп алуыңыздың өзі – спорттық карьерадағы үлкен жетістік. Лондон Олимпиадасынан кейін біз спорттық жетістіктер деңгейін жоғары көтердік, мен енді сіздерге жаңа жеңістер тілеймін. Бүгінде мемлекет сіздердің халықаралық аренада зор жетістіктерге жетулеріңіз үшін барлық жағдайды жасап отыр. Менің тапсырмам бойынша барлық қажетті қаражат бөлініп, спорт ғимараттары салынды, сіздермен бірге үздік отандық және шетелдік бапкерлер жұмыс істейді. Өз басым сіздерді әрдайым қолдаймын және жетістіктеріңізді қадағалап отырамын, – деді Мемлекет басшысы.

	Нұрсұлтан Назарбаев газеттер мен телевидениенің арқасында қазақстандықтар олимпиадашылардың әрқайсысын білетінін және оларға бүкіл еліміз шынайы жанкүйер болатынын айтты.

	– Жанкүйерлер бірінші рет Олимпиаданы жаңадан ашылған «ҚазСпорт» арнасынан көреді. Сіздер үшін миллиондаған отандасымыз жанкүйер болады және сіздерден жоғары нәтиже күтеді. Біз Сочидегі басты сайысқа олимпиадашылар мен жаттықтырушылардың барлығы жақсы дайындалғанын білеміз, – деді Қазақстан Президенті.

	Сондай-ақ, Нұрсұлтан Назарбаев 2022 жылғы қысқы Олимпиадалық ойындарды өткізуге Алматының кандидатурасы ұсынылғанын, елімізде заманауи спорттық инфрақұрылымдар және жарыстарды ең жоғары деңгейде өткізу тәжірибелері бар екенін атап көрсетті.

	Кездесу барысында олимпиадалық команда мүшелері өздеріне ұдайы көңіл бөліп, қолдайтыны үшін Мемлекет басшысына ризашылықтарын білдірді, сондай-ақ естелік кәдесый тапсырды.

	Кездесу соңында Қазақстан Президенті спортшыларға денсаулық, күш-жігер және олимпиадалық жеңіс тіледі.

	Мемлекет басшысы сондай-ақ қонақ қабылдау үйіндегі кездесу барысында «Астана Экспо-2017» ҰК» АҚ басқарма төрағасы Талғат Ермегияевтің Астанада дүниежүзілік көрмені өткізу жоспарлары туралы және Алматы қаласының әкімі Ахметжан Есімовтің 2022 жылғы қысқы Олимпиадалық ойындарды өткізуге Алматы қаласы өтінімін дайындау барысы жайлы есептерін тыңдады.       

	      



/// 
Кеңес барысында елдің ғарыш саласын дамыту мәселелері, соның ішінде «Байқоңыр» ғарыш айлағында «Бәйтерек» ғарыштық зымыран кешенін салу жөніндегі жобаның іске асырылу барысы қаралды.
Қазақстан азаматының Халықаралық ғарыш стансасына ұшырылуы туралы Мемлекет басшысы мен Ресей Президенті В.Путиннің арасындағы уағдаластыққа сәйкес Айдын Айымбетовтің кандидатурасы келісілді.
Кеңес қорытындысы бойынша Нұрсұлтан Назарбаев Үкіметке бірқатар нақты тапсырма берді. 

/// 
2 шілдеде Қазақстан Президентінің қатысуымен Индустрияландыру күнін өткізу жоспарлануда. Іс-шара «Нұрлы жол» және елді индустриялық-инновациялық дамыту жөніндегі мемлекеттік бағдарламалардың жүзеге асырылу барысына арналады. Оның аясында Индустрияландыру картасындағы жаңа жобаларды және «Нұрлы жол» бағдарламасы аясындағы инфрақұрылымдық нысандар құрысын іске қосу рәсімі өтеді. Сонымен қатар, Қазақстанның өндіріс тауарларының көрмесі ұйымдастырылады.
3 шілдеде өтетін жиында Жаңғырту жөніндегі ұлттық комиссияның есебі тыңдалады.
4-6 шілде күндері Мемлекет басшысының Астана күніне арналған іс-шараларға қатысуы жоспарланған.
8 шілдеде елімізге Үндістан Премьер-министрі Нарендра Моди сапармен келеді. Сапар барысында Қазақстан-Үндістан ынтымақтастығын одан әрі нығайту жолдары қарастырылады.  
9-10 шілдеде Қазақстан Президентінің Ресей Федерациясының Уфа қаласында өтетін ШЫҰ және БРИКС саммиттеріне қатысуы көзделген.
***
Сонымен қатар, Президенттің Баспасөз қызметі 3 шілдеде Мемлекет басшысының akorda.kz ресми сайтының жаңартылған нұсқасын іске қосуды жоспарлап отыр.
Жаңа сайттың ерекшеліктері ретінде оның қолайлы құрылымы мен навигацияларын, сайттың планшеттер мен смартфондарда толық көрінуіне лайықталған дизайнын, «Президентке хат» функциясы аясында Мемлекет басшысына хат жолдау мүмкіндігі қарастырылғанын атап айтуға болады. 
///
	 

	– Қазақстан валютасының бағамына өзгеріс енгізу туралы шешім қарапайым азаматтарға жағымсыз әсерін тигізбеуге тиіс. Енді бағаның жасанды түрде көтерілмеуін қадағалап, валюта айырбастау пункттеріндегі алыпсатарлықтың жолын кесу ерекше маңызды. Барлық деңгейдегі әкімдер осыны бақылап, ал тиісті мемлекеттік органдар ұдайы мониторинг жүргізуге және қалыптасқан экономикалық жағдайда алыпсатарлықпен айналысқандарға қатысты лицензиясынан айыруға дейінгі ең қатаң шараларды қабылдауға тиіс. Қазіргі уақытта ұлттық валюта бағамының шегі белгіленген деңгейде болып, экономикамыздың игілігіне қызмет етуі үшін барлық қажетті шараларды қабылдаған жөн, – деді Нұрсұлтан Назарбаев.

	Ұлттық Банк төрағасы алты ай бойы әлемдік экономика ахуалына және теңгенің өзге елдердің валюталарына қатынасын талдау жөнінде жұмыс жүргізілгенін атап өтті.  

	– 2009 жылы ақпанда қол жеткізілген әлеуетіміздің арқасында экономикамыздың бәсекеге қабілеттілігі артты. Біз жақсы нәтижелерге жеттік, бірақ 2012 –2013 жылдары әлеуетіміз біртіндеп азайды, өйткені өзге дамушы елдердің валюталары Америка долларына қатынасы жөнінен әлсіреді. Бүгінде көптеген инвесторлар дамушы нарықтардан кетіп жатыр. Шетелдік капитал дамыған нарықтарға ауысуда. Біз Түркия, Бразилия, Ресей елдеріндегі ахуалдың үлкен өзгеріске түскенін көріп отырмыз. Жалпы, бұл – биылғы үрдіс. Сонымен қатар Ресей рубліне қатысты да айқын емес тұстар бар. Орталық банк рубльдің еркін қозғалысын білдіретін инфляциялық шектеуге көшкенін жариялағандықтан, біз ресейлік валютаның бағамы бір долларға шаққанда 35 рубльге жеткенін көріп отырмыз. Бұл тұстағы жағдай әлі де толық айқын емес, – деді Қ.Келімбетов.

	Сондай-ақ, Ұлттық Банк төрағасы төлем балансындағы өзгерістерді атап көрсетті. 2013 жылы ағымдағы есеп-шот сальдосы оң деңгейде болғанымен, ол алдыңғы жылмен салыстырғанда төрт есеге төмендеген.

	– Бізде импорт экспорттан жылдам өсуде. Импорттың мұндай тез өсу қарқынын болдырмау үшін, бір долларға шаққанда 145-155 көлемінде болған теңгенің бұрынғы шегі өзін-өзі сарқығандықтан, біздің тарапымыздан валюта бағамына түзетулер енгізілді. Бүгінде біз бағамның 20%-ға өзгеруі және долларға шаққандағы теңгенің көрсеткіші 3 теңге төңірегіндегі ауытқумен 185 болуына қол жеткізу – таяу ортамерзімді перспективада Қазақстан экономикасына қажетті, теңбе-тең және бәсекеге қабілетті валюта бағамы деп санаймыз. Сондықтан Ұлттық Банк басқармасы тиісті шешім қабылдады, біз оны дер кезінде жасалды деп есептейміз. Бұрынғы бағамды ұстап тұру үшін біз маусым-тамызда ұлттық резервтен 2,7 млрд. доллар, ал қаңтарда – 2,2 млрд. доллар саттық. Мұндай бағытта жағдайдың бақылаудан шығып кетуі мүмкін еді. Қазіргі уақытта бағамның өзгеруіне қатысты түрліше баға берілуде. Көпшілігі бағам 20%-ға өзгерді, демек барлық тауардың бағасы да екі-үш есе өсуі тиіс деп ойлайды. Сол себепті кеше Үкіметпен және облыстар әкімдерімен бірлескен отырыс өткіздік, онда біздің алдымызға ең басты міндет – инфляция деңгейін 6-8% шегінде қамтамасыз ету талабы қойылды. Бұл орындалатын міндет деп ойлаймын. Мысалы, 2009 жылы инфляция деңгейі 6-7%-дан асқан жоқ. Бұл үшін бізде оны ұстап тұрудың барлық амалы бар, – деді Ұлттық Банк төрағасы.    

	Премьер-Министр Серік Ахметов Үкімет пен сарапшылық қауымдастықтың 2014 жылы Қазақстанда ғана емес, Ресей, Қытай және өзге де дамушы мемлекеттердің экономикалық ахуалында бірқатар айқын емес тұстар болғанын сезінетінін атап өтті.

	– Қазір әлемдік экономикада қалыптасқан ахуалды ескере отырып, Ұлттық банк жүргізген девальвация қажетті шара болды деп есептейміз. Бұл еліміздің экономикасының макроэкономикалық көрсеткіштерін кейбір бағыттар бойынша жақсартуға мүмкіндік береді. Сөз жоқ, экономика өсімі биыл да жалғасады. Инфляция жоспарланған шекте болып, ортамерзімді кезеңде 6-8 пайызды құрайды. Бұл үшжылдық бюджетте де солай көрсетілген, – деді С. Ахметов.

	 Премьер-министр сауда нүктелерін тауарлық өнімдермен үздіксіз қамтамасыз ету, айырбас пункттері, жанар-жағармай құю стансалары және  базарлармен қоса барлық бағыттар бойынша күнделікті мониторинг жүргізу мәселелері жөнінде үлкен кеңес өткізілгенін хабарлады. Оған қоса тұрақтандыру қорларын тиімді пайдалану ұсынылды.

	Үкімет басшысы бүгінде мұнай өнімдерінің әлеуметтік маңызды түрлері – АИ-92, АИ-80 бензині мен дизель отыны бағасын 30-45 күн бойы көтермей сатуға қажетті жанар-жағармай елдің қоймаларында жеткілікті екенін де айтты. Соған байланысты С. Ахметов аталған жанар-жағармай түрлерінің бағасын көтеруге еш себеп жоқ деген пікірін білдірді.

	С. Ахметов тұрғындардың айрықша мұқтаж санаттарын «әлеуметтік нанмен» қамтамасыз етуге қажетті барлық ресурстар бар екенін айтты.

	– Әлеуметтік маңызы бар тауарлардың 35 түріне қатысты келесі аптада шешім қабылданып, баға мәнінің минималдық шегі белгіленеді. Қазір түсіндіру жұмыстары жүргізіліп жатыр. Жергілікті жерлерде әкімдер осы саладағы тұрақтылықты қамтамасыз етеді, – деді Премьер-Министр.

	Соңында Мемлекет басшысы алаңдауға негіз жоқ екенін қазақстандықтарға түсіндіру қажеттігін айтты.

	– Бұл – әрқайсысында 10-40 мың адам жұмыс істейтін біздің кәсіпорындардың экономикалық жағдайын жақсартуға бағытталған таза қаржылық шара. Экономикамыз қосымша табыс көреді, бұл оның әрі қарайғы өсіміне жалпы оң әсерін тигізеді. Бұл шешім осы мақсатпен қабылданды. Сондықтан, ешқандай дүрлігуге жол бермей, алыпсатарлықтың алдын дер кезінде кесу керек, – деді Нұрсұлтан Назарбаев.


///Мемлекеттер басшылары Нұрсұлтан Назарбаевтың Қазақстан Республикасының Президенті өкілеттігін атқаруын 2019 жылғы 20 наурыздан бастап тоқтатуына байланысты қабылдаған шешімі жөнінде әңгімелесті.
Президенттер алдағы уақытта тұрақты байланыстарын жалғастыра беруге уағдаласты.
///Кездесу барысында республикалық жастар ұйымдарының жетекшілері Мемлекеттік хатшыға Жастар жылы аясында жүргізіп жатқан жұмыстары жөнінде мәлімдеді.
Б.Сағынтаев Мемлекет басшысының тапсырмалары бойынша қазіргі таңда жастардың әл-ауқатын жақсартуға, олардың сапалы білім алуына, денсаулық сақтау қызметіне қол жеткізуіне, баспана жағдайын түзетуіне, бос уақыттарының дұрыс ұйымдастырылып, Қазақстан жастарының өмірден өз орнын табуына бағытталған маңызды әлеуметтік жобалардың жүзеге асырылып жатқанын атап өтті.
Мемлекеттік хатшы Елбасының жастар саясаты саласында алға қойған міндеттерін тиімді орындау үшін мемлекеттік органдар мен жастардың үкіметтік емес ұйымдары бірлесе жұмыс жүргізуі қажеттігін айтты.
Осыған байланысты Б.Сағынтаев еліміздің барлық жастарын Жастар жылы аясында іске асырылып жатқан жобаларға белсене атсалысуға, өзін-өзі жетілдіру, білім деңгейін көтеру және кәсіби біліктілігін арттыру үшін жаңадан енгізілген «әлеуметтік лифт» мүмкіндіктерін пайдалануға шақырды.
Кездесу соңында Мемлекеттік хатшы жастарымыз еліміздің жаһандық әлемдегі бәсекеге қабілеттілігінің маңызды факторына айналуға тиіс екендігін атап өтті.
///Махмұд Базарқұлұлы Қасымбеков Қазақстан Республикасының Тұңғыш Президенті – Елбасы Кеңсесінің Басшысы болып тағайындалсын.
 
 Қазақстан Республикасының
Тұңғыш Президенті – Елбасы                                          Н. Назарбаев
 
Астана, 2019 жылғы 19 наурыз
                 № 2
///Нұрсұлтан Назарбаев елорданың Алматы ауданындағы Қазақстан мұсылмандары діни басқармасының жаңа ғимаратын аралап көрді.
Мемлекет басшысы Қазақстан мұсылмандары діни басқармасының қазіргі жұмысымен және алдағы жоспарымен танысты, сондай-ақ қызметкерлермен әңгімелесті.
– Сіздердің жұмыстарыңыз үшін барлық жағдай жасалды. Біз сіздермен бірге халықтың игілігі үшін еңбек етеміз. Егер мемлекетте бірлік пен келісім болмаса, ондай елдің болашағы жоқ, – деді Қазақстан Президенті.
Нұрсұлтан Назарбаев жиынға қатысушыларды келе жатқан Наурыз мейрамымен құттықтап, Діни басқарманың жұмысына табыс тіледі.
***
«Нұрлы Астана» корпоративтік қоры Қазақстан мұсылмандары діни басқармасы жаңа ғимаратының құрылысын 2015 жылдың қазан айында бастап, 2018 жылғы желтоқсанда аяқтады.


///Қазақстан Президенті кездесуде облыстың туристік әлеуетін, соның ішінде «Бурабай» курортын одан әрі дамыту жұмыстары туралы сұрады.
Елбасы курорттық аймаққа келушілер саны жылдың әр мезгілінде әртүрлі екеніне назар аударып, туристерге көрсетілетін қызметтердің сапасын жақсарту бойынша шаралар қабылдауды тапсырды, сондай-ақ көрсетілетін қызметтердің деңгейіне сай келмейтін бағалардың жоғары екенін атап өтті.
– «ЭКСПО-2017» көрмесінің өтуін тиімді пайдалану қажет. Көптеген туристер келді, соның ішінде шетелдіктер де бар. Бірақ, экологиялық жүйеге салмақ салмау керек. Сонымен қатар, адамдардың демалуы үшін жақсы жағдай жасаған жөн, – деді Нұрсұлтан Назарбаев.
Сондай-ақ, Мемлекет басшысы өңірдің әлеуметтік-экономикалық көрсеткіштерін көтерудің маңыздылығына тоқталып, облыс басшылығы тарапынан ерекше мән беруді қажет ететін бірқатар саланы айтты.
М.Мырзалин Қазақстан Президентіне туристердің қазіргі демалыс орындарына деген қызығушылығын арттыруға бағытталған инфрақұрылымдық жобалардың іске асырылу барысы туралы баяндап, өңір қонақтары мен тұрғындарының жайлы өмір сүруін қамтамасыз ету жөніндегі міндеттерді шешуге арналған жоспарлармен таныстырды.

///Қазақстан Президенті Крайстчерч қаласындағы лаңкестік әрекет салдарынан көптеген адамның қаза болғаны туралы хабарды зор күйзеліспен қабылдады.
«Біз жаһандық қауіпсіздік пен бейбітшілікке қатер төндіретін терроризм мен экстремизмнің кез келген түрін қатаң айыптаймыз.
Қазақстан біздің елдеріміздің бейбіт өмірі мен қауіпсіздігін қамтамасыз ету үшін қазіргі заманның қауіп-қатерлеріне қарсы ынтымақтастықты жалғастыруға әрқашан дайын», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың жақындары мен туған-туыстарына көңіл айтты, сондай-ақ зардап шеккендердің тезірек сауығып кетуіне тілектестік білдірді.
/// 
Кеңеске Премьер-Министр К.Мәсімов, Мемлекеттік хатшы Г.Әбдіқалықова, Президент Әкімшілігінің Басшысы Н.Нығматулин, Конституциялық кеңес төрағасы И.Рогов, Бас прокурор А.Дауылбаев және басқалар қатысты.
Іс-шара барысында Мемлекет басшысы депутаттардың кезектен тыс Мәжіліс сайлауын өткізу және барлық деңгейдегі мәслихаттардың кезекті сайлауын өткізу туралы бастамасына байланысты үндеу жасады.
Қазақстан Президенті Парламент Мәжілісі депутаттарының өкілеттіктерін мерзімінен бұрын доғару және жаңа сайлау белгілеу жөніндегі ұсынысын жан-жақты қарастырғанын айтты.
Нұрсұлтан Назарбаев жаңа кезеңде шикізатқа төмен баға жағдайында өмір сүруге бейімделіп, индустрияландыруды, шағын және орта бизнесті дамытуды белсенді жалғастыру керектігін атап өтті. 
– Осы бір күрделі ахуалда біздің бәріміз үшін ең маңыздысы – ысырапсыз өмір сүру, ресурстарды үнемдеу, жұмыс орындарын сақтау екенін түсіну. Үкімет пен Парламентке бұл жағдайда бірлесіп, жинақы жұмыс істеп, жедел шешім қабылдау қажет. Біздің халқымызға бұрынғыша бірігіп, осы күрделі уақытта кез келген ықтимал арандатуларға, қажет болса, заңнамалық тұрғыдан тойтарыс беру керек. Ол жағдайдың нашарлауына кінәлілерді іздеп, саясиландырғысы келетіндерге де қатысты. Бұл – жаһандық үдеріс, оған бірде-бір ел, соның ішінде Қазақстан да ықпал ете алған жоқ. Сондықтан бәріміз топтасып, бір-бірімізге көмектесуіміз керек, – деді Мемлекет басшысы.
Қазақстан Президенті біздің қоғам бүгінде түрлі сын-қатерлерге дайын екеніне назар аударды.
Біз Тәуелсіздіктің ширек ғасырға жуық абыройлы жолын жүріп өттік. Біз жасампаз еңбекте шыңдалып, табысты, қалыптасқан және әлемге сыйлы мемлекет құрған біртұтас халыққа айналдық. Мен депутаттардың бастамасын Қазақстан мен қазақстандықтардың тағдырына отаншылдық тұрғыдан қамқорлық танытудың көрінісі деп қабылдаймын. Мәжілістің кезектен тыс сайлауы (оның ішінде Қазақстан халқы Ассамблеясының да депутаттары бар) және өңірлік мәслихаттардың кезекті сайлауы бірге өтуі уақытты да, қаржыны да үнемдейді. Барша депутаттарға мемлекетшіл ұстанымы мен аса жоғары тарихи жауапкершілік танытқаны үшін алғысымды айтамын, – деді Нұрсұлтан Назарбаев.
Мемлекет басшысы ел Конституциясы талаптарына сәйкес, Парламент Палаталары төрағаларымен, Премьер-Министрмен және Конституциялық кеңес төрағасымен консультациялар өткізгенін, соның қорытындысы бойынша депутаттардың бастамасын қолдауға шешім қабылданғанын айтты.
Билік саласы өкілдері құрамының жаңартылуы еліміз бен халқымыздың мүддесіне сай келетіндігіне сенімім кәміл. Саяси партиялар күн тәртібіндегі міндеттерді түсіне білетін сауатты, іскер және ел мүддесіне адал кандидаттарды ұсынуға тиіс. Бүгін мен Бесінші шақырылымдағы Парламент Мәжілісінің өкілеттігін мерзімінен бұрін тоқтату туралы Жарлыққа қол қойдым. Мәжілістің кезектен тыс сайлауы 2016 жылғы 20 наурызға белгіленді, – деді Қазақстан Президенті.
Нұрсұлтан Назарбаев бүкіл қазақстандықтарды, қоғамның барлық әлеуметтік топтарын уақыт талабы тудырған шешімді қолдауға шақырды.
Баршаңызды сайлауға белсене қатысуға, еліміздің болашағы жолындағы тұтастығымыз бен бірлігімізді тағы да танытуға шақырамын. Конституцияның кепілі ретінде Орталық сайлау комиссиясына және барлық өкілетті мемлекеттік органдарға алдағы сайлауда заңдылықты, ашықтықты және әділеттілікті қамтамасыз етуді тапсырамын. Дауыс беру науқаны және сайлау күрделі кезеңде ұлтты ұйыстырып, біздің Қазақстанымызды жаңа белестерге алып шығуға көмектеседі деп сенемін, – деді Мемлекет басшысы.  
Үндеудің толық мәтінін мына жерден қараңыз. 

///
	 

	«Қазақстан – 2050» Стратегиясын іске асыру мәселелеріне арналған отырысты ашқан Мемлекет басшысы әлемдік нарықтағы тұрақсыздық жағдайында ел экономикасының 6%-ға өскені байқалып отырғанын атап өтті.

	– Жалпы Үкімет пен облыстар әкімдерінің қызметтерін оң бағалай келіп, біз алда қандай істер тұрғанына назар аударуға тиіспіз. Өздеріңіз білесіздер, биылғы жыл оңай болмайын деп тұр және барлық бағыт бойынша өте нақты әрі үйлесімді жұмыс қажет. 2013 жылдың қазан айында біз 9 айдың қорытындысын шығардық, түйткілді мәселелерді талқыладық және мен нақты тапсырмалар бердім. 33 тапсырманың орындалу мерзімі таяп қалған болса, тек 11-і ғана толық орындалған. Бұл – үштен бірі. Қалған тапсырмалар сапасыз атқарылды немесе әлі де орындалуда. «Көлеңкелі экономиканы» қысқарту жөнінде нақты ештеңе жасалмады. Жергілікті өзін-өзі басқару органдарының табыс көздерін нығайтуға арналған нақты жоспарлары жоқ. Үкімет пен Ұлттық Банк даму институттарының, зейнетақы қорларының, қаржы ұйымдарының қаражаттарын мемлекет-жекеменшік серіктестігі жобаларына тарту жөніндегі ұсыныстары тиянақталмаған. Ауыл шаруашылығы жөніндегі мәселелер топтамасы іс жүзінде дайын емес. Тізімді жалғастыра беруге болады. Осы мәселенің бәрі Жолдауды сапалы іске асыру үшін өте маңызды, – деді Қазақстан Президенті.

	Нұрсұлтан Назарбаев Жолдауда айтылған ұзақмерзімді жоспарлар мен биылғы жылға арналған, сапалы орындалуға тиіс жеті нақты міндетті еске салды.

	– Үш күн бұрын елімізде теңгені айырбастау бағамына өзгеріс енгізілді. Бұл шара экономиканың өсімін 6%-ға қамтамасыз етуге мүмкіндік береді, ол – алға қойылған барлық мақсаттар мен міндеттерге қол жеткізу үшін қажетті негізгі көрсеткіш. Алыпсатарлыққа қатаң бақылау жасап, егер ондай келеңсіз жайттар анықталған жағдайда қатаң жазалау керек. Әлемдік экономика мен ішкі ахуалдағы үрдістерді ескере келе, Үкімет пен Ұлттық банктің маңызды міндеті – макроэкономикалық және әлеуметтік тұрақтылықты сақтау жөніндегі алдын алу шараларын іске асыру. Мұндай шаралар жеті бағыт бойынша жүзеге асырылуға тиіс, – деді Мемлекет басшысы.

	Қазақстан Президенті халықтың табыстарын қолдау мәселесіне қатысты Үкімет азық-түлік пен әлеуметтік маңызы бар тауарлардың негізгі түрлеріне, жанар-жағармайға, дәрі-дәрмектерге бағаның тұрақтылығын қамтамасыз етуі, сондай-ақ өнімдердің тапшылығына және монополистер қызметінде тарифтердің негізсіз өсуіне жол бермеуі тиіс екеніне тоқталды.

	– Халықты әлеуметтік қолдау жөнінде кешенді шаралар қабылдау қажет. Осыған байланысты Үкіметке 2014 жылдың 1 сәуірінен бастап мемлекеттік мекемелер мен мемлекеттік қазынашылық кәсіпорындарда жұмыс істейтін азаматтық қызметшілердің лауазымдық еңбекақыларына 10% көлемінде ай сайынғы қосымша төлем қарастыруды тапсырамын. Бұл – ең алдымен білім беру, ғылым, денсаулық сақтау, мәдениет, спорт, әлеуметтік қорғау саласы қызметкерлері, – деді Нұрсұлтан Назарбаев.

	Мемлекет басшысы Жолдауда Үкіметке 2015 жылдың 1 шілдесінен бастап азаматтық қызметшілердің еңбекақысын төлеудің жаңа моделін енгізу тапсырылғанын еске салды.

	– Егер азаматтық қызметшілердің еңбекақы өсімін жалпылай алсақ, онда қосымша арттыру есебінен 2015 жылдың 1 шілдесіне қарай ол қызмет саласына байланысты 36%-дан 52 %-ға дейін өседі. Сондай-ақ, биылғы жыл басынан арттыруды ескере отырып, зейнетақы төлемдері көлемінің өсімін 14%-ға, ал мемлекеттік әлеуметтік төлемдер өсімін 12%-ға, атаулы әлеуметтік көмек көлемін арттыруды 12%-ға, студенттер стипендиясының көлемін арттыруды 10%-ға дейін жеткізуді тапсырамын, – деді Қазақстан Президенті.

	Нұрсұлтан Назарбаев Үкіметке фискальдық тұрақтылықты қамтамасыз ету қажеттігін атап өтті.

	– Бюджетті тағы да қараңыздар, қажет болса түзету енгізіңіздер. Тиімсіз шығысты жойып, кіріс резервтерін іске қосыңыздар. Қабылданған әлеуметтік міндеттемелер мен әлеуметтік сипаттағы бюджетті дамыту шығыстары толық көлемде орындалуға тиіс екеніне тоқталғым келеді.

	Сондай-ақ, «Самұрық-Қазына» қорына 2014 жылдың 1 сәуірінен бастап оның құрамына кіретін компаниялардағы тікелей өндірісте еңбек ететін жұмысшылардың еңбекақысын 10%-ға арттыруды тапсырамын. Кеңсе қызметкерлеріне емес, тек өндірісшілерге – жұмысшыларға, инженерлік-техникалық құрамға ғана, – деді Мемлекет басшысы.   

	Бұдан бөлек, Қазақстан Президенті «Қазақмыс», «Арселор Миттал», «Қазмырыш», ENRC  тәрізді тау-кен секторы мен металлургия кешеніндегі ірі компанияларға, сондай-ақ ірі мұнай-газ компаниялары мен өзге де салалардағы кәсіпорындарға осындай өндірісте жұмыс істейтін жұмысшылардың еңбекақысын 10%-ға арттыру мәселесін қарастыру туралы ұсыныс білдірді.

	Нұрсұлтан Назарбаев Ұлттық Банк пен Үкімет инфляцияның шарықтауына жол бермей,  қаржы нарығындағы тұрақтылықты қамтамасыз етуге тиіс екенін атап өтті.

	Мемлекет басшысы кәсіпкерлікті дамытуды ынталандыруға да назар аударды.

	– Үкімет кәсіпкерлікке, әсіресе шағын және орта бизнесті дамытуға жаңаша серпін беретін жүйелі шараларды әзірлеп, іске асыруға тиіс. Бірінші кезекте шағын және орта бизнес субъектілерінің қаржыландыруға қолжетімділік аясы ұлғайтылуға тиіс. Ел экономикасы, кәсіпкерлеріміз ұзақмерзімді несие ресурстарына мұқтаж. Сыртқы көздер жеткіліксіз болып отыр. Экономикаға жедел көмек көрсетіп, оның 6-7% өсімін қамтамасыз ету үшін бізге мемлекет резервтерін пайдалануға тура келеді, – деді Мемлекет басшысы.

	Осыған байланысты Қазақстан Президенті экономиканы несиелік ресурстармен қамтамасыз ету үшін Ұлттық қордан 2014 және 2015 жылдары оларды пайдаланылу бағытын анықтай отырып, 1 триллион теңге бөлуді тапсырды.

	– Біріншіден, шағын және орта бизнеске өңдеу өнеркәсібін дамыту жобаларына несие бөлу. Екіншіден, индустрияландыру бағдарламасының басымдықтары жөніндегі, оның ішінде шетелдіктер қатысатын жобаларды несиелендіру. Ресурстар тек қана өнім өндірісіне бөлінеді. Үкіметке Ұлттық банкпен бірлесіп, осы мәселелердің бүкіл кешенін егжей-тегжейлі пысықтап, биылғы 20 ақпанға дейін маған сондай тетікті іске асыру жөніндегі нақты ұсыныстар беруді тапсырамын, – деді Нұрсұлтан Назарбаев.

	Мемлекет басшысы бұл шараларды олардың ашықтығын қамтамасыз ететін халықаралық қаржы институттарымен бірлесіп іске асыру қажеттігін атап өтті.

	– Бөлінетін қаржыны тиімді пайдаланудың жеке жауапкершілігін Премьер-Министр мен Ұлттық банк төрағасына жүктеймін. Қаражаттың жұмсалуын бақылау жөнінде Ұлттық банк жетекшілік ететін комиссия құруды тапсырамын, ол тоқсан сайын ашық түрде есеп беріп отыруға тиіс, – деді Қазақстан Президенті.

	Нұрсұлтан Назарбаев сонымен қатар Үкімет рұқсат беру жүйесін түбегейлі қайта қарап, әкімшілік процедураларды оңайлатуы тиіс екендігіне тоқталды.

	– Мен кәсіпкерлікті реттейтін барлық нормативтік құқықтық актілерді ревизиядан өткізуді тапсырып та қойдым. Бұл жұмыс 2014 жылғы 1 желтоқсанға дейін емес, 1 маусымға дейін аяқталуы қажет, – деді Мемлекет басшысы.

	Қаржы секторын нығайту мәселесіне қатысты Қазақстан Президенті іске аспай жатқан несиелер мәселесі банк жүйесінде өзекті болып отырғанына назар аударды. 

	– Сондықтан Ұлттық банк пен Үкіметке 2014 жылғы 1 наурызға дейін банктерден проблемалық несиелерді сатып алу жөнінде ұсыныстар енгізуді тапсырамын. Ұлттық банк алдына қоятын міндетім – екінші деңгейлі банктердегі іске аспай жатқан несиелер үлесі 2015 жылғы 1 қаңтарға дейін 15%-ға және 2016 жылғы 1 қаңтарға дейін 10%-ға азаюы тиіс. Банктер осы міндетті орындау үшін барлық қажетті шараны қолдансын. Қайталап айтамын, Ұлттық қордан қаржы ресурстарын берудегі басты ұстанымның бірі – іске аспай жатқан несиелер деңгейін төмендету банктер үшін міндеттеме болуы керек. Проблемалық несиелерді мемлекеттің сатып алуы соған байланысты болады, – деді Нұрсұлтан Назарбаев. 

	Мемлекет басшысы ортамерзімді перспективада инфляцияны 3-4%-ға дейін төмендету үшін Ұлттық банкке 2014 жылғы 15 наурызға дейін инфляциялық шектеу режіміне көшу жөнінде ұсыныстар енгізуді тапсырды.

	– Сондай-ақ, осындай саясаттың тиімділігін қамтамасыз ету мақсатында Ұлттық банкке Үкіметпен бірлесіп, үйлестірілетін бағалар мен тарифтер саласындағы саясатты айқындау жөніндегі шаралар кешенін әзірлеуді де тапсырамын. Бұл жұмыс биылғы бірінші жартыжылдықта аяқталуға тиіс,  – деді Қазақстан Президенті.

	Нұрсұлтан Назарбаев қаржы нарығын жандандыру жөнінде бірқатар түбегейлі шаралар қабылдау қажеттігін айтты.

	– «Халықтық IPO» бағдарламасы лайықты жалғасын таппады. Бірыңғай зейнетақы жинақтаушы қорын құру үдерісі негізсіз созылып кетті. Үкімет пен Ұлттық банкке Қаржы секторын дамытудың 2030 жылға дейінгі бағдарламасын және Зейнетақы жүйесін дамыту тұжырымдамасын әзірлеу аясында зейнетақы жүйесі мен қаржы нарығын дамыту мәселелері жөнінде айқын жоспар ұсынуды тапсырамын.  Мерзім – 2014 жылғы 1 маусымға дейін, – деді Мемлекет басшысы.

	Сонымен қатар, Қазақстан Президенті экономикаға мемлекеттің қатысуын азайту мәселесіне де тоқталды.

	– 2012 жылы «Халықтық IPO» бағдарламасы іске қосылды. Нарыққа тағы 5 компания - «Кегок», «Эйр Астана», «ҚазТрансГаз», «Самұрық-Энерго» және «Қазтеңізтрансфлотты» шығару жоспарланды. «Самұрық-Қазына» ұлттық әл-ауқат қорына Үкіметпен бірлесіп, бір ай мерзім ішінде тиісті ұсыныстар енгізуді тапсырамын, – деді Нұрсұлтан Назарбаев.

	Мемлекет басшысы Жолдауда Үкіметке «Самұрық-Қазына» қорымен бірлесіп, бірінші тоқсанда 2014-2016 жылдарға арналған жекешелендірудің кешенді бағдарламасын әзірлеу тапсырылғанын еске салды.

	– Мемлекеттің қатысуындағы барлық компанияларға талдау жүргізіліп, жекеменшік секторға берілетін кәсіпорындар тізбесі анықталуға тиіс. 2014 жылдың 1 мамырына дейін Yellow Pages Rule қағидаттарын бекіту үшін заң жобасын әзірлеуді тапсырамын. Бұл ретте мемлекеттің жекеменшік компаниялардың капиталына кіруінің ықтимал шарттары мен рәсімдерінің нақты тізбесін қарастыру қажет. Жалпы 2020 жылға дейін мемлекеттік меншіктің үлесі ЭЫДҰ елдерінің деңгейіне – ішкі жалпы өнімнің 15%-ына дейін жеткізілуге тиіс, – деді Қазақстан Президенті.

	Нұрсұлтан Назарбаев «көлеңкелі экономиканы» қысқарту шараларын іске асыру қажеттігін атап өтті.

	– Ресми дереккөздерге сәйкес, ІЖӨ-нің бесінші бөлігі көлеңкеде «жасырылған». Өзге деректер бойынша одан да көп деп бағалануда. Бұл –әлеуметтік мәселелерді шешуге бағыттауға болатын алынбаған салықтар, экономикалық қылмыс пен жалған кәсіпкерлік белең алатын орта. Үкіметке нақты ұсыныстар әзірлеуді тапсырамын. Мерзім – 2014 жылдың 15 наурызына дейін, – деді Мемлекет басшысы.

	Қазақстан Президенті инвестициялық ахуалды жақсартудың маңыздылығын атап өтті.

	– Инвестициялық ахуалға байланысты барлық мәселелер бойынша біз нақты,  ашық әрі айқын ойын ережесін енгізуіміз қажет. Инвесторларға не керек? Оларды бірқатар базалық факторлар қызықтырады: келісімшарттар мен заңнаманың тұрақтылығы, қоғамдағы тұрақтылық және инфрақұрылым, энергоресурстар, көлік, жұмыс күші, ыңғайлы визалық режім. Осының бәрі бізде бар, бірақ мүлде жұмыс істемейді, істесе де, инвестордың пайдасына емес, – деді Нұрсұлтан Назарбаев.

	Мемлекет басшысы өңдеуші салаларға, қызмет көрсету секторына және ауыл шаруашылығына шетелдік капитал тарту үшін инвестицияларды әртараптандыруға барлық жағдайды жасау қажеттігін атап өтті. 

	Қазақстан Президенті шетелдік жұмыс күшін тарту үрдісі де жетілдіруді қажет ететіндігін айтты. Сондай-ақ, кедендік әкімшілендіруді жақсарту жөнінде де кешенді шаралар қабылдау қажет.

	Нұрсұлтан Назарбаев Үкіметке 2014 жылғы 1 мамырға дейін сыртқы сауданы жүргізу кезіндегі әкімшілік рәсімдерді түбегейлі азайту мәселесін пысықтауды тапсырды. Атап айтқанда, еліміздің кедендік шекарасынан кез келген жүктің өтуі 3 күннен аспауы керек.

	Мемлекет басшысы биылғы жылдың 1 мамырына дейінгі мерзім ішінде комиссия құрып,  түп негізінде инвестициялық келісімдер жатуға тиіс инвесторларды ынталандырудың жаңа пакеті бойынша нақты ұсыныстар енгізуді тапсырды.  

	– Осы келісімдер мен келісімшарттардың тұрақтылығын қамтамасыз ету қажет. Кедергі аз, жұмыс әлеуеті жоғары жерлерге ғана инвестициялар келеді. Біз халықаралық деңгейдегі көлік-логистика жүйесін құруға тиіспіз. Ол үшін барлық ұлттық логистикалық активтерді шоғырландырып, серіктестермен бірге «Қазақстан темір жолы» ҰК» АҚ-ның басқаруындағы альянс құру қажет, – деді Қазақстан Президенті.

	Нұрсұлтан Назарбаев экономиканы қарқынды әртараптандыру қажеттігіне, бұл макроэкономикалық тұрақтылық пен орнықты өсуді қамтамасыз ету үшін орта және ұзақмерзімді перспективадағы басты міндет екендігіне тоқталды.

	– Индустрияландырудың мақсаты жеке-дара жобаларды жинап алу емес, қуатты өңдеуші өнеркәсіпті дамыту. Үкіметте шетелдік және отандық инвестициялар тартудың нақты жоспары болуы тиіс. Басымдығы бар әрбір сектор үшін үздік трансұлттық компаниялардың тізімін анықтап, олардың әрқайсысын тарту стратегиясын әзірлеген жөн. Үкімет мұнай-газ және тау-кен, ауыл шаруашылығы машиналарын жасау жабдықтарын өндіретін жетекші компаниялармен нақты жұмыс бастауы қажет. Сондай-ақ бізде өндіріс ашуға әзір инвесторларды анықтап, оларды жан-жақты қолдау керек, – деді Мемлекет басшысы.

	Қазақстан Президенті Үкіметке облыс әкімдерімен бірлесіп, өңірлердің мамандандырылуын айқындауға ден қоюды тапсырды.

	– Бұл кластерлік бастамалардың біртіндеп дамуына негіз болады. Бірінші кезекте экономиканың базалық салаларындағы бәсекелік артықшылықтарымызды дамыту керек. Осы тұста инвестициялық белсенділік төмендеп кетті. Бұл, бірінші кезекте, геологиялық барлауға салынатын инвестицияның жеткіліксіздігіне байланысты. Биылғы қаңтар айында маған Мұнайлы-газды және перспективалы шөгінді алаптар атласы ұсынылды, – деді Нұрсұлтан Назарбаев.

	Мемлекет басшысы көмірсутек қорлары мен пайдалы қазбалардың қатты түрлері біздің экономикамыздың жүйе құрушы элементтері саналатынын атап өтті.

	– Сондықтан геологиялық барлау жұмыстарының бағдарламасын жүзеге асыру қажет.  Бұл мәселелер жеке мемлекеттік орган арқылы реттелуге тиіс, – деді Қазақстан Президенті.

	Нұрсұлтан Назарбаев мұнай және газ саласында технологиялық саясатты айтарлықтай жандандыру қажеттігін айтты.

	– Қазақстанда мұнай алу коэффициенті 30-35 пайыздың айналасында, ал әлемде ол 50 пайызға жетті. 2020 жылға дейін осы коэффициентті арттыру қажет. Бүгінде халықаралық сарапшылардың пікірі газ саласының болашағы зор деген тұжырымға келіп тоғысады. Сұйытылған газ секторына және өзге де газ химиясы мен газ энергетикасына айрықша көңіл бөлінуде. Жалпы, Газ секторын дамытудың 2030 жылға дейінгі тұжырымдамасын әзірлеу қажет, – деді Мемлекет басшысы.

	Қазақстан Президенті энергетика саласында Отын-энергетика кешенін дамытудың 2030 жылға дейінгі тұжырымдамасын әзірлеудің маңыздылығына тоқталды.

	– Биылғы жылдың бірінші тоқсанында АЭС-тің орны мен құрылысына қатысты мәселені де қарап, ұсыныс енгізіңіздер. Бұл ретте жаңартылатын табиғи – су, жер және биологиялық ресурстарды пайдалану үшін қазақстандық ғылымның рөлін күшейтуге назар аудару қажет, – деді Нұрсұлтан Назарбаев.

	Мемлекет басшысы агроөнеркәсіп кешенін дамыту мәселелеріне арнайы тоқталды.

	– Бұл тұста да заманауи аграрлық ғылым құру үшін инвестициялардың, әсіресе шетелдік инвестициялардың келуін қамтамасыз ету өте маңызды. Үкімет ауыл шаруашылығы өнімінің нақты бір түрін өндіру үшін Өңірлердің ауыл шаруашылық жерлерін оңтайлы пайдалану жөнінде мамандандырылу картасын әзірлеп, бекітуі тиіс. Ауыл шаруашылығы тауарлары өндірісі өнім өңдеумен қатар дамуы керек. Ауыл шаруашылығындағы өнімділік пен тиімділікті арттырудың бір жолы – ұсақ шаруашылықтарды кооперациялау. Сондықтан «Ауыл шаруашылығы кооперациясы туралы» бірыңғай заң әзірлеу қажет, – деді Қазақстан Президенті.

	Нұрсұлтан Назарбаев Астанадағы Қазақ агротехникалық университеті базасында ауыл шаруашылығы саласында халықаралық зерттеу университетін құру жөніндегі ұсынысты бір ай ішінде енгізуді тапсырды.     

	Қазақстан Президенті отырысты қорытындылай келіп, аталған мақсаттарға жету үшін Үкіметтің белсенді және сапалы жұмыс істеуі қажеттігін айтты.

	Отырыс барысында Премьер-Министр С.Ахметов, Ұлттық банк төрағасы Қ.Келімбетов, Экономика және бюджеттік жоспарлау министрі Е.Досаев, Еңбек және халықты әлеуметтік қорғау министрі Т.Дүйсенова, Маңғыстау облысының әкімі А.Айдарбаев, Шығыс Қазақстан облысының әкімі Б.Сапарбаев, Солтүстік Қазақстан облысының әкімі С.Ескендіров, Алматы облысының әкімі А.Мұсаханов сөз сөйледі.            



///Қазақстан Президенті орман алқабының аумағын тікұшақпен аралап көріп, «Балқарағай» демалыс аймағында орналасқан этноауылда болды, сондай-ақ «жасыл аймақты» дамыту үшін атқарылып жатқан жұмыстардың барысы мен оны одан әрі көгалдандыру жоспарлары туралы хабардар болды.
Кеңесте Ауыл шаруашылығы вице-министрі Е.Нысанбаев есеп берді. Вице-министрдің мәліметіне сәйкес, бүгінде 1997 жылдан бастап отырғызылған орман алқабының көлемі 80 мыңға жуық гектарға жетті.
Е.Нысанбаев отырғызылған көшеттердің жағдайына ұдайы мониторинг жасап, республикамыздың кәсіби ұйымдарының қатысуымен ғылыми зерттеу жұмыстарын жүргізу Астана қаласы маңында «жасыл желекті» қалыптастыруды қамтамасыз ететін негізгі шара болып саналатынын айтты.
Кеңеске Президент Әкімшілігінің Басшысы Ә.Жақсыбеков, Астана қаласының әкімі Ә.Исекешев, Ақмола облысының әкімі М.Мырзалин, Премьер-Министрдің орынбасары – Ауыл шаруашылығы министрі А.Мырзахметов та қатысты.
***
Жасыл аймақты қалыптастыру туризм мен рекреацияны дамытуға септігін тигізеді. Бүгінде 10 орман пайдаланушыға «Жасыл Аймақ» республикалық мемлекеттік кәсіпорнының мемлекеттік орман қоры аумағынан ​мәдени-сауықтыру және рекреациялық мақсатпен орманды ұзақмерзімді пайдалануға учаскілер берілген.
Сондай-ақ, Астана қаласының шетінде елорда тұрғындары мен қонақтарының демалуы үшін Қосшы мен Ильинка кенттері арасында велосипед жолы салынды. Бұл жаңа технологиялық стандарттарға сай салынған және ұзындығы 23 шақырымды құрайтын әрі орманды жерде орналасқан ел аумағындағы бірден-бір велосипед жолы саналады. Қала әкімшілігі Астана айналасындағы велосипед жолы желісін 258 шақырымға дейін ұзартуды жоспарлап отыр.






///Абай Айдарханұлы Бисембаев Қазақстан Республикасының Тұңғыш Президенті – Елбасының Көмекшісі – Қазақстан Республикасының Президенті Іс Басқарушысының Бірінші орынбасары болып тағайындалсын.
 
 Қазақстан Республикасының
Тұңғыш Президенті – Елбасы                                                Н. Назарбаев
 
Астана, 2019 жылғы 19 наурыз
                 № 3
///Іс-шараға мемлекеттік органдардың, дипломатиялық корпустың, Экономикалық ынтымақтастық және даму ұйымы, БҰҰ Даму бағдарламасы, Азия даму банкі сияқты халықаралық ұйымдардың, академиялық қоғамдастықтың, үкіметтік емес сектордың өкілдері қатысты.
Мемлекеттік хатшы өз құттықтауында Мемлекет басшысы Нұрсұлтан Назарбаев «Қазақстандықтардың әл-ауқатының өсуі: табыс пен тұрмыс сапасын арттыру» атты жолдауында: «Сыбайлас жемқорлықпен белсенді күрес жалғасатын болады» деп атап өткеніне тоқталды.
– Біріккен Ұлттар Ұйымының Сыбайлас жемқорлыққа қарсы конвенциясы ережесіне және ұлттық ерекшеліктеріне сай Қазақстан үздік халықаралық тәжірибе негізінде сыбайлас жемқорлықтан азат қоғам қалыптастыруға ұмтылатын заманауи мемлекеттің өзіндік моделін жасады, – деді Г.Әбдіқалықова.
Мемлекеттік хатшы «Бес институционалдық реформа» және Қазақстан Республикасының 2015-2025 жылдарға арналған Сыбайлас жемқорлыққа қарсы стратегиясы аясында сыбайлас жемқорлыққа қарсы іс-қимыл жүйесі жаңғырып жатқанын атап өтті. Заңнамалық база жетілдірілуде, берік институционалдық негіз қалыптасты, мемлекеттік қызметшілердің адамгершілік және этикалық мінез-құлқына қойылатын нақты талаптар енгізілді.
– Сыбайлас жемқорлыққа қарсы іс-әрекеттің ұлттық жүйесін жетілдіре отырып, біз жаһандық трендтерді, сондай-ақ дамыған мемлекеттердің және Біріккен Ұлттар Ұйымы, Экономикалық ынтымақтастық және даму ұйымы, Еуропадағы қауіпсіздік және ынтымақтастық ұйымы сияқты халықаралық бірлестіктердің осы саладағы озық тәжірибесін жан-жақты ескереміз, – деді Гүлшара Әбдіқалықова.
Соңында Қазақстан Республикасының Мемлекеттік хатшысы Гүлшара Әбдіқалықова конференцияға қатысушыларға сыбайлас жемқорлыққа қарсы мемлекеттік саясатты одан әрі жетілдіру жолындағы жұмыста табыс тіледі.
///
	 

	Мемлекет басшысы Нұрсұлтан Назарбаев сапар барысында сондай-ақ Қазақстанның олимпиадалық құрамасының мүшелерімен кездесу өткізеді.
///Көрмеге Мәдениет және спорт министрі А.Мұхамедиұлы, Ресей Федерациясының Қазақстан Республикасындағы елшісі М.Бочарников, мемлекеттік органдардың, дипломатиялық корпустың, этномәдени бірлестіктердің өкілдері, ЭКСПО-2017 көрмесіне келген шетелдік қонақтар, ғылыми зиялы қауым және БАҚ өкілдері қатысты.
Іс-шараны ашқан Мемлекеттік хатшы қару-жарақ жасау өнерінің Эрмитаж қорынан жинақталған көрмесі ЭКСПО-2017 көрмесі аясында ұйымдастырылып отырғанын айтты. Халықаралық мамандандырылған көрме аясында барлығы 6 мыңнан астам іс-шара өтеді. Бүкіл дүниежүзіне әйгілі, әлемде адамдар ең көп баратын 20 музейдің бірі болып саналатын Эрмитаждың келуі – Қазақстан мен Ресей арасындағы шынайы достық қарым-қатынастың айғағы.
Сондай-ақ, Гүлшара Әбдіқалықова адамзаттың бүгінде, сарапшылардың пікірінше, жаңа соғыс қатері алдында тұрғанын атап өтті. Сондықтан Қазақстан Президенті өзінің «Әлем. XXI ғасыр» атты манифесінде: «Өткен ғасырлардың қасіретті қателіктерін қайталауға жол бермей, әлемді соғыс қатерінен түпкілікті арылту үшін бүкіл әлем үкіметтерінің, саясаткерлерінің, ғалымдардың, бизнесмендердің, өнер қайраткерлерінің және миллиондаған адамдардың күш-жігерін жұмылдыру қажет» деген болатын.
Осы көрмеге келушілер қару-жарақ жасау өнерінің қыр-сырын ұғынып, Шығыс пен Батыстағы өнердің тарихы мен өркендеуі, қарудың алуан түрі, оларды жасаған орталықтар мен әйгілі қару-жарақ шеберлері жөнінде біле алады.
Жәдігерліктер қоры қару-жарақ жасау өнерінің XV  ғасырдан XIX ғасырдың соңына дейінгі елеулі тарихи даму кезеңін қамтиды.
Көрмеге қару-жарақ жасау өнерінің 70 шақты үлгісі қойылған, олардың қатарында Германиядан, Түркиядан, Жапониядан, Франциядан, Үндістаннан, Италиядан, Испаниядан, Ираннан және әлемнің өзге де елдерінен келген әскери, аңшылық және салтанатты қару-жарақ түрлері бар. 
///Кездесу барысында Қазақстан Президентіне сыртқы барлау қызметінің қазіргі жұмысы және алдағы кезеңге арналған жоспарлары туралы мәлімделді.
Мемлекет басшысы кездесу қорытындысы бойынша бірқатар нақты тапсырма берді.

///
	 

	«Қазақстан – 2050» Стратегиясын іске асыру мәселелеріне арналған отырысты ашқан Мемлекет басшысы әлемдік нарықтағы тұрақсыздық жағдайында ел экономикасының 6%-ға өскені байқалып отырғанын атап өтті.

	– Жалпы Үкімет пен облыстар әкімдерінің қызметтерін оң бағалай келіп, біз алда қандай істер тұрғанына назар аударуға тиіспіз. Өздеріңіз білесіздер, биылғы жыл оңай болмайын деп тұр және барлық бағыт бойынша өте нақты әрі үйлесімді жұмыс қажет. 2013 жылдың қазан айында біз 9 айдың қорытындысын шығардық, түйткілді мәселелерді талқыладық және мен нақты тапсырмалар бердім. 33 тапсырманың орындалу мерзімі таяп қалған болса, тек 11-і ғана толық орындалған. Бұл – үштен бірі. Қалған тапсырмалар сапасыз атқарылды немесе әлі де орындалуда. «Көлеңкелі экономиканы» қысқарту жөнінде нақты ештеңе жасалмады. Жергілікті өзін-өзі басқару органдарының табыс көздерін нығайтуға арналған нақты жоспарлары жоқ. Үкімет пен Ұлттық Банк даму институттарының, зейнетақы қорларының, қаржы ұйымдарының қаражаттарын мемлекет-жекеменшік серіктестігі жобаларына тарту жөніндегі ұсыныстары тиянақталмаған. Ауыл шаруашылығы жөніндегі мәселелер топтамасы іс жүзінде дайын емес. Тізімді жалғастыра беруге болады. Осы мәселенің бәрі Жолдауды сапалы іске асыру үшін өте маңызды, – деді Қазақстан Президенті.

	Нұрсұлтан Назарбаев Жолдауда айтылған ұзақмерзімді жоспарлар мен биылғы жылға арналған, сапалы орындалуға тиіс жеті нақты міндетті еске салды.

	– Үш күн бұрын елімізде теңгені айырбастау бағамына өзгеріс енгізілді. Бұл шара экономиканың өсімін 6%-ға қамтамасыз етуге мүмкіндік береді, ол – алға қойылған барлық мақсаттар мен міндеттерге қол жеткізу үшін қажетті негізгі көрсеткіш. Алыпсатарлыққа қатаң бақылау жасап, егер ондай келеңсіз жайттар анықталған жағдайда қатаң жазалау керек. Әлемдік экономика мен ішкі ахуалдағы үрдістерді ескере келе, Үкімет пен Ұлттық банктің маңызды міндеті – макроэкономикалық және әлеуметтік тұрақтылықты сақтау жөніндегі алдын алу шараларын іске асыру. Мұндай шаралар жеті бағыт бойынша жүзеге асырылуға тиіс, – деді Мемлекет басшысы.

	Қазақстан Президенті халықтың табыстарын қолдау мәселесіне қатысты Үкімет азық-түлік пен әлеуметтік маңызы бар тауарлардың негізгі түрлеріне, жанар-жағармайға, дәрі-дәрмектерге бағаның тұрақтылығын қамтамасыз етуі, сондай-ақ өнімдердің тапшылығына және монополистер қызметінде тарифтердің негізсіз өсуіне жол бермеуі тиіс екеніне тоқталды.

	– Халықты әлеуметтік қолдау жөнінде кешенді шаралар қабылдау қажет. Осыған байланысты Үкіметке 2014 жылдың 1 сәуірінен бастап мемлекеттік мекемелер мен мемлекеттік қазынашылық кәсіпорындарда жұмыс істейтін азаматтық қызметшілердің лауазымдық еңбекақыларына 10% көлемінде ай сайынғы қосымша төлем қарастыруды тапсырамын. Бұл – ең алдымен білім беру, ғылым, денсаулық сақтау, мәдениет, спорт, әлеуметтік қорғау саласы қызметкерлері, – деді Нұрсұлтан Назарбаев.

	Мемлекет басшысы Жолдауда Үкіметке 2015 жылдың 1 шілдесінен бастап азаматтық қызметшілердің еңбекақысын төлеудің жаңа моделін енгізу тапсырылғанын еске салды.

	– Егер азаматтық қызметшілердің еңбекақы өсімін жалпылай алсақ, онда қосымша арттыру есебінен 2015 жылдың 1 шілдесіне қарай ол қызмет саласына байланысты 36%-дан 52 %-ға дейін өседі. Сондай-ақ, биылғы жыл басынан арттыруды ескере отырып, зейнетақы төлемдері көлемінің өсімін 14%-ға, ал мемлекеттік әлеуметтік төлемдер өсімін 12%-ға, атаулы әлеуметтік көмек көлемін арттыруды 12%-ға, студенттер стипендиясының көлемін арттыруды 10%-ға дейін жеткізуді тапсырамын, – деді Қазақстан Президенті.

	Нұрсұлтан Назарбаев Үкіметке фискальдық тұрақтылықты қамтамасыз ету қажеттігін атап өтті.

	– Бюджетті тағы да қараңыздар, қажет болса түзету енгізіңіздер. Тиімсіз шығысты жойып, кіріс резервтерін іске қосыңыздар. Қабылданған әлеуметтік міндеттемелер мен әлеуметтік сипаттағы бюджетті дамыту шығыстары толық көлемде орындалуға тиіс екеніне тоқталғым келеді.

	Сондай-ақ, «Самұрық-Қазына» қорына 2014 жылдың 1 сәуірінен бастап оның құрамына кіретін компаниялардағы тікелей өндірісте еңбек ететін жұмысшылардың еңбекақысын 10%-ға арттыруды тапсырамын. Кеңсе қызметкерлеріне емес, тек өндірісшілерге – жұмысшыларға, инженерлік-техникалық құрамға ғана, – деді Мемлекет басшысы.   

	Бұдан бөлек, Қазақстан Президенті «Қазақмыс», «Арселор Миттал», «Қазмырыш», ENRC  тәрізді тау-кен секторы мен металлургия кешеніндегі ірі компанияларға, сондай-ақ ірі мұнай-газ компаниялары мен өзге де салалардағы кәсіпорындарға осындай өндірісте жұмыс істейтін жұмысшылардың еңбекақысын 10%-ға арттыру мәселесін қарастыру туралы ұсыныс білдірді.

	Нұрсұлтан Назарбаев Ұлттық Банк пен Үкімет инфляцияның шарықтауына жол бермей,  қаржы нарығындағы тұрақтылықты қамтамасыз етуге тиіс екенін атап өтті.

	Мемлекет басшысы кәсіпкерлікті дамытуды ынталандыруға да назар аударды.

	– Үкімет кәсіпкерлікке, әсіресе шағын және орта бизнесті дамытуға жаңаша серпін беретін жүйелі шараларды әзірлеп, іске асыруға тиіс. Бірінші кезекте шағын және орта бизнес субъектілерінің қаржыландыруға қолжетімділік аясы ұлғайтылуға тиіс. Ел экономикасы, кәсіпкерлеріміз ұзақмерзімді несие ресурстарына мұқтаж. Сыртқы көздер жеткіліксіз болып отыр. Экономикаға жедел көмек көрсетіп, оның 6-7% өсімін қамтамасыз ету үшін бізге мемлекет резервтерін пайдалануға тура келеді, – деді Мемлекет басшысы.

	Осыған байланысты Қазақстан Президенті экономиканы несиелік ресурстармен қамтамасыз ету үшін Ұлттық қордан 2014 және 2015 жылдары оларды пайдаланылу бағытын анықтай отырып, 1 триллион теңге бөлуді тапсырды.

	– Біріншіден, шағын және орта бизнеске өңдеу өнеркәсібін дамыту жобаларына несие бөлу. Екіншіден, индустрияландыру бағдарламасының басымдықтары жөніндегі, оның ішінде шетелдіктер қатысатын жобаларды несиелендіру. Ресурстар тек қана өнім өндірісіне бөлінеді. Үкіметке Ұлттық банкпен бірлесіп, осы мәселелердің бүкіл кешенін егжей-тегжейлі пысықтап, биылғы 20 ақпанға дейін маған сондай тетікті іске асыру жөніндегі нақты ұсыныстар беруді тапсырамын, – деді Нұрсұлтан Назарбаев.

	Мемлекет басшысы бұл шараларды олардың ашықтығын қамтамасыз ететін халықаралық қаржы институттарымен бірлесіп іске асыру қажеттігін атап өтті.

	– Бөлінетін қаржыны тиімді пайдаланудың жеке жауапкершілігін Премьер-Министр мен Ұлттық банк төрағасына жүктеймін. Қаражаттың жұмсалуын бақылау жөнінде Ұлттық банк жетекшілік ететін комиссия құруды тапсырамын, ол тоқсан сайын ашық түрде есеп беріп отыруға тиіс, – деді Қазақстан Президенті.

	Нұрсұлтан Назарбаев сонымен қатар Үкімет рұқсат беру жүйесін түбегейлі қайта қарап, әкімшілік процедураларды оңайлатуы тиіс екендігіне тоқталды.

	– Мен кәсіпкерлікті реттейтін барлық нормативтік құқықтық актілерді ревизиядан өткізуді тапсырып та қойдым. Бұл жұмыс 2014 жылғы 1 желтоқсанға дейін емес, 1 маусымға дейін аяқталуы қажет, – деді Мемлекет басшысы.

	Қаржы секторын нығайту мәселесіне қатысты Қазақстан Президенті іске аспай жатқан несиелер мәселесі банк жүйесінде өзекті болып отырғанына назар аударды. 

	– Сондықтан Ұлттық банк пен Үкіметке 2014 жылғы 1 наурызға дейін банктерден проблемалық несиелерді сатып алу жөнінде ұсыныстар енгізуді тапсырамын. Ұлттық банк алдына қоятын міндетім – екінші деңгейлі банктердегі іске аспай жатқан несиелер үлесі 2015 жылғы 1 қаңтарға дейін 15%-ға және 2016 жылғы 1 қаңтарға дейін 10%-ға азаюы тиіс. Банктер осы міндетті орындау үшін барлық қажетті шараны қолдансын. Қайталап айтамын, Ұлттық қордан қаржы ресурстарын берудегі басты ұстанымның бірі – іске аспай жатқан несиелер деңгейін төмендету банктер үшін міндеттеме болуы керек. Проблемалық несиелерді мемлекеттің сатып алуы соған байланысты болады, – деді Нұрсұлтан Назарбаев. 

	Мемлекет басшысы ортамерзімді перспективада инфляцияны 3-4%-ға дейін төмендету үшін Ұлттық банкке 2014 жылғы 15 наурызға дейін инфляциялық шектеу режіміне көшу жөнінде ұсыныстар енгізуді тапсырды.

	– Сондай-ақ, осындай саясаттың тиімділігін қамтамасыз ету мақсатында Ұлттық банкке Үкіметпен бірлесіп, үйлестірілетін бағалар мен тарифтер саласындағы саясатты айқындау жөніндегі шаралар кешенін әзірлеуді де тапсырамын. Бұл жұмыс биылғы бірінші жартыжылдықта аяқталуға тиіс,  – деді Қазақстан Президенті.

	Нұрсұлтан Назарбаев қаржы нарығын жандандыру жөнінде бірқатар түбегейлі шаралар қабылдау қажеттігін айтты.

	– «Халықтық IPO» бағдарламасы лайықты жалғасын таппады. Бірыңғай зейнетақы жинақтаушы қорын құру үдерісі негізсіз созылып кетті. Үкімет пен Ұлттық банкке Қаржы секторын дамытудың 2030 жылға дейінгі бағдарламасын және Зейнетақы жүйесін дамыту тұжырымдамасын әзірлеу аясында зейнетақы жүйесі мен қаржы нарығын дамыту мәселелері жөнінде айқын жоспар ұсынуды тапсырамын.  Мерзім – 2014 жылғы 1 маусымға дейін, – деді Мемлекет басшысы.

	Сонымен қатар, Қазақстан Президенті экономикаға мемлекеттің қатысуын азайту мәселесіне де тоқталды.

	– 2012 жылы «Халықтық IPO» бағдарламасы іске қосылды. Нарыққа тағы 5 компания - «Кегок», «Эйр Астана», «ҚазТрансГаз», «Самұрық-Энерго» және «Қазтеңізтрансфлотты» шығару жоспарланды. «Самұрық-Қазына» ұлттық әл-ауқат қорына Үкіметпен бірлесіп, бір ай мерзім ішінде тиісті ұсыныстар енгізуді тапсырамын, – деді Нұрсұлтан Назарбаев.

	Мемлекет басшысы Жолдауда Үкіметке «Самұрық-Қазына» қорымен бірлесіп, бірінші тоқсанда 2014-2016 жылдарға арналған жекешелендірудің кешенді бағдарламасын әзірлеу тапсырылғанын еске салды.

	– Мемлекеттің қатысуындағы барлық компанияларға талдау жүргізіліп, жекеменшік секторға берілетін кәсіпорындар тізбесі анықталуға тиіс. 2014 жылдың 1 мамырына дейін Yellow Pages Rule қағидаттарын бекіту үшін заң жобасын әзірлеуді тапсырамын. Бұл ретте мемлекеттің жекеменшік компаниялардың капиталына кіруінің ықтимал шарттары мен рәсімдерінің нақты тізбесін қарастыру қажет. Жалпы 2020 жылға дейін мемлекеттік меншіктің үлесі ЭЫДҰ елдерінің деңгейіне – ішкі жалпы өнімнің 15%-ына дейін жеткізілуге тиіс, – деді Қазақстан Президенті.

	Нұрсұлтан Назарбаев «көлеңкелі экономиканы» қысқарту шараларын іске асыру қажеттігін атап өтті.

	– Ресми дереккөздерге сәйкес, ІЖӨ-нің бесінші бөлігі көлеңкеде «жасырылған». Өзге деректер бойынша одан да көп деп бағалануда. Бұл –әлеуметтік мәселелерді шешуге бағыттауға болатын алынбаған салықтар, экономикалық қылмыс пен жалған кәсіпкерлік белең алатын орта. Үкіметке нақты ұсыныстар әзірлеуді тапсырамын. Мерзім – 2014 жылдың 15 наурызына дейін, – деді Мемлекет басшысы.

	Қазақстан Президенті инвестициялық ахуалды жақсартудың маңыздылығын атап өтті.

	– Инвестициялық ахуалға байланысты барлық мәселелер бойынша біз нақты,  ашық әрі айқын ойын ережесін енгізуіміз қажет. Инвесторларға не керек? Оларды бірқатар базалық факторлар қызықтырады: келісімшарттар мен заңнаманың тұрақтылығы, қоғамдағы тұрақтылық және инфрақұрылым, энергоресурстар, көлік, жұмыс күші, ыңғайлы визалық режім. Осының бәрі бізде бар, бірақ мүлде жұмыс істемейді, істесе де, инвестордың пайдасына емес, – деді Нұрсұлтан Назарбаев.

	Мемлекет басшысы өңдеуші салаларға, қызмет көрсету секторына және ауыл шаруашылығына шетелдік капитал тарту үшін инвестицияларды әртараптандыруға барлық жағдайды жасау қажеттігін атап өтті. 

	Қазақстан Президенті шетелдік жұмыс күшін тарту үрдісі де жетілдіруді қажет ететіндігін айтты. Сондай-ақ, кедендік әкімшілендіруді жақсарту жөнінде де кешенді шаралар қабылдау қажет.

	Нұрсұлтан Назарбаев Үкіметке 2014 жылғы 1 мамырға дейін сыртқы сауданы жүргізу кезіндегі әкімшілік рәсімдерді түбегейлі азайту мәселесін пысықтауды тапсырды. Атап айтқанда, еліміздің кедендік шекарасынан кез келген жүктің өтуі 3 күннен аспауы керек.

	Мемлекет басшысы биылғы жылдың 1 мамырына дейінгі мерзім ішінде комиссия құрып,  түп негізінде инвестициялық келісімдер жатуға тиіс инвесторларды ынталандырудың жаңа пакеті бойынша нақты ұсыныстар енгізуді тапсырды.  

	– Осы келісімдер мен келісімшарттардың тұрақтылығын қамтамасыз ету қажет. Кедергі аз, жұмыс әлеуеті жоғары жерлерге ғана инвестициялар келеді. Біз халықаралық деңгейдегі көлік-логистика жүйесін құруға тиіспіз. Ол үшін барлық ұлттық логистикалық активтерді шоғырландырып, серіктестермен бірге «Қазақстан темір жолы» ҰК» АҚ-ның басқаруындағы альянс құру қажет, – деді Қазақстан Президенті.

	Нұрсұлтан Назарбаев экономиканы қарқынды әртараптандыру қажеттігіне, бұл макроэкономикалық тұрақтылық пен орнықты өсуді қамтамасыз ету үшін орта және ұзақмерзімді перспективадағы басты міндет екендігіне тоқталды.

	– Индустрияландырудың мақсаты жеке-дара жобаларды жинап алу емес, қуатты өңдеуші өнеркәсіпті дамыту. Үкіметте шетелдік және отандық инвестициялар тартудың нақты жоспары болуы тиіс. Басымдығы бар әрбір сектор үшін үздік трансұлттық компаниялардың тізімін анықтап, олардың әрқайсысын тарту стратегиясын әзірлеген жөн. Үкімет мұнай-газ және тау-кен, ауыл шаруашылығы машиналарын жасау жабдықтарын өндіретін жетекші компаниялармен нақты жұмыс бастауы қажет. Сондай-ақ бізде өндіріс ашуға әзір инвесторларды анықтап, оларды жан-жақты қолдау керек, – деді Мемлекет басшысы.

	Қазақстан Президенті Үкіметке облыс әкімдерімен бірлесіп, өңірлердің мамандандырылуын айқындауға ден қоюды тапсырды.

	– Бұл кластерлік бастамалардың біртіндеп дамуына негіз болады. Бірінші кезекте экономиканың базалық салаларындағы бәсекелік артықшылықтарымызды дамыту керек. Осы тұста инвестициялық белсенділік төмендеп кетті. Бұл, бірінші кезекте, геологиялық барлауға салынатын инвестицияның жеткіліксіздігіне байланысты. Биылғы қаңтар айында маған Мұнайлы-газды және перспективалы шөгінді алаптар атласы ұсынылды, – деді Нұрсұлтан Назарбаев.

	Мемлекет басшысы көмірсутек қорлары мен пайдалы қазбалардың қатты түрлері біздің экономикамыздың жүйе құрушы элементтері саналатынын атап өтті.

	– Сондықтан геологиялық барлау жұмыстарының бағдарламасын жүзеге асыру қажет.  Бұл мәселелер жеке мемлекеттік орган арқылы реттелуге тиіс, – деді Қазақстан Президенті.

	Нұрсұлтан Назарбаев мұнай және газ саласында технологиялық саясатты айтарлықтай жандандыру қажеттігін айтты.

	– Қазақстанда мұнай алу коэффициенті 30-35 пайыздың айналасында, ал әлемде ол 50 пайызға жетті. 2020 жылға дейін осы коэффициентті арттыру қажет. Бүгінде халықаралық сарапшылардың пікірі газ саласының болашағы зор деген тұжырымға келіп тоғысады. Сұйытылған газ секторына және өзге де газ химиясы мен газ энергетикасына айрықша көңіл бөлінуде. Жалпы, Газ секторын дамытудың 2030 жылға дейінгі тұжырымдамасын әзірлеу қажет, – деді Мемлекет басшысы.

	Қазақстан Президенті энергетика саласында Отын-энергетика кешенін дамытудың 2030 жылға дейінгі тұжырымдамасын әзірлеудің маңыздылығына тоқталды.

	– Биылғы жылдың бірінші тоқсанында АЭС-тің орны мен құрылысына қатысты мәселені де қарап, ұсыныс енгізіңіздер. Бұл ретте жаңартылатын табиғи – су, жер және биологиялық ресурстарды пайдалану үшін қазақстандық ғылымның рөлін күшейтуге назар аудару қажет, – деді Нұрсұлтан Назарбаев.

	Мемлекет басшысы агроөнеркәсіп кешенін дамыту мәселелеріне арнайы тоқталды.

	– Бұл тұста да заманауи аграрлық ғылым құру үшін инвестициялардың, әсіресе шетелдік инвестициялардың келуін қамтамасыз ету өте маңызды. Үкімет ауыл шаруашылығы өнімінің нақты бір түрін өндіру үшін Өңірлердің ауыл шаруашылық жерлерін оңтайлы пайдалану жөнінде мамандандырылу картасын әзірлеп, бекітуі тиіс. Ауыл шаруашылығы тауарлары өндірісі өнім өңдеумен қатар дамуы керек. Ауыл шаруашылығындағы өнімділік пен тиімділікті арттырудың бір жолы – ұсақ шаруашылықтарды кооперациялау. Сондықтан «Ауыл шаруашылығы кооперациясы туралы» бірыңғай заң әзірлеу қажет, – деді Қазақстан Президенті.

	Нұрсұлтан Назарбаев Астанадағы Қазақ агротехникалық университеті базасында ауыл шаруашылығы саласында халықаралық зерттеу университетін құру жөніндегі ұсынысты бір ай ішінде енгізуді тапсырды.     

	Қазақстан Президенті отырысты қорытындылай келіп, аталған мақсаттарға жету үшін Үкіметтің белсенді және сапалы жұмыс істеуі қажеттігін айтты.

	Отырыс барысында Премьер-Министр С.Ахметов, Ұлттық банк төрағасы Қ.Келімбетов, Экономика және бюджеттік жоспарлау министрі Е.Досаев, Еңбек және халықты әлеуметтік қорғау министрі Т.Дүйсенова, Маңғыстау облысының әкімі А.Айдарбаев, Шығыс Қазақстан облысының әкімі Б.Сапарбаев, Солтүстік Қазақстан облысының әкімі С.Ескендіров, Алматы облысының әкімі А.Мұсаханов сөз сөйледі.            



/// 
Кездесу барысында Комитеттің қазіргі қызметі мен алдағы кезеңге арналған міндеттері талқыланды. Атап айтқанда, терроризмге, экстремизмге қарсы іс-қимыл және мемлекеттік шекараны қорғау мәселелері қозғалды.
Елбасы кездесу қорытындысы бойынша бірқатар нақты тапсырма берді. 

///Кездесуге Əзербайжан Республикасының Президенті  И.Əлиев, Беларусь Республикасының Президенті А.Лукашенко, Қырғыз Республикасының Президенті С.Жээнбеков, Молдова Республикасының Президенті И.Додон, Ресей Федерациясының Президенті В.Путин, Тəжікстан Республикасының Президенті Э.Рахмон, Түрікменстан Президенті Г.Бердімұхамедов, Өзбекстан Республикасының Президенті Ш.Мирзиёев, Армения Республикасы Премьер-Министрінің міндетін атқарушы Н.Пашинян қатысты.
Мемлекеттер басшылары кездесу барысында түрлі салалардағы өзара тиімді ынтымақтастықты нығайту жəне оны əрі қарай дамыту мəселелері жөнінде пікір алмасты. 

/// 
Б.Сапарбаев Мемлекет басшысына өңірдің 2015 жылғы әлеуметтік-экономикалық дамуының қорытындылары мен таяу кезеңдегі даму перспективалары туралы баяндады.
Қазақстан Президенті Ақтөбе облысының өндірісі дамыған, өсім қарқыны жоғары, экономикасы әртараптандырылған аймақ екенін атап өтті.
Облыс аумағы арқылы автомобиль жолдары, соның ішінде «Батыс Қытай – Батыс Еуропа» халықаралық көлік дәлізі, теміржол желілері, газ құбырлары өтеді. Олардың маңайында сервистік орындарды дамытып, жұмыс орындарын ашуға болады, – деді Нұрсұлтан Назарбаев.
Сонымен қатар, Мемлекет басшысы Парламент Мәжілісінің кезектен тыс сайлауын өткізуге байланысты халық арасында кеңінен түсіндіру жұмыстарын жүргізу қажеттігіне назар аударды.
Жаһандық дағдарыс әлемнің көптеген елдерін қамтыды. Сондықтан бұл орайда әлеуметтік тұрақтылықты сақтау, халықты жұмыспен қамту, шағын және орта бизнесті қаржылық жағынан қолдау, «Нұрлы жол» бағдарламасын жүзеге асыруды қамтамасыз ету маңызды, – деді Қазақстан Президенті.
Ақтөбе облысының әкімі Қазақстан Президенті тапсырмасының және өңірде жүзеге асырылып жатқан мемлекеттік бағдарламалардың арқасында азаматтардың жағдайы жақсарып келе жатқанын айтты.
Экономикалық дағдарысқа қарамастан, облыс экономикасының өсіміне қол жеткізілді. Маңызды бағыттың бірі халықтың жұмыспен қамтылуын қамтамасыз ету болып саналады. Жұмыссыздық деңгейі 4,8% болды. Өңірдегі бірқатар ірі кәсіпорындармен арада жұмысшыларды қысқартуға жол бермеу, еңбекақыны уақтылы төлеу және ұжымдық шарттарды орындау жөнінде дағдарысқа қарсы меморандумдар жасалды. Сонымен қатар, Сіз берген тапсырмалар аясында «Қазхром», «Русская медная компания» және «Восход-Oriel»  сияқты компаниялар өз жұмысшыларының еңбекақысын 1 қаңтардан бастап 10-15 пайызға көтерді. Бұл бағыттағы жұмыстар өзге кәсіпорындарда да жүргізіліп жатыр, – деді Б.Сапарбаев.
Ол бюджеттің кіріс бөлігін толықтыру үшін қосымша резервтер іздеу мақсатымен мемлекет пен жекеменшік серіктестігін дамыту, халықаралық қаржы институттары мен инвесторлардың қаражатын тарту жұмыстары жүргізіліп жатқанын айтты. Мәселен, мемлекет пен жекеменшік серіктестігі аясында 29 жоба қарастырылып жатыр, солардың қатарында жедел медициналық жәрдем қызметі ғимараты, қалалық балалар стоматологиялық емханасы, мұз сарайы, жекпе-жек сарайы, футбол манежі, 7 балабақша, 3 емхана, 1 аурухана және 1 мектеп құрылысы бар.
Сонымен қатар, облыста ішкі өсім резервтерін іздеп табуға арналған іс-шаралар жоспары әзірленді. 2015 жылы бюджет 9,2 миллиард теңгеге оңтайландырылса, биыл қосымша тағы 2,3 миллиард теңгеге оңтайландыру жоспарланып отыр. Бюджет қаражатын үнемдеу мақсатымен әлеуметтік нысандарды, мемлекеттік мекемелердің автокөліктерін газ отынына көшіру қарастырылған, бұл жыл сайын шамамен 500 миллион теңге үнемдеуге мүмкіндік береді. Сондай-ақ жер қойнауын пайдаланушылардың сатып алу үдерісі аясында жергілікті өнімдер көлемі мен олардың әлеуметтік жауапкершілік деңгейі арттырылады. Мысалы, Ақтөбе кәсіпорындары 2016 жылы әлеуметтік жобаларға 6,6 миллион доллар бөледі.
Мемлекет басшысы кездесу қорытындысы бойынша Б.Сапарбаевқа жұмыспен қамтуға, өңір халқының әл-ауқатын арттыруға қатысты бірқатар нақты тапсырма берді, сондай-ақ облысты әлеуметтік-экономикалық дамытуға байланысты қойылған барлық мақсаттар мен міндеттерді сапалы жүзеге асыру қажеттігін айтты. 

/// 
2 шілдеде Қазақстан Президентінің қатысуымен Индустрияландыру күнін өткізу жоспарлануда. Іс-шара «Нұрлы жол» және елді индустриялық-инновациялық дамыту жөніндегі мемлекеттік бағдарламалардың жүзеге асырылу барысына арналады. Оның аясында Индустрияландыру картасындағы жаңа жобаларды және «Нұрлы жол» бағдарламасы аясындағы инфрақұрылымдық нысандар құрысын іске қосу рәсімі өтеді. Сонымен қатар, Қазақстанның өндіріс тауарларының көрмесі ұйымдастырылады.
3 шілдеде өтетін жиында Жаңғырту жөніндегі ұлттық комиссияның есебі тыңдалады.
4-6 шілде күндері Мемлекет басшысының Астана күніне арналған іс-шараларға қатысуы жоспарланған.
8 шілдеде елімізге Үндістан Премьер-министрі Нарендра Моди сапармен келеді. Сапар барысында Қазақстан-Үндістан ынтымақтастығын одан әрі нығайту жолдары қарастырылады.  
9-10 шілдеде Қазақстан Президентінің Ресей Федерациясының Уфа қаласында өтетін ШЫҰ және БРИКС саммиттеріне қатысуы көзделген.
***
Сонымен қатар, Президенттің Баспасөз қызметі 3 шілдеде Мемлекет басшысының akorda.kz ресми сайтының жаңартылған нұсқасын іске қосуды жоспарлап отыр.
Жаңа сайттың ерекшеліктері ретінде оның қолайлы құрылымы мен навигацияларын, сайттың планшеттер мен смартфондарда толық көрінуіне лайықталған дизайнын, «Президентке хат» функциясы аясында Мемлекет басшысына хат жолдау мүмкіндігі қарастырылғанын атап айтуға болады. 
///
	 

	Дәурен Әскербекұлы Абаев Қазақстан Республикасы Президентінің кеңесшісі – Қазақстан Республикасы Президентінің Баспасөз хатшысы қызметіне тағайындалды.
/// 
Отырысты ашқан Мемлекеттік хатшы «Мерейлі отбасы» ұлттық конкурсы Қазақстан Президентінің бастамасымен жыл сайын өткізілетінін айтты.
Гүлшара Әбдіқалықова Мемлекет басшысының «Болашаққа бағдар: рухани жаңғырту» атты бағдарламалық мақаласының негізгі ережелерінің бірі рухани құндылықтарды сақтау және жаңғырту болып саналатындықтан, биылғы конкурстың маңызы зор екенін атап өтті. Адам бойында рухани құндылықтар қалыптастыруда отбасы институты маңызды рөл атқарады.
Конкурс неке және отбасы институтын, қоғамдағы ізгілік пен адамгершілікті нығайтуға бағытталған. Ол биыл төртінші рет өткізіліп отыр. Байқауға 2879 отбасы қатысты, 2016 жылмен салыстырғанда олардың саны 11,6% өскен (2016 жылы 2579 отбасы қатысқан). Бұл ретте қатысушылардың 36,2%-ы (1041 отбасы) – көпбалалы отбасылар (2016 жылы 1065 отбасы болған).
Сонымен қатар, былтырмен салыстырғанда бір мамандықпен айналысатын әулеттер өкілдерінен құралған отбасылар саны 6,8%-ға (2016 жылы – 483, 2017 жылы – 516) және жас отбасылар саны 6%-ға ұлғайды (2016 жылы – 472, 2017 жылы – 500).
Мамыр айында барлық облыстар мен республикалық маңызы бар қалаларда аймақтық кезеңнің соңғы мәресіндегі жеңімпаздарын салтанатты марапаттау іс-шаралары өткізіліп, төртінші – ұлттық кезеңге қатысатын 2 отбасы анықталған болатын.
Отырыста ұлттық кезеңге қатысатын 16 үміткер бекітілді.
«Мерейлі отбасы» конкурсының финалдық кезеңінде жеңімпазды анықтауға еліміздің барлық азаматтары СМС-хабарламалар жіберу және kaztube.kz сайты арқылы интерактивті дауыс беру әдісімен тікелей атсалыса алады.
Дауыс беру қорытындысы қыркүйектің екінші жексенбісінде – Отбасы күні қарсаңында шығарылады. 
 
/// 
Авторлар хатта былтырғы жылдың ел өмірінде айшықты оқиғаларға толы болғанын айтады. Соның ішінде мемлекеттілігіміздің негізі – Қазақ хандығының 550 жылдығын мерекелеудің айрықша орны бар екенін атап өткен.
«Сіздің шешіміңізбен Астанада басталған мереке жалғасын тауып, Қазақ хандығының туы көтерілген Жамбыл жерінде зор табыспен өтті. Хандықтың мерекесі халықтың берекесі болды», – делінген хатта.
Жұртшылық өкілдері мерекелік шаралар аясында ашылған жаңа нысандар Тараз шаһарының көркін еселеп, елдің рухын көтере түскеніне, жастардың тарихи санасын жаңғыртқанына назар аударған.
Соңында авторлар болашақ ұрпақ үшін барлық жағдай жасалып жатқаны үшін Мемлекет басшысына алғыс айтып, Елбасыға мықты денсаулық пен табыс тілеген. 
///Отырыста Жоғары Еуразия экономикалық кеңес мүшелері күн тәртібіндегі цифрландыру мәселелерін іске асыру барысы жөніндегі баяндаманы тыңдап, газ, мұнай және мұнай өнімдері салаларында ортақ нарық қалыптастырудың, сондай-ақ интеграциялық бірлестік аясындағы өзара ықпалдастықтың өзекті мәселелерін талқылады.
Қазақстан Президенті Еуразия экономикалық одағының тарихында 2018 жылдың ерекше орын алатынын айтты.
– Әлемдік экономиканың құбылмалылығына байланысты сыртқы жағдайлар мен тәуекелдерге қарамастан, біз өсімнің оң қарқынын сақтап қала алдық. Биылғы қаңтар-қыркүйек айларында сыртқы және өзара сауда-саттық көлемі айтарлықтай артты, – деді Мемлекет басшысы.
Сонымен қатар, Нұрсұлтан Назарбаев бірлескен кәсіпорындар жұмысында оң үрдістің бар екенін атап өтті.
Қазақстан Президенті биыл Еуразия экономикалық одағының жаңа Кеден кодексі күшіне енгенін айтты. Онда кеден ісін әкімшілендіруге, соның ішінде бизнес үдерістерін автоматтандыруға және «бір терезе» қағидатын енгізуге қатысты заманауи тәсілдерді қолдану қарастырылған.
Сондай-ақ, Мемлекет басшысы күн тәртібіндегі цифрландыру мәселелерінің 2025 жылға дейінгі негізгі бағыттарын іске асыру жөніндегі жұмыстардың нәтижелеріне тоқталды.
– Қазақстан және Ресей кеден қызметтері арасында транзиттік жүктерге спутник арқылы мониторинг жүргізу жөніндегі сынақ сәтті өтті. Өзара саудадағы кедергілер мен шектеулерді жою үшін тиісті жұмыстар жүргізілуде. Халықаралық ынтымақтастық та белсенді дамып келеді, – деді Нұрсұлтан Назарбаев.
Қазақстан Президенті Еуразия экономикалық одағы аясындағы өзара ықпалдастықты одан әрі кеңейту үдерісіне қолдау білдіріп, Еуразия экономикалық комиссиясы мен оған мүше елдердің үкіметтері тарапынан жаңа жұмыс бағыттарының әрқайсысының экономикалық тұрғыдан мақсатқа қаншалықты сай келетіндігіне терең талдау жасау қажеттігін атап өтті.
– Жалпы, біз Еуразия экономикалық одағының негізгі мақсаттарына – тауарлар мен қызметтердің, капитал мен жұмыс күшінің еркін айналымын қамтамасыз етуге батыл қадам жасап келеміз. Сонымен бірге, Еуразия экономикалық одағының толыққанды жұмыс істеуін қамтамасыз ету үшін тағы да күш жұмылдыруымыз керек, –деді Мемлекет басшысы.
Нұрсұлтан Назарбаев төрт «еркіндікті» қамтамасыз етуге бағытталған құжаттар, соның ішінде Еуразия экономикалық одағына мүше елдердің азаматтарын зейнетақымен қамту туралы келісім жөніндегі жұмыстарды аяқтаудың маңыздылығын айтты.
– Бізге 2025 жылға қарай өзара саудадағы барлық кедергіні жою қажет. Бұл – бірлестігіміздің толыққанды қызмет етуінің маңызды талабы. Комиссия мен үкіметтер осы бағыттағы жұмыстарды жандандыруы керек, – деді Қазақстан Президенті.
Мемлекет басшысы экономиканың басты секторларындағы ірі жобаларды іске асыру қажет екеніне тоқталды. Осыған байланысты, Комиссия мен Еуразия экономикалық одағына мүше елдердің үкіметтеріне осындай жобалардың тізімін жасау ұсынылды.
– Мен сонау 1994 жылы Мәскеу мемлекеттік университетінің қабырғасында осы интеграциялық жобаны құру идеясын алғаш рет жария етіп, тең құқылық пен еркіндік қағидаттары жөнінде айттым. Сол кезде бірте-бірте халықаралық аренаның белді мүшесіне айналатын қуатты экономикалық одақ қалыптасады деп ойладым. Бүгінде бұл идея шындыққа айналды. Келесі жылы Еуразия экономикалық одағы туралы келісімге қол қойылғанына 5 жыл және еуразиялық интеграция идеясына 25 жыл толады. Осы екі мерейлі сәтке арналған кезекті отырысты келесі жылы мамыр айында Астанада өткізуді ұсынамын, – деді Нұрсұлтан Назарбаев.
Соңында Қазақстан Президенті бүгінгі отырыстың қорытындысы бойынша қабылданатын шешімдер ұйымның одан әрі дамуына тың серпін беретініне сенім білдірді.
– 2019 жылы Еуразия экономикалық одағының органдарына Армения төрағалық етеді. Сіздердің төрағалықтарыңыз халықтарымыздың игілігі үшін табысты өтуіне тілектеспін, – деді Мемлекет басшысы.
Жоғары Еуразия экономикалық кеңесі отырысының қорытындысы бойынша мынадай құжаттар қабылданды:
1. Еуразия экономикалық одағы аясында интеграциялық үдерістерді одан әрі дамыту туралы декларация.
2. "Еуразия экономикалық одағы аясындағы интеграциялық үдерістерді дамыту стратегиясы туралы" өкім.
3. "Еуразия экономикалық одағының ортақ газ нарығын құру туралы" шешім.
4. "Еуразия экономикалық одағының ортақ мұнай және мұнай өнімдерінің нарығын құру туралы" шешім.
5. "Бір тараптан Еуразия экономикалық одағы мен оған мүше мемлекеттер және екінші тараптан Қытай Халық Республикасы арасындағы сауда-экономикалық ынтымақтастық туралы 2018 жылғы 17 мамырдағы келісімнің күшіне енуі туралы" шешім.
6. "Бір тараптан Еуразия экономикалық одағы мен оған мүше мемлекеттер және екінші тараптан Иран Ислам Республикасы арасындағы еркін сауда аймағын құруға алып келетін 2018 жылғы 17 мамырдағы уақытша келісімнің күшіне енуі туралы" шешім.
7. "Еуразия экономикалық комиссиясының жұмыс регламентіне №1 қосымшаға өзгерістер енгізу туралы" шешім.
8. "Еуразия экономикалық одағының 2019 жылға арналған халықаралық қызметінің негізгі бағыттары туралы" шешім.
9. "Жоғары Еуразия экономикалық кеңесінің 2015 жылғы 8 мамырдағы №13 шешімін іске асыру туралы" өкім.
10. "Еуразия экономикалық комиссиясының трансшекаралық нарықтардағы бәсекелестіктің ахуалы және ондағы бәсекелестіктің жалпы ережелерін бұзудың алдын алу жөніндегі 2017 жылғы есебі туралы" өкім.
11. "Жерді қашықтықтан зондтаудың ұлттық мәлімет көздері негізінде Еуразия экономикалық одағына мүше мемлекеттердің ғарыштық және геоақпараттық қызметтер көрсету саласындағы ынтымақтастығын дамыту туралы" өкім.
12. "Еуразия экономикалық одағының 2019 жылға арналған бюджеті туралы" шешім.
13. "Еуразия экономикалық одағының сотына арыз-шағым жасау барысында шаруашылық ететін субъектілер тарапынан төленетін баж мөлшерін бекіту туралы" шешім.
14. "Еуразия экономикалық одағын дамытуға қосқан үлесі үшін медалі туралы" шешім.
15. "Еуразия экономикалық комиссиясының алқасы мүшесінің өкілеттігін мерзімінен бұрын тоқтату туралы" шешім.
16. "Еуразия экономикалық комиссиясының алқасы мүшесін тағайындау туралы" шешім.
17. "Еуразия экономикалық одағының органдарына төрағалық ету туралы" шешім.
18. "Жоғары Еуразия экономикалық кеңесінің кезекті отырысын өткізу уақыты мен орны туралы" өкім.





///Мемлекеттер басшылары Нұрсұлтан Назарбаевтың Қазақстан Республикасының Президенті өкілеттігін атқаруын 2019 жылғы 20 наурыздан бастап тоқтатуына байланысты қабылдаған шешімі жөнінде әңгімелесті.
Президенттер алдағы уақытта тұрақты байланыстарын жалғастыра беруге уағдаласты.
///Елбасы әрбір қазақстандық үшін мемлекеттік ту ерекше маңызға ие екенін айтып, еліміз тәуелсіздік жылдарында абыройлы даму жолынан өткеніне тоқталды.
– Біз елорда күні қарсаңында мемлекеттік туымызды көтеру рәсімін дәстүрлі түрде өткізіп келеміз. 25 жыл ішінде Қазақстанды бір тудың астына біріккен біртұтас ұлт ретінде қалыптастыра алдық, – деді Мемлекет басшысы.
Нұрсұлтан Назарбаев Қазақстанның жаһандық технологиялық дамудың алдыңғы шебінен табылуға ұмтылатынын айтып, еліміздің экономика және спорт салаларындағы жетістіктерін де ерекше атап өтті.
– Қазақстанның көк байрағы әлемнің көптеген ірі ареналарында ұлтымыздың мерейі үстем болғанда желбірейді. Біз елімізге деген шынайы қуаныш пен мақтаныш сезіміне толы сәттерге Алматыда өткен Қысқы универсиада ойындарының барысында куә болдық. Аспан түстес көк туымыздың астында Қазақстан бүкіл әлемге танылды, – деді Қазақстан Президенті.
Елбасы Қазақстанның жаһандық үдерістерге белсенді атсалысып отырғанына назар аударып, еліміз халықаралық аренада бітімгершілік қызметті жалғастыра беретінін айтты.
– Біз қақтығысып жатқан тараптарды келісімге келіп, татуласуға шақыратын мемлекетке айналдық. Сол арқылы беделіміз де артып келеді. Біз жер бетінде бейбітшілік орнату үшін күресіп, ядролық қарудың жойылуына атсалысудамыз. Біз сенімге ие болып, біртұтас әрі толерантты қоғамда өмір сүрудеміз. Сондықтан мұнда әлемдік және дәстүрлі діндер көшбасшыларының съезін өткізіп келеміз, – деді Мемлекет басшысы.
Нұрсұлтан Назарбаев бірлік еліміздің одан әрі дамуының және алдымызға қойған барлық міндеттер мен бағдарламаларды іске асырудың негізі екенін атап өтті.
Сонымен қатар, Елбасы Астананың тәуелсіз Қазақстан тарихындағы рөлі мен мәнінің жоғары екенін айтты.
– Астана – мүмкіндіктеріміздің, халқымыздың ұлылығы мен ауызбіршілігінің нышаны. Елордамыз – Орталық Азияның, бүкіл Азия құрлығының маржаны. Біз бас қаламызды сүйеміз, ал қонақтарымыз оған тамсана қарайды, – деді Қазақстан Президенті.
Салтанатты рәсім барысында Мемлекет басшысы – Қазақстан Республикасы Қарулы Күштерінің Жоғарғы Бас қолбасшысы еліміздің жоғары әскери оқу орындары – Қорғаныс министрлігі Құрлық әскерлері Әскери институтының, Қорғаныс министрлігі Радиоэлектроника және байланыс әскери-инженерлік институтының, Ұлттық қауіпсіздік комитеті Шекара академиясының, Ішкі істер министрлігі академиясының, Ішкі істер министрлігі Ұлттық ұлан Әскери институтының, Ішкі істер министрлігі Көкшетау техникалық институтының үздік түлектеріне офицерлік шендер тапсырды.
Қазақстан Президенті жоғары әскери оқу орындарының барлық түлектеріне Отанымызға қызмет ету және қазіргі әлемдегі үдерістер жағдайында ұлтымыздың мүддесін қорғау парыз екендігін ескертті.
– Сіздерден офицерлік міндетті мүлтіксіз орындау талап етіледі, қайда жерде болсаңыздар да, туымызды қорғап, оны биікте ұстауға тиіссіздер. Сіздерге күрделі әрі жауапты миссия жүктеледі, ол – азаматтардың бейбіт өмір сүруін қамтамасыз ету және еліміздің ұлттық мүддесін қорғау, – деді Елбасы.
Соңында Нұрсұлтан Назарбаев ту көтеру рәсімінен кейін елорда күні құрметіне арналған мерекелік іс-шаралардың басталатынын айтып, барша жұртты келе жатқан мейраммен құттықтады.




///
	 

	Мемлекет басшысы Нұрсұлтан Назарбаев сапар барысында сондай-ақ Қазақстанның олимпиадалық құрамасының мүшелерімен кездесу өткізеді.
///«Жаңғырудың негізі – тұрақтылық, бірлік, келісім» атты тақырыппен өткен биылғы сессияға 1500-ден астам адам қатысты. Олардың қатарында елдің барлық өңірінен келген Ассамблея ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы органдардың, саяси партиялардың, діни бірлестіктердің, үкіметтік емес ұйымдардың басшылары, жоғары оқу орындарының ректорлары, шет мемлекеттердің дипломатиялық миссияларының, ғылыми, шығармашыл зиялы қауымның және БАҚ өкілдері бар.
Жиналғандар алдында сөйлеген сөзінде Елбасы 2017 жыл тәуелсіз Қазақстан тарихында еліміз үшін ерекше жыл болып саналатынын атап өтті.
– Жүйелі жаңғыру биыл біздің бүкіл жұмыстарымыздың өзегіне айналды. Біріншіден, экономикалық жаңғыруды қолға алдық. Екіншіден, саяси жаңғыруды бастадық. Үшіншіден, рухани жаңғыруға кірістік. Бұған мен «Болашаққа бағдар: рухани жаңғыру» атты мақаламды арнағанымды білесіздер, – деді Мемлекет басшысы.
Президент бағдарламалық мақаладағы негізгі міндеттерге назар аударып, Қазақстан қоғамының даму кезеңдеріне қатысты ойын ортаға салды.
– Мен ең алдымен болашақ қазақстандықтың болмысын айқындап, қандай болуы қажеттігін атап өттім. Біріншіден, ол – әлемдік бәсекеге қабілетті жасампаз тұлға. Екіншіден, алдына нақты мақсаттар қойып, соған ұмтылатын прагматик, әрі реалист. Үшіншіден, ұлттық бірегейлігін нығайтып, ұлтының дамуын тежейтін барлық нәрселерден бас тартатын адам. Төртіншіден, білімнің салтанат құруын ең маңызды іс санайтын, жаһандық білімнің шыңына шыққан жан. Бесіншіден, тек эволюциялық даму ғана халқының өсіп-өркендеуіне мүмкіндік беретінін жақсы түсінетін саналы азамат. Алтыншыдан, ол – түрлі тілдерді игерген, әлемнің үздік тәжірибелерін алуға және заман талаптарына сай өзгеруге қабілетті, сана-сезімі ашық жан, – деді Нұрсұлтан Назарбаев.
Сонымен бірге, Елбасы Қоғамдық сананы жаңғырту бағдарламасын іске асыру жөніндегі ұлттық комиссияның рөліне тоқталып, бағдарламалық мақалада көрсетілген жобалардың терең зерттелуінің маңыздылығын айтты.
Мемлекет басшысы Қазақстан халқы Ассамблеясының рухани жаңғыруға белсене атсалысатынына сенім білдіріп, Ассамблея мүшелеріне өз әлеуетін іске асыруға мүмкіндік беретін бірқатар жобаға тоқталды.
– Бірінші. «Туған жер» жобасы Ассамблея үшін зор мүмкіндіктерге жол ашып береді. Екінші. «Қазақстанның 100 жаңа есімі» жобасына Ассамблея тікелей қатысып, басы-қасында жүруі керек. Біздің қаншама замандастарымыз, қаншама Ассамблея белсенділері ел игілігі үшін риясыз қызмет етіп жүр. Ұлтына, қай өңірден екеніне, жынысына қарамастан біз олардың барлығын елге таныта білуіміз керек. Мұнда қойылатын талап біреу ғана, ол – азаматтың Қазақстан дамуына қосқан үлесі. Үшінші. Ассамблея «Жаһандағы заманауи қазақстандық мәдениет» жобасына табысты атсалыса алады, – деді Қазақстан Президенті.
Сондай-ақ, Нұрсұлтан Назарбаев жастардың сана-сезімін қалыптастыру үшін айрықша маңызы бар «Жаңа гуманитарлық білім» жобасын атап өтті.
– Жоба әлемнің жетекші тілдерінен ең үздік оқулықтарды қазақ тіліне аударуды көздейді. Философия, әлеуметтану, экономика, мәдениеттану, шығыстану салалары бойынша ағылшын, орыс, француз, испан тілдерінде және басқа да тілдерде басылған тамаша оқулықтар бар. Оқу процесіндегі ғылыми айналымға олардың енгізілуі отандық білімді жаңа деңгейге көтеретініне сенімдімін, – деді Мемлекет басшысы.
Елбасы мемлекет пен қоғам алдында тұрған заманауи жаһандық сын-қатерлерге назар аударып, орталық және жергілікті мемлекеттік органдарға елімізде бейбітшілік пен келісімді сақтау үшін ерекше шешімдер қарастыруды тапсырды.
– Тұтас қоғам да, жеке азаматтар да бейбітшіліктің, тұрақтылық пен келісімнің өздігінен келе салмайтынын білуге тиіс. Мемлекет ұдайы этносаралық және конфессияаралық процестердің тамырын басып, жіті қадағалап отыр. Ұлттық бірлікті нығайта түсу үшін Қазақстан халқы Ассамблеясы мен барлық мемлекеттік органдар тұрақты, күнделікті жұмыс жасауда, – деді Қазақстан Президенті.
Нұрсұлтан Назарбаев қабылданып жатқан шаралардың дұрыстығын және өз уақытында атқарылып жатқанын атап өтіп, Қазақстан халқы Ассамблеясы мен мемлекеттік органдар алдына жаңа міндеттер қойды.
– Бірінші міндет. Жүйелі жаңғырудың мақсаттарына жауап бере алатын қоғамдық сана-сезім қалыптастыру керек. Бұл процеске мемлекет пен азаматтық қоғам, білім беру мен әлеуметтік сала, жеке бизнес пен масс-медиа, бәрі де тартылуы қажет, – деп тапсырды Елбасы.
Мемлекет басшысы екінші міндет ретінде азаматтық бірегейлікті нығайтып, бірлік пен келісімді қамтамасыз ету қажеттігін айтты. Осыған орай, Қазақстан Президенті бірқатар нақты тапсырма берді.
– Дін істері және азаматтық қоғам министрлігіне облыс әкімдерімен бірлесіп, Ассамблеяның барлық деңгейдегі қоғамдық келісім кеңестерінің 2017-2018 жылдарға арналған, діни экстремизмге қарсы тұру жөніндегі жоспарын дайындауды тапсырамын. Сонымен қатар, ҚХА қоғамдық келісім кеңестерінің жұмысын реттеп, олардың қызметтерінің нақты критерийлерін жасауы керек. Бұдан бөлек, Үкіметке қайырымдылықты дамыту, оның ашықтығын қамтамасыз ету жөнінде ұсыныстар енгізуді тапсырамын. Облыстардың, Астана  мен Алматы қалаларының әкімдері ҚХА жұмысының жаңа бағдарын – қоғамдық келісім кеңестері, қайырымдылық және медиация жұмыстарын күшейтуі қажет, – деп тапсырма берді Нұрсұлтан Назарбаев.
Сессия барысында Мемлекет басшысы ақпараттық жұмыстарға ерекше мән беріп, 2018 жылы Қазақстан халқы Ассамблеясының көпфункционалды мультимедиалық порталын ашуды, сондай-ақ «Қазақстан халқы» интерактивті тарихи картасын жасауды тапсырды.
– Ел иесі – қазақтың мемлекет құраушы ретіндегі айрықша рөлін ескере отырып жасалуға тиіс электронды карта ежелгі қазақ жерінде сан түрлі ұлт өкілдерінің ұйысу процесін көрнекі және толық көрсетіп береді. Білім және ғылым министрлігіне ҚХА-мен бірлесіп ғылыми негізде осы интерактивті картаны жасап, келесі жылы «Алғыс айту» күніне орай тұсауын кесуді тапсырамын, – деді Елбасы.
Сондай-ақ, Қазақстан Президенті бизнес, шығармашылық және ғылыми зиялы қауым өкілдерін «Туған жер» жобасына қатысуға және өз ауылдастарын қолдау үшін күш жұмылдыруға шақырды.
Сессияда Қазақстан халқы Ассамблеясының ғылыми-сараптау тобының төрағасы, еңбекті қорғау және қауіпсіздік техникасы бөлімінің бастығы, жүк тиеу және түсіру жөніндегі кешеннің докер-механизаторы, ақын, журналист, балалар ауруханасының нефрология бөлімшесінің меңгерушісі, теолог, «Ұлттық волонтерлер желісі» заңды тұлғалар бірлестігінің төрайымы, шаруа қожалығының басшысы, Росарио қаласындағы (Аргентина) Қазақстан мәдениеті орталығының директоры, режиссер, қоғамдық ұйым жетекшісі, кәсіпкер-инвестор және жоғары оқу орнының студенті сөз сөйледі.
Нұрсұлтан Назарбаев Қазақстан халқы Ассамблеясы мүшелерінің сөздерінде көптеген мәнді мәселелер көтерілгеніне тоқталып, БАҚ өкілдеріне оны терең талдау жөнінде ұсыныс айтты.
Сөзінің соңында Мемлекет басшысы барша қазақстандықтарды алдағы Қазақстан халқының бірлігі күнімен құттықтап, бейбіт өмір, игілік пен бақ-береке тіледі.
Қазақстан Президенті сессия барысында ҚХА мүшесі, Ақтөбе облыстық қоғамдық келісім кеңесінің төрағасы Сергей Викторович Вишнякті және ҚХА кеңесінің мүшесі, «Әзербайжандар қауымдастығы» республикалық қоғамдық бірлестігінің төрағасы Абилфас Муслимович Хамедовті Ассамблея төрағасының орынбасарлары етіп тағайындау туралы өкімге қол қойды.
XXV сессия соңында Ассамблея қабылдаған мәлімдемеде рухани жаңғырудың заңдылық және қажеттілік екені, Қазақстан дамуының бүкіл стратегиясына оның тұтастық дарытатыны атап көрсетілді.
Іс-шара аяқталған соң Мемлекет басшысы салтанатты концертке қатысты.












///Елбасы әрбір қазақстандық үшін мемлекеттік ту ерекше маңызға ие екенін айтып, еліміз тәуелсіздік жылдарында абыройлы даму жолынан өткеніне тоқталды.
– Біз елорда күні қарсаңында мемлекеттік туымызды көтеру рәсімін дәстүрлі түрде өткізіп келеміз. 25 жыл ішінде Қазақстанды бір тудың астына біріккен біртұтас ұлт ретінде қалыптастыра алдық, – деді Мемлекет басшысы.
Нұрсұлтан Назарбаев Қазақстанның жаһандық технологиялық дамудың алдыңғы шебінен табылуға ұмтылатынын айтып, еліміздің экономика және спорт салаларындағы жетістіктерін де ерекше атап өтті.
– Қазақстанның көк байрағы әлемнің көптеген ірі ареналарында ұлтымыздың мерейі үстем болғанда желбірейді. Біз елімізге деген шынайы қуаныш пен мақтаныш сезіміне толы сәттерге Алматыда өткен Қысқы универсиада ойындарының барысында куә болдық. Аспан түстес көк туымыздың астында Қазақстан бүкіл әлемге танылды, – деді Қазақстан Президенті.
Елбасы Қазақстанның жаһандық үдерістерге белсенді атсалысып отырғанына назар аударып, еліміз халықаралық аренада бітімгершілік қызметті жалғастыра беретінін айтты.
– Біз қақтығысып жатқан тараптарды келісімге келіп, татуласуға шақыратын мемлекетке айналдық. Сол арқылы беделіміз де артып келеді. Біз жер бетінде бейбітшілік орнату үшін күресіп, ядролық қарудың жойылуына атсалысудамыз. Біз сенімге ие болып, біртұтас әрі толерантты қоғамда өмір сүрудеміз. Сондықтан мұнда әлемдік және дәстүрлі діндер көшбасшыларының съезін өткізіп келеміз, – деді Мемлекет басшысы.
Нұрсұлтан Назарбаев бірлік еліміздің одан әрі дамуының және алдымызға қойған барлық міндеттер мен бағдарламаларды іске асырудың негізі екенін атап өтті.
Сонымен қатар, Елбасы Астананың тәуелсіз Қазақстан тарихындағы рөлі мен мәнінің жоғары екенін айтты.
– Астана – мүмкіндіктеріміздің, халқымыздың ұлылығы мен ауызбіршілігінің нышаны. Елордамыз – Орталық Азияның, бүкіл Азия құрлығының маржаны. Біз бас қаламызды сүйеміз, ал қонақтарымыз оған тамсана қарайды, – деді Қазақстан Президенті.
Салтанатты рәсім барысында Мемлекет басшысы – Қазақстан Республикасы Қарулы Күштерінің Жоғарғы Бас қолбасшысы еліміздің жоғары әскери оқу орындары – Қорғаныс министрлігі Құрлық әскерлері Әскери институтының, Қорғаныс министрлігі Радиоэлектроника және байланыс әскери-инженерлік институтының, Ұлттық қауіпсіздік комитеті Шекара академиясының, Ішкі істер министрлігі академиясының, Ішкі істер министрлігі Ұлттық ұлан Әскери институтының, Ішкі істер министрлігі Көкшетау техникалық институтының үздік түлектеріне офицерлік шендер тапсырды.
Қазақстан Президенті жоғары әскери оқу орындарының барлық түлектеріне Отанымызға қызмет ету және қазіргі әлемдегі үдерістер жағдайында ұлтымыздың мүддесін қорғау парыз екендігін ескертті.
– Сіздерден офицерлік міндетті мүлтіксіз орындау талап етіледі, қайда жерде болсаңыздар да, туымызды қорғап, оны биікте ұстауға тиіссіздер. Сіздерге күрделі әрі жауапты миссия жүктеледі, ол – азаматтардың бейбіт өмір сүруін қамтамасыз ету және еліміздің ұлттық мүддесін қорғау, – деді Елбасы.
Соңында Нұрсұлтан Назарбаев ту көтеру рәсімінен кейін елорда күні құрметіне арналған мерекелік іс-шаралардың басталатынын айтып, барша жұртты келе жатқан мейраммен құттықтады.




///
	 

	Нұрсұлтан Назарбаев Қазақстанның ұлттық олимпиадалық комитетінің қонақ қабылдау үйінде өткен кездесу барысында Сочидегі Олимпиада ойындардың өткізілу тарихында республикамызға географиялық жағынан ең жақын тұрғанына тоқталды. Олимпиадалық құраманың мүшелеріне сөз арнаған Қазақстан Президенті спорттың біріктіруші күш екенін атап өтті. 

	– Сіздердің әрқайсыңыздың олимпиадалық лицензияны жеңіп алуыңыздың өзі – спорттық карьерадағы үлкен жетістік. Лондон Олимпиадасынан кейін біз спорттық жетістіктер деңгейін жоғары көтердік, мен енді сіздерге жаңа жеңістер тілеймін. Бүгінде мемлекет сіздердің халықаралық аренада зор жетістіктерге жетулеріңіз үшін барлық жағдайды жасап отыр. Менің тапсырмам бойынша барлық қажетті қаражат бөлініп, спорт ғимараттары салынды, сіздермен бірге үздік отандық және шетелдік бапкерлер жұмыс істейді. Өз басым сіздерді әрдайым қолдаймын және жетістіктеріңізді қадағалап отырамын, – деді Мемлекет басшысы.

	Нұрсұлтан Назарбаев газеттер мен телевидениенің арқасында қазақстандықтар олимпиадашылардың әрқайсысын білетінін және оларға бүкіл еліміз шынайы жанкүйер болатынын айтты.

	– Жанкүйерлер бірінші рет Олимпиаданы жаңадан ашылған «ҚазСпорт» арнасынан көреді. Сіздер үшін миллиондаған отандасымыз жанкүйер болады және сіздерден жоғары нәтиже күтеді. Біз Сочидегі басты сайысқа олимпиадашылар мен жаттықтырушылардың барлығы жақсы дайындалғанын білеміз, – деді Қазақстан Президенті.

	Сондай-ақ, Нұрсұлтан Назарбаев 2022 жылғы қысқы Олимпиадалық ойындарды өткізуге Алматының кандидатурасы ұсынылғанын, елімізде заманауи спорттық инфрақұрылымдар және жарыстарды ең жоғары деңгейде өткізу тәжірибелері бар екенін атап көрсетті.

	Кездесу барысында олимпиадалық команда мүшелері өздеріне ұдайы көңіл бөліп, қолдайтыны үшін Мемлекет басшысына ризашылықтарын білдірді, сондай-ақ естелік кәдесый тапсырды.

	Кездесу соңында Қазақстан Президенті спортшыларға денсаулық, күш-жігер және олимпиадалық жеңіс тіледі.

	Мемлекет басшысы сондай-ақ қонақ қабылдау үйіндегі кездесу барысында «Астана Экспо-2017» ҰК» АҚ басқарма төрағасы Талғат Ермегияевтің Астанада дүниежүзілік көрмені өткізу жоспарлары туралы және Алматы қаласының әкімі Ахметжан Есімовтің 2022 жылғы қысқы Олимпиадалық ойындарды өткізуге Алматы қаласы өтінімін дайындау барысы жайлы есептерін тыңдады.       

	      



///Нұрсұлтан Назарбаев Пәкістанның Премьер-Министрімен кездесу барысында оған Шанхай ынтымақтастық ұйымының саммитіне және «Астана ЭКСПО-2017» дүние жүзілік көрмесінің ашылуына келгені үшін алғыс айтты.
– Сіздің ЭКСПО-ның ашылуына және ШЫҰ-ның ертеңгі саммитіне қатысуға келгеніңіз үшін ризамын. Пәкістанды ұйымға мүше ретінде қабылдау үдерісі 12 жыл бұрын дәл осы жерде басталған, ертең аяқталады, – деді Қазақстан Президенті.  
Нұрсұлтан Назарбаев мемлекетаралық кооперацияны жолға қоюдың және Қазақстан мен Пәкістан арасындағы екіжақты қатынастарды одан әрі дамытудың маңыздылығын атап өтті.  
Н.Шариф Астананың көркейе түскеніне назар аударып, Нұрсұлтан Назарбаевтың Қазақстанның жаңа астанасын салудағы рөліне тоқталды.
– Сіз Астананың құрылысына қатысты теңдессіз әрі таңғаларлық жұмыс атқардыңыз. Мен Қазақстан астанасындағы өзгерістерге қайран қалып отырмын. Сіздің көзқарасыңыз бен көшбасшылығыңыз осы қаланың және  бүкіл еліңіздің гүлденуіне қол жеткізді, – деді Пәкістанның Премьер-Министрі.
Кездесу соңында екіжақты байланыстардың өзекті мәселелері талқыланды.
 


///Мемлекет басшысы Тегеран қаласындағы ел парламентінің ғимараты мен имам Хомейни кесенесі аумағындағы террорлық актілер салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
Елбасы Қазақстан халқының және жеке өзінің атынан қаза болғандардың отбасылары мен жақындарына көңіл айтты.   
«Біз бейбітшілік пен қауіпсіздікке қауіп төндіріп отырған халықаралық терроризм мен экстремизмнің кез-келген түрін қатаң айыптаймыз.
Елдеріміздің бейбіт өмірі мен қауіпсіздігін қамтамасыз ету үшін қазіргі заманғы қауіп-қатерлерге қарсы күресте Қазақстан Иранмен ынтымақтастықты жалғастыруға әрқашан дайын», – делінген жеделхатта. 
///Қазақстан Президентіне өңірдің негізгі әлеуметтік-экономикалық көрсеткіштері, соның ішінде өнеркәсіп, ауыл шаруашылығы және құрылыс салаларындағы өндірістің өсімі жөнінде есеп берілді.
Қасым-Жомарт Тоқаев облыстағы тұрғын үй құрылысының қарқынын арттыру, соның ішінде көпбалалы отбасыларды баспанамен қамтамасыз ету қажеттігіне назар аударды.
Мемлекет басшысы атаулы әлеуметтік көмекті белгілі бір санаттағы азаматтарға берудің, сондай-ақ, атаулы әлеуметтік көмек алатын еңбекке жарамды адамдарды жұмыспен қамтудың маңыздылығын атап өтті.
Жеңіс Қасымбек туристік кластер қалыптастырудың перспективалары және Ұлытау ауданында қажетті жол инфрақұрылымы, сондай-ақ, Балқаш көлі аймағы мен Қарқаралы ауданында туризм саласын жаңғырту туралы баяндады.
Президент Қарағанды облысындағы көктемгі су тасқыны жағдайын мұқият бақылауға алып, төтенше жағдайдың алдын алу үшін қажетті дайындық шараларын жүргізуді тапсырды.  
 

///Шавкат Мирзиёев Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай зор қимастық ниетін білдірді.
Өзбекстан Президенті Шавкат Мирзиёев Нұрсұлтан Назарбаевты «осындай маңызды шешім қабылдай білетін ұлы саясаткер әрі Президент» деп атады.
Екі ел көшбасшылары алдағы уақытта тұрақты байланыстарын жалғастыра беруге уағдаласты.
///Кеңеске Президент Әкімшілігінің басшысы Ә.Жақсыбеков, Президенттің көмекшісі – Қауіпсіздік кеңесінің хатшысы В.Жұмақанов, Бас прокурор Ж.Асанов, Мемлекеттік күзет қызметінің бастығы А.Күреңбеков, Қорғаныс министрі С.Жасұзақов, Ішкі істер министрі Қ.Қасымов, «Сырбар» сыртқы барлау қызметінің директоры Ғ.Байжанов, Астана қаласының әкімі Ә.Исекешев, «Астана ЭКСПО-2017» ҰК» АҚ басқарма төрағасы А.Есімов, Ұлттық қауіпсіздік комитеті төрағасының бірінші орынбасары С.Әбіш қатысты.
Басқосуда «ЭКСПО-2017» халықаралық көрмесін өткізудің жалпы тәртібі және оны өткізу кезінде елорда тұрғындары мен қонақтарының қауіпсіздігін қамтамасыз ету мәселелері қаралды.
Мемлекет басшысы алдағы іс-шараны дайындау және оны сапалы өткізу үшін ауқымды жұмыстар атқарылғанын атап өтті.    
– Біз шешуші сәтке – көрменің ашылуына таяп қалдық. Қазақстанның астанасына келетін қонақтар саны көп болады. Бүгінде «ЭКСПО-2017» көрмесіне 1,2 миллион билет сатылған екен. Бұл – біз күткендегіден әлдеқайда көп, – деді Мемлекет басшысы.
Нұрсұлтан Назарбаев әлемдегі жағдайдың тұрақсыз екенін ескере отырып, көрмені өткізу кезінде қонақтар мен ел азаматтарының қауіпсіздігін Астанада ғана емес, барлық өңірімізде де жоғары деңгейде қамтамасыз ету маңызды екенін атап өтті. Бұл үшін әр басшыға жеке жауапкершілік жүктеледі.   
Мемлекет басшысы кеңес қорытындысы бойынша бірқатар тапсырма берді.       

///Қасым-Жомарт Тоқаев белгілі архитектор, академик, Мемлекеттік сыйлықтың лауреаты Әбдісағит Тәтіғұловтың дүние салуына байланысты оның отбасына көңіл айту жеделхатын жолдады.
«Әбдісағит Шаймұханбетұлы Қазақстанда құрылыс саласын дамытуға үлкен үлес қосқан қайраткер. Ұзақ жылдар бойы «KAZGOR» жобалау академиясын басқарып, елімізде еңселі ғимараттар мен салтанатты сарайлардың бой көтеруіне сіңірген еңбегі өте мол. Ол ұлттық сәулет мектебін қалыптастырып, шәкірт тәрбиелеудің озық үлгісін көрсетті. Өнегелі ғұмыр кешіп, соңына өшпес із қалдырған Әбдісағит Тәтіғұловтың жарқын бейнесі халқымыздың жүрегінде мәңгі сақталады», – делінген жеделхатта.
///Кездесу барысында Питер Фостер Қасым-Жомарт Тоқаевқа ұлттық әуе компаниясының қазіргі жағдайы мен оны дамытудың жоспары, атап айтқанда, жолаушылар тасымалының ішкі көлемін арттыру және жаңадан ашылған шетелдік бағыттар, әуе билеттерінің бағасын арзандату шаралары жайында баяндады.
Питер Фостердің айтуынша, «Fly Arystan» еншілес әуе компаниясын ашқаннан бері Қазақстан әлемдегі әуе тасымалы бойынша ішкі нарығы жылдам дамып келе жатқан елдердің қатарына қосылған.  
Сонымен қатар ол Қазақстан Президентіне компанияның әуе паркінің жаңаланғаны, оның ішінде, «Boeing-757» ұшақтарының ұзақ жолға арналған «Airbus А321» әуе кемесіне алмастырылып жатқаны туралы айтты. Бұдан бөлек 2023 жылға дейін «Boeing-787» ұшақтарын сатып алу жөніндегі жоспарымен бөлісті.
Мемлекет басшысы «Ашық аспан» режимін одан әрі дамытудың және жаңа шет елдік бағыттарды ашу, оның ішінде, Сингапур, Нью-Йорк секілді әлемнің басқа да ірі қалаларымен қатынас орнатудың маңыздылығын атап өтті.
Қасым-Жомарт Тоқаев ел азаматтары үшін әуе билеттерін арзандату бағытында жүргізіліп жатқан жұмыстарға баса мән берді.

/// 
Авторлар хатта былтырғы жылдың ел өмірінде айшықты оқиғаларға толы болғанын айтады. Соның ішінде мемлекеттілігіміздің негізі – Қазақ хандығының 550 жылдығын мерекелеудің айрықша орны бар екенін атап өткен.
«Сіздің шешіміңізбен Астанада басталған мереке жалғасын тауып, Қазақ хандығының туы көтерілген Жамбыл жерінде зор табыспен өтті. Хандықтың мерекесі халықтың берекесі болды», – делінген хатта.
Жұртшылық өкілдері мерекелік шаралар аясында ашылған жаңа нысандар Тараз шаһарының көркін еселеп, елдің рухын көтере түскеніне, жастардың тарихи санасын жаңғыртқанына назар аударған.
Соңында авторлар болашақ ұрпақ үшін барлық жағдай жасалып жатқаны үшін Мемлекет басшысына алғыс айтып, Елбасыға мықты денсаулық пен табыс тілеген. 
///Абай Айдарханұлы Бисембаев Қазақстан Республикасының Тұңғыш Президенті – Елбасының Көмекшісі – Қазақстан Республикасының Президенті Іс Басқарушысының Бірінші орынбасары болып тағайындалсын.
 
 Қазақстан Республикасының
Тұңғыш Президенті – Елбасы                                                Н. Назарбаев
 
Астана, 2019 жылғы 19 наурыз
                 № 3
///Мемлекет басшысы шағын құрамда өткен кездесуде елдеріміз арасында сенім мен ынтымақтастықтың жоғары деңгейі орныққанын және Қытай Халық Республикасы басшысының Қазақстанға үшінші рет сапармен келіп отырғаны соның дәлелі екенін атап өтті.  
– Біздің сенімді байланыстарымыз үкіметтеріміз арасындағы өзара іс-қимылдың барлық бағытына әсер етеді. Қазақстан мен Қытай арасындағы мемлекетаралық қатынастар үлгі етуге тұрарлық деп нық сеніммен айтуға болады. Арамызда шешімі табылмаған мәселелер жоқ, туындайтын кез келген проблемалар өз шешімін тауып келеді, – деді Нұрсұлтан Назарбаев.        
Қазақстан Президенті тікелей шетелдік инвестициялардың, бөлінген несиенің  көлемі мен бірлескен кәсіпорындардың саны жағынан ҚХР еліміздің негізгі экономикалық серіктестерінің біріне айналғанын атап өтті.  
Нұрсұлтан Назарбаев, сондай-ақ, энергетика, көлік және логистика саласында атқарылып жатқан жұмыстардың маңыздылығына тоқталды.   
– Өзіңіз алғаш рет Қазақстанда жария еткен Ұлы Жібек жолын дамыту жөніндегі «Бір белдеу, бір жол» идеяңызды ерекше атап өткім келеді. Біз осы идеяны «Нұрлы жол» бағдарламасымен ұштастыру жөнінде бірлескен келісімге қол қойдық. Қазақстан Қытайдың шекарасынан Каспий теңізіне дейінгі теміржолды жалғастырып, Хоргосты Алматымен байланыстырды. Сол арқылы ҚХР-дың Қазақстанмен және бүкіл Орталық Азиямен байланысы жолға қойылды. Енді салынған көлік магистральдарының толық жұмысын қамтамасыз ету керек, – деді Мемлекет басшысы.
Соңында Қазақстан Президенті Қытайдың жақын көрші ғана емес, стратегиялық сипаттағы өзара сенімді қатынас орнатқан достық ниеттегі  серіктес екенін атап өтті.
ҚХР Төрағасы бүгінгі кездесуді екіжақты байланыстардың достық сипатын танытатын шара ретінде қарастыратынын айтты.  
– Біз мемлекетаралық өзара іс-қимылдың жоғары деңгейінде тығыз араласып келеміз. Бұл Қазақстан-Қытай қатынастарының стратегиялық сипаты бар екенін білдіреді. Біздің арамызда ең жақын қарым-қатынас орныққан. Өзіңіз орынды атап өткендей, менің бастамаммен Қазақстанда көтерілген «Бір белдеу, бір жол» идеясы бүкіл дүние жүзінде қолдау тапты. Бұл бастама әлемдік үдерістердің қазіргі заманғы жалпы үрдістеріне сай келеді. Шын мәнінде бұл – әлемнің экономикалық жаһандануының қатерлеріне жауап беретін ортақ бастама, – деді Си Цзиньпин.      


//////
	 

	Әңгімелесу барысында екі мемлекеттің көшбасшылары екіжақты ынтымақтастықтың басымдығы бар бағыттарын талқылады, сондай-ақ сауда-экономикалық саладағы өзара ықпалдастықты жандандыру жолдарын айқындады.

	Бұдан бөлек, 2014 жылғы маусымда Түркияда өткізу жоспарланған Түркітілдес мемлекеттер ынтымақтастық кеңесінің алдағы саммитіне дайындық мәселелері сөз болды.     

	 
///Мемлекеттер басшылары екі жақты ынтымақтастық мәселелерін талқылап, саяси, экономикалық және мәдени-гуманитарлық салалардағы қарым-қатынастардың оң қарқынын атап өтті.
Сондай-ақ, көшбасшылар Санкт-Петербургте өтетін Жоғары Еуразия экономикалық кеңесінің отырысы қарсаңында Еуразия экономикалық одағын одан әрі дамыту мәселелері жөнінде пікір алмасты.
/// 
Кеңеске Премьер-Министр К.Мәсімов, Мемлекеттік хатшы Г.Әбдіқалықова, Президент Әкімшілігінің Басшысы Н.Нығматулин, Конституциялық кеңес төрағасы И.Рогов, Бас прокурор А.Дауылбаев және басқалар қатысты.
Іс-шара барысында Мемлекет басшысы депутаттардың кезектен тыс Мәжіліс сайлауын өткізу және барлық деңгейдегі мәслихаттардың кезекті сайлауын өткізу туралы бастамасына байланысты үндеу жасады.
Қазақстан Президенті Парламент Мәжілісі депутаттарының өкілеттіктерін мерзімінен бұрын доғару және жаңа сайлау белгілеу жөніндегі ұсынысын жан-жақты қарастырғанын айтты.
Нұрсұлтан Назарбаев жаңа кезеңде шикізатқа төмен баға жағдайында өмір сүруге бейімделіп, индустрияландыруды, шағын және орта бизнесті дамытуды белсенді жалғастыру керектігін атап өтті. 
– Осы бір күрделі ахуалда біздің бәріміз үшін ең маңыздысы – ысырапсыз өмір сүру, ресурстарды үнемдеу, жұмыс орындарын сақтау екенін түсіну. Үкімет пен Парламентке бұл жағдайда бірлесіп, жинақы жұмыс істеп, жедел шешім қабылдау қажет. Біздің халқымызға бұрынғыша бірігіп, осы күрделі уақытта кез келген ықтимал арандатуларға, қажет болса, заңнамалық тұрғыдан тойтарыс беру керек. Ол жағдайдың нашарлауына кінәлілерді іздеп, саясиландырғысы келетіндерге де қатысты. Бұл – жаһандық үдеріс, оған бірде-бір ел, соның ішінде Қазақстан да ықпал ете алған жоқ. Сондықтан бәріміз топтасып, бір-бірімізге көмектесуіміз керек, – деді Мемлекет басшысы.
Қазақстан Президенті біздің қоғам бүгінде түрлі сын-қатерлерге дайын екеніне назар аударды.
Біз Тәуелсіздіктің ширек ғасырға жуық абыройлы жолын жүріп өттік. Біз жасампаз еңбекте шыңдалып, табысты, қалыптасқан және әлемге сыйлы мемлекет құрған біртұтас халыққа айналдық. Мен депутаттардың бастамасын Қазақстан мен қазақстандықтардың тағдырына отаншылдық тұрғыдан қамқорлық танытудың көрінісі деп қабылдаймын. Мәжілістің кезектен тыс сайлауы (оның ішінде Қазақстан халқы Ассамблеясының да депутаттары бар) және өңірлік мәслихаттардың кезекті сайлауы бірге өтуі уақытты да, қаржыны да үнемдейді. Барша депутаттарға мемлекетшіл ұстанымы мен аса жоғары тарихи жауапкершілік танытқаны үшін алғысымды айтамын, – деді Нұрсұлтан Назарбаев.
Мемлекет басшысы ел Конституциясы талаптарына сәйкес, Парламент Палаталары төрағаларымен, Премьер-Министрмен және Конституциялық кеңес төрағасымен консультациялар өткізгенін, соның қорытындысы бойынша депутаттардың бастамасын қолдауға шешім қабылданғанын айтты.
Билік саласы өкілдері құрамының жаңартылуы еліміз бен халқымыздың мүддесіне сай келетіндігіне сенімім кәміл. Саяси партиялар күн тәртібіндегі міндеттерді түсіне білетін сауатты, іскер және ел мүддесіне адал кандидаттарды ұсынуға тиіс. Бүгін мен Бесінші шақырылымдағы Парламент Мәжілісінің өкілеттігін мерзімінен бұрін тоқтату туралы Жарлыққа қол қойдым. Мәжілістің кезектен тыс сайлауы 2016 жылғы 20 наурызға белгіленді, – деді Қазақстан Президенті.
Нұрсұлтан Назарбаев бүкіл қазақстандықтарды, қоғамның барлық әлеуметтік топтарын уақыт талабы тудырған шешімді қолдауға шақырды.
Баршаңызды сайлауға белсене қатысуға, еліміздің болашағы жолындағы тұтастығымыз бен бірлігімізді тағы да танытуға шақырамын. Конституцияның кепілі ретінде Орталық сайлау комиссиясына және барлық өкілетті мемлекеттік органдарға алдағы сайлауда заңдылықты, ашықтықты және әділеттілікті қамтамасыз етуді тапсырамын. Дауыс беру науқаны және сайлау күрделі кезеңде ұлтты ұйыстырып, біздің Қазақстанымызды жаңа белестерге алып шығуға көмектеседі деп сенемін, – деді Мемлекет басшысы.  
Үндеудің толық мәтінін мына жерден қараңыз. 

///Сооронбай Жээнбеков Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай қимастық ниетін білдірді.
Қырғызстан Президенті Сооронбай Жээнбеков Нұрсұлтан Назарбаевтың екі ел халықтары арасындағы бауырластық қарым-қатынастарды нығайтуға зор үлес қосқанын атап өтті.
Екі ел көшбасшылары алдағы уақытта  тұрақты байланыстарын жалғастыра беруге уағдаласты.
///
	

	Өз сөзінде Нұрсұлтан Назарбаев Мемлекеттік тудың көтерілуі арқылы дәстүр бойынша Астана күніне арналған мерекелік іс-шаралардың басталатынын айтты.

	– Бұл күндері Астана жастығының мерейтойын атап өтуда. Қалалардың да адамдар тәрізді өз тарихы, өз тағдыры болады. Жас Астана тарихы – ақиқатқа айналған ұлттық арманымыздың жылнамасы. Осы жылдары еліміздің барлық өңірінен келген жүз мыңдаған қазақстандық елордамыздың құрылысы мен қалыптасуына елеулі үлестерін қосты. Астана – әр қазақстандық үшін олардың жүрегіне жақын, біз өз қолымызбен тұрғызып жатқан жаңа Отанымыздың бір бөлігі, – деді Қазақстан Президенті.               

	Мемлекет басшысы 15 жыл ішінде өңірлік жалпы өнім 45 есе өсіп, оның көлемі 2.7 триллион теңгеге жеткенін атап өтті.

	– Бүгінде Астана – барша Қазақстанның инновациялық өзегі. Мұнда Қазақстанда ешқашан болмаған жаңа өнеркәсіп салалары – тепловоздар, вагондар, тікұшақтар құрылысы пайда болды. Жаңа жоғары оқу орындарында еліміздің инновациялық индустриясы үшін кадрлар даярлануда. Астана Қазақстанның жаңа рухани-мәдени орталығына айналды. Мұнда бүкіл әлем үшін бірегей болып саналатын «Қазақстан» және «Астана Опера» концерттік залдары салынды. Астана – барша қазақстандықтардың бірлігінің символы. Сондықтан Астананың 15 жылдығы – Қазақстан халқының жалпыұлттық мерекесі. Астана елдің барлық өңіріне дамудың үлгісін көрсетті. Барлық облыс орталықтары мен өзге де қалалар бүгінде Астанаға қарап жаңа нысандар салуда, абаттана түсуде, – деді Нұрсұлтан Назарбаев.  

	Қазақстан Президенті бүгін еліміздің Мемлекеттік Туы астында Қазақстанның әскери жоғары оқу орындарының үздік түлектеріне дәстүрлі түрде офицерлік шендер тапсырылуының символдық мәні барын атап өтті.

	– Біз өз тағдырын Отан қорғаумен байланыстырғандардың барлығына бүкіл ел болып игі тілек тілейміз. Қазақстан –  әлемнің барша мемлекеті үшін  бейбіт, толерантты ел, тату көрші және лайықты серіктес. Бірақ сонда да Қарулы Күштеріміз Отанымыздың қауіпсіздігі мен егемендігін қырағы күзетіп тұр, қазақстандықтардың бейбіт өмірін қорғайды. Әр жыл сайын армиямыздың қатары жас офицерлер буынымен – жоғары әскери оқу орындары түлектерімен толығады. Бүгін бұл алаңға оқуда ең жоғары көрсеткішке жеткен жауынгерлік дайындық үздіктері шақырылды. Жоғары Бас Қолбасшы ретінде мен әскери жоғары оқу орындары түлектерін оларға офицерлік атақтардың берілуімен құттықтаймын, – деді Мемлекет басшысы.

	Қазақстан Президентінің қолынан офицерлік шендер алған түлектер еліміздің қауіпсіздігін қамтамасыз етуге бар күш-жігерін жұмсайтындарына сендірді.

	Жас офицерлерге ақ жол тілеген сөзінде Қазақстан Президенті тәуелсіздік кезеңінде республикада бірнеше жоғары және орта әскери білім беру мекемесі салынғанын атап өтті.

	– Бүгінде елдің барлық өңірінде жас сарбаздар, офицерлер қызмет атқаруда. Ертең сендер олардың тәлімгеріне, ағаларына айналасыңдар. Нағыз Отан қорғаушыларға айналуы үшін оларға көңіл бөліп, қамқорлық көрсетіңдер, үйретіңдер. Офицер бола отырып, Сіздер алдарыңа биік мақсат – мемлекетке қызмет ету, оның қауіпсіздігін қамтаасыз ету міндетін қойып отырсыңдар, – деді Мемлекет басшысы.

	Рәсімнің соңынан Қазақстан Президенті қала тұрғындарымен әңгімелесіп, оларды алдағы Астана күнімен құттықтады.    

	

	

	

	

///Шавкат Мирзиёев Нұрсұлтан Назарбаевтың Қазақстан Республикасының Президенті өкілеттігін тоқтату туралы шешім қабылдауына орай зор қимастық ниетін білдірді.
Өзбекстан Президенті Шавкат Мирзиёев Нұрсұлтан Назарбаевты «осындай маңызды шешім қабылдай білетін ұлы саясаткер әрі Президент» деп атады.
Екі ел көшбасшылары алдағы уақытта тұрақты байланыстарын жалғастыра беруге уағдаласты.
///Қазақстан Президенті Армения басшысына Астана экономикалық форумына қатысуға келгені үшін ризашылығын білдіріп, екі ел арасындағы ынтымақтастық мәселелеріне тоқталды.
– Қазақстанда армян ұлтының өкілдері өзге этностармен жарасымды өмір сүріп, еліміздің әлеуметтік-экономикалық дамуына зор үлес қосып келеді. Екіжақты ынтымақтастықтың бастауында Тұңғыш Президент – Елбасы Нұрсұлтан Назарбаев тұр. Сол кісінің идеясының негізінде құрылған Еуразиялық экономикалық одақ аясындағы ынтымақтастығымыз да артып келеді. Сонымен қатар БҰҰ сияқты ғаламдық, Ұжымдық қауіпсіздік шарты ұйымы сынды аймақтық ұйымдарда да ұстанымымыз жақын, – деді Қасым-Жомарт Тоқаев.
Армен Саркисян тараптардың экономикалық байланысын арттыруда Астана қаржы орталығының маңызы зор екенін айтты.
– Біз халықаралық ұйымдар аясында да, екіжақты қарым-қатынаста да ынтымақтаса жұмыс істеп келеміз. Астана қаржы орталығының құрылуы екі ел арасындағы экономикалық байланыстарды одан әрі дамыта түсетініне сенемін, – деді Армен Саркисян.
Тараптар екі ел арасындағы сауда айналымының өткен жылы 30 пайызға артқанын атап өтіп, алдағы уақытта осы бағыттағы ынтымақтастықты кеңейте беруге уағдаласты.


///Нұрсұлтан Назарбаев Бейбітшілік және келісім сарайында Қазақстан халқы Ассамблеясының XXV сессиясы басталар алдында жас әнші Димаш Құдайбергеновпен кездесті.
Қазақстан Президенті әңгіме барысында Д.Құдайбергеновті Қытайда өткен халықаралық байқаудағы жеңісімен құттықтап, оған бақ-береке және зор шығармашылық табыс тіледі.
– Сенің бойыңда айрықша дарын бар. Соны сақтай біл. Мен сенің болашағыңның жарқын болуын тілеймін. Халқыңа қызмет ету жолында қуатың сарқылмағай. Сені қазір барлық жерге шақырып жатыр. Сол үшін саған мықты денсаулық керек, – деген Елбасы жас дарынға батасын берді.
Д.Құдайбергенов Мемлекет басшысына көрсеткен қолдауы үшін алғысын білдіріп, өзінің алдағы жоспарлары жөнінде айтты.
Кездесу соңында Қазақстан Президенті жас әншінің шығармашылық жолында жаңа жетістіктерге жетуіне тілектестік білдірді.

///Мемлекет басшысы елорданың айналасындағы жасыл аймақты тікұшақпен аралап, оған қырғауылдар мен еліктер жіберудің дәстүрлі шарасына қатысты. Сондай-ақ, іс-шара соңында бұқаралық ақпарат құралдарының өкілдері үшін брифинг өткізді.
Қазақстан Президенті бүгінде Астана маңындағы 80 мыңға жуық гектар жерге ағаш отырызылғанын және 2020 жылға қарай оның аумағы 100 мың гектарға жететінін атап өтті.
Нұрсұлтан Назарбаев «жасыл желектегі» жан-жануарлар мен өсімдік әлемінің әртүрлілігіне назар аударып, ағаш егуді көбейту жөніндегі жоспарлар туралы айтты.
– Ғалымдар мен орманшыларға атқарған жұмыстары үшін алғыс білдіремін. Бұл жерде ағаш өсіру оңай шаруа емес. Қазір мұнда үлкен орман алқабы пайда болды. Астананың айналасындағы орман кеңістігі жан-жануарлар мен құстар емін-еркін мекен ететін табиғи алқапқа айналды, – деді Елбасы.
Мемлекет басшысы қала маңындағы орман алқабы елорданың қолайлы климатын қалыптастырып, экологиясын жақсартуда маңызды рөл атқаратынын атап өтті.
Сонымен бірге, Қазақстан Президенті орман алқабының аумағында рекреациялық аймақ салу нәтижелеріне тоқталып, «жасыл желекті» «еліміздің тынысы» деп атады.
– Адамдар осы жерде қанша жыл өмір сүрсе, орманымыз да сонша уақыт тұрады. Бұл – еліміздің байлығы. Астанада «ЭКСПО-2017» халықаралық көрмесі өтіп жатыр. Ол «жасыл дамудың» қағидаттары мен идеясын ұстанатын қала ретінде Астананың имиджін нығайтуға септігін тигізеді. Елорда ішіндегі саябақтар да белсенді түрде жақсартылуда, – деді Нұрсұлтан Назарбаев.
Елбасы болашақ ұрпақты, өз елінің нағыз патриоттарын тәрбиелеп өсіруде табиғатты сақтаудың және туған жерді құрметтеудің маңыздылығына ерекше тоқталды.

///Қазақстан Президенті орман алқабының аумағын тікұшақпен аралап көріп, «Балқарағай» демалыс аймағында орналасқан этноауылда болды, сондай-ақ «жасыл аймақты» дамыту үшін атқарылып жатқан жұмыстардың барысы мен оны одан әрі көгалдандыру жоспарлары туралы хабардар болды.
Кеңесте Ауыл шаруашылығы вице-министрі Е.Нысанбаев есеп берді. Вице-министрдің мәліметіне сәйкес, бүгінде 1997 жылдан бастап отырғызылған орман алқабының көлемі 80 мыңға жуық гектарға жетті.
Е.Нысанбаев отырғызылған көшеттердің жағдайына ұдайы мониторинг жасап, республикамыздың кәсіби ұйымдарының қатысуымен ғылыми зерттеу жұмыстарын жүргізу Астана қаласы маңында «жасыл желекті» қалыптастыруды қамтамасыз ететін негізгі шара болып саналатынын айтты.
Кеңеске Президент Әкімшілігінің Басшысы Ә.Жақсыбеков, Астана қаласының әкімі Ә.Исекешев, Ақмола облысының әкімі М.Мырзалин, Премьер-Министрдің орынбасары – Ауыл шаруашылығы министрі А.Мырзахметов та қатысты.
***
Жасыл аймақты қалыптастыру туризм мен рекреацияны дамытуға септігін тигізеді. Бүгінде 10 орман пайдаланушыға «Жасыл Аймақ» республикалық мемлекеттік кәсіпорнының мемлекеттік орман қоры аумағынан ​мәдени-сауықтыру және рекреациялық мақсатпен орманды ұзақмерзімді пайдалануға учаскілер берілген.
Сондай-ақ, Астана қаласының шетінде елорда тұрғындары мен қонақтарының демалуы үшін Қосшы мен Ильинка кенттері арасында велосипед жолы салынды. Бұл жаңа технологиялық стандарттарға сай салынған және ұзындығы 23 шақырымды құрайтын әрі орманды жерде орналасқан ел аумағындағы бірден-бір велосипед жолы саналады. Қала әкімшілігі Астана айналасындағы велосипед жолы желісін 258 шақырымға дейін ұзартуды жоспарлап отыр.






///Кездесуге Қазақстан Республикасының Қоғамдық даму министрі Д.Кәлетаев, Түркия Республикасының Жастар және спорт министрі М.Касапоглу, Түркі тілдес мемлекеттер ынтымақтастығы кеңесінің бас хатшысы Б.Әміреев, Әзербайжан Республикасының Жастар және спорт вице-министрі И.Исмаилов, Қырғыз Республикасының Жастар, дене шынықтыру және спорт істері агенттігінің директоры Қ.Аманқұлов қатысты.
Кездесу барысында Гүлшара Әбдіқалықова Мемлекет басшысы Нұрсұлтан Назарбаевтың «Ұлы даланың жеті қыры» атты мақаласындағы «Қазақстан – күллі түркі халықтарының қасиетті «Қара шаңырағы». Бүгінгі қазақтың сайын даласынан әлемнің әр түкпіріне тараған түркі тектес тайпалар мен халықтар басқа елдер мен өңірлердің тарихи үдерістеріне елеулі үлес қосты» деген сөздеріне тоқталды.
– Халықаралық аренада түркі халықтарының татулығы мен бірлігі идеясын нығайту ісінде Түркі тілдес мемлекеттер ынтымақтастығының кеңесі маңызды орын алады, – деді Мемлекеттік хатшы.
Бұл ұйымның қолдауымен жастар және спорт саласында іс-шаралар белсенді түрде өткізіліп келеді. Баку қаласында 2018 жылғы сәуірде тұңғыш рет түркі тілдес елдердің студенттік ойындары, қыркүйекте Шолпан-Ата қаласында Көшпенділердің ІІІ дүниежүзілік ойындары өткізілді. Көшпенділердің IV дүниежүзілік ойындарын 2020 жылы Түркияда өткізу жоспарлануда.
– Жастар жылы деп жарияланған алдағы жыл Қазақстан үшін мазмұнды болмақ. Бұл жастарға, олардың мұң-мұқтажына, Қазақстанның болашағына ерекше көңіл бөлудің көрінісі болып саналады, – деді Г.Әбдіқалықова.
Кездесу соңында Мемлекеттік хатшы Гүлшара Әбдіқалықова Түркі тілдес мемлекеттер ынтымақтастығының кеңесі аясындағы өзара іс-қимылды одан әрі нығайту ісінде қатысушыларға табыс тіледі.
///Мемлекет басшысы жоспардан тыс жұмыс сапары барысында елорданың оң жағалауындағы теміржол вокзалының қызметімен танысып, вокзал маңындағы алаңда қала қонақтарымен, тұрғындармен кездесті.
Нұрсұлтан Назарбаев «Сарыарқа» ауданының тұрғындарымен әңгімелесіп, оларға табыс пен бақ-береке тіледі, сондай-ақ қаланың коммуналдық шаруашылық саласы қызметінің жұмысы туралы ойларын тыңдады.
– Мен жас маман ретінде 10 жылға жуық пәтер кезегінде тұрдым. Қазір заман басқа. Ұмтылыссыз ештеңеге қол жетпейді. Табысқа жету үшін жатпай-тұрмай жұмыс істеу қажет, сонда ғана еңбектің жемісін тата аласыздар, – деді Елбасы «Сарыарқа» ауданындағы тұрғын үй кешенінің бірінің тұрғындарымен әңгімелесу барысында.
Қазақстан Президенті қаланың қысқы маусымнан кейінгі жағдайының жақсы екеніне тоқталып, шаһардың қызмет көрсету мекемелері жұмысының нәтижелерін және елорданы абаттандыру, тазалықты сақтау жұмыстарын жалғастыру қажеттігін атап өтті.
Мемлекет басшысы автомобиль жолдарындағы кептеліс проблемалары мен көлік қоятын орындардың жетіспеушілігіне назар аударды.
– Жолдарда көлік өте көп. Қала басшылығы бұл мәселені шешудің жолдарын қарастыруы керек. Қажет болған жағдайда, шетелдік тәжірибе зерттелуге тиіс. Сонымен қатар түрлі ғимараттардың, сауда үйлері мен дүкендердің иелері әріптестерімен бірлесіп, өз аумағындағы тазалық пен тәртіпті қамтамасыз етуі қажет, – деді Елбасы.
Нұрсұлтан Назарбаев қаланың «ЭКСПО-2017» халықаралық көрмесіне уақтылы дайындығының маңыздылығын айтып, барлық тұрғындарды елорданы көгалдандыру ісіне белсене атсалысуға шақырды.



///
	 

	Қазақстан спортшылары қысқы Олимпиадаға дербес команда ретінде алтыншы рет қатысқалы отыр. Сочидегі Олимпиадалық ойындарға қатысу құқығын спорттың 10 түрінен 52 атлет жеңіп алды.

	17 күнге созылатын жарыста спорттың 15 түрінен 98 жүлде жиынтығы сарапқа салынады.     
///Д.Трамп Америка халқы атынан Нұрсұлтан Назарбаевты және Қазақстан халқын Орталық Азияда алғаш рет ұйымдастырылып отырған Халықаралық «ЭКСПО-2017» мамандандырылған көрмесінің өткізілуімен құттықтады.
АҚШ Президенті осы жаһандық шараның арқасында Қазақстаннан және дүние жүзінің түкпір-түкпірінен келетін миллиондаған қонақтар адам қиялынан нәр алатын технологиялық инновация мен 115-тен астам ұлттық павильондарда көрініс тапқан тамаша әріптестік әлеміне куә болатынын айтқан.
«Америка Құрама Штаттары Астанадағы «ЭКСПО-2017» көрмесіне қатысып, Американың энергетика, ғылым және технология салаларындағы үздік жетістіктерін, сондай-ақ сан қырлы мәдениетімізді көрсетуді зор мәртебе санайды», – делінген хатта.
Сондай-ақ, Д.Трамп АҚШ павильоны өткен ширек ғасырда елдеріміз нығайта түскен стратегиялық серіктестіктің маңызды нышаны болып саналатынын және оның Құрама Штаттардың алдағы уақытта да өңірдегі бейбітшілікті, тұрақтылық пен өсіп-өркендеуді қолдауға деген ниетін білдіретінін атап өтті.
«Президент мырза, «ЭКСПО-2017» көрмесі арқылы энергетикалық қауіпсіздік мәселелері жөніндегі жаһандық диалогты одан әрі ілгерілетудегі Сіздің көзқарасыңыз бен көшбасшылығыңыз үшін Сізге және Қазақстанға ілтипатымды білдіремін. Өзара сыйластық пен ортақ мүддеге негізделген АҚШ-Қазақстан арасындағы стратегиялық серіктестік одан әрі нығая түседі деп сенемін», – делінген хатта.
///Нұрсұлтан Назарбаев Жули Пайетпен жүздесу барысында генерал-губернатордың Қазақстанға алғашқы ресми сапарының канадалық ғарышкер Давид Сен-Жактың Байқоңыр айлағынан ғарышқа аттанған кезімен тұспа-тұс келуінің символдық мәнін атап өтті.
– Өзіңіз де осындай миссиямен ғарышта екі рет болғандықтан, Сіз үшін мұның маңызы зор, – деді Мемлекет басшысы.
Қазақстан Президенті биыл екі ел арасындағы дипломатиялық қарым-қатынастардың орнағанына 26 жыл толғанын айтып, сауда және өзара инвестиция салаларында оң үрдіс бар екеніне тоқталды.
Канаданың генерал-губернаторы Ж.Пайетт Қазақстанға ресми сапармен келуге мүмкіндік берілгені үшін ризашылық білдіріп, бұған дейін түрлі ғарыш бағдарламаларының қатысушысы ретінде Байқоңыр ғарыш айлағында болғанын айтты.
– Мен Қазақстанға Премьер-Министріміздің сәлемін ала келдім. Біз жерден сәтті ұшып шыққан ғарыш экипажының қазір орбитаға жеткеніне қуаныштымыз. Ертең ұлттық ғарыш орталығына барамыз. Қазақстанның Ұлттық ғарыш орталығы мен Канаданың Ғарыш агенттігі арасындағы өзара түсіністік туралы меморандум жемісті болады деп үміттенемін, – деді Жули Пайетт.
Сонымен қатар, генерал-губернатор Қазақстан Президентінің антиядролық бастамаларын Канада толық қолдайтынын айтты.
Соңында тараптар білім және ғылым, ауыл шаруашылығы салаларындағы және агроөнеркәсіп секторындағы өзара ықпалдастық мәселелерін талқылап, бүгінгі сапар Қазақстан мен Канада арасындағы өзара тиімді ынтымақтастықты одан әрі нығайтуға септігін тигізетініне сенім білдірді.


///Қасым-Жомарт Тоқаев қазақстандық «EcoJer» өңірлік экологиялық бастамалар қауымдастығы кеңесінің төрайымы Ләззат Рамазанованы, Kaspi.kz компаниясының негізін қалаушылар Вячеслав Ким мен Михаил Ломтадзені қабылдады.
Ләззат Рамазанова Мемлекет басшысына «EcoJer» қауымдастығының жұмысы, өнеркәсіп орындарының ауа сапасын ластауын төмендетуге бағытталған технологияларды әзірлеу және енгізу жайында айтты.
Кездесу барысында жаңа Экологиялық кодекс жобасының негізгі ережелері талқыланды. Оны дайындауға қоғамдық бірлестіктер белсене атсалысты.
Мемлекет басшысы экологиялық заңнаманы алдыңғы қатарлы халықаралық стандарттарға сәйкестендіру қажеттігіне тоқталды.
Kaspi.kz Директорлар кеңесінің төрағасы Вячеслав Ким мен Басқарма төрағасы Михаил Ломтадзе Президентке цифрлық қызмет көрсету сервисінің және тиісті экожүйенің даму стратегиясы, сондай-ақ, Қазақстандағы электронды коммерцияның өсу перспективалары туралы баяндады. Әсіресе компанияның шағын және орта бизнеске қолдау көрсету жөніндегі жоспарына ерекше мән берілді.
Мемлекет басшысына Kaspi.kz компаниясының акцияларын алдағы уақытта Лондон қор биржасы мен Астана халықаралық қаржы орталығының алаңдарына ашық түрде орналастыруға дайындық жайы айтылды. 
Президент қазақстандық компанияның одан әрі дамуына техникалық инновациялардың оң тәжірибелерін енгізудің маңызды екенін атап өтті.
///Келіссөз барысында Мемлекет басшысы бүгінде Қытай Қазақстанның негізгі сыртқыэкономикалық серіктестерінің бірі болып отырғанына тоқталып, дипломатиялық байланыстар орнаған сәттен бергі 25 жыл ішінде экономиканың түрлі секторларындағы екіжақты қатынастарды дамытудың нәтижелерін атап өтті.  
– Биыл біз елдеріміз арасындағы дипломатиялық қатынастардың 25 жылдығын атап өтудеміз. Осы кезеңде ынтымақтастығымыздың аралық қорытындыларын жасап, бірге атқарған жұмысты саралап, болашақтағы дамудың жолдарын айқындауға болады, – деді Қазақстан Президенті.   
Нұрсұлтан Назарбаев Қазақстан мен Қытайдың халықаралық және өңірлік басқосулар аясындағы өзара іс-қимылы жоғары деңгейде екеніне назар аударды.  
– Осындай үйлесімді жұмыстың жарқын мысалы – Шанхай ынтымақтастық ұйымы аясындағы бірлескен іс-қимылымыз. Ертең біз ұйымның тарихи отырысына қатысамыз. Ол Үндістан мен Пәкістанның қосылуы арқылы кеңейеді. Осы отырыстан кейін ШЫҰ-дағы төрағалық Қытайға өтеді. Сіздерге сәттілік тілейміз, – деді Мемлекет басшысы.
Елбасы, сондай-ақ, Қазақстан мен Қытай арасындағы сауда айналымының көлемі артқанын атап өтті.
Сонымен қатар, Нұрсұлтан Назарбаев «Нұрлы жол» бағдарламасы мен «Бір белдеу, бір жол» бастамасының ұштасу нәтижелеріне тоқталды.
– Жалпы, біздің жан-жақты әрі қарқынды өзара іс-қимылымызды үлгі тұтарлық ынтымақтастық деп нық сеніммен атауға болады. Оның оң қарқынына қарамастан, бұған қанағат етуге болмайды. Алға ілгерілей беруіміз керек. Біздің екіжақты қатынастарымыздың басым бағыттары бойынша да тиісті әлеует бар. Ең бастысы – Қазақстан аумағында үйлесімді жалғасын таба білген Жібек жолы идеясын жүзеге асыру. Осы төрт жыл ішінде біз 1500 шақырым теміржол және 3000 шақырым автокөлік жолдарын салдық. Бізде 2 теміржол және 6 автокөлік өткелі бар. Осылайша,  ҚХР-мен сауданы дамытудың арқасында Қазақстан транзиттік мемлекетке айналып отыр, – деді Мемлекет басшысы.
Қазақстан Президенті Қазақстан-Қытай қатынастарын дамыту мәселелеріне ерекше назар аударып отырғаны үшін ҚХР Төрағасына алғыс айтып, елдеріміздің өркендеуіне арналған жобаларды жүзеге асыру жолында табыс тіледі.           
Си Цзиньпин  Нұрсұлтан Назарбаевқа қонақжайлық көрсеткені үшін ризашылық білдіріп, Қазақстан астанасының жоғары қарқынмен дамып келе жатқанын атап өтті.
– 20 жыл ішінде Астанада Қазақстанды жарқын болашаққа бастайтын аса ауқымды өзгерістер болды. Нұрсұлтан Назарбаевтың басшылығымен Қазақстан ұлттық жаңғыру мен мемлекет құрылысы ісінде жаңа табыстарға қол жеткізетініне сенімдімін. 25 жылдағы ынтымақтастық барысында барлық бағыттар бойынша көптеген нәтижеге қол жеткіздік. Біздің саяси қарым-қатынасымыз сенімге негізделіп дамуда, – деді ҚХР Төрағасы.
***
Қытай Халық Республикасының Төрағасы Си Цзиньпиннің Қазақстан Республикасына ресми сапарының қорытындысы бойынша мынадай құжаттар қабылданды:
– Қазақстан Республикасының Президенті мен Қытай Халық Республикасы Төрағасының бірлескен мәлімдемесі;
– «Жібек Жолы» қорының жекелеген кіріс түрлерін салық салудан босату туралы келісім;  
– Кино өндірісі саласындағы ынтымақтастық туралы келісім;
– Қорғас өзенінде селден қорғайтын «Шүкірбұлақ» бірлескен бөгетін салудағы ынтымақтастық туралы келісім;
– Қазақстан Республикасы Қаржы министрлігі мен Қытай Халық Республикасының Мемлекеттік салық әкімшілігі арасындағы салық мәселелері жөніндегі меморандум;
– Көлік инфрақұрылымы саласындағы ынтымақтастықты нығайту туралы меморандум;
– Қазақстан Республикасынан Қытай Халық Республикасына экспортталатын мұздатылған ұсақ мал етіне қатысты инспекция, карантин талаптары және ветеринарлық-санитарлық талаптар жөніндегі хаттама;
–  «Қазақстан» РТРК» АҚ және Қытай Халық Республикасының орталық телевидениесі арасындағы меморандум;
– Қазақстан Республикасы мен Қытай Халық Республикасы Үкіметтері арасындағы суперкомпьютер ұсыну жобасы жөніндегі ынтымақтастық туралы меморандум;
– Зертханалық жабдықтарды ұсыну туралы келісім;
– «Самұрық-Қазына» ұлттық әл-ауқат» қоры мен Қытайдың Халықаралық саудаға қолғабыс көрсету комитеті арасындағы ынтымақтастық туралы келісім;
– Қазақстан Республикасының Тұңғыш Президенті – Елбасы кітапханасы мен Қытайдың қоғамдық академиясы арасындағы ғылыми-мәдени ынтымақтастық туралы келісім. 

///Кездесудің басында Мемлекеттік хатшы Қазақстан терең әрі жүйелі жаңарулар кезеңін бастан өткеріп жатқанын атап өтті. Мемлекет басшысы мықты әрі жауапкершілігі жоғары ұлт болу үшін болашаққа қалай қадам басып, бұқаралық сананы қалай өзгерту керектігі жөнінде міндет қойды. Мұны орындау үшін қажетті басты шарт төл мәдениетті, дербес ұлттық кодты сақтау болып саналады.
Г.Әбдіқалықова Қазақстан Президентінің тапсырмасы бойынша «Жаһандағы заманауи қазақстандық мәдениет» атты жобаның іске асырылатынын айтты. Мемлекеттік хатшы Елбасымыз бізді әлемнің қара алтынмен және сыртқы саясаттағы жобаларымызбен ғана емес, маңызды мәдени жетістіктерімізбен де тануға тиістігі жөнінде міндет қойғанына назар аударды.
Сондай-ақ, кездесуде опера және балет өнері саласындағы ынтымақтастықты дамыту, «Ла Скала» театрының Қазақстандағы және «Астана Опера» мемлекеттік опера және балет театрының Италиядағы гастрольдерін өткізу тәжірибесін өрістету мәселелері талқыланды.
Гүлшара Әбдіқалықова халықаралық «ЭКСПО-2017» мамандандырылған көрмесі аясында Қазақстан елордасында 1-10 қыркүйек аралығында тұңғыш рет Миландағы әйгілі «Ла Скала» театрының толық құрамдағы гастролі өткізілетінін айтты.
Мәдени бағдарлама аясында италиялық ұжым «Астана Опера» сахнасында Джузеппе Вердидің «Фальстаф» операсын ұсынады, сондай-ақ маэстро Зубин Метаның жетекшілігімен Людвиг ван Бетховеннің әйгілі шығармасы – №9 симфония орындалады.
Мемлекеттік хатшы Г.Әбдіқалықова кездесу соңында А.Перейраға мықты денсаулық, мол игілік және зор  шығармашылық табыс тіледі.
///Ұлттық қоғамдық сенім кеңесінің мүшесі, белгілі журналист Михаил Дорофеев Мемлекет басшысына отандық ақпарат кеңістігіндегі ахуал жөнінде ой-пікірін айтты. 
Сонымен қатар әңгімелесу барысында бұқаралық ақпарат құралдарының бәсекеге қабілеттілігін арттыруға, мемлекеттік ақпараттық тапсырысты тиімді жүзеге асыруға, сондай-ақ, журналистердің құқығын қорғауға қатысты мәселелер сөз болды. 
Михаил Дорофеев Қасым-Жомарт Тоқаевқа медиа-қоғамдастықтың атынан Қылмыстық кодекстің жала жабу туралы 130-бабын қылмыстық деп танымау жөнінде шешім қабылдағаны үшін алғыс білдірді.
Қазақстан Президенті телевизиядағы сапалы контентті дамытудың маңыздылығын атап өтіп, мемлекет тарапынан отандық БАҚ-қа қолдау көрсетіле беретінін айтты.

///
	 

	Мемлекет басшысы Эссон Департаментіндегі қайғылы жағдай туралы жайсыз хабарды күйзеле қабылдағанын атап өткен.

	«Қазақстан халқының және жеке өз атымнан Сізге және қаза болғандардың туған-туыстарына, сондай-ақ барша француз халқына шын ниетпен қайғырып көңіл айтамын. Осындай қиын кезде сабырлылық пен төзімділік тілеймін. Апаттан зардап шеккендердің тез арада сауығып кетуіне тілектеспін», – делінген жеделхатта
///Кездесу барысында республикалық жастар ұйымдарының жетекшілері Мемлекеттік хатшыға Жастар жылы аясында жүргізіп жатқан жұмыстары жөнінде мәлімдеді.
Б.Сағынтаев Мемлекет басшысының тапсырмалары бойынша қазіргі таңда жастардың әл-ауқатын жақсартуға, олардың сапалы білім алуына, денсаулық сақтау қызметіне қол жеткізуіне, баспана жағдайын түзетуіне, бос уақыттарының дұрыс ұйымдастырылып, Қазақстан жастарының өмірден өз орнын табуына бағытталған маңызды әлеуметтік жобалардың жүзеге асырылып жатқанын атап өтті.
Мемлекеттік хатшы Елбасының жастар саясаты саласында алға қойған міндеттерін тиімді орындау үшін мемлекеттік органдар мен жастардың үкіметтік емес ұйымдары бірлесе жұмыс жүргізуі қажеттігін айтты.
Осыған байланысты Б.Сағынтаев еліміздің барлық жастарын Жастар жылы аясында іске асырылып жатқан жобаларға белсене атсалысуға, өзін-өзі жетілдіру, білім деңгейін көтеру және кәсіби біліктілігін арттыру үшін жаңадан енгізілген «әлеуметтік лифт» мүмкіндіктерін пайдалануға шақырды.
Кездесу соңында Мемлекеттік хатшы жастарымыз еліміздің жаһандық әлемдегі бәсекеге қабілеттілігінің маңызды факторына айналуға тиіс екендігін атап өтті.
///Көрмеге Мәдениет және спорт министрі А.Мұхамедиұлы, Ресей Федерациясының Қазақстан Республикасындағы елшісі М.Бочарников, мемлекеттік органдардың, дипломатиялық корпустың, этномәдени бірлестіктердің өкілдері, ЭКСПО-2017 көрмесіне келген шетелдік қонақтар, ғылыми зиялы қауым және БАҚ өкілдері қатысты.
Іс-шараны ашқан Мемлекеттік хатшы қару-жарақ жасау өнерінің Эрмитаж қорынан жинақталған көрмесі ЭКСПО-2017 көрмесі аясында ұйымдастырылып отырғанын айтты. Халықаралық мамандандырылған көрме аясында барлығы 6 мыңнан астам іс-шара өтеді. Бүкіл дүниежүзіне әйгілі, әлемде адамдар ең көп баратын 20 музейдің бірі болып саналатын Эрмитаждың келуі – Қазақстан мен Ресей арасындағы шынайы достық қарым-қатынастың айғағы.
Сондай-ақ, Гүлшара Әбдіқалықова адамзаттың бүгінде, сарапшылардың пікірінше, жаңа соғыс қатері алдында тұрғанын атап өтті. Сондықтан Қазақстан Президенті өзінің «Әлем. XXI ғасыр» атты манифесінде: «Өткен ғасырлардың қасіретті қателіктерін қайталауға жол бермей, әлемді соғыс қатерінен түпкілікті арылту үшін бүкіл әлем үкіметтерінің, саясаткерлерінің, ғалымдардың, бизнесмендердің, өнер қайраткерлерінің және миллиондаған адамдардың күш-жігерін жұмылдыру қажет» деген болатын.
Осы көрмеге келушілер қару-жарақ жасау өнерінің қыр-сырын ұғынып, Шығыс пен Батыстағы өнердің тарихы мен өркендеуі, қарудың алуан түрі, оларды жасаған орталықтар мен әйгілі қару-жарақ шеберлері жөнінде біле алады.
Жәдігерліктер қоры қару-жарақ жасау өнерінің XV  ғасырдан XIX ғасырдың соңына дейінгі елеулі тарихи даму кезеңін қамтиды.
Көрмеге қару-жарақ жасау өнерінің 70 шақты үлгісі қойылған, олардың қатарында Германиядан, Түркиядан, Жапониядан, Франциядан, Үндістаннан, Италиядан, Испаниядан, Ираннан және әлемнің өзге де елдерінен келген әскери, аңшылық және салтанатты қару-жарақ түрлері бар. 
///
	 

	Мемлекет басшысы жаңа елорданың құрылысына бүкіл ел өз үлесін қосқанына тоқталып өтіп, Астананы салуға тікелей атсалысқан және қаланың табысына қатысы бар баршаға алғысын білдірді.

	Соңында Нұрсұлтан Назарбаев елорданың, бүкіл елдің өсіп-өркендеуін және Қазақстан халқына бақ-береке тіледі.

	 
///Мемлекет басшысына министрліктің қазіргі жұмыстары мен отандық медицинаның дамуы жөнінде егжей-тегжейлі есеп берілді.  
Елжан Біртанов Президентке елімізде коронавирустің таралуына жол бермеу үшін министрліктің қабылдаған шаралары туралы баяндады.   
Сонымен қатар Мемлекет басшысына Халықтың денсаулығы және денсаулық сақтау жүйесі туралы жаңа кодекстің әзірлену барысы жайында мәлімет берілді.
Елжан Біртанов Қасым-Жомарт Тоқаевқа міндетті медициналық сақтандыру жүйесінің енгізілуі және ауруханаларды жаңғыртуға бағытталған жаңа мемлекеттік бағдарламаның іске асырылуы жөнінде айтты.
Президент халыққа көрсетілетін медициналық көмектің сапасы мен қол жетімділігін арттырудың аса маңызды екенін атап өтті және жұртшылықтың пікірін ескере отырып, Денсаулық туралы жаңа кодексті әзірлеу жұмыстарын жалғастыруды тапсырды.  


///Отырысқа Парламент депутаттары, әкімдер орынбасарлары мен өңірлік ассамблея хатшылықтарының меңгерушілері, министрліктер мен ведомстволардың, республикалық және өңірлік этномәдени бірлестіктердің өкілдері, ҚХА ғылыми-сараптамалық кеңесінің мүшелері, БАҚ өкілдері қатысты.
Гүлшара Әбдіқалықова еліміздің саяси, экономикалық және рухани жаңғыруы жөнінде Елбасы Нұрсұлтан Назарбаев қойған міндеттерді іске асыру үшін қажетті зор жасампаздық әлеуеті бар Қазақстан халқы Ассамблеясының рөлін атап өтті.
Мемлекеттік хатшы бүгінде ұлттың табыстылығының негізгі факторы адамның бәсекеге қабілеттілігі болып саналатынын атап өтті. Қазіргі заманғы қоғамдық мәдениеттің қалыптасуына, патриоттық тәрбиеге, ұлттың мәдени-генетикалық кодты сақтаудың, ұлттық бірегейлікті нығайтудың өзегіне айналар «Туған жер» бағдарламасы және «Қазақстандағы 100 жаңа есім», «Қазақстанның киелі жерлерінің географиясы» жобаларын іске асыруға Ассамблея өз үлесін қосуға тиіс.
Отырыс барысында Ассамблеяның Қостанай облысындағы қызметінің жаңа бағыттарының іске асырылу тәжірибесі, Парламент Мәжілісіндегі ҚХА депутаттық тобының және Қазақстандағы өзбектер қоғамдық бірлестіктері «Дустлик» қауымдастығының жұмысы талқыланды.
ҚХА Кеңесі ротация қағидатына сәйкес Ассамблея төрағасының қоғамдық орынбасарларының кандидатураларын ҚХА сессиясының қарауына ұсынды, сондай-ақ ҚХА-ның «Жомарт жан» төсбелгісін бекіту туралы Хатшылықтың ұсынысын мақұлдады және Қазақстан халқы Ассамблеясының қоғамдық марапаттары туралы ережені бекітті. 
///Нұрсұлтан Назарбаев елорданың Алматы ауданындағы Қазақстан мұсылмандары діни басқармасының жаңа ғимаратын аралап көрді.
Мемлекет басшысы Қазақстан мұсылмандары діни басқармасының қазіргі жұмысымен және алдағы жоспарымен танысты, сондай-ақ қызметкерлермен әңгімелесті.
– Сіздердің жұмыстарыңыз үшін барлық жағдай жасалды. Біз сіздермен бірге халықтың игілігі үшін еңбек етеміз. Егер мемлекетте бірлік пен келісім болмаса, ондай елдің болашағы жоқ, – деді Қазақстан Президенті.
Нұрсұлтан Назарбаев жиынға қатысушыларды келе жатқан Наурыз мейрамымен құттықтап, Діни басқарманың жұмысына табыс тіледі.
***
«Нұрлы Астана» корпоративтік қоры Қазақстан мұсылмандары діни басқармасы жаңа ғимаратының құрылысын 2015 жылдың қазан айында бастап, 2018 жылғы желтоқсанда аяқтады.


///Кездесу барысында Мемлекет басшысына Ұлттық қауіпсіздік комитетінің өзге құқық қорғау органдарымен бірлесіп, «ЭКСПО-2017» халықаралық көрмесінің ашылуы қарсаңында атқарып жатқан жұмыстары жөнінде мәлімет берілді.
Нұрсұлтан Назарбаев «ЭКСПО-2017» халықаралық көрмесі және осы кезеңде өтетін ауқымды халықаралық іс-шаралар аясында қауіпсіздікті қамтамасыз ету мәселесін  толық бақылауға алу қажеттігін атап өтті. 

/// 
Отырысты ашқан Мемлекеттік хатшы «Мерейлі отбасы» ұлттық конкурсы Қазақстан Президентінің бастамасымен жыл сайын өткізілетінін айтты.
Гүлшара Әбдіқалықова Мемлекет басшысының «Болашаққа бағдар: рухани жаңғырту» атты бағдарламалық мақаласының негізгі ережелерінің бірі рухани құндылықтарды сақтау және жаңғырту болып саналатындықтан, биылғы конкурстың маңызы зор екенін атап өтті. Адам бойында рухани құндылықтар қалыптастыруда отбасы институты маңызды рөл атқарады.
Конкурс неке және отбасы институтын, қоғамдағы ізгілік пен адамгершілікті нығайтуға бағытталған. Ол биыл төртінші рет өткізіліп отыр. Байқауға 2879 отбасы қатысты, 2016 жылмен салыстырғанда олардың саны 11,6% өскен (2016 жылы 2579 отбасы қатысқан). Бұл ретте қатысушылардың 36,2%-ы (1041 отбасы) – көпбалалы отбасылар (2016 жылы 1065 отбасы болған).
Сонымен қатар, былтырмен салыстырғанда бір мамандықпен айналысатын әулеттер өкілдерінен құралған отбасылар саны 6,8%-ға (2016 жылы – 483, 2017 жылы – 516) және жас отбасылар саны 6%-ға ұлғайды (2016 жылы – 472, 2017 жылы – 500).
Мамыр айында барлық облыстар мен республикалық маңызы бар қалаларда аймақтық кезеңнің соңғы мәресіндегі жеңімпаздарын салтанатты марапаттау іс-шаралары өткізіліп, төртінші – ұлттық кезеңге қатысатын 2 отбасы анықталған болатын.
Отырыста ұлттық кезеңге қатысатын 16 үміткер бекітілді.
«Мерейлі отбасы» конкурсының финалдық кезеңінде жеңімпазды анықтауға еліміздің барлық азаматтары СМС-хабарламалар жіберу және kaztube.kz сайты арқылы интерактивті дауыс беру әдісімен тікелей атсалыса алады.
Дауыс беру қорытындысы қыркүйектің екінші жексенбісінде – Отбасы күні қарсаңында шығарылады. 
 
///
	 

	Нұрсұлтан Назарбаев Түрікменстанға ресми сапарының аясында Ашғабаттағы «Халық жады» мемориалдық кешеніне гүл қою рәсіміне қатысты.

	Сондай-ақ кешеннің мемориалдық мұражайын аралап көріп, Құрметті қонақтар кітабына естелік қолтаңба қалдырды. 
/// 
11 наурызда Астанада Нұрсұлтан Назарбаевтың қатысуымен «Нұр Отан» партиясының XVI съезі өтеді, оған елдің барлық өңірлерінен 1200 делегат қатысады.
Елордада Қазақстан Республикасы, Беларусь Республикасы және Ресей Федерациясы президенттерінің үшжақты кездесуін өткізу жоспарланған. 
Мемлекеттер басшылары үш елдің өзара саудасы мен экономикалық ықпалдастығын ұлғайту мәселелерін қарастырады. Сонымен қатар президенттер әлемдік экономикадағы үрдістердің дамуын және Украинадағы ахуалды талқылайды. 
///Нұрсұлтан Назарбаев Пәкістанның Премьер-Министрімен кездесу барысында оған Шанхай ынтымақтастық ұйымының саммитіне және «Астана ЭКСПО-2017» дүние жүзілік көрмесінің ашылуына келгені үшін алғыс айтты.
– Сіздің ЭКСПО-ның ашылуына және ШЫҰ-ның ертеңгі саммитіне қатысуға келгеніңіз үшін ризамын. Пәкістанды ұйымға мүше ретінде қабылдау үдерісі 12 жыл бұрын дәл осы жерде басталған, ертең аяқталады, – деді Қазақстан Президенті.  
Нұрсұлтан Назарбаев мемлекетаралық кооперацияны жолға қоюдың және Қазақстан мен Пәкістан арасындағы екіжақты қатынастарды одан әрі дамытудың маңыздылығын атап өтті.  
Н.Шариф Астананың көркейе түскеніне назар аударып, Нұрсұлтан Назарбаевтың Қазақстанның жаңа астанасын салудағы рөліне тоқталды.
– Сіз Астананың құрылысына қатысты теңдессіз әрі таңғаларлық жұмыс атқардыңыз. Мен Қазақстан астанасындағы өзгерістерге қайран қалып отырмын. Сіздің көзқарасыңыз бен көшбасшылығыңыз осы қаланың және  бүкіл еліңіздің гүлденуіне қол жеткізді, – деді Пәкістанның Премьер-Министрі.
Кездесу соңында екіжақты байланыстардың өзекті мәселелері талқыланды.
 


/// 
Мемлекеттер басшылары Қазақстан мен Түркия арасындағы екіжақты өзара іс-қимылдың ахуалы мен перспективаларын, сондай-ақ бірқатар өңірлік және халықаралық мәселелерді талқылады.
Екі ел лидерлері әлемдік қоғамдастықтың халықаралық терроризмге қарсы күрестегі күш-жігерін қолдайтындарын айтты.
Тараптар сондай-ақ Түркітілдес елдердің мемлекет басшыларының 11 қыркүйекте Астанада өтетін бесінші саммитінің маңыздылығын атап өтті.
Әңгімелесуге түрік тарапы бастамашы болды.
/// 
Іс-шара басталмас бұрын Мемлекет басшысы елдің агроөнеркәсіп кешенінің инвестициялық жобаларымен танысты.
Елбасы Қазақстанның күрделі сыртқы экономикалық жағдайлар мен геосаяси сын-қатерлерге қарамастан орнықты экономикалық өсімге қол жеткізіп, шетелдік инвесторлар үшін тартымдылығымен танылып отырғанын атап өтті.
– Биыл жалпы отырыстың тақырыбы Қазақстандағы агробизнестің дамуы туралы болды. Мұндай тақырып кездейсоқ таңдалған жоқ. Қазақстан – аумағы жөнінен әлемде тоғызыншы орын алатын және ауыл шаруашылығының бірегей ресурстарына ие ел. Қазақстан дәстүрлі өңірлік нарықтарды, сондай-ақ Қытайдағы, Үндістан мен Таяу Шығыстағы жаңа нарықтарды қамтамасыз ету үшін географиялық тұрғыдан қолайлы орналасқан. Ауыл шаруашылығы ресурстарының ауқымын ескерсек, елдің отандық және шетелдік инвесторлар үшін тартымды, бірақ әлі ашыла қоймаған әлеуеті бар, – деді Нұрсұлтан Назарбаев.
 Қазақстан Президенті елдегі мүмкіндіктерді пайдалану үшін бірқатар шаралардың бірнеше бағытта жүзеге асырылып жатқанын айтты. Солардың қатарында қолайлы инвестициялық ахуал қалыптастыру, трансұлттық компанияларды тарту арқылы өңдеу ісін дамыту, ғылымды, инновацияны және кадр даярлауды ынталандыру, институционалдық реформалар жүргізу шаралары бар.
Нұрсұлтан Назарбаев инвесторларды Қазақстандағы агроөндірісті дамыту үшін инвестиция салуға шақырды.
– Бұл біздің бәрімізге пайдалы болатынына сенімдімін. Инвестициялық үдерісте қажетті қаржылық инфрақұрылымның болуы маңызды рөл атқарады. Осы мақсатпен «ЭКСПО-2017» базасында халықаралық қаржы орталығын ашу қарастырылуда. Сондықтан Кеңестің келесі 29-отырысын «Астана – халықаралық қаржы орталығы» тақырыбына арнап, оны елордада өткізуді ұсынамын, – деді Қазақстан Президенті.
Соңында Мемлекет басшысы қатысушыларға қызықты баяндамалары мен ұсыныстары, түсіндірмелері үшін ризашылығын білдіріп, кеңес жұмысына көп жылдан бері қолдау көрсетіліп келе жатқанына, Қазақстандағы инвестициялық ахуалды жетілдіруге қосылған үлеске жоғары баға берді.
Отырыс барысында Еуропалық қайта құру және даму банкінің президенті С.Чакрабарти, Инвестициялар және даму министрі Ә.Исекешев, «Шетелдік инвесторлардың қазақстандық кеңесі» қауымдастығы басқармасының төрағасы У.Вокурка, Ауыл шаруашылығы министрі А.Мамытбеков сөз сөйледі.
Сонымен қатар, «Бейкер және Маккензи Интернешнл» компаниясының бас директорының орынбасары Э.Шир, «Филип Морис Интернешнл» компаниясының аға вице-президенті Н.Дэнис, «Ситигруп» бас атқарушы директоры  Дж.Коулз, «Эрнст энд Янг» жаһандық басқарушы серіктесі К.Ди Сибио, «Дойче Банк АГ» басқарушы директоры П.Тильс, «Делойт СНГ» басқарушы серіктесі И.Коулберн, «Русские машины» директорлар кеңесінің төрағасы З.Вольф күн тәртібіндегі негізгі мәселе бойынша өз пікірлерін ортаға салды.  
Мемлекет басшысының сөйлеген сөзінің толық мәтінін мына жерден қараңыз. 




/// 
Кездесу барысында К.Мәсімов Қазақстан Президентіне негізгі әлеуметтік-экономикалық көрсеткіштер, маңызды мемлекеттік бағдарламалардың жүзеге асырылуы, сондай-ақ Жаңғырту жөніндегі ұлттық комиссияның қазіргі қызметі туралы баяндады.
Нұрсұлтан Назарбаев комиссияның белсенді әрі тиімді жұмыс істегені маңызды екенін атап өтті.
– Комиссия өзіне тапсырылған міндеттерді тезірек орындауға кіріскені жөн. Заңнамалық өзгерістер жобасының бір бөлігін Парламенттің қыркүйектегі сессиясына дейін әзірлеу керек, бұл алға қойылған міндеттерді уақытында жүзеге асыруға оң ықпал етеді, – деді Мемлекет басшысы.
Қазақстан Президенті көктемгі егіс жұмыстарын сапалы атқару ісіне атсалысу, елдің әрі қарай индустриялық-инновациялық дамуын, сондай-ақ оның негізгі экономикалық көрсеткіштерінің орнықтылығын қамтамасыз ету қажеттігіне назар аударды. 
Кездесу қорытындысы бойынша Мемлекет басшысы бірқатар нақты тапсырма берді.
 


/// 
Елбасы Қазақ хандығының 550 жылдығына орай елдің барлық өңірі өкілдерінің қатысуымен ұйымдастырылған этноауылды аралап көрді. Алаңға 50 киіз үй тігіліп, концерттік сахналар, жарыс өткізетін спорт алаңқайлары орнатылған.
Мемлекет басшысы елорда тұрғындарымен және қала қонақтарымен әңгімелесті, сондай-ақ барша Қазақстан халқын мерекемен құттықтап, игілік  пен бақ-береке тіледі. 



/// 
Кездесу барысында Мемлекет басшысы экипаж мүшелерін аман-есен оралуымен және Халықаралық ғарыш стансасындағы маңызды миссияларының аяқталуымен құттықтады.
– Біз ұшу барысын бақылап, әрқайсыңыз үшін алаңдап отырдық. Әрине, қазақстандықтар ел тарихындағы үшінші ғарышкер болған Айдын Айымбетовтің тілеуін тіледі. Оның әлемдегі алғашқы және ірі ғарыш айлағы – Байқоңыр құрылысының басталғанына 60 жыл толғанда ғарышқа ұшуы да айшықты оқиға, – деді Нұрсұлтан Назарбаев.
Қазақстан Президенті нақ осы Байқоңырдан алғаш рет ғарышқа адам ұшқанын, содан бері Қазақстанның жерінен тартылыс күшін еңсеріп ұшқандардың бәрін отандастарымыз жақын дос ретінде қарсы алатынын атап өтті.
Экипаж мүшелері  Г.Падалка және А.Могенсен миссияларының жемісті аяқталғанын айта келіп, бүкіл Қазақстан халқын айшықты оқиғамен құттықтады.
А.Айымбетов еліміздің атынан Халықаралық ғарыш стансасында өкілдік ету мәртебесін сеніп тапсырғаны үшін Мемлекет басшысына және Қазақстан халқына алғыс айтты.
БАҚ өкілдеріне арналған брифинг барысында Нұрсұлтан Назарбаев бүгінде әлемдегі 200-ден аса мемлекеттің тек санаулысы ғана азаматын ғарышқа аттандыра алатынын айта келе, Қазақстанның ғарыш саласы табысты дамып келе жатқанын атап өтті.  
– Роскосмос пен Ресей Федерациясы басшылығының қолдауымен біз ғарышкерлер даярлауды жүзеге асырамыз. Бүгінде Қазақстанның жер серіктері маңызды коммуникациялық және ғылыми-зерттеу қызметтерін атқаруда. Полковник Айымбетов сапар барысында өзіне жүктелген барлық міндетті орындады. Осы мақсатқа бөлінген қаражат ұзақмерзімді келешекте өзін ақтайды және іс жүзінде зор пайда әкелетін болады, – деді Қазақстан Президенті.
 


/// 
Бердібек Машбекұлы Сапарбаев Ақтөбе облысының әкімі болып тағайындалсын, ол Қазақстан Республикасы Премьер-Министрінің орынбасары қызметінен босатылсын .
 
 
Қазақстан Республикасының
                Президенті                                                                      Н.Назарбаев
 
 
Астана, Ақорда, 2015 жылғы  11 қыркүйек
                         №  89
 
///Іс-шараны ашқан Г.Әбдіқалықова Қазақстан Президенті Н.Назарбаевтың конкурс жеңімпаздарын марапаттау рәсіміне қатысушыларға жолдаған құттықтауын оқып берді. «Бүгінгі мерейлі күнде әрбір қазақстандық отбасына қажырлы еңбек, тағылымды тәрбие, ізгі дәстүрлер сабақтастығын лайықты жалғастырып келе жатқаны үшін зор ризашылығымды білдіремін. Берік отбасылық құндылықтар арқылы ғана мемлекеттің іргесі мығым, ғұмыры мәңгі болады»,  – делінген құттықтауда.
Қазақстанда қыркүйектің екінші жексенбісінде мерекеленетін «Отбасы күні» мейрамына орай өткізілетін конкурсқа 319 отбасылық еңбек әулеті қатысты. Олардың арасында педагогтар, ғалымдар, шахтерлер, мұнайшылар, кеншілер, теміржолшылар, мәдениет және агроөнеркәсіп кешенінің қызметкерлері, сонымен қатар туған аулының немесе қаласының дамуына зор үлес қосқан кәсіпкерлер әулеттері бар.
Биыл конкурсқа қатысушылардың саны былтырғыға қарағанда 2 есеге өсіп, оның 80 пайызға жуығын ауылда тұратын отбасылар құрады.  Байқауға қатысқан осы отбасылардың әрбір мүшесі – ауылдастарының, қала тұрғындарының, ұжымы мен көршілерінің арасында ерекше сый-құрметке ие болған, Отанына адал қызмет ететін қарапайым еңбек адамы.
Бұл отбасылардың ең басты құндылығы –  шынайы отансүйгіштік, жоғары рухани-адамгершілік қасиеттер, білімге деген құштарлық,  жігерлік және еңбексүйгіштік.
Марапаттау рәсімінде өңірлік кезеңнен жеңімпаз атанып, 2-11 қыркүйек аралығында өткен sms және интернет арқылы дауыс беруге қатысқан 16 үміткер отбасының арасынан жеңімпаз отбасы анықталды.
«Мерейлі отбасы» ұлттық конкурсының  2015 жылғы жеңімпазы болып Маңғыстау облысы Жетібай ауылының Құлсариевтер отбасы танылды. Шаңырақ иесі – облыстың құрметті азаматы, елге белгілі «Маңғыстау маржандары» ансамблінің негізін қалаушы. Отбасында 96 ұрпақ – 12 бала,  43 немере, 41 шөбере бар. Балалары мемлекеттің игілігі жолында экономиканың түрлі саласында – мұнай-газ, денсаулық сақтау, білім беру салаларында еңбек етуде.
Марапаттау салтанаты қазақстандық эстрада жұлдыздарының қатысуымен өткен мерекелік концертке ұласты.
«Мерейлі отбасы» конкурсы шын мәнінде бүкілхалықтық тартымды шараға, ал оның қатысушылары мен жеңімпаздары бүкіл қоғам бой түзейтін жарқын тұлғаларға айналды. 
///
	 

	Бұл картина бұған дейінгі «Балалық шағымның аспаны», «Отты өзен» және «Темір тау» фильмдерінен құралған «Елбасы жолы» киноэпопеясының  төртінші бөлімі болып саналады.

	Жаңа кинотаспа бас кейіпкердің өміріндегі маңызды кезеңді – Орталық Азиядағы ірі металлургиялық кәсіпорын – Қарағанды металлургия комбинаты партия ұйымының басшысы ретінде қалыптасуы кезеңін суреттейді. Оқиғалар оның Днепродзержинскідегі оқудан кейінгі және «Қазақстан магниткасындағы» жұмысының басталған кезіндегі өмірін қамтиды. Киноэпопеяның сценарийін Нұрсұлтан Назарбаевтың кітабының желісімен белгілі қазақстандық драматург-сценаристер Ш.Құсайынов, Р.Әбдірәшев және Г.Земель жазған. Онда Мемлекет басшысының әріптестерінің, достары мен үзеңгілестерінің естеліктерінен алынған эпизодтар да қолданылған. 

	«Тығырықтан жол тапқан» фильмінің түсірілімі Қазақстан мен Ресейде, атап айтқанда, Астана, Алматы, Қарағанды, Теміртау және Мәскеу қалаларында жүргізілген.

	Басты рөлде Қазақстанның жас актері Н.Әлімжанов ойнады, өзге кейіпкерлерді отандық және ресейлік актерлер сомдады, олардың қатарында В.Гафт, И.Ясулович, А.Рапопорт, Н.Арынбасарова, В.Стеклов және тағы басқалар бар.

	 «Тығырықтан жол тапқан» фильмі жалпыұлттық прокатқа биылғы 4 желтоқсаннан бастап түседі. 

/// 
Саммит ақпарат саласындағы ынтымақтастықты дамыту тақырыбына арналды.
Іс-шара барысында Әзербайжан Президенті И.Әлиев, Қырғызстан Президенті А.Атамбаев, Түркияның Ұлы ұлттық жиналысының спикері И.Йылмаз, Түрікменстан үкіметінің вице-премьері С.Тойлиев және Түркітілдес мемлекеттер ынтымақтастығы кеңесінің бас хатшысы Р.Гасанов баяндама жасады.
Қазақстан Президенті өз сөзінде Астанада өтіп жатқан мерейтойлық бесінші саммит түркі әлемі ықпалдастығы жолындағы маңызды қадам екенін атап өтті.
Мемлекет басшысы Түркі академиясы әзірлеген Түркі әлемінің интеграциясы тұжырымдамасын қабылдау мәселесін жеделдету қажеттігіне тоқталды.
Қазақстан Президенті болашақта Түркі кеңесінің БҰҰ және ИЫҰ жанындағы бақылаушы мәртебесін алуы ұйымға мүше елдердің ортақ мүддесіне сай келетінін айтты.
 Нұрсұлтан Назарбаев түркі әлеміне бүгінде жаһандағы түрлі геосаяси және геоэкономикалық өзгерістер ықпалын тигізіп отырғанын атап өтті.
Біз Сирияда, Ливияда және Иракта тезірек бейбітшілік пен тұрақтылық орнауына мүдделіміз, Палестина мен Израиль арасындағы ахуалдың реттелуін жақтаймыз. Ауғанстандағы ахуалдың тек бейбіт түрде қалпына келтірілуін қолдаймыз, – деді Қазақстан Президенті.
Бұл ретте Мемлекет басшысы террористік, экстремистік және сепаратистік қауіп-қатерлерді сейілту бағытында бірлесе күш-жігер жұмсаудың маңыздылығына назар аударды.
Сауда-экономика саласындағы ынтымақтастықты дамыту мәселесіне тоқтала келіп, Қазақстан Президенті Қытай, Ресей, Еуропа, Таяу Шығыс, Кавказ және Орталық Азия экономикалық және коммуникациялық желілерін жалғайтын құрлықаралық транзиттік көпірге айналу үшін Түркі кеңесіне мүше мемлекеттердің  барлық мүмкіндігі бар екенін айтты.
Каспий теңізінің транзиттік әлеуеті мен өткізу қабілетін арттыру қажет. Мультимодальды Еуразия трансқұрлықтық көлік дәлізін құру мәселесі өте өзекті болып саналады. Сонымен бірге, аяқталуға таяған «Батыс Еуропа – Батыс Қытай» автокөлік магистралі Еуразия кеңістігіндегі басты транзиттік арнаға айналатынына сенімдімін. Бұл – «Нұрлы жол» жаңа экономикалық  саясатының басты басымдығының бірі, – деді Мемлекет басшысы.
Нұрсұлтан Назарбаев көлік инфрақұрылымын жетілдіру түркітілдес елдерге туризм саласын дамытуға мүмкіндік беретінін атап өтті.
Бірлескен «Түркі кеңесі – Заманауи Жібек жолы» туристік өнімін қолдауға шақырамын. Кеңеске мүше мемлекеттер бұл өнімді туризм саласындағы өздерінің ұлттық стратегиясына енгізуі қажет, – деді Қазақстан Президенті.
Мемлекет басшысы Астанада өтетін «ЭКСПО-2017» көрмесінің маңыздылығына тоқталды.
«Болашақтың энергиясы» тақырыбына арналатын бұл көрмеге барлық түркітілдес мемлекет белсене қатысатынына сенімдімін. Бұл көрмені осы саладағы әлемдік тәжірибені зерттеу және енгізу орталығын құру үшін пайдалану қажет. Алдағы уақытта әлемде арзан атом энергиясына сұраныс өседі. Соған орай, ядролық энергетиканы дамыту мәселесін де ұмытпаған жөн, – деді Нұрсұлтан Назарбаев.
Сонымен қатар Қазақстан Президенті түркі әлемінің білім кеңістігін қалыптастыру ісін жеделдету мақсатында Қ.А.Яссауи атындағы халықаралық қазақ-түрік университетін түркі дүниесінің ортақ оқу орнына айналдыру қажеттігін атап өтті.
Мемлекет басшысы сондай-ақ Түркі академиясы әзірлеген XV ғасырға дейінгі түркі халықтарының тарихы туралы оқулық назар аударуға тұратын еңбек екенін атай отырып, осы оқулықты түркітілдес елдердің мектеп бағдарламаларына енгізу мүмкіндігін қарастыруды ұсынды.
Нұрсұлтан Назарбаев түркі халықтарының адамзат мәдениетіне қосқан елеулі үлесіне де назар аударды. Осыған байланысты Қазақстан Президенті бай мәдени мұрамыз туралы ақпаратты «Аталар мирасы» деген атпен ғылыми еңбек түрінде жариялауды ұсынды.
Қазақстан Президенті былтыр халықаралық ұйым мәртебесін алған Түркі академиясы қысқа уақыт ішінде тиімділігі жоғары институтқа айналғанын атап айтты.
Академия ЮНЕСКО, ИСЕСКО сияқты халықаралық ұйымдармен байланыс орнатты, Халықаралық академиялар одағының мүшесі болды. ЮНЕСКО штаб-пәтерінде Қорқыт мұрасын арналған халықаралық форум өтті. Академия Астана экономикалық форумы аясында «Каспий транзиттік дәлізі» тақырыбына арнайы пікірталас ұйымдастырды, – деді Нұрсұлтан Назарбаев.
Мемлекет басшысы Әзербайжандағы Түркі мәдениеті және мұрасы қоры мен қырғыз тарапы бастамашылық еткен Көшпенділер өркениеті орталығы түркітілдес елдердің өзара ықпалдастыққа деген ұмтылысының айғағы екенін айтты.
Нұрсұлтан Назарбаев сондай-ақ Кеңеске мүше мемлекеттердің іскер топтары мен демеушілерін тарта отырып, Түркі интеграциясының ортақ қорын құру мүмкіндігін қарастыруды ұсынды.
Қазақстан Президенті түркі әлемінің ортақ ақпараттық кеңістігін қалыптастыру қажеттігіне тоқталды.
Ортақ түркі телеарнасын құру тұжырымдамасын қабылдау осы бағыттағы маңызды қадам болды. Келесі міндет – жобаны тиісті деңгейде жүзеге асыруды бірлесіп қамтамасыз ету. Сонымен бірге, түркі әлемінің мәдени-ақпараттық даму стратегиясын жүзеге асыратын беделді орталық құру мүмкіндігін қарастыруды да ұсынамын, – деді Мемлекет басшысы.
Соңында Нұрсұлтан Назарбаев қатысушыларға Кеңес аясындағы бастамаларға қолдау көрсеткені үшін алғыс айтты.
Саммитте қабылданған шешімдер түркітілдес мемлекеттердің қарқынды дамуына барынша ықпал ететініне сенімдімін, – деді Қазақстан Президенті.
Саммитке қатысушылар Түркітілдес мемлекеттер ынтымақтастығы кеңесінің келесі алтыншы саммитін 2016 жылы Шолпан-атада (Қырғызстан) өткізуді ұйғарып, оның тақырыбы ұлттық спорт түрлеріне арналады деп белгіледі.
Іс-шара қорытындысы бойынша Бесінші саммиттің декларациясына, сондай-ақ Түркі кеңесі бас хатшысының орынбасарын және Түркі мәдениеті мен мұрасы қорының президентін тағайындау туралы шешімдерге қол қойылды.
 



/// 
Мемлекет басшысының атына еңбек ұжымдарынан, белгілі спортшылардан, денсаулық сақтау саласы қызметкерлерінен, сондай-ақ елдің түрлі өңіріндегі тұрғындардан Нұрсұлтан Назарбаевтың алдағы президент сайлауына қатысуын өтінген хаттар легі әлі жалғасуда.
«Кентау трансформатор зауыты» АҚ мен «Alageum Electric» электротехникалық холдингінің еңбек ұжымы президент сайлауын өткізу туралы шешімге бірауыздан қолдау білдірген және Мемлекет басшысының сайлауға қатысуын өтінген.
«Нұрсұлтан Назарбаевқа сенім мандаты елді жүйелі дамыту мен өркендету үшін жоспарланған барлық ауқымды шараларды жүзеге асыруға мүмкіндік береді», – делінген хатта.
«Тау-кен өндіру және тау-кен металлургиялық кәсіпорындардың республикалық қауымдастығы» ЗТБ жұмыскерлері Қазақстан тәуелсіздік жылдары Президенттің көреген саясаты арқылы өтпелі кезеңдегі қалыптасудың барлық қиындықтарын еңсергенін, этносаралық келісімді сақтағанын және халықаралық аренада лайықты орын иеленгенін атап өткен.
«Сіз еңбек жолыңызды Қарағанды металлургиялық комбинатында бастау арқылы Қазақстанның тау-кен металлургиялық саласын қалыптастырудың бастауында тұрдыңыз. Қауымдастықтың және барлық мүше-кәсіпорындардың атынан Сіздің кандидатураңыздың ұсынылуын сұраймыз, өйткені біз Сізді еліміздің бірден-бір Көшбасшысы санаймыз», – деп жазады авторлар. 
Батыс Қазақстан облысы кәсіпкерлер палатасының өкілдері елге мемлекеттің қарқынды дамуын қоғамдағы татулық пен келісімді сақтай отырып қамтамасыз етуге қабілетті дана басшы керек екенін атап өткен.
«Біздің аспанымыз ашық, алаңсыз жұмыс істейміз, бизнесті дамытып, балаларымызды өсірудеміз. Болашаққа жоспар құра аламыз. Бұл – тәуелсіз Қазақстанның Сіздің басшылығыңызбен жеткен ең басты жетістігі. Сіздің ілгерішіл басшы ретіндегі көпжылдық тәжірибеңіз елдің әрі қарай өркендеуінің, тұрақтылық пен халық бірлігін сақтаудың кепілі. Осыған байланысты Сізден Қазақстан Республикасы Президентінің алдағы сайлауында кандидатураңыздың ұсынылуын сұраймыз», – делінген хатта.
«Премьера» тұрғын-үй құрылыс кооперативінің ұжымы өз атынан және Алматы қаласының Наурызбай ауданының тұрғындары атынан Президентке өтініш жолдап, Елбасы кандидатурасының алдағы сайлауда ұсынылуын сұрайды.
«Қазір Сіздің арқаңызда қазақстандықтардың ертеңгі күнге деген сенімі мен Сіздің бағдарыңыз дұрыс екенін сезіну бар. Тәуелсіз мемлекетімізді қалыптастырудағы Сіз қабылдаған шаралардың барлығы халықтың мұң-мұқтажын жақсы білетініңізді көрсетеді. Қуатты көшбасшының арқасында ғана Қазақстан халықаралық аренада беделге және әлемдік державалардың құрметіне ие болды. Біз Сіз секілді адаммен бір уақытта өмір сүріп жатқанымызға мақтанамыз», – деп жазады авторлар.
 Қызылорда облысы Қармақшы ауданынан «Тұрмағамбет» ЖШС ұжымы мемлекет кәсіпкерлерге қолдау көрсетіп отырғанын айрықша атап өткен.
«Сіз жариялаған «Нұрлы жол» бағдарламасы елдің әл-ауқатын көтеру үшін жасалған маңызды қадам екеніне сенімдіміз. Біз тәуелсіз Қазақстанды Сізбен бірге нығайтқымыз келеді», – делінген хатта.
 «Isker Company» ЖШС еңбек ұжымы Президенттің көпэтносты Қазақстан халқының бірлігін нығайтуға бағытталған қызметін толық қолдайтынын айтқан.
«Біз Сізге сенеміз, сондай-ақ өркендеу, татулық және жалпы адамзаттық құндылықтар салтанат құратын жолды таңдаймыз. Қауіпсіздік және қазақстандықтардың әл-ауқатын жақсарту республикамызды дамытудың басымды бағыттары болып саналады. Сондықтан, Сіздің сайлауға түсуіңізді сұраймыз. Сізбен бірге Қазақстан міндетте түрде табысқа жетеді және әлемнің экономикалық тұрғыдан ең дамыған 30 елінің қатарына кіреді», – деп жазады авторлар.
Қаскелең қаласындағы «Хамле Компания Лтд.» ЖШС жұмыскерлері Мемлекет басшысының жұмсаған күш-жігерінің арқасында елде қолайлы инвестициялық ахуал қалыптасқанын айтады.
«Қазақстанның жарқын болашаққа қажетті зор әлеуеті бар, сол себепті де біз Президент сайлауының өткенін қолдаймыз және нақ Сіздің кандидатураңыздың ұсынылғанын қалаймыз», – делінген хатта.
«Алматыкiтап баспасы» ЖШС жұмыскерлері Нұрсұлтан Назарбаевтың көреген саясатының арқасында Қазақстан бұрынғы кеңестік кеңістікте экономикалық дамудағы көшбасшы ғана емес, әлемдік аренадағы салмақты саяси ойыншыға да айналғанын атап өткен.
«Біз әлемнің бәсекеге қабілетті 50 елінің қатарына кірген өз елімізді мақтан тұтамыз. Сіздің басшылығыңызбен Қазақстан әлемнің дамыған 30 елінің де қатарына кіретініне сенімдіміз. Қазақстанның болашағы үшін, балаларымыз мен немерелеріміздің болашағы үшін алдағы сайлауда Сіздің кандидатураңыздың ұсынылуын сұраймыз. Біздің ұжым Сіз қабылдаған шешімді қолдайды»,  – деп жазады авторлар.
«БН-А» ЖШС көпұлтты ұжымы қазір барлық адами ресурстарды «Нұрлы жол» Жолдауында қойылған мақсаттарға жету үшін жұмылдыру керектігіне тоқталған.
«Біздің кәсіпорынның жұмысшылары алдағы Президент сайлауы қоғамды ұйыстырып, жүректерімізге ертеңгі күнге деген сенім ұялататынына бек сенімді. Біз қуатты әрі бірегей Қазақстан үшін», – делінген хатта.
«Қазақстан Республикасының ұлттық инженерлік академиясы» республикалық қоғамдық бірлестігінің мүшелері уақыт талабынан туындаған Президент сайлауын өткізу туралы шешімді толығымен қолдайтынын айтады.
«Мемлекет басшысы айқындаған жолдың дұрыстығын сезіне отырып, біз Тұңғыш Президентіміз ғана елді алдағы қиындықтардан абыроймен алып өтетініне сенімдіміз. Сізден өз кандидатураңыздың алдағы сайлауда ұсынылуын сұраймыз», – деп жазады авторлар.
«Асар» республикалық қоғамдық бірлестігінің өкілдері де Мемлекет басшысының саясатына қолдау білдіреді және оның сайлауға түскенін қалайды.
«Мүгедектер және әлеуметтік бейімделу қоғамы» қоғамдық бірлестігінің мүшелері  Мемлекет басшысына мүмкіндігі шектеулі жандарға көрсетіліп отырған қолдау шаралары үшін алғыс айтқан және Елбасының басшылығымен Қазақстан халқы барлық мақсаттарына жете алатынын атап өткен.
«Сізден сайлауға түсуіңізді сұраймыз. Біздің әрқайсымыз Сізге дауыс беретін боламыз», – делінген хатта.
«Көмек» ардагерлер кеңесі» қоғамдық бірлестігінің өкілдері Нұрсұлтан Назарбаевқа ардагерлерге ұдайы көңіл бөліп, қамқорлық танытып отырғаны үшін алғыс білдіріп, Елбасын ел президенті лауазымына үміткерлер қатарынан көргісі келетіндерін айтқан.
«Тәуелсіз Қазақстан мен оның халқының игілігі үшін істеп жатқан қажырлы еңбегіңізді бәрі біледі. Сіз ел тарихының және жаңа астанасының жаңа бетін аштыңыз. Республикамызда татулық пен келісім болсын, халқымыздың игілігі арта берсін. Ал оның кепілі – Сіз. Біз елімізге, қарттығымызға алаңдамаймыз. Алдағы уақытта да солай бола берсін», – деп жазады авторлар.
Өз тілектерін білім беру саласы қызметкерлері де жолдады. Мәселен, А.Мырзахметов атындағы Көкшетау университетінің профессор-оқытушылар ұжымы мен студенттері ел президенті сайлауын өткізу  стратегиялық бағдарламаларды табысты іске асыруға септігін тигізетініне назар аударған.
Қызылорда қаласындағы «Болашақ» университетінің оқытушылары мен  студент жастары Мемлекет басшысының басшылығымен еліміз әлемдік экономикадағы күрделі жағдайға байланысты қиындықтарды табысты еңсеретінін айтады. Осыған орай авторлар Нұрсұлтан Назарбаевтың кандидатурасы алдағы президент сайлауына ұсынылса деген өтінішін жеткізген.   
Қаскелең гуманитарлық-техникалық колледжінің ұжымы Мемлекет басшысына «Қазақстан-2050» Стратегиясын және «Мәңгілік ел» идеясын жүзеге асыру үшін сенім мандатын беру қажет деп санайды.
«Біз – тұрақтылық пен өсіп-өркендеу, өскелең ұрпақтың алаңсыз болашағы жағындамыз. Біз үшін Сіз сияқты Ұлт Көшбасшысының басшылығында болу мәртебе болып саналады. Сондықтан біз Сізден президент сайлауына қатысуыңызды өтінеміз», – делінген хатта.
И.Әбдікәрімов атындағы Қызылорда аграрлық-техникалық колледжінің  педагогикалық ұжымы да президент сайлауын өткізу туралы шешімді қолдайтынын мәлімдеп, оған Нұрсұлтан Назарбаевтың қатысуы жөнінде өтініш айтады және ол үшін өз дауыстарын беруге әзір екендігін білдіреді.
Алматы облысы Қарасай ауданының түрлі мектептерінің мұғалімдері мен оқушылары Мемлекет басшысының тәуелсіздік жылдары Қазақстанның дамуына, оның халқының әл-ауқатын арттыруға қосқан үлесін атап өткен. Авторлар Нұрсұлтан Назарбаевтың президент сайлауына қатысуын өтініпті.
Алматы облысы Қарасай ауданының медицина қызметкерлері де көшбасшының басшылығымен еліміз даму жолында батыл қадам басып келе жатқанын айтады.
«Президент сайлауын өткізуді бірауыздан қолдай отырып, Сізден халықтың кең қолдауына ие көшбасшы ретінде оған қатысуды өтінеміз», – деп жазады авторлар.
Мәдениет саласы өкілдері де өз хаттарын жолдады. Атап айтқанда, Орыс халық әні театрының көркемдік жетекшісі М.Гранова Мемлекет басшысымен бірге еліміз барлық қиындықты еңсере алатынына сенімін білдірген.
«Біздің әрқайсымыз шын жүрегімізбен Сізді қолдаймыз, даналық үшін, еліміздегі бейбітшілік пен келісім үшін алғыс айтамыз. Мемлекетіміздің басында Сізді ғана елестете аламыз, сондықтан алдағы сайлауға қатысуыңызды өтінеміз», – делінген хатта.
Н.Бекежанов атындағы Қызылорда облыстық қазақ музыкалық-драмалық театрының ұжымы Мемлекет басшысы ұстанып отырған бағытты қолдайтындары туралы мәлімдейді.
Алматы қаласынан композитор Б.Жұманиязов пен кинотанушы Г.Көбек, Қызылорда қаласынан Қазақстан Республикасының еңбек сіңірген қайраткері Е.Уайс Мемлекет басшысына қолдау лебіздерін айтып, оған Қазақстанның жан-жақты дамуына бағытталған күш-жігері үшін ризашылық білдіреді.
Қарағанды қаласындағы «Шахтер»  клубы футболшылары Нұрсұлтан Назарбаевты алдағы сайлауда өз кандидатурасын  ұсынуға шақыра отырып,  Мемлекет басшысының арқасында Қазақстан егемендік алудан қазіргі заманның жаһандық мәселелерін шешуге дейінгі байыпты жолдан өткенін айтқан.
«Сіздің есіміңізбен Отанымыздың тәуелсіздігі тұғырының нығаюындағы ең жарқын жайттар байланысты. Біз Сізбен бірге ғана Қазақстан алға қарыштай ілгерілеп, көзделген барлық мақсатқа жететініне сенімдіміз. Сіз тікелей қатысқан жағдайда ғана еліміз жедел қарқынмен алға қойылған мақсаттарға қарай жылжи алады. Қазақстан халқы Сізге сенеді», – деп жазады авторлар.
Мемлекет басшысының бір топ сыныптасы «Нұрлы жол» бағдарламасының тиімді іске асырылуы тек Нұрсұлтан Назарбаевтың тікелей басшылығымен ғана мүмкін екеніне сенім білдірген.
«Осыған байланысты Сізден алдағы сайлауға түсуді өтінеміз. Ел көшбасшысы ретінде Сізбен бірге біз әлемдегі дамыған 30 мемлекеттің қатарына қосыла аламыз деп сенеміз», – делінген хатта.
Қарағанды облысы Абай қаласының бір топ тұрғыны ел президентінің алдағы сайлауының тағдыршешті маңызына тоқталып өткен.
«Қазақстандықтардың сан мыңдаған хатына біз де өз үнімізді қосқымыз келеді. Сізден осы сайлауға міндетті түрде қатысуыңызды сұраймыз. Біз 2015 жылға тұрақтылық сезімімен, бірлесе атқару қажет зор міндеттерді сезіне отырып қадам бастық. Біз президент сайлауында біртұтас отбасы ретінде бой көрсетіп, Сізбен бірге қуатты, қарышты, заманауи мемлекет құру жолында еңбек етуге, ортақ тағдыр жолында өмір сүріп, ортақ болашағымызды өз қолымызбен жасауға әзірміз. Сіздің есіміңізбен біз Қазақстанның гүлденуін байланыстырамыз. Біздің даусымыз бен жүрегіміз Сізбен бірге», – деп жазады авторлар.
Алматы облысы Қарасай ауданындағы Ұлы Отан соғысының ардагері Ү.Тастанбекұлы Қазақстанның гүлденуіне бағытталған шаралардың табысты жалғасуы үшін Нұрсұлтан Назарбаевтың алдағы президент сайлауына қатысуының маңыздылығын айтады.
Алматы облысы Үшқоңыр ауылында тұратын Ұлы Отан соғысының ардагері В.Шустов еліміздегі бейбітшілік пен өркендеу Қазақстан Президентінің еңбегі екенін атап өткен.
«Мен өз ауылымның көнекөз тұрғыны ретінде алдағы сайлаудан Сіздің кандидатураңызды көремін және қолдаймын. Сіз лайықты адамсыз. Көзделген мақсаттарды іске асыру оңай шаруа емес. Барлық істі аяғына дейін Сіз ғана жеткізе алады деп есептеймін», – делінген хатта.
Ақтөбе қаласының тұрғыны, еңбек ардагері Л.Чичаева Мемлекет басшысының қысқа мерзімде өз еңбегі және сындарлы саясаты арқылы Қазақстанды берекелі және бүкіл әлемге белгілі елге айналдыра алғанын атап өткен.  
«Сіз ғана Қазақстанды өсіп-өркендеген ел, ал халықты бақытты ете аласыз. Сіз – жаһандық және бәрін қамтитын идеялардың ел игілігі жолында күні-түні жұмыс істейтін ең қуатты генераторысыз», – деп жазады автор.
Қызылорда қаласындағы  «Сыр медиа» ЖШС Бас директоры А.Оңғарбаев өңірдің журналистер қоғамдастығы атынан Мемлекет басшысы төңірегіне топтасуға әзір екендіктерін білдіре келіп, оны президент сайлауына өз кандидатурасын ұсынуға шақырады.
Жамбыл облысы Ақбұлым ауылының тұрғыны С.Тоқбаев ауыл тұрғындарының табыстары туралы айта келіп, Мемлекет басшысының бастамаларын нақты іспен қолдауға дайын екенін атап көрсеткен. Президенттік сайлау өткізу туралы шешімді қолдаған авторлар Мемлекет басшысын сайлауға түсуге шақырған.
Талдықорған қаласының тұрғыны Т. Байбұқашева қаладағы барлық аналардың атынан президенттік сайлау өткізу туралы шешімді қолдайтынын және сайлауға Нұрсұлтан Назарбаев қатысады деп үміттенетінін жеткізген.
Екібастұз қаласының тұрғыны М.Каримов Мемлекет басшысының президенттік сайлауға қатысуы маңызды екенін атай отырып, өз дауысын Нұрсұлтан Назарбаевқа беруге дайын екенін мәлімдеген.
Алматы облысының Қарасай ауданының тұрғыны А.Бекбаева, Астана қаласынан Е.Әмірғалиев, Көкшетау қаласынан Е.Құрманғалиұлы ел экономикасының өсімінен, халықтың әл-ауқатының артуынан байқалып отырған жетістіктерге тоқталған. Осыған байланысты авторлар Мемлекет басшысы президент сайлауына қатысуы тиіс деп санайтындарын айтқан.
Көкшетау қаласындағы №1 орта мектептің 8-сынып оқушысы Т.Бапхоева Мемлекет басшысының кандидатурасы ұсынылуын өтініп, хат жазған. 
«Мен президент сайлауында дауыс беруге әлі қатыса алмаймын, бірақ Қазақстанда тыныштық пен тұрақтылық болғанын қалаймын. Сіз басқарған Қазақстан ғана бұдан әрі де табысқа жетіп, өркендей алады. Елдегі татулық пен бақ-берекенің кепілі Сіз ғана бола аласыз», – делінген хатта.
Қазақстан Республикасы Президентінің кезектен тыс сайлауын  тағайындауға байланысты келіп жатқан хаттар легі жалғасуда.
///
	 

	Сапар барысында Түрікменстанның жоғары басшылығымен келіссөздер жоспарланған.

	Сонымен қатар, Қазақстан Президенті Нұрсұлтан Назарбаев Түрікменстан Президенті Гурбангулы Бердымұхамедовпен және Иран Ислам Республикасының Президенті Хасан Руханимен бірге «Өзен-Берекет-Гөрган» халықаралық теміржол магистралінің ашылу салтанатына қатысады.
/// 
Кездесуге сондай-ақ Президенттің көмекшісі Е.Орынбаев қатысты.
Кездесу барысында С.Нөгербеков G-GLOBAL халықаралық жобасын ілгерілету жұмысының барысы туралы баяндады, сондай-ақ оны әрі қарай жүзеге асыру доктринасын таныстырды.
Қазақстан Президенті G-GLOBAL жобасы аясындағы негізгі міндет өзекті экономикалық мәселелерді талқылау үшін қажетті алаң қалыптастыру, қатысушылардың кең ауқымын тарта отырып жаһандық дағдарыс көріністеріне қарсы амалдарды бірлесе іздеу болғанын атап өтті.
Осыған байланысты Нұрсұлтан Назарбаев G-GLOBAL коммуникативтік алаңын ілгерілету қағидаттарын қайта қарау қажеттігіне назар аударды. Көтерілген мәселелердің Астана экономикалық форумында талқыланатын тақырыптарға сәйкестігін қарастыра отырып, оны нақты мамандандыру мәселесін пысықтауды тапсырды.
С.Нөгербеков интернет кеңістікте жүзеге асырылып жатқан G-GLOBAL жобасы еліміздің негізгі жобаларын ілгерілетуге септігін тигізіп отырғанын айтты. Атап айтқанда, былтыр VII Астана экономикалық форумы мен Дағдарысқа қарсы дүниежүзілік ІІ конференцияны жариялап-көрсету жұмыстары аясында 400 онлайн-бейнеконференция өткізіліп, 15 мыңнан астам баяндама орналастырылған.
Кездесу қорытындысы бойынша Мемлекет басшысы бірқатар нақты тапсырма берді. 

/// 
Мемлекет басшысы атына түрлі кәсіпорындар мен ұйымдардың жұмысшыларынан, денсаулық сақтау және білім беру мекемелерінің ұжымдарынан, студент жастардан, ел азаматтарынан Нұрсұлтан Назарбаевтың алдағы сайлауға қатысуын өтінген хаттар легі толассыз келіп түсуде.
Қарағанды облысының қала құрушы кәсіпорындарының басшылары, сондай-ақ Қарағанды мемлекеттік техникалық университетінің студенттері, ұстаздары мен ғалымдары Мемлекет басшысының алдағы президенттік сайлауға қатысуын өтініп, хат жазыпты.
«Әлемдік экономикадағы созылмалы дағдарыс жағдайында тиісті шара қолдану қажет болғанда Сіз елдің инфрақұрылымын дамытуға бағытталған маңызды стратегиялық міндеттерді дер кезінде алға тарттыңыз. Біз Қазақстан халқы Ассамблеясының сайлау өткізу туралы бастамасын қолдаймыз және Қазақстан халқының алдындағы осы күрделі кезеңде Сіздің басшылығыңызбен жаһандық сынақтардан табысты өту үшін көпұлтты елдің Ұлт Көшбасшысының төңірегінде тұтаса түсу қажет деп санаймыз», – делінген хатта.
Қызылорда қаласынан «ПетроҚазақстан Құмкөл Ресорсиз» АҚ жұмысшылары президенттік сайлау өткізу туралы шешімді толық мақұлдайды және оған Мемлекет басшысының өзі қатысқанын қалайды.
«Біз елді әлеуметтік-экономикалық дамытуға бағытталған Сіздің көреген саясатыңызды әрқашан қолдауға дайынбыз. Қазақстанды әлемдегі дамыған 30 елдің қатарына қосу жөніндегі Сіздің ауқымды идеяңыз табысты болатынына және Өзіңізбен бірге бұдан зор биіктерге жететінімізге сенімдіміз», – деп жазады авторлар.
 «Маңғыстаумұнайгаз» АҚ мұнайшылары «Нұрлы жол» бағдарламасында белгіленген және отандық экономиканы дамытуға бағытталған жобаларды табысты жүзеге асыру тек Мемлекет басшысының басшылығымен мүмкін болатынын айтқан.
«Сізден өз кандидатураңызды президенттік сайлауға ұсынуды сұраймыз. Біз дауысымызды Сізге беретінімізге сендіреміз және сол арқылы маңызды таңдау жасаймыз», – делінген хатта.
Ақтау қаласынан «МАЭК – Қазатомөнеркәсіп» ЖШС өкілдері күрделі халықаралық ахуал мен әлемдік экономикада дағдарыс құбылысы белең алуына байланысты «Нұрлы жол» бағдарламасының одан әрі іске асыру қажеттілігі туып отырған жағдайда Нұрсұлтан Назарбаевтың алдағы сайлауға қатысқанын қалайтындарын айтады.
37 ұлттың өкілдері жұмыс істейтін Алматы көпір конструкциялары зауытының мыңдаған адамдық ұжымы Мемлекет басшысының президенттік сайлауға түсуін өтініп хат жазған. Олар Елбасының басшылығымен тәуелсіз Қазақстанның тұрақтылығы сақталатынына, экономиканың өсуі жалғасып, мемлекеттің әлемдік аренадағы мызғымас беделі нығая беретініне сенім білдірген.
«Біз елімізді дамыту үшін «Нұрлы жол» бағдарламасын жүзеге асырудың маңызды екеніне өте сенімдіміз. Біздің зауыт бұл іске белсене қатысуда. Сіз – біздің Президентсіз.  Біз басында Ұлт Көшбасшысы  тұрған қуатты әрі гүлденген Қазақстанды қалаймыз», – деп жазады авторлар.
Қызылорда қаласынан хат жолдаған «Қазгермұнай» БК ЖШС жұмысшылары Елбасының басшылығымен тәуелсіздік жылдары еліміздің бет-бейнесін түбегейлі өзгерткен ауқымды реформалар жүргізілгенін атап өткен.
«Осыған орай Сіздің президенттік сайлауға қатысқаныңызды қалаймыз. Сайлауда Сізге дауыс бере отырып, біз болашаққа сеніммен қарай аламыз», – делінген хатта.
«Қазақстан темір жолы» ҰК АҚ қызылордалық жол бөлімшесінің ұжымы республикамызды өркендеуге бастаған «Қазақстан-2050» Стратегиясының маңызы жоғары екеніне тоқталған.
«Біз президент сайлауына айрықша мән береміз және Сіздің сайлауға түскеніңізді қалаймыз. Өйткені жеңіске Сіз ғана лайықтысыз», – деп жазады авторлар.
Алматы облысынан «Эфес Қарағанды» ЖШС жұмысшылары Мемлекет басшысының көреген саясатының арқасында қазақстандықтар болашаққа сеніммен қарайтынын айтады.
«Қазақстан деп аталатын үлкен кеменің штурвалынан Сізді ғана көргіміз келеді. Сізді біздің үмітіміз бен тірегіміз десек, барлық қазақстандықтардың пікірін білдіретінімізге сенімдіміз. Сізбен бірге болсақ, бәрін де еңсере аламыз», – делінген хатта.
Алматы облысы «АзияАгроФуд» ЖШС жұмысшылары Мемлекет басшысының тұлғалық қасиеті, даналығы мен тәжірибесі, беделі елдің әрі қарай дамуы мен өркендеуіне қызмет ететінін айтады.
«Біз алдағы президенттік сайлауды құптаймыз және Сіздің оған қатысқаныңызды қалаймыз. Сізге сенеміз, жақсы көреміз және бағалаймыз. Сізге сене отырып, біздің көп этносты Қазақстанның болашағын Сізбен ғана байланыстырамыз», – делінген хатта.
Президент сайлауына байланысты хаттар Қызылорда облысының денсаулық сақтау саласы қызметкерлерінен де келді. Мәселен, облыстық медициналық орталықтың ұжымы өздерінің мекемесін кеңейту және сапалық тұрғыдан дамыту елдің тұрақты әлеуметтік-экономикалық дамуының нәтижесінде мүмкін болғанын айтады.
«Сізбен бірге еліміздің болашағын жасауға дайынбыз, сондықтан алдағы Қазақстан Республикасы Президентінің сайлауына кандидатураңыздың ұсынылғанын қалаймыз», – делінген хатта.
Қызылорда қалалық ауруханасының жұмысшылары республикада әлеуметтік саланы дамытуға айрықша көңіл бөлінетініне, заманауи жабдықтармен жасақталған білім және денсаулық нысандары салынып жатқанына назар аударған. Осыған орай авторлар Мемлекет басшысының президент сайлауына түсуін өтініп, Елбасының кандидатурасын қолдауға дайын екендерін білдірген.
Қызылорда қаласының есту қабілеті нашар балаларға арналған №6 арнаулы (коррекциялық) мектеп-интернатының ұжымы Мемлекет басшысының Тәуелсіздікті нығайтудағы, елдің әл-ауқатын арттырудағы, бәсеке қабілетін күшейтудегі рөлін атап өткен. Сондай-ақ Мемлекет басшысына президент сайлауына түссеңіз деген өтініштерін жеткізіп, оның жеңетініне күмәнсіз сенетіндерін айтқан.
Елбасына қолдау білдірген хаттар мен жеделхаттар елдің түрлі өңірлеріндегі білім беру мекемелерінен де келді. Атап айтқанда, С.Сейфуллин атындағы Қазақ агротехникалық университетінің он мың студенті Нұрсұлтан Назарбаевтың сайлауға түсуін өтінген және студент жастарды сайлауға белсене қатысуға шақырған.
«Біздің Президентті қолдау саясатымыз Ұлт Көшбасшысына, оның қуатты әрі гүлденген Қазақстанды құруға бағытталған стратегиялық бағдарына деген толық сенімге негізделген. Бүгінде елімізде жастардың дамуы және кәсіби білім алуы, болашағының табысты болуы үшін барлық жағдай жасалған. Біздің басты міндетіміз –  жақсы білім алып, саяси белсенді болу және республика игілігі үшін еңбектену. Мемлекет басшысының саясатын қызу қолдай отырып, біз сүйікті Отанымыздың әрі қарай дамуы мен өркендеуіне өз үлесімізді қосуға дайынбыз. Бұл біздің азаматтық ұстанымымыз, конституциялық құқығымыз әрі патриоттық парызымыз», – деп жазады авторлар.
Қорқыт ата атындағы Қызылорда мемлекеттік университетінің оқытушы-профессорлар құрамы мен студенттері Нұрсұлтан Назарбаевты алдағы сайлауға түседі деп үлкен үмітпен күтіп отырғанын хабарлаған.
«Өңірдегі зиялы қауым мен жастар сайлауға белсене қатысатынына және Сіздің кандидатураңызға дауыс беретініне сенімдіміз», – делінген хатта.
Қ.Сәтбаев атындағы Қазақ ұлттық техникалық университетінің оқытушылар ұжымы президент сайлауын тағайындау туралы шешім Мемлекет басшысының даналығы мен көрегендігінің тағы бір айғағы, Қазақстан Республикасы Конституциясы мен демократияның негізгі қағидаттарын сақтаудың кепілі екенін айтады.
«Сіздің басшылығыңызбен қазақ халқының тәуелсіздік пен қуатты мемлекет құру туралы сан ғасырлық арманы орындалды. Сіздің арқаңызда Қазақстанға барша әлем құрметпен қарайды. Біз татулық пен келісімде, экономикалық өсім мен әл-ауқатымыздың ұдайы артуы жағдайында өмір сүріп жатырмыз. Сізден кандидатураңыздың ел Президентінің сайлауына ұсынылуын сұраймыз. Өз болашағымызды Сізбен ғана байланыстырамыз»,  деп жазады авторлар.
Сонымен қатар, «Ұлытау» Ұлттық тарихи-мәдени және табиғи музей-қорығының  еңбеккерлері  еліміздің Тәуелсіздігін нығайтуға қызмет ететін президенттік сайлау өткізу туралы шешімді бірауыздан  қолдаған.
Алматы облысынан «Ахыска» түрік этно-мәдени орталығының мүшелері де Қазақстан секілді үлкен елдің басында Нұрсұлтан Назарбаевтай тұлға тұру керек деп санайтындықтан, Елбасы президенттік сайлауға қатысса екен деген тілегін жеткізген.
«Өзіңізбен бірге болсақ, бізге ештеңе қиын емес. Кез келген биікті бағындырып, кез келген дағдарысты еңсереміз және бұрынғыша еліміздегі татулық пен келісімді көздің қарашығындай сақтайтын боламыз», – делінген хатта.
Алматы облысынан Қарасай ауданы Ардагерлер кеңесінің мүшелері Қазақстанның қалыптасуы мен дамуына Нұрсұлтан Назарбаевтың қосқан өлшеусіз үлесіне тоқталады және соның арқасында еліміз әлемнің өзге елдерінің арасында лайықты орынды иеленгенін айтады. Осыған байланысты авторлар Мемлекет басшысының алдағы президент сайлауына қатысуы елдің болашағы үшін қажет екенін атап өткен.
Алматы облысынан Ұлы Отан соғысының ардагері, ұстаз А.Асқаров Нұрсұлтан Назарбаевқа мектепте биология пәнінен сабақ бергенін мақтанышпен атап өткен. 
«Біздің республика көптеген сынақтарды табысты еңсерді, бүкіл әлемге танылды. Осының бәрі Нұрсұлтан Назарбаевтың қажырлы еңбегінің жемісі. Сондықтан мен оның Қазақстан Республикасы Президентінің сайлауына қатысқанын қалаймын», – деп жазады автор.
Қызылорда облысы Қармақшы ауданынан хат жолдаған Ұлы Отан соғысының ардагері Ш.Бектібаев Отан игілігі жолындағы қажымас еңбегі, халықаралық аренадағы биік беделі арқасында Нұрсұлтан Назарбаев халық арасында зор сенімге ие екенін атап өткен. Осыған байланысты автор Мемлекет басшысына алдағы президент сайлауына қатысуы туралы өтінішін жеткізіп, жеңіс тілейді.
Запастағы полковник С.Бегіжанов өз хатында жалпыға бірдей дағдарыс жағдайында сайлау өткізу туралы шешімнің қабылдануы әлемдік ауқымдағы саясаткердің батыл қадамы болып саналатынын айтады.
 «Ел азаматтарының Сіздің кандидатураңыздың президент сайлауына ұсынылуын өтінген хаттарын толықтай қолдай отырып, оған Сіздің қатысуыңыз бен бүкіл халықтың қолдауы дағдарысқа қарсы маңызды шара және егемен Қазақстанның ішкі саясаттағы тұрақтылығы, үдемелі дамуы үшін қажетті басты шарт екеніне мен миллиондаған отандастарым сияқты сенімдімін», – делінген хатта.
Қазақстан Республикасы Президентінің кезектен тыс сайлауын  тағайындауға байланысты келіп жатқан хаттар легі жалғасуда.
/// 
Қазақстан Республикасы Президентінің Баспасөз қызметі Мемлекет басшысының 2015 жылғы БАҚ саласындағы сыйлықтары мен гранттарын алу, сондай-ақ Алғысын жариялау үшін ұсынымдар қабылдауды жалғастырады.
Ақшалай сыйлықтардың көлемі – 2 миллион 200 мың теңге, грант көлемі – 1 миллион 764 мың теңге.
 
Ұсыным беру ережесін мына жерден қараңыз. 
///Отырысқа сондай-ақ Ресейдің, Арменияның және Қырғызстанның Президенттері қатысты.
Мемлекет басшысы ЕАЭО-ның Кеден кодексі әзірленгенін атап өтіп, оны дайындау барысында қатысушы елдер азаматтарының мүддесін сақтауға, сондай-ақ бизнес жүргізудің ашық әрі тұрақты ережесін қалыптастыруға басымдық берілгенін айтты.
– Күрделі сыртқы экономикалық жағдайларға қарамастан, күш-жігерімізді жұмылдыру арқасында біз жыл басында Қазақстан ұсынған басымдығы бар негізгі бағыттарды іске асыру барысында ілгерілей түстік. Интеграциямыздың негізгі құжаттарының бірі – Еуразиялық экономикалық одақтың Кеден кодексі қол қоюға дайын болды, – деді Нұрсұлтан Назарбаев.
Сондай-ақ, Қазақстан Президенті электр энергетикасы нарығын дамыту бағдарламасы аясындағы жұмыстың аяқталғанына, қызмет көрсету секторларын ырықтандыру жоспарының әзірленіп жатқанына және ЕАЭО-ның ортақ қаржы нарығын құру жөніндегі үдерістердің басталғанына назар аударды.
Мемлекет басшысы Қазақстанның төрағалығы кезінде халықаралық ынтымақтастық нығайғанын атап өтті.
– Біз бұл бағытта айтарлықтай ілгеріледік. Қазан айында Вьетнаммен арадағы еркін сауда аймағы туралы келісім күшіне енді. Иран, Үндістан, Сингапур және Мысыр елдерімен осындай аймақтар құру жөнінде келіссөздер бастау туралы мәселе қарастырылып жатыр. Түрлі мемлекеттермен ынтымақтастық және өзара іс-қимыл туралы 25-тей меморандумға қол қойылды. «Жібек жолының экономикалық белдеуін» осы одақпен ұштастыру ісі бағдарға алынды. Еуропалық одақпен және Шанхай ынтымақтастық ұйымымен әріптестік жолдары қарастырылуда, – деді Нұрсұлтан Назарбаев.
Қазақстан Президенті Қытаймен және Израильмен сауда келісімдері жөніндегі келіссөздер белсенді түрде жүргізіліп жатқанын, одаққа Оңтүстік Америка елдері де мүдделілік танытып отырғанын атап өтті.
Мемлекет басшысы шетелдік әріптестермен ынтымақтастықтың негізгі қағидалары көрініс табатын сауда саясатын дамыту туралы мәлімдеме ЕАЭО-ның халықаралық экономикалық байланыстарын дамыту жөніндегі қызметтің заңды жалғасы болып табылатынын айтты.
– Сонымен бірге біз сауда келісімдері жөніндегі жұмыстың жүйелілікті, мейлінше тиімділікті, одағымыздың барлық мүшелерінің мүддесін ескеруді талап ететінін ұмытпағанымыз жөн. Тарифтік міндеттемелер құрылымына, біздің мүмкіндіктеріміз бен шектеулерді ескере отырып ықтимал алымдардың тізіміне мұқият талдау жүргізу қажет. Бұл орайда барлық қатерлер мен жаңа мүмкіндіктерді де ескерген жөн, – деді Нұрсұлтан Назарбаев.
Қазақстан Президенті ЕАЭО аясындағы жұмысқа ықпал ететін бірқатар факторларды, соның қатарында әлемдік экономикалық жағдайдың нашарлай түскенін және бірлестіктің өз ішіндегі мәселелер шешімін таппай отырғанын атап көрсетті.
– Өзекті мәселелерді шешудегі ерекше рөлді ең алдымен Еуразиялық экономикалық комиссия атқаруға тиіс. Бүгінгі таңда дағдарыстан кейінгі жағдайды пайымдау, Еуразиялық экономикалық одақты дамытудың одан арғы стратегиясын түзуге мүмкіндік беретін жүйелі және ұзақ мерзімді шешімдер әзірлеу маңызды болып отыр. Осыған орай дағдарысқа қарсы кеңес құру қажет. Егер мемлекеттер басшылары мұны қолдаса, комиссияға бұл мәселені біздің үкіметтермен бірлесе отырып қарастыру және тиісті шешім қабылдау жөнінде тапсырма беруді ұсынамын, – деді Мемлекет басшысы.
Соңында Нұрсұлтан Назарбаев Қырғызстан басшылығының ЕАЭО төрағалығын табысты атқаруына тілектестік  білдірді.




///Қырғыз Республикасы, Бішкек қаласы
 
Қасым-Жомарт Тоқаев Бішкекке ресми сапары барысында Қырғыз Республикасының Президенті Садыр Жапаровпен келіссөз жүргізді.
Келіссөздерге дейін Қырғызстан Президентінің «Ала-арча резиденциясы аумағындағы «Ақ кеме» мәрмәр шатырында салтанатты түрде ресми қарсы алу шарасы өтті. Құрмет Қарауылының бастығы екі ел басшыларына рапорт беріп, Қазақстан мен Қырғызстанның әнұрандары шырқалғаннан кейін Қасым-Жомарт Тоқаев пен Садыр Жапаров бір-біріне ресми делегациялардың құрамын таныстырды.
 
Салтанатты рәсімнен кейін шағын құрамда кездесу болды. Қазақстан Президенті бауырлас Қырғыз Республикасына ресми сапармен келуге шақырғаны үшін Садыр Жапаровқа ризашылығын білдірді.
 – Мен сіздің шақыруыңызды зор ризашылықпен қабыл алдым. Бұл сапардың мәні ерекше. Осы маңызды сапар елдеріміздің арасындағы ынтымақтастықтың одан әрі дамуына зор серпін беретіні сөзсіз. Соның арқасында стратегиялық серіктестігіміз де нығая түспек. Қырғызстан – Қазақстанға барлық жағынан ең жақын ел. Оны күмәнсіз айтуға болады. Биыл екі елдің дипломатиялық қатынас орнатқанына 30 жыл толып отыр. Осы кезеңде ынтымақтастық аясы барынша кеңейіп, достығымыз нығая түсті. Біз барлық деңгейде өзара сенімге негізделген саяси диалог орнаттық. Мемлекетаралық, парламентаралық және үкіметаралық кеңестеріміз бар. Сондай-ақ, Сыртқы істер министрліктері ықпалдаса жұмыс атқаруда. Қазақстан тек Қырғыз елімен осындай тығыз байланыс орнатқанын ерекше атап өткім келеді, – деді Қасым-Жомарт Тоқаев.
 
Садыр Жапаров өзінің шақыруын қабыл алып, Қырғызстанға ресми сапармен келгені үшін Қасым-Жомарт Тоқаевқа алғыс айтып, Қазақстан Президентінің бұл сапары екі ел арасындағы ынтымақтастыққа тың серпін беретінін атап өтті.
– Біз – ынтымақтастығы жарасқан бауырлас елдерміз. Екі ел арасында, тіпті өңірлеріміздің деңгейінде де ешқандай түсінбестік болған емес. Толықтай достық рухта бірге дамып келеміз, – деді Қырғызстан Президенті.

Мемлекеттер басшылары бұдан кейін саяси, сауда-экономикалық және мәдени-гуманитарлық салаларды кеңейтуге ерекше көңіл бөле отырып, қазақ-қырғыз стратегиялық серіктестігінің ауқымды мәселелерін талқылады. Сонымен қатар аймақтық күн тәртібіндегі проблемалар қарастырылды.

Сондай-ақ президенттер мәдени-гуманитарлық байланыстарды одан әрі нығайтуға өзара мүдделі екендерін айтты.
/// 
Тараптар инновациялық технологиялар саласында жұмыс жүргізетін компанияның Қазақстанда бастаған қызметінің перспективасын талқылады.
Кездесу барысында Мемлекет басшысына өнеркәсіп саласында қолдануға арналған әзірлемелер таныстырылды.
Б.Хамилтон компанияның мамандарды өз тәжірибелері негізінде оқытуды жолға қою арқылы Қазақстандағы инновациялық дамуға қолдау көрсетуге ниетті екенін білдірді. Сонымен қатар, ол  «ЭКСПО-2017» көрмесіне қатысуға әзір екенін атап көрсетті. 


/// 
Қазақстан Республикасы Президентінің Баспасөз қызметі 5 мамыр мен 5 маусым аралығына тура келетін мереке күндерін ескере отырып, Мемлекет басшысының БАҚ саласындағы сыйлығы мен грантын беру, сондай-ақ Алғысын жариялау үшін ұсынымдар қабылдау мерзімін 10 маусымға дейін ұзарту жөнінде шешім қабылданғанын хабарлайды.
Мемлекет басшысы сыйлығының лауреаттары 2 миллион 200 мың теңге, сондай-ақ алтын төсбелгі алады. Грант иегерлеріне 1 миллион 764 мың теңге беріледі.
 
Ұсыным беру ережесін мына жерден қараңыз. 
/// 
Мемлекет басшысының атына еңбек ұжымдарынан, белгілі спортшылардан, денсаулық сақтау саласы қызметкерлерінен, сондай-ақ елдің түрлі өңірлеріндегі тұрғындардан Нұрсұлтан Назарбаевтың алдағы президенттік сайлауға қатысуын өтінген хаттар легі әлі жалғасуда.
«Қазатомөнеркәсіп» ҰАК» АҚ мыңдаған адамдық ұжымы Мемлекет басшысы таңдаған бағытты қолдайтынын мәлімдей отырып, Қазақстанның әлемдегі дамыған 30 елдің қатарына енуі жөніндегі стратегиялық мақсатқа жету үшін бар күштерін жұмылдыратынына сендірген.
«Біз бақ-берекемізді және болашағымызды Сіздің есіміңізбен ғана байланыстырамыз. Сондықтан Сіздің кандидатураңыздың Қазақстан Республикасы Президенті лауазымына ұсынылғанын қалаймыз», – делінген хатта.
Алматы қаласынан «Белкамит» машина жасау зауытының жұмысшылары еліміздің барша тұрғындарымен бірге Мемлекет басшысының тұрақты экономикалық дамуды қамтамасыз еткен дана саясатына куә болып отырғанын айтады.
«Біз президенттік сайлау өткізу мәселесін толық қолдаймыз. Көреген әрі әділ саясаткер ретінде Сіз ғана елді бұдан әрі де дұрыс бағытта алып жүре аласыз», – деп жазады авторлар.
«Қазақтелеком» АҚ Атырау облыстық телекоммуникациялар дирекциясының мың жарым адамдық ұжымы да Нұрсұлтан Назарбаевтың президенттік сайлауға түскенін қалайтынын жеткізген.
«Еліміздің барлық жетістіктері, Қазақстанның әлемдік қоғамдастыққа танылуы, мемлекеттегі осынау күрделі кезеңдегі тұрақтылық Сіздің атыңызбен байланысты. Біз мемлекеттің басында Сіз секілді беделді көшбасшы тұруы тиіс деп санаймыз. Біз Сізге сенеміз», – делінген хатта.
Қостанай облысынан «Светлый Жарколь» ЖШС жұмысшылары Қазақстан Президентінің басшылығымен еліміз келісім мен гүлдену жолында келе жатқанын айтады.
«Барлық қазақстандықтар сияқты біз де Сіздің кандидатураңыздың президенттік сайлауда ұсынылғанын қалаймыз. Жоспарланған мақсаттың бәрі Сізбен бірге болғанда ғана жүзеге асатынына сенімдіміз», – деп жазады авторлар.
Қызылорда қаласынан «Жан-АрайЖем» ЖШС ұжымның мүшелері елде президенттік сайлау өткізу туралы шешімді қолдайды.
«Әлемдік экономикадағы түйткілдерді еңсеру үшін елде «Нұрлы жол» және индустриялық-инновациялық дамудың екінші бесжылдығы секілді бағдарламалар жүзеге асырылуда. Оларды табысты жүзеге асыру үшін Сіздің тікелей қатысқаныңыз қажет», – делінген хатта.
Қостанай облысынан К.Маркс атындағы ЖШС жұмысшылары Еуразиялық экономикалық одақтың жұмысын бастауына байланысты ауыл шаруашылығы өнімін өндірушілер кедергілердің азайып, мүмкіндіктердің ұлғайғанын сезініп отырғанын айтады.
«Отанымыздың ұлы болашағы туралы армандай отырып, күрделі кезеңде Сіз уақыт жүктеген жауапкершілікті мойынға алдыңыз және халықты жетістіктер мен табыстар жолына бастадыңыз. Бұл бізге Сіздің кандидатураңыздың Қазақстан Республикасы Президентінің сайлауына ұсынылуын өтінуге құқық береді, – деп жазады авторлар.
Президенттік сайлау өткізу шешімін қолдап, сайлауға Нұрсұлтан Назарбаевтың қатысуын өтінген хаттар елдің белгілі спортшыларынан да келді. Мәселен, Қазақстан ауыр атлетика федерациясының мүшелері, олимпиада чемпиондары И.Ильин, З.Чиншанло, М.Манеза, С.Подобедова қазақстандық спорттың халықаралық аренадағы жеңістері елдегі экономикалық тұрақтылықтың және этносаралық келісімнің жемісі екенін атап өткен.
«Әлемдегі ахуал біздің республикамызға қуатты әрі беделді көшбасшыны қажет ететін жағдай туғызып отыр. Сізден алдағы Қазақстан Республикасы Президентінің сайлауына қатысуды сұраймыз. Сіз ел мен халықты барлық сынақтардан алып өтетініңізге, Қазақстан Сіздің басшылығыңызбен орнықты дамуын жалғастыратынына сенімдіміз», –делінген хатта.
Қызылорда облысының «Ана мен бала» орталығының ұжымы да денсаулық сақтау саласын дамытуға көңіл бөлініп отырғаны үшін алғыс айтып, соның арқасында өңір тұрғындары білікті медициналық көмек алатынына тоқталған.  Авторлар елді дамытуға бағытталған міндеттерді одан әрі жүзеге асыру үшін Нұрсұлтан Назарбаевтың президенттік сайлауға қатысуы маңызды екенін атап өткен.
Елдің жекелеген азаматтарынан да көптеген хаттар келіп түсуде. Мәселен, Орал қаласынан «Зерде-Память» корпоративтік қорының төрағасы Қ.Төлебаев күрделі геосаяси және экономикалық жағдайда мемлекетімізді басқару Нұрсұлтан Назарбаев сияқты көреген әрі дана саясаткердің ғана қолынан келетінін айтқан.
«Сіздің Президенттік сайлауға түсуіңізді сұраймын, өйткені халық Сізді толық қолдайды», – деп жазады автор.
Оңтүстік Қазақстан облысы Ынтымақ ауылынан хат жазған Тыл және еңбек ардагері Ө.Ақназаров президенттік сайлау өткізу туралы шешімге қолдау білдіріп, Нұрсұлтан Назарбаевтың кандидатурасының ұсынылуын сұрайды және оған дауыс беретінін айтады.
Шығыс Қазақстан облысы Қалбатау ауылынан ардагер М.Мұқашев республикамыз Елбасының басшылығымен зор табыстарға жетіп, әлемде танымал болғанына тоқталған. Осыған орай автор Нұрсұлтан Назарбаевтың алдағы сайлауға түсуін өтінген.
Қарағанды қаласының тұрғыны, зейнеткер Р.Будник Мемлекет басшысына барлық қазақстандықтардың әл-ауқатын арттыруға бағытталған жемісті қызметі үшін алғыс айтып, Елбасы президенттік сайлауға қатысса екен деген тілегін жолдаған.
Қостанай облысы Матросов ауылынан хат жазған Д.Ахметжанов та Мемлекет басшысы алдағы президенттік сайлауға түссе деген тілегін айтып, оның жеңіске жететініне сенім білдірген.
Алматы қаласының тұрғыны Р.Смакова да Нұрсұлтан Назарбаевтың президенттік сайлауға қатысқанын қалайтынын, оның кандидатурасына дауыс беру арқылы еліміз әлемдік дағдарыстан қорғалуын қамтамасыз ететінін атап өткен.
Қазақстан Республикасы Президентінің кезектен тыс сайлауын  тағайындауға байланысты келіп жатқан хаттар легі жалғасуда.
/// 
Әңгіме барысында саяси, сауда-экономикалық және гуманитарлық салалардағы екіжақты ынтымақтастықтың өзекті мәселелері егжей-тегжейлі талқыланды.
Екі ел көшбасшылары Қазақстан мен Моңғолияның көптеген халықаралық мәселелер жөніндегі ұстанымының ортақтығын және көпжақты ұйымдар мен форумдар аясындағы ықпалдастық деңгейінің жоғарылығын атап өтті.
Тараптар көпғасырлық достық пен мәдени ортақтыққа негізделген қазақ-моңғол қарым-қатынастары алдағы уақытта да Қазақстан мен Моңғолия халықтарының игілігі үшін қарқынды дами беретініне сенім білдірді.
Телефон арқылы сөйлесуге Моңғолия жағы бастамашылық етті. 
/// 
Д.Руссефф құттықтауын бүкіл Бразилия халқының және жеке өзінің атынан жолдаған.
«Екіжақты ынтымақтастығымызды нығайту және Қазақстан мен Бразилия арасындағы ынтымақтастықтың жаңа мүмкіндіктерін іздестіру үшін мен Сізбен жұмысымызды жалғастыруды қалайтынымды тағы да атап өткім келеді», – делінген құттықтауда. 
/// 
Елбасы Қазақ хандығының 550 жылдығына орай елдің барлық өңірі өкілдерінің қатысуымен ұйымдастырылған этноауылды аралап көрді. Алаңға 50 киіз үй тігіліп, концерттік сахналар, жарыс өткізетін спорт алаңқайлары орнатылған.
Мемлекет басшысы елорда тұрғындарымен және қала қонақтарымен әңгімелесті, сондай-ақ барша Қазақстан халқын мерекемен құттықтап, игілік  пен бақ-береке тіледі. 



///
	 

	Мемлекет басшысы келіссөздер барысында біздің еліміз Түрікменстанды жақын әрі сенімді серіктес ретінде қарастыратынын айтты.

	Қазақстан Президенті осы сапар қазақ-түрікмен ынтымақтастығын дамытуға, болашақта оны стратегиялық серіктестік деңгейіне шығаруға серпін беріп, өңірлік және халықаралық қауіпсіздіктің өзекті мәселелері бойынша «сағат теңестіруге» мүмкіндік туғызатынын атап өтті.   

	Нұрсұлтан Назарбаев сауда-экономикалық қарым-қатынастарды одан әрі дамыту қажеттігіне де тоқталды.

	– Әлемдегі қолайсыз өзгерістерге қарамастан, Қазақстан мен Түрікменстан арасында өзара тауар айналымының өсімі байқалады, бұл біздің экономикаларымыздың дамуын көрсетеді. Бізге тауар айналымының миллион долларлық деңгейіне жету үшін барлық мүмкіндіктер мен ресурстарды пайдалану қажет, – деді Қазақстан Президенті.

	Өз кезегінде Г.Бердымұхамедов екіжақты байланыстарды нығайтудың, бизнес арасындағы қарым-қатынастарды дамытудың, сондай-ақ білім және ғылым, мәдениет пен спорт салаларындағы ынтымақтастықты өрістетудің өзектілігіне тоқталды.

	– Қазақстан Республикасы – Түрікменстанның ежелден сенімді экономикалық серіктесі. Алайда өзара ықпалдастық әлеуеті әлі толық ашылған жоқ. Елдеріміздің арасындағы сауда-экономикалық қатынастарға жақсылап талдау жүргізу керек деп есептеймін. Түрікменстан мен  Қазақстан тауар айналымын едәуір ұлғайтуға, өзара жеткізілімдерді әртараптандыруға қабілетті, – деді Түрікменстан Президенті.

	Ол сондай-ақ елдеріміздің БҰҰ, ЕҚЫҰ, ТМД және басқа да халықаралық, өңірлік ұйымдар аясындағы сындарлы ынтымақтастығына да тоқталып өтті.

	   – Түрікменстан мен Қазақстанның жаһандық күн тәртібіне қатысты ұстанымдары ұқсас. Бұл – жалпыға ортақ бейбітшілік пен тұрақтылықты сақтау және қолдау, халықаралық лаңкестік пен экстремизм қатерлеріне қарсы тұру, қарусыздану саясаты, Ауғанстандағы ахуалды реттеу, – деді Г.Бердымұхамедов.  


/// 
Жеделхатта Мемлекет басшысы көптеген адам қаза тауып, жарақат алған қайғылы оқиға туралы хабарды зор күйзеліспен қабылдағаны айтылған.
Нұрсұлтан Назарбаев жеке өзінің және Қазақстан халқының атынан жақындарынан айрылған отбасыларға көңіл айтты, сондай-ақ зардап шеккендердің тезірек сауығып кетуіне тілектестік білдірді. 
/// 
Жеделхатта Қазақстан Президенті Сингапур мемлекетінің негізін қалаған жаһандық ауқымдағы көрнекті саяси қайраткер Ли Куан Юдың қайтыс болғаны туралы хабарды күйзеле қабылдағаны айтылған.
«Біз жиі кездесіп тұрдық. Мен оны жақын дос санадым, одан көп тәжірибе алдым. Орны толмас қайғыны бөлісе отырып, Қазақстан халқының және жеке өз атымнан туған-туыстары мен жақындарына, сондай-ақ  барша Сингапур халқына көңіл айтамын», – делінген жеделхатта.
Нұрсұлтан Назарбаев Сингапурдың әлемдік беделін нығайтып, оның Азиядағы жетекші ел ретінде қалыптасуы үшін Ли Куан Юдың орасан күш-жігер жұмсағанын және сол арқылы артына өшпес мұра қалдырғанын атап өткен.
«Қазақстан халқы Ли Куан Юдың біздің елдеріміздің арасындағы берік достық қатынастарды нығайтуға қосқан зор үлесін ешқашан ұмытпайды», – делінген жеделхатта. 
/// 
11 наурызда Астанада Нұрсұлтан Назарбаевтың қатысуымен «Нұр Отан» партиясының XVI съезі өтеді, оған елдің барлық өңірлерінен 1200 делегат қатысады.
Елордада Қазақстан Республикасы, Беларусь Республикасы және Ресей Федерациясы президенттерінің үшжақты кездесуін өткізу жоспарланған. 
Мемлекеттер басшылары үш елдің өзара саудасы мен экономикалық ықпалдастығын ұлғайту мәселелерін қарастырады. Сонымен қатар президенттер әлемдік экономикадағы үрдістердің дамуын және Украинадағы ахуалды талқылайды. 
///Нұрсұлтан Назарбаев пен Си Цзиньпин Қытай Халық Республикасының көрме павильонын аралап көру барысында «Қазақстан мен Қытай – Еуразияның транзиттік көпірі» атты телекөпірге қатысты.  
Қазақстан Президенті іс-шараға қатысушыларға арналған сөзінде  «Астана ЭКСПО-2017» халықаралық көрмесіне қатысқаны үшін Қытай тарапына ризашылығын білдірді.
– Қытайдың «Болашақтың энергиясы, Жасыл жібек жолы» атты экспозициясы – ЭКСПО көрмесіндегі ең үлкен экспозицияның бірі. Қытай Халық Республикасы қалпына келтірілетін энергия көздері саласында әлемдік көшбасшы болып отыр. Сіздің еліңіздің «ЭКСПО-2017» көрмесіне қатысуы технологияларды және мәдени байланыстарды дамытуға зор үлес қосатынына сенімдімін, – деді Мемлекет басшысы.
Нұрсұлтан Назарбаев «Қорғас – Ляньюньган» жаңа көлік жолының іске қосылуының маңыздылығын атап өтіп, бұл жобаны «Жібек жолының экономикалық белдеуі» мен «Нұрлы жол» бағдарламаларын ұштастырудағы тиімді ынтымақтастықтың жарқын мысалы деп атады.
– Бүгін маңызды екі жобаны іске асыру басталды. Ляньюньган портынан Орталық Азия мен Түркияға теңіз контейнерлерін тиеген алғашқы пойыздар жолға шықты. «Қорғас Шығыс қақпасы» арнайы экономикалық аймағының құрғақ портынан Қытайдың Чэнду қаласына жеткізетін контейнер жолы іске қосылды. 2020 жылға қарай 2 миллион контейнер көрсеткішіне қол жеткізу жоспарланып отыр. Бұл елдеріміздің экономикалық өсіп-өркендеуіне септігін тигізеді, – деді Қазақстан Президенті.
Іс-шара соңында мемлекеттер басшылары Еуразия кеңістігіндегі жаңа контейнерлік қызмет – Ляньюньган Қазақстан-Қытай терминалы мен «Қорғас – Шығыс қақпасы» арнайы экономикалық аймағы құрғақ порты жұмысының басталуына жол ашып берді.       





///Қасым-Жомарт Тоқаев қазақстандық «EcoJer» өңірлік экологиялық бастамалар қауымдастығы кеңесінің төрайымы Ләззат Рамазанованы, Kaspi.kz компаниясының негізін қалаушылар Вячеслав Ким мен Михаил Ломтадзені қабылдады.
Ләззат Рамазанова Мемлекет басшысына «EcoJer» қауымдастығының жұмысы, өнеркәсіп орындарының ауа сапасын ластауын төмендетуге бағытталған технологияларды әзірлеу және енгізу жайында айтты.
Кездесу барысында жаңа Экологиялық кодекс жобасының негізгі ережелері талқыланды. Оны дайындауға қоғамдық бірлестіктер белсене атсалысты.
Мемлекет басшысы экологиялық заңнаманы алдыңғы қатарлы халықаралық стандарттарға сәйкестендіру қажеттігіне тоқталды.
Kaspi.kz Директорлар кеңесінің төрағасы Вячеслав Ким мен Басқарма төрағасы Михаил Ломтадзе Президентке цифрлық қызмет көрсету сервисінің және тиісті экожүйенің даму стратегиясы, сондай-ақ, Қазақстандағы электронды коммерцияның өсу перспективалары туралы баяндады. Әсіресе компанияның шағын және орта бизнеске қолдау көрсету жөніндегі жоспарына ерекше мән берілді.
Мемлекет басшысына Kaspi.kz компаниясының акцияларын алдағы уақытта Лондон қор биржасы мен Астана халықаралық қаржы орталығының алаңдарына ашық түрде орналастыруға дайындық жайы айтылды. 
Президент қазақстандық компанияның одан әрі дамуына техникалық инновациялардың оң тәжірибелерін енгізудің маңызды екенін атап өтті.
/// 
Кездесуге белгілі жазушылар, мәдениет қайраткерлері – Ә.Тарази, Ә.Сарай, С.Досанов, Д.Исабеков, Н.Оразалин қатысты.
Кездесу барысында отандық мәдениет, әдебиет, өнер және кітап шығару ісінің өзекті мәселелері, сондай-ақ мәдени-рухани ахуал, оның даму келешегі талқыланды.
Г.Әбдіқалықова Мемлекет басшысының «Бес халықтық реформаны жүзеге асыру ісінде жалпыұлттық құндылықтарды нығайтудың жетекші күші ретінде зиялылардың атқаратын рөлі зор» деген сөзіне тоқталып өтті.   
Сондай-ақ ол жаңа технологиялардың, инновациялық дамудың жоғары деңгейімен ерекшеленетін жаһандану үдерісіне Қазақстан белсенді түрде қатысушының бірі отырғанын атап өтті. Сондықтан ұлттық ментальдікті, мәдениет пен дәстүрді сақтап қалу аса маңызды мәселенің бірі болмақ. Бұл ретте қоғамның рухани-мәдени даму деңгейін айқындайтын отандық әдебиеттің алар орны айрықша.
Кездесуге қатысушылар Қазақстан Жазушылар одағының ұлтты жан-жақты жаңғырту ісін жүзеге асыруда маңызды рөл атқаратынын ерекше атап өтті.
Шығармашылық зиялы қауым өкілдері отандық әдебиетті кеңінен таныту, көркемдігі жоғары шығармалар жазып, оларды бастыру, жалпы қазақстандықтарды мәдениет пен өнер ордаларына кеңінен тарту жұмыстарын күшейту қажет деген ортақ пікірге келді.
Кездесу соңында Мемлекеттік хатшы тиісті мемлекеттік органдарға бірқатар нақты тапсырма берді.
 
/// 
Қазақстан Президенті еліміздің нәзік жанды әйелдер қауымын келе жатқан мерекемен құттықтап, халқымыз әйел затын әрдайым айрықша құрметтегенін атап өтті.
– Зауалы көп заманда қазақ қыздары қиындыққа төзіп, үнемі қайсарлық танытты. Аяулы арулар тәуелсіздік алған жылдары да ауыртпалықты қайыспай көтерді. Жас мемлекетіміздің керегесін кеңейтіп, іргесін нығайтуға айрықша үлес қостыңыздар. Сіздердің еселі еңбектеріңіз еңселі еліміздің дамуына ерекше серпін берді, – деді Мемлекет басшысы.
Нұрсұлтан Назарбаев әйелдер әрбір отбасының бақ-берекесі және Қазақстанның бәсекеге қабілеттілігінің негізі екендігіне тоқталды.
– Бүгінгі заманда әйелдің қоғамда атқаратын рөлдері арасындағы айырма қарқынды ұлғайып келеді. Бір полюстің басында – әйелдері отбасы төңірегінде шектелген елдер, ал екінші полюсте – керісінше әйелдері балаларына, ұрпақ жалғастығына деген сезімдерінен айрылып, отбасынан жедел алыстап бара жатқан мемлекеттер тұр. Осы екі полюс ортасындағы біздің еліміздің жағдайы – нағыз «алтын аралық». Біздегі әйелдер жұмыста, шығармашылықта, спортта, ғылымда табыстарға жетуде. Сонымен қатар отбасының да сақтаушысы болып қалып отыр. Мұның қаншалық қиын екенін түсіне отырып, мемлекет сіздерге жәрдемдесуге тырысады, ауыртпалықтың бір бөлігін өзіне алады. Бұл қолдау жалғаса беретін болады, – деді Қазақстан Президенті.
Мемлекет басшысы Қазақстан арулары әйел-ана және әйел-маман бейнесін үйлестіре алып келе жатқанына назар аударды.
– Қазақстандық әйелдердің қайталанбас осы ерекшелігі – қоғамымыздың сондай мықты тірегі әрі біздің этносаралық және дінаралық келісім үлгісі сияқты танымал брендіміз. Біздің әйелдер отбасылық қарым-қатынасты әрдайым батыл қорғады. Осы залда отырған және Қазақстан қоғамының барлық нәзік жанды қауымы өкілдеріне айтарым: Еш әсірелеусіз айтсақ,  біздің ұлттық байлығымыз – сіздерсіздер, – деді Нұрсұлтан Назарбаев.
Қазақстан Президенті әйелдердің тумысынан сенімді тірек іздеуге бейім екенін, оны тапқан соң да мінсіздікке қарай ұмтылуын тоқтатпайтынын айтты. Мемлекет басшысы мұндай ұстаным қарқынды әрі үйлесім тапқан Қазақстан жолының түпкі арқауы екенін атап өтті.
Нұрсұлтан Назарбаев еліміздің басымдығының бірі лайықты ұрпақ тәрбиелеу болып саналатынына тоқталды.   
– Бұл істе ананың ғаламат қажыр-қуатын ештеңе алмастыра алмайды.  Егер әрбір отбасында ана махаббаты жалындап тұрса, онда бүкіл ел келісім мен өсіп-өркендеудің арайлы шуағына бөленетін болады. Жынысқа, дінге, ұлтқа қарамастан, біздің бәріміздің ортақ қазақстандық арманымыз бар. Біздің арманымыз – басында баспанасы бар, балаларға жақсы білім бере алатын және олардың болашағына сенімді үлкен әрі берік отбасы. Бұл ретте әйелдердің еңбегіне баға жетпейді, мен сіздердің әрқайсыңызға ризамын, – деді Мемлекет басшысы.
Қазақстан Президенті келе жатқан мерекемен тағы да құттықтап, әрбір әйел заты мен қазақстандық отбасыға жылылық, шаттық және келісім тіледі.
Мемлекет басшысы концерт басталмас бұрын «Жасампаз Астана» фотокөрмесін аралап көрді, сондай-ақ осы жобаға қатысушы әйелдермен әңгімелесті.
Концертте белгілі отандық әртістер мен шығармашылық ұжымдар өнер көрсетті. Қойылым түрлі музыкалық жанрды қамтыды, олардың кейбірі хореографиялық номерлермен сүйемелденді.



/// 
Мемлекеттік хатшы Жапония Премьер-министрі С.Абэмен кездесті, сондай-ақ Жапонияның Білім, мәдениет, спорт, ғылым және технологиялар министрі Х.Шимомурамен келіссөздер өткізді. Кездесуде тараптар Қазақстан мен Жапония арасындағы мәдени-гуманитарлық, сондай-ақ спорт саласындағы ынтымақтастықтың даму перспективалары жөнінде пікір алмасты.
Г.Әбдіқалықова екі елдің жоғары оқу орындары мен ғылыми орталықтары арасындағы алмасуларды жандандырудың маңыздылығын айта келіп, академиялық ынтымақтастықты жолға қою үшін жапон ғалымдарының біздің жетекші жоғары оқу орындарына, сондай-ақ Қазақстан ғалымдарының Жапония ғылым және білім орталықтарына сапарларын ұйымдастыруды ұсынды. Сонымен бірге, мәдениет саласына қатысты қолданыстағы келісімді өзектендіре түсуге ұсыныс жасалды.
Жапонияның Әйелдер істері, әкімшілік реформа және мемлекеттік қызмет жөніндегі мемлекеттік министрі Х.Аримурамен кездесуде «100 нақты қадам» – Ұлт жоспарын іске асыру аясындағы, оның ішінде әкімшілік басқару мен мемлекеттік қызмет саласындағы өзара іс-қимыл мәселелері талқыланды. Сонымен қатар, тараптар әйелдердің экономикалық белсенділігін ілгерілету мәселелерінде тәжірибе алмасуға дайын екендіктерін білдірді. Х.Аримураны ҚР Мемлекеттік хатшысы 2016 жылы өтетін Астана экономикалық форумының әйелдер көшбасшылығына арналған панельдік сессияға қатысуға шақырды.
Жапонияның Экономика, сауда және индустрия министрі Й.Миязавамен «Нұрлы Жол» бағдарламасын іске асыруға байланысты жапон бизнесі үшін ашылып жатқан жаңа мүмкіндіктер, сондай-ақ жапон компанияларының ЭКСПО-2017 халықаралық көрмесіне қатысу мәселесі талқыланды. Көрмедегі ең ірі павильон Жапонияныкі болады деп жоспарлануда.
Денсаулық сақтау, еңбек және халықты әлеуметтік қорғау министрі Я.Шиозакимен кездесуде медицина саласында байланыстар орнату, халықты міндетті медициналық сақтандыру жүйесін енгізу жөніндегі Жапония тәжірибесін зерделеу, дәрі-дәрмек саласындағы ынтымақтастық мәселелері көтерілді.
Сонымен қатар, Г.Әбдіқалықова Жапониядағы халықаралық ынтымақтастық жөніндегі агенттіктің және Экономикалық ынтымақтастық және даму ұйымының (ЭЫДҰ) Токиодағы Өкілдігі басшыларымен кездесіп, KazAID-ті дамыту (дамуға ресми көмек) үшін өзара іс-қимыл мен тәжірибе алмасудың, елдің экономикалық саясатының дамуына талдау жасау үшін ЭЫДҰ-ның сараптамалық әлеуетін пайдаланудың мәселелерін талқылады. 
///
	 

	Дәурен Әскербекұлы Абаев Қазақстан Республикасы Президентінің кеңесшісі – Қазақстан Республикасы Президентінің Баспасөз хатшысы қызметіне тағайындалды.
///Мемлекет басшысы Мәскеу облысында Ан-148 жолаушылар ұшағының апатқа ұшырауы салдарынан адамдардың қайғылы қазаға ұшырағаны туралы хабарды зор күйзеліспен қабылдады.
«Қаза болғандардың отбасыларына, туыстары мен жақындарына Қазақстан халқының және жеке өзімнің атымнан көңіл айтамын», – делінген жеделхатта.
/// 
Іс-шараға сондай-ақ Түркітілдес мемлекеттер ынтымақтастығы кеңесі бесінші саммитіне келген Әзербайжан Президенті И.Әлиев, Қырғыз Республикасының Президенті А.Атамбаев, Түркия Ұлы ұлттық жиналысының спикері И.Йылмаз, Түркітілдес мемлекеттер ынтымақтастығы кеңесінің бас хатшысы Рамиль Гасанов қатысты.
Қойылым барысында қазіргі заманғы Қазақстан аумағында үш мың жыл бойында өткен айшықты оқиғалар бейнелеп көрсетілді. Қазақ хандығының 300 жылдық даму кезеңі салтанаттың ең жарқын тұсына, ал тәуелсіз Қазақстанның қалыптасу кезеңі қойылымның шарықтау шегіне айналды. 



/// 
Кездесуге белгілі жазушылар, мәдениет қайраткерлері – Ә.Тарази, Ә.Сарай, С.Досанов, Д.Исабеков, Н.Оразалин қатысты.
Кездесу барысында отандық мәдениет, әдебиет, өнер және кітап шығару ісінің өзекті мәселелері, сондай-ақ мәдени-рухани ахуал, оның даму келешегі талқыланды.
Г.Әбдіқалықова Мемлекет басшысының «Бес халықтық реформаны жүзеге асыру ісінде жалпыұлттық құндылықтарды нығайтудың жетекші күші ретінде зиялылардың атқаратын рөлі зор» деген сөзіне тоқталып өтті.   
Сондай-ақ ол жаңа технологиялардың, инновациялық дамудың жоғары деңгейімен ерекшеленетін жаһандану үдерісіне Қазақстан белсенді түрде қатысушының бірі отырғанын атап өтті. Сондықтан ұлттық ментальдікті, мәдениет пен дәстүрді сақтап қалу аса маңызды мәселенің бірі болмақ. Бұл ретте қоғамның рухани-мәдени даму деңгейін айқындайтын отандық әдебиеттің алар орны айрықша.
Кездесуге қатысушылар Қазақстан Жазушылар одағының ұлтты жан-жақты жаңғырту ісін жүзеге асыруда маңызды рөл атқаратынын ерекше атап өтті.
Шығармашылық зиялы қауым өкілдері отандық әдебиетті кеңінен таныту, көркемдігі жоғары шығармалар жазып, оларды бастыру, жалпы қазақстандықтарды мәдениет пен өнер ордаларына кеңінен тарту жұмыстарын күшейту қажет деген ортақ пікірге келді.
Кездесу соңында Мемлекеттік хатшы тиісті мемлекеттік органдарға бірқатар нақты тапсырма берді.
 
///Кездесу барысында Н.Әбдібеков Нұрсұлтан Назарбаевқа Есеп комитетінің 2017 жылғы жұмысының негізгі нәтижелері мен алдағы кезеңдегі міндеттері жөнінде баяндады.
Өткен жылдың қорытындысы бойынша бұл орган 354 нысанға 25 тексеру жүргізген. Аудиторлық іс-шаралар нәтижесінде қайтарылуға тиісті 307,3 миллиард теңгенің 198,5 миллиарды өтелгенін мәлімдеді.
Нұрсұлтан Назарбаев Есеп комитетіне «Мемлекеттік аудит және қаржылық бақылау туралы» заң нормаларының жүзеге асырылуын қамтамасыз етуді тапсырды.
Сонымен қатар Қазақстан Президенті бюджет қаражатын тиімді пайдалану ісіне Есеп комитеті тарапынан неғұрлым мұқият бағалау жүргізудің маңыздылығына тоқталып, заң бұзушылыққа жол бермеу үшін жүйелі шаралар қарастыру керек екенін айтты.
Мемлекет басшысы Есеп комитетінің өңірдегі тексеру комиссияларының жұмысын үйлестіруде, сондай-ақ олардың қызметін жақсарту жөніндегі әдістемелік және тәжірибелік ұсынымдарды әзірлеу ісінде маңызды рөл атқаратынын атап өтті.
Кездесу соңында Нұрсұлтан Назарбаев мемлекеттік аудит және қаржылық бақылау органдарының қызметін бұған дейін қабылданған нормативтік құқықтық актілерге және мемлекеттік бағдарламаларға сәйкес жетілдіру жөнінде бірқатар нақты тапсырма берді.

///Мемлекет басшысы жиын барысында облыстар мен республикалық маңызы бар қалалардың әкімдеріне азық-түлік бағасының тұрақтылығын бақылау және тарифтерді реттеу мәселесін назарда ұстау қажеттігін айтты.
Нұрсұлтан Назарбаев облыстарда жылыту маусымын іркіліссіз жүргізудің маңыздылығын атап өтті.
Сондай-ақ, Қазақстан Президенті Үкіметке облыстар әкімдерімен бірлесіп, көктемдегі су тасқыны қаупінің алдын алу және оны болдырмау жөнінде шаралар қабылдауды тапсырды.
Мемлекет басшысы еріген қардың суын тоғандарға жинап, оларды ауыл шаруашылығы қажеттілігіне пайдалану мүмкіндіктерін қарастыруды ұсынды.
– Халық саны екі мыңнан асатын ауылдық елді мекендерде жергілікті өзін-өзі басқару жүйесі енгізілетін болады. Бұл – бюджеттің төртінші деңгейі. Жергілікті жерлерге салықтың 7 түрін жинау мүмкіндігі берілді, сондай-ақ қаражат шығысы 19 бағыт бойынша жүзеге асырылады. Алдын ала жасалған талдау бойынша, ауылдық округтердің 11 пайызы ғана өздерін қамтамасыз етіп, өз кірісі есебінен шығындарын жаба алады. Сондықтан Үкімет облыстар басшыларымен бірлесе отырып, осы мәселені де бақылауға алуға тиіс, – деді Нұрсұлтан Назарбаев.
Сонымен бірге, Қазақстан Президенті елімізді дамыту жобалары мен бағдарламаларының маңызды сипатқа ие болып отырғанын халыққа кеңінен түсіндіру және бұл іске «Нұр Отан» партиясын тарту қажеттігін атап өтті.
Басқосу барысында Астана қаласының, Қызылорда, Қарағанды және Шығыс Қазақстан облыстарының әкімдері өңірлердегі ахуал туралы баяндады.

///Іс-шараны ашқан Г.Әбдіқалықова Қазақстан Президенті Н.Назарбаевтың конкурс жеңімпаздарын марапаттау рәсіміне қатысушыларға жолдаған құттықтауын оқып берді. «Бүгінгі мерейлі күнде әрбір қазақстандық отбасына қажырлы еңбек, тағылымды тәрбие, ізгі дәстүрлер сабақтастығын лайықты жалғастырып келе жатқаны үшін зор ризашылығымды білдіремін. Берік отбасылық құндылықтар арқылы ғана мемлекеттің іргесі мығым, ғұмыры мәңгі болады»,  – делінген құттықтауда.
Қазақстанда қыркүйектің екінші жексенбісінде мерекеленетін «Отбасы күні» мейрамына орай өткізілетін конкурсқа 319 отбасылық еңбек әулеті қатысты. Олардың арасында педагогтар, ғалымдар, шахтерлер, мұнайшылар, кеншілер, теміржолшылар, мәдениет және агроөнеркәсіп кешенінің қызметкерлері, сонымен қатар туған аулының немесе қаласының дамуына зор үлес қосқан кәсіпкерлер әулеттері бар.
Биыл конкурсқа қатысушылардың саны былтырғыға қарағанда 2 есеге өсіп, оның 80 пайызға жуығын ауылда тұратын отбасылар құрады.  Байқауға қатысқан осы отбасылардың әрбір мүшесі – ауылдастарының, қала тұрғындарының, ұжымы мен көршілерінің арасында ерекше сый-құрметке ие болған, Отанына адал қызмет ететін қарапайым еңбек адамы.
Бұл отбасылардың ең басты құндылығы –  шынайы отансүйгіштік, жоғары рухани-адамгершілік қасиеттер, білімге деген құштарлық,  жігерлік және еңбексүйгіштік.
Марапаттау рәсімінде өңірлік кезеңнен жеңімпаз атанып, 2-11 қыркүйек аралығында өткен sms және интернет арқылы дауыс беруге қатысқан 16 үміткер отбасының арасынан жеңімпаз отбасы анықталды.
«Мерейлі отбасы» ұлттық конкурсының  2015 жылғы жеңімпазы болып Маңғыстау облысы Жетібай ауылының Құлсариевтер отбасы танылды. Шаңырақ иесі – облыстың құрметті азаматы, елге белгілі «Маңғыстау маржандары» ансамблінің негізін қалаушы. Отбасында 96 ұрпақ – 12 бала,  43 немере, 41 шөбере бар. Балалары мемлекеттің игілігі жолында экономиканың түрлі саласында – мұнай-газ, денсаулық сақтау, білім беру салаларында еңбек етуде.
Марапаттау салтанаты қазақстандық эстрада жұлдыздарының қатысуымен өткен мерекелік концертке ұласты.
«Мерейлі отбасы» конкурсы шын мәнінде бүкілхалықтық тартымды шараға, ал оның қатысушылары мен жеңімпаздары бүкіл қоғам бой түзейтін жарқын тұлғаларға айналды. 
///Мемлекет басшысы цифрландыру бағытында білім беруге басымдық беретін колледждің жобалармен танысты. 
Елімізде алғаш рет ғимараттардың пішінін үш өлшемді 3D модельдеу әдісімен жобалай алатын кешен осы ақпараттық технологиялар колледжінде іске асырылған. Мамандар бұл технологиямен жұмыс істеу үшін 3 ай Финляндияда оқып қайтты. 
Сонымен қатар, Мемлекет басшысына STEM білім беру бағдарламасы таныстырылды. STEM академиялық ғылыми-техникалық тұжырымдамасы – нақты өмір үлгісінде оқытатын интеграцияланған оқыту әдісі. 
– Қазіргі кезде сапалы білім беру және қажетті мамандықтар бойынша оқыту аса маңызды. Колледждерде білім берудің жаңа мазмұнын енгізу жұмыстарын алғашқылардың бірі болып сіздердің өңірлеріңіздің бастағаны қуантты, – деді Қасым-Жомарт Тоқаев. 
Мемлекет басшысына өңірде цифрландыру бағдарламасы аясында қолға алынған «Ашық әкімдік», «SmartUralsk», «IkomekUralsk» жобалары таныстырылды. 
Кездесуден кейін Қасым-Жомарт Тоқаев колледж студенттерімен әңгімелесіп, білім саласын қолдау ісі жалғаса беретінін атап өтті.


///
	 

	Нұрсұлтан Назарбаев Әл-Фараби даңғылы мен Розыбакиев көшесінің қиылысындағы жаңа жол айрығын қарап шықты. 


/// 
Д.Руссефф құттықтауын бүкіл Бразилия халқының және жеке өзінің атынан жолдаған.
«Екіжақты ынтымақтастығымызды нығайту және Қазақстан мен Бразилия арасындағы ынтымақтастықтың жаңа мүмкіндіктерін іздестіру үшін мен Сізбен жұмысымызды жалғастыруды қалайтынымды тағы да атап өткім келеді», – делінген құттықтауда. 
///Мемлекет басшысына орталықтың негізгі қызметі жөнінде мәлімет берілді.
Жергілікті бюджет есебінен бой көтерген бұл орталық «Рухани қазына», «Тәрбие және білім», «Атамекен», «Ақпарат толқыны» сияқты бағыттар бойынша жұмыс істейді.
Қасым-Жомарт Тоқаевқа Сырдария өзенінің сол жағалауын дамыту жөніндегі шаһардың бас жоспары таныстырылды.
Аумағы 1,5 мыңнан астам гектар жерді қамтитын бұл құрылыс алаңына тиісті инфрақұрылымдар жүргізілген. Мемлекет басшысына алдағы уақытта бұл жерде неке сарайы, өрт сөндіру депосы, 900 орындық орта мектеп, тұрғын үйлер, отбасылық медицина орталығы және басқа да әлеуметтік нысандар салынатыны жөнінде баяндалды.
Қасым-Жомарт Тоқаев Қызылорда облысының құрылыс саласындағы көрсеткіші жоғары екенін атап өтіп, шаһардың өркендеп келе жатқанына тоқталды.
– Қала құрылысына осы саладағы үздік тәжірибелерді қолдану керек. Жаңа теxнология мен құрылыс материалдарын пайдаланып, «Ақылды қала» (Smart City) жүйесінің компоненттерін белсенді түрде енгізу қажет, – деді Қазақстан Президенті.








///
	 

	Кездесуге Австрия Республикасының экс-федералдық канцлері Альфред Гузенбауэр, Польша Республикасының бұрынғы Президенті Александр Квасьневский, сондай-ақ Италия Республикасының бұрынғы Премьер-министрі әрі Еуропалық Комиссияның бұрынғы төрағасы Романо Проди қатысты.

	Әңгіме барысында Қазақстанның экономикалық дамуының негізгі мәселелері талқыланды. Сонымен қатар, халықаралық күн тәртібіне қатысты өзекті жайттар жөнінде пікір алмасылды. 


/// 
Мемлекет басшысының атына әлемнің түрлі елдерінің белді саясаткерлерінен, халықаралық ұйымдар басшыларынан, компаниялар мен ұйымдардың, қоғамдық бірлестіктердің жетекшілерінен, сондай-ақ еліміздің азаматтарынан құттықтаулар келіп түсті.
Атап айтқанда, Сирия Араб Республикасының Президенті Башар Әл-Асад Нұрсұлтан Назарбаевты президенттік сайлаудағы жеңісімен Сирия халқының және жеке өзінің атынан құттықтады.
«Қазақстан халқының Сізді Президент ретінде сайлаудағы таңдауы –тұрақтылық, даму және тұтастық бағдарының жалғасуының көрсеткіші, сондай-ақ бүкіл елдің Сізге деген сенімінің айғағы, бұл халықтың бірлігін көрсетеді», – делінген құттықтауда.
Болгария Республикасының Президенті Р.Плевнелиев Нұрсұлтан Назарбаевтың бастамалары мен кең ауқымды реформалары жаңа мандат аясында жалғасын табатынына сенімін білдірген.
«Болгария Республикасы Қазақстан Республикасымен арадағы достық қарым-қатынасты жоғары бағалайды және оны нығайтып, жаңғырта түсу үшін жұмысты жалғастыратын болады», – делінген жеделхатта.
Болгария Президенті сондай-ақ Нұрсұлтан Назарбаевқа мықты денсаулық,  биік миссиясы барысында шығармашылық қуат тіледі. 
Бутан Корольдігінің премьер-министрі Тшеринг Тогбей ел халқының және жеке өзінің атынан Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің жеңісіңіз соңғы жиырма жылда қойылған міндеттерге уақытында қол жеткізілгендігінің айғағы, сондай-ақ халық тарапынан Сіздің көшбасшылығыңызға деген сенім мен қолдаудың көрсеткіші», – делінген құттықтауда.
Т.Тогбей Нұрсұлтан Назарбаевқа сарқылмас қуат, ал Қазақстан халқына бұдан әрі дамуына және өркендеуіне тілектестік білдірді.
БҰҰ азық-түлік және ауыл шаруашылығы ұйымының бас директоры  Жозе Грациано Да Силва өзі басқаратын құрылым мен жеке өзінің атынан Нұрсұлтан Назарбаевты мемлекеттің жоғарғы лауазымына қайта сайлануымен құттықтап, мықты денсаулық және маңызды қызметіне табыс, ал Қазақстан халқына бақ-береке тіледі.
Біріккен Ұлттар Ұйымының өнеркәсіптік даму жөніндегі бас директоры Ли Юн соңғы жылдары ЮНИДО Қазақстанмен серіктестікті нығайтқанын атап өтті және болашақта өзара ықпалдастықты кеңейтетініне үміттенетінін жеткізді.
«ЮНИДО Қазақстанның индустрияландыру жөніндегі күш-жігеріне техникалық ынтымақтастық жобалары арқылы қолдау көрсетуге мүдделі. Біз ЮНИДО-ның 2015-2017 жылдарға арналған негіздемелік елдік бағдарламасына Үкіметтің көрсетіп отырған берік қолдауын құптаймыз», – деп жазады автор. 
Экономикалық ынтымақтастық және даму ұйымының бас хатшысы   Анхель Гурриа Қазақстанның экономикалық реформалар мен әлеуметтік прогресс жолында бұдан әрі ілгерілеуіне ұйымның қолдау көрсететініне Нұрсұлтан Назарбаевты сендірген.
«Қазақстан мен ЭЫДҰ ынтымақтастығына 15 жылдан асты және бұл мемлекеттік секторды, қоршаған ортаны, денсаулық сақтау және салық салу жүйелерін, бәсекелестік пен іскерлік ахуалды жетілдіруге бағытталған Елдік бағдарламаға таяуда қол қойғаннан кейін бұрынғыдан да беки түсті. Бағдарлама Сіздің ішкі реформаларды жүзеге асыру жөніндегі өршіл жоспарларыңызды қолдауға бағытталған. Сонымен қатар, ол ЭЫДҰ елдеріне Қазақстанның экономикалық реформалар тәжірибесін жақсырақ білуге және оны ЭЫДҰ жұмысына пайдалануға мүмкіндік береді», – делінген құттықтауда. 
«Жібек жолының бейбітшілік сыйлығы» қорының өкілдері Нұрсұлтан Назарбаевтың басшылығымен Қазақстан әлеуметтік-экономикалық дамуда табысқа жеткенін, сонысымен бүкіл әлем назарын аударғанын атап өткен.
«Нұрсұлтан Назарбаев бүкіл әлемде мойындалған көрнекті мемлекет басшысы болып табылады. Оның Азиядағы өзара іс-қимыл және сенім шаралары кеңесін және Шанхай ынтымақтастық ұйымын құру жөніндегі бастамалары тиісті елдер арасындағы диалог пен консультацияларға, өзара сенімді нығайтуға, өңірдегі бейбітшілік пен тұрақтылықты сақтауға қосылған қомақты үлес болып саналады.  Қазақстан Нұрсұлтан Назарбаевтың басшылығымен ешқандай күмәнсіз бұдан да зор табыстарға жететініне сенімдіміз», – деп жазады авторлар.
Кувейт Мемлекетінің Ұлттық ассамблеясының төрағасы Марзук Әли Әл-Ганим Нұрсұлтан Назарбаевтың Президент лауазымына қайта сайлануы оған деген халық сенімін және оның Қазақстанды өркендеу мен ілгерілеу жолына бастауға дайын екенін айғақтайтынын айтқан.
«Біздің мемлекеттеріміз бен халықтарымыздың арасындағы тату көршілік байланыстардың жүйелі дамып келе жатқанын, сондай-ақ ынтымақтастықты алдағы уақытта барлық салада нығайтуға және кеңейтуге септігін тигізетін Сіздің Кувейт Әмірімен жақсы қарым-қатынасыңызды айрықша атап өткім келеді», – делінген хатта. 
Украинаның  бұрынғы президенті Л.Кучма еліміздің қарышты экономикалық дамуы мен жаңғыруын, халықаралық аренадағы беделінің күшейгенін, қазақстандықтардың тұрмыс деңгейінің ұдайы артып келе жатқанын атап өткен.
«Осының бәрі байырғы ақиқатты растай түседі: көш бастаушының даналығы – тұтас халықтың бақуатты өмірінің басты кепілі», – делінген хатта.
Л.Кучма Нұрсұлтан Назарбаевқа мықты денсаулық және Мемлекет басшысы лауазымындағы барлық міндетін іске асыру жолында табыс, ал Қазақстан халқына  бақ-береке мен игілік тіледі.
АҚШ Солтүстік Дакота штатының губернаторы Д.Дэлримпл Қазақстанмен ынтымақтастықтың көптеген ортақ бағыттары бар екеніне тоқталып, соның ішінде ауыл шаруашылығы саласын айрықша атаған.
Д.Дэлримпл сондай-ақ Нұрсұлтан Назарбаевқа ізгі тілегін жолдай отырып, Қазақстан мен Солтүстік Дакота арасындағы сауда мүмкіндіктері әрі қарай дами берерінен үмітті екенін білдірген.
АҚШ сенаторы Д.Ховен өзара ықпалдастық қарқыны артып келе жатқанына назар аударған.
«Елдеріміздің арасында ауыл шаруашылығы саласындағы сауда қатынастарына демеу жасау өте маңызды, соған орай Сіздің қайта сайлануыңызға байланысты мен жемісті ынтымақтастық жұмыстарын бұдан әрі жалғастыруды тағатсыздана күтемін», – делінген хатта.
Ұлыбритания Парламенті Лордтар палатасының мүшесі М.Доббс Нұрсұлтан Назарбаевтың президенттік сайлаудағы жеңісі бұдан әрі де Қазақстан халқының бақуатты өмірін қамтамасыз етіп, еліміздің өркендеуі мен жаңа жетістіктерінің дәуірін бастайтынына деген үмітін білдірген.
«Сіздің қайта сайлануыңыз Сіздің ел мен Біріккен Корольдік арасында беки түскен достықты нығайтуға септігін тигізетініне сенімдімін», – деп жазады автор.
Ресей Федерациясы Президентінің халықаралық мәдени ынтымақтастық жөніндегі арнаулы өкілі М.Швыдкой өз құттықтауында сайлаудағы айқын жеңіс елдің әлеуметтік-экономикалық әл-ауқатын нығайту және халықаралық беделін артыру ісіндегі Нұрсұлтан Назарбаевтың еңбегін Қазақстан халқының мойындауының жарқын айғағы екенін атап өткен.
«Өмірдің барлық саласындағы Қазақстанның табыстары дау тудырмайды. Республика халықаралық гуманитарлық ынтымақтастық саласында да барған сайын маңызды әрі айқын рөл атқаруда, бұл ретте ол төл ұлттық дәстүрлерін де сақтап отыр», – деп жазады автор.
РҒА академигі, Ядролық зерттеулер біріккен институты директоры В.Матвеев дирекция мен көпұлтты ұжымның атынан президенттік сайлаудағы жеңіс еуразиялық интеграцияның нығаюы кезеңінде Нұрсұлтан Назарбаевтың Қазақстан экономикасын жан-жақты дамытуға бағытталған саясатын халықтың кеңінен қолдайтынын білдіретіндігін айтады.
«Чалык Холдинг» компаниясы директорлар кеңесінің төрағасы А.Чалык Нұрсұлтан Назарбаевтың президент сайлауындағы жеңісінің елдің тыныштығы мен тұрақтылығы үшін маңыздылығын атап өткен.
Сондай-ақ А.Чалык Нұрсұлтан Назарбаевтың басшылығымен Қазақстанның жан-жақты дамып келе жатқанына, соның арқасында Орталық Азиядағы экономикасы ең  ірі ел болып отырғанына назар аударыпты.
«Хиндужа» компаниялар тобының төрағасы П.Хиндужа өз құттықтауында Нұрсұлтан Назарбаевтың Қазақстан Президенті лауазымына қайта сайлануы өңірдегі бейбітшілікті сақтау, Ұлы Жібек жолының әлеуетін пайдалану және республикамызды өркендету үшін мүмкіндіктерге жол ашатынын атап өткен.  
«Фон Рогге қайырымдылық қорының» негізін салушы О.Игалс-Рогге Нұрсұлтан Назарбаевты Қазақстан Президенті лауазымына сайлануымен құттықтап, еліміздің әрі қарай дамуын қамтамасыз етуге бағытталған жолын жалғастыруына тілектестік білдірген.
Өзбекстанның Қазақ ұлттық мәдени орталығының мүшелері Нұрсұлтан Назарбаевтың Қазақстан мен Өзбекстанның арасындағы достық қатынастарды нығайтуға, бауырлас елдердің сауда-экономикалық, әлеуметтік, мәдени және әдеби байланыстарын дамытуға зор үлес қосқанын атап өткен. 
Еуразиялық педагогикалық жоғары оқу орындары қауымдастығының I съезінің қатысушылары Мемлекет басшысының тәуелсіздік жылдары білім беру жүйесіндегі реформа жүргізу  ісіне қосқан қомақты үлесін атап көрсеткен.
«Біз  Еуразиялық экономикалық одақ құру туралы идея туған Қазақстан жерінде тағы бір халықаралық қоғамдық ұйым құрылғанына қуаныштымыз. Сізге халықаралық ауқымдағы көшбасшы ретіндегі құрмет сезімімізді білдіре отырып, «Қазақстан-2050» Стратегиясын жүзеге асыру ісінде өзіңізге табыс тілейміз. Халықаралық аренадағы беделіңіз одан әрі беки берсін», – деп атап өтілген хатта. 
Бірқатар қоғамдық қорлардың басшылары, Алматының жас белсенділері, сондай-ақ Қазақстанның мәдениет қайраткерлері өз хаттарында қала жастары атынан Нұрсұлтан Назарбаевты өткен президенттік сайлаудағы жеңісімен құттықтады.
«Қазақстан халқына «Нұрлы жол» атты жолдауыңызда сіз барлық саланы қамтитын, сондай-ақ елдің ұдайы дамуын қамтамасыз ететін жаңғырту жолын көрсететін ауқымды өзгерістерді атап бердіңіз. Соған қарап біз алдымызда тұрған барлық міндеттердің қаншалықты ауырлығын сезінеміз. Кез келген қазақстандық «Мәңгілік Елдің» азаматы болуға лайық деп сенеміз, – делінген хатта. 
«Менің балалық шағымның аспаны» фильмінде бозбала Нұрсұлтан рөлін ойнаған Е.Әлпиев Мемлекет басшысын Қазақстанның дамуына қосқан үлесі үшін алғыс айтып, Президентке мықты денсаулық, ал елімізге бейбітшілік пен тыныштық тілейді.
Нұрсұлтан Назарбаевтың президент сайлауындағы жеңісіне байланысты құттықтауларын сондай-ақ Алматы облысы Қаракемер ауылынан Ұлы Отан соғысының ардагері К.Қосақов, Орал қаласынан Ардагер мұғалімдер кеңесінің төрағасы С.Иманғалиева, Қарағанды облысы Теміртау қаласынан В.Хомякова, Қызылорда қаласының тұрғындары Х.Құнанқараев пен С.Шымырқұлов, Жамбыл облысы Сарыкемер ауылынан Ө.Әбдірейімов, Жамбыл облысы Үлгілі ауылынан Е.Серікбайұлы және Мойынқұм ауылы мектебінің оқушысы А.Мүслімова, Оңтүстік Қазақстан облысы Жаңа тұрмыс ауылындағы М.Ғабдуллин атындағы №53 мектептің 7 сынып оқушысы Ә.Ұлқожаева, Қарағанды облысы Саран қаласындағы №17 мектептің 6 сынып оқушысы Ү.Серікбаева, Алматы облысы Сарқанд қаласындағы Н.Островский атындағы мектеп-лицейдің 4 сынып оқушысы Т.Өнербаева жолдады.
Өлең жолдары арқылы өрнектелген өзгеше тілек-лебіз Алматы қаласының тұрғыны Г.Өтеғалиевадан және Алматы облысы Ұзынағаш ауылындағы С.Бердіқұлов атындағы мектептің 11 сынып оқушысы З.Ысқақовадан келіп түсті. 
Соңғы апталарда келген хат-хабарлармен мұқият танысып шыққан Мемлекет басшысы барлық хаттар мен жеделхаттардың авторларына құттықтаулары үшін шынайы алғысын білдіреді.
 
///
	Кездесуде республикадағы ардагерлер бірлестіктері қызметінің өзекті мәселелері талқыланды.

///Қырғыз Республикасы, Бішкек қаласы
 
Қазақстан Президентінің Қырғызстанға жасаған ресми сапарының бағдарламасы Қасым-Жомарт Тоқаев пен Садыр Жапаровтың Бішкекте Әл-Фараби атындағы Қазақ ұлттық университеті филиалының ашылу рәсіміне қатысуымен аяқталды.
Әл-Фараби атындағы ҚазҰУ ректоры Жансейіт Түймебаев екі мемлекеттің басшыларына университет аудиторияларын көрсете жүріп, оқу ордасының білім беру және ғылыми жобалары, соның ішінде қырғыз студенттері үшін грант бөлу жоспары туралы айтты.

Университетті аралап көру барысында президенттер жоғары оқу орнының оқытушы-профессорлар құрамымен және ҚазҰУ-дің  қырғызстандық түлектерімен әңгімелесті.
Қасым-Жомарт Тоқаев «Құрметті қонақтар кітабына» қолтаңбасын қалдырды.







/// 
Кездесу барысында кеңес қызметінің негізгі бағыттары, оның жұмысын жетілдіру жолдары мен алдағы кезеңге арналған жоспарлары талқыланды.
Сонымен қатар, Қазақстан экономикасындағы ауыл шаруашылығы саласын қоса қамтитын  түрлі секторларды дамытуға банктің қатысу мәселелері қаралды.  
Қазақстан Президенті Еуропалық қайта құру және даму банкі еліміздің стратегиялық серіктесі екенін атап көрсетті.
– Біз негізгі бағдарламаларды жүзеге асыру аясында бірқатар халықаралық қаржы институттарымен ынтымақтасып отырмыз. ЕҚДБ біздің елімізде шағын және орта бизнесті дамыту, инфрақұрылым, индустрия және инновацияларды қоса қамтитын түрлі бағыттарда жұмыс жүргізеді. Атап айтқанда, Сіздің банктің қолдауымен ауқымды «Нұрлы жол» инфрақұрылымдық бағдарламасы жүзеге асырылуда, осыған байланысты ризашылығымды білдіргім келеді, – деді Мемлекет басшысы.
С.Чакрабарти Қазақстанның инфрақұрылымдық даму жолындағы бағдарының маңыздылығын атап өтіп, ынтымақтастық бұдан әрі де жемісті болады деп үміттенетінін жеткізді. 


///
	Кездесу барысында қоғамдық ұйым мәртебесін алған 10 жылдан бергі кезеңдегі Ұлттық ғылым академиясының одан арғы қызметінің мәселелері қаралды.

	Қазақстан Президенті бұл мәртебенің берілуімен бірге Академияның тиімділігі артып, ғылыми қызметті жүезе асыру мүмкіндігі пайда болғанын атап өтті.

	– Академияның ірі техникалық жобаларға, ғылыми-зерттеулер мен тәжірибелік-құрастырушылық жұмыстарға сараптама жасаумен,  Phd докторлық дәрежесін беру үшін диссертациялық кеңестер құрумен, ірі ғылыми конференциялар мен симпозиумдар өткізумен айналысқаны пайдалы болар еді деп ойлаймын. Бұл оның дамуының жаңа маңызды кезеңі болған болар еді, – деді Нұрсұлтан Назарбаев.      

	М.Жұрынов Қазақстан ғылымы посткеңестік кеңістікте бірінші болып батыстық даму үлгісіне көшкенін және оның келешектегі даму перспективаларын Мемлекет басшысымен бірге талқылаудың өте пайдалы болғанын айтты.


///Мемлекет басшысы екі елдің дәстүрлі достығы мен өзара тиімді ынтымақтастығының тарихы тереңде жатқанын атап өтті.
«Сіздің жоғары мемлекеттік лауазымдағы қызметіңіз Қазақстан мен Молдова қарым-қатынасын халықтарымыздың игілігі үшін одан әрі дамытуға және нығайтуға септігін тигізетініне сенімдімін», – делінген жеделхатта.
Сондай-ақ, Нұрсұлтан Назарбаев Игорь Додонға зор денсаулық, жауапты мемлекеттік қызметіне табыс, ал достас Молдова халқына бірлік пен бақ-береке тіледі.
///Мемлекет басшысына Қазақстан мұсылмандары діни басқармасының пандемия кезінде жасаған қайырымдылық шаралары жайында мәлімет берілді. Наурызбай қажы Тағанұлы індет кезінде мүфтият тарапынан ауруханаларға жасанды тыныс алу, оттегі аппараттары мен медициналық құрал-жабдықтар, мұқтаж жандарға дәрі-дәрмектер, мешіттердің жанындағы тігін цехтарында тігілген бетперделер мен қорғаныс киімдерінің тегін таратылғанын атап өтті. Сонымен қатар «Ел үлесі – пәтерде» акциясы аясында 314 баспана берілгенін айтты. Бұдан бөлек имамдардың білімін көтеру, кадр даярлау мәселелері жайында баяндады.
Наурызбай қажы Тағанұлы Қасым-Жомарт Тоқаевқа мүфтият алдағы уақытта «Ихсан» ілімін, Абайдың кемел адам концепциясын кеңінен дәріптеп, насихаттау жұмыстарымен айналысатынын жеткізді.
Кездесу барысында Қазақстан мұсылмандары діни басқармасының алдағы жоспарлары туралы да сөз болды. Атап айтқанда, Ислам академиясын құру, Ислам және теология кітапханасын салу, еліміздегі мешіттердің архитектурасын қазақы салт-санаға сай қалыптастыру мәселелері айтылды.
Кездесу соңында Президент Қасым-Жомарт Тоқаев Қазақстан мұсылмандары діни басқармасының жұмысын жоғары бағалап, алдағы бастамаларына сәттілік тіледі.

///Президент Қасым-Жомарт Тоқаевтың төрағалығымен қазақ тілі әліпбиін латын графикасына көшіру мәселесі бойынша кеңес өтті.
Жиында Мәдениет және спорт министрі Ақтоты Райымқұлова, Білім және ғылым министрі Асхат Аймағамбетов, лингвист-ғалымдар мен сарапшылардың қазақ тілі әліпбиін латын графикасына көшіру жұмыстарының нәтижесі бойынша баяндама жасады.  
Ақтоты Райымқұлова ғылыми тұрғыдан зерделенген әліпби жобасын ұсынды. Жетілдірілген әліпби халқымыздың жазу дәстүрінде орныққан «бір дыбыс – бір әріп» принципіне толық сәйкес келеді, диграфтар, яғни бір дыбысты екі немесе одан көп таңбамен белгілеу принципі қолданылмайды. Бұл әліпби жобасында қазақ тілінің 28 дыбысы толық қамтылған.  
Білім және ғылым министрі Асхат Аймағамбетов жаңа әліпбидің мектептер мен білім беру ұйымдарына жүйелі түрде енгізудің алдын ала дайындық кезеңдері, ұстаздарды, оқулықтарды даярлау мен әдістемелік құралдарды жаңарту мәселесі бойынша ақпарат берді. Оның айтуынша, барлық шаралар кешенді түрде кезең-кезеңімен, алдын ала толық дайындық жүргізілгеннен кейін ұйымдастырылатын болады.   
Мемлекет басшысы кеңесте қаралған мәселелер бойынша бірқатар тапсырмалар берді. Атап айтқанда, әліпби жобасы ғалымдармен бірге толық зерделеніп, Үкімет жанындағы Қазақ тілі әліпбиін латын графикасына көшіру жөніндегі Ұлттық комиссияның кезекті отырысының қарауына енгізуді тапсырды.
Аталған комиссия отырысының қорытындысы шыққаннан кейін Үкімет жетілдірілген әліпбиді бекіту туралы Жарлық жобасын Президент Әкімшілігіне енгізуі тиіс.
– Жаңа әліпби бастамасы – бұл күрделі әрі  шетін мәселе екенін ұмытпаған жөн. Жаңа графиканы енгізу бір күнде я болмаса, тіпті, бір жылда іске аса қоятын жұмыс емес. Әйтпесе, асығыстық бүкіл мәдениетімізге және тарихи болмысымызға зиян келтіруі мүмкін. Мәселе – кириллицадан латын әліпбиіне аударуда емес, бұл қазақ тілінің ауқымды реформасы деген сөз. Қаржы мәселесін де ескеруіміз керек. Латын әліпбиін енгізу жұмысы  біртіндеп жүзеге асуы керек. Негізінде, бұл графика  жас ұрпаққа арналған деп айтуға болады. Оның игілігін, ең алдымен, солар көруі керек. Сондықтан, бұл үрдіс жоспарлы түрде, біртіндеп іске асырылуы қажет, – деді Мемлекет басшысы.
Қасым-Жомарт Тоқаев Мәдениет және спорт, Білім және ғылым, Ақпарат және қоғамдық даму министрліктеріне ғалымдарды, сарапшылар мен зиялы қауым өкілдерін тарта отырып, жаңа әліпбиді халыққа жан-жақты түсіндіруге бағытталған кешенді ақпараттық жұмыс жүргізу туралы тапсырма берді.







///
	 

	Отырыста «Болашақ» халықаралық стипендиясының иегерлері үшін ағылшын тілі бойынша 12 ай мерзім ішінде тілдік даярлықты ұйымдастыру мәселесі қаралды. Бұл ретте стипендия иегерлері Қазақстанда 6 ай және «Болашақ» бағдарламасы шеңберінде шетелдік тілдік мектепте 6 ай даярлықтан өтетін болады.

	Сонымен қатар, комиссия мүшелері президенттік стипендия шеңберінде МВА бағдарламасы бойынша мамандар даярлауға деген қажеттілікті зерделеу мәселелерін талқылады.

	Комиссия шешіміне сәйкес Әділет министрлігі Сот сараптамасы орталығының бір топ қызметкері «Болашақ» халықаралық стипендиясының иегерлері атанып, Ұлыбританияда тағылымдамадан өтетін болды.
///
	 

	Кездесуде алда қол қойылатын Қазақстан мен Еуропалық одақтың арасындағы кеңейтілген серіктестік және ынтымақтастық туралы келісім аясындағы өзара іс-қимылдың кең ауқымды мәселелері талқыланды. Тараптар сондай-ақ халықаралық күн тәртібіндегі өзекті мәселелерге қатысты да сөз қозғады.

	Нұрсұлтан Назарбаев пен Ж.М.Баррозу бірлесе жұмыс жүргізген жылдары ынтымақтастықтың жоғары деңгейіне қол жеткізілгенін  атап өтті.

	Қазақстан Президенті Еуропалық Комиссия басшысына біздің еліміз бен Еуропалық одақ арасындағы өзара іс-қимылды дамытуға қосқан елеулі үлесі үшін алғыс айтып, оған табыс тіледі. 
///
Мемлекеттер басшылары коронавирус пандемиясының таралу жағдайын талқылап, осы індетке қарсы күреске байланысты қабылданған шаралар туралы ақпарат алмасты.

Шавкат Мирзиёев қазақстандық әріптесінің дер кезінде қабылдаған шұғыл шешімдері мен нәтижелі іс-қимылдарын қолдайтынын айтты.

Президенттер жоғары деңгейде ықпалдастық орнату және екі ел Үкіметтерінің жұмыстарын үйлестіру жайын да келісті. Әңгімелесу барысында Қазақстан мен Өзбекстан арасындағы сауда-экономикалық және гуманитарлық салалар бойынша ынтымақтастықты одан әрі нығайту үшін бірлескен жұмыстарды жалғастырудың маңыздылығы туралы ортақ пікір айтылды.
///Кездесуде Жоғары Еуразиялық экономикалық кеңес отырысының күн тәртібіндегі жайттар талқыланды.
2016 жылы Қазақстанның ЕАЭО-ға төрағалығы барысында еуразиялық интеграцияны одан әрі жалғастыру мәселелеріне қатысты бірқатар маңызды құжаттар әзірленді, аталған мәселелер алдағы отырыста қарастырылатын болады. Олардың қатарында көлік саясатын бірлесе үйлестіру, кеден заңнамасы, электр энергетикасының ортақ нарығын қалыптастыру мәселелерін атап өтуге болады.


///Мемлекет басшылары Мәуліт мерекесіне орай құттықтаулармен алмасып, екі ел ынтымақтастығының қазіргі жағдайы мен оны дамытудың нақты жолдары бойынша пікірлесті.
Қасым-Жомарт Тоқаев пен шейх Тамим бен Хамад Әл Тани бүгінгі таңда коронавирус пандемиясы халықаралық қауымдастық мүшелері арасындағы толыққанды қарым-қатынастарды айтарлықтай шектеп отырғанына қарамастан, Қазақстан мен Қатардың ынтымақтастығы қарқынды дамып келе жатқанын ерекше атап өтті.
Қазақстан Президенті Қатар Әміріне COVID-19 індетіне қарсы күресте елімізге қажетті құрал-жабдықтар түрінде көрсетілген гуманитарлық көмек үшін алғысын білдіріп, бұл қадамды шынайы достықтың көрінісі деп бағалайтынын айтты.
Әлемде қалыптасқан күрделі жағдайда екіжақты сауда-экономикалық және инвестициялық байланыстарды әрі қарай өрістетудің маңыздылығы мен мүдделілік қуатталды. Осы ретте, мемлекет басшылары 2019 жылы жоғары деңгейде қол жеткізілген уағдаластықтарға сәйкес, екі ел арасындағы банк, қаржы, көлік, логистика, энергетика, ауыл шаруашылығы, туризм салалары мен басқа да бағыттар бойынша ауқымды жобаларды жүзеге асыруға қатысты іс-қимылдарды кеңейту жолдарын талқылады. Аталған мақсатта Қасым-Жомарт Тоқаев пен шейх Тамим бен Хамад Әл Тани ресми және бизнес делегациялармен алмасуға қолдау көрсетуге келісті.
Сұхбатты қорытындылай келе, шейх Тамим бен Хамад Әл Тани Қасым-Жомарт Тоқаевтың келесі жылы Қазақстанға сапармен келу жөніндегі шақыруын қабыл алды.

///Қазақстан Президенті келіссөздер кезінде мемлекетаралық өзара іс-қимылды нығайту және одан әрі дамыту мәселелері, сондай-ақ бұған дейінгі кездесулер аясында қол жеткізілген уағдаластықтардың іске асырылу барысы талқыланғанын айтты.
– 2017 жылғы қаңтарда Қазақстан мен Иран арасында дипломатиялық қарым-қатынас орнағанына 25 жыл толады. Осы кезеңде мемлекетаралық өзара іс-қимыл қарқынды дамып, барлық бағыт бойынша тығыз және сенімге негізделген қарым-қатынас қалыптасты, – деді Нұрсұлтан Назарбаев.
Мемлекет басшысы еліміздің сыртқы саяси бастамаларына Иран тарапы ұдайы қолдау көрсетіп келе жатқанына назар аударып, Қазақстанның қандай жағдайда да Тегеранмен байланысын үзбегенін атап өтті. Қазақстан Президенті Иранның ядролық бағдарламасына қатысты Алматыда өткен келіссөздердің екі раунды осы күрделі мәселенің шешілуіне септігін тигізгенін айтты.
Нұрсұлтан Назарбаев келіссөздер барысында белгіленген екіжақты өзара іс-қимылды дамытудың бірқатар перспективалы бағыттарына тоқталды. Олардың қатарында теміржол саласындағы көлік-транзит әлеуетін бірлесіп пайдалану және дамыту, ауыл шаруашылығы саласында ұзақ мерзімге арналған бірлескен кәсіпорындар құру, сондай-ақ тау-кен металлургиясы саласында өзара іс-қимыл орнату сияқты жұмыстарды атап өтуге болады.
Бұдан бөлек, Мемлекет басшысы әуе қатынасының аясын кеңейтуге, виза режімін оңтайландыруға, туризмді жандандыруға бағытталған уағдаластықтарға қол жеткізілгеніне назар аударды.
Қазақстан Президенті Иранның ЕАЭО-мен арада еркін сауда аймағын құру ниетін қолдайтынын атап өтті.
Сондай-ақ, Нұрсұлтан Назарбаев келіссөз барысында күн тәртібіндегі халықаралық және өңірлік өзекті мәселелер жөнінде пікір алмасылғанын айтты.
– Исламофобияның таралуы, дінімізді терроризммен және джихадизммен байланыстыру сияқты қатерлермен күрес жолында бірлесуге уағдаластық. Екі елдің Біріккен Ұлттар Ұйымы, Ислам ынтымақтастығы ұйымы, Азия Кеңесі, Шанхай ынтымақтастығы ұйымы сияқты халықаралық ұйымдар аясындағы саяси ықпалдастығын нығайтуға келістік, – деді Мемлекет басшысы.
Соңында Қазақстан Президенті Қазақстан мен Иранның өзара іс-қимылын одан әрі нығайту үшін зор әлеует қалыптасқанын атап өтті.
***
Иран Ислам Республикасы Президенті Хасан Руханидің ресми сапарының қорытындысы бойынша төмендегідей құжаттарға қол қойылды:
– Қазақстан Республикасының Үкіметі мен Иран Ислам Республикасының Үкіметі арасындағы Ветеринария және жануарлар саулығын қорғау саласындағы ынтымақтастық туралы келісім;
– Қазақстан Республикасының Үкіметі мен Иран Ислам Республикасының Үкіметі арасындағы Теңіздегі кеме қатынасы саласындағы сауда мақсатын көздейтін ынтымақтастық туралы келісім;
– Қазақстан Республикасы Инвестициялар және даму министрлігі мен Иран Ислам Республикасының Қолөнер және туризм ұйымы арасындағы Туристік топтардың өзара сапарларын жеңілдету жөніндегі меморандум;
– Қазақстан Республикасының Ұлттық банкі мен Иран Ислам Республикасының Орталық банкі арасындағы Екіжақты сауданы ұйымдастыруға жәрдемдесу жөніндегі өзара түсіністік туралы меморандум;
– Қазақстан Республикасы Денсаулық сақтау және әлеуметтік даму министрлігі мен Иран Ислам Республикасының Кооперация, еңбек және әлеуметтік әл-ауқат министрлігі арасындағы Еңбек және әлеуметтік қамсыздандыру саласындағы ынтымақтастық жөніндегі өзара түсіністік туралы меморандум.

///Мемлекет басшысы Ресей Федерациясына жұмыс сапары аясында «Диаконт» акционерлік қоғамының қызметімен танысты.
Кәсіпорынның таныстырылымы алдында Қазақстан мен Ресей Президенттері Ресей Федерациясының Қорғаныс министрлігі ұшағының апатқа ұшырауына байланысты мәлімдеме жасады. Нұрсұлтан Назарбаев Ресей халқына тағы да көңіл айтты.
«Диаконт» акционерлік қоғамы радиацияға төзімді трансфокатор объективтерін шығаратын әлемдегі екі кәсіпорынның бірі болып саналады және ғылымды қамтитын экономикадағы қауіпсіздікті қамтамасыз ететін құрылғылар әзірлеу және өндіру саласындағы әлемдік көшбасшылар қатарына кіреді.








///Қазақстан мен Ресей Президенттері кездесу барысында екіжақты ынтымақтастық мәселелерін және күн тәртібіндегі басты халықаралық тақырыптарды талқылады.
Мемлекет басшысы Қазақстанның Ресеймен қарым-қатынасының ерекшелігіне тоқталып, екі ел арасындағы сенім мен түсіністік деңгейі жоғары екенін атап өтті.
– Биыл арамызда дипломатиялық қарым-қатынастың орнағанына 25 жыл толады. Тығыз ынтымақтастық арқасында біз Еуразиялық экономикалық одақты құрдық. Бұл оның барлық қатысушылары үшін маңызды әрі перспективалы құрылым деп санаймын. Бүгінде Ресейдің 7 мыңнан астам кәсіпорны Қазақстанда өкілдіктерін ашып, жаңадан қайта өңдеу өнеркәсібін құруға ықпал етуде. Сіздің былтыр күзде Қазақстанға жасаған сапарыңыз бен Еуразиялық экономикалық одақ аясында Санкт-Петербургтегі кездесуіміз құны 3 миллиард АҚШ долларын құрайтын 41 келісімшартқа қол қоюға мүмкіндік берді, – деді Қазақстан Президенті.
Нұрсұлтан Назарбаев күн тәртібіндегі халықаралық мәселелерге қатысты Қазақстан мен Ресейдің ұстанымы бірдей екенін және БҰҰ Қауіпсіздік кеңесі аясында ортақ міндеттерді іске асыру үшін екі ел де бар күш-жігерін жұмсайтынын айтты.
– Ресей халықаралық өзекті мәселелерді шешу, соның ішінде Сирия қақтығысын реттеу жөнінде шаралар қабылдауда. Астанада бірнеше келіссөз өткізу туралы ұсыныс білдірген де Ресей болатын. Үдеріс басталып кетті. Жалпы осы және басқа да мәселелерді шешу үшін жыл бойы бірқатар кездесу өткізу қажет, соның бірі 8 маусымда Астанада өтетін Шанхай ынтымақтастық ұйымы аясындағы басқосу болмақ. Қазіргі барлық мәселелер достық негізінде шешілуде. Бірлескен кәсіпорындар құрып, алға қарай ілгерілейтін боламыз, – деп түйіндеді Мемлекет басшысы.
В.Путин Нұрсұлтан Назарбаевқа Сириядағы қақтығысты реттеу жөніндегі келіссөздерді Астанада ұйымдастырғаны үшін алғыс білдірді.
– Бұл үдерісте Қазақстан тарапының жай ұйымдастырушы ретінде ғана қатысып қоймай, жалпы жағымды рөл атқарғанын білемін. Сіз кездесу ұйымдастыруға тікелей атсалысып, қатысушылармен және делегаттармен жұмыс жүргіздіңіз. Сіздің арқаңызда ешқашан болмаған нәтижеге қол жеткіздік. Әсіресе, атыстың тоқтатылуына бақылау жасау тетігі табылды, бұл – ең басты мәселе. Енді бұл Женевада жалғасатын келіссөздерге негіз болады, – деді Ресей Президенті.
В.Путин Қазақстанның Ресейдің басты экономикалық серіктесінің бірі ретіндегі маңыздылығын атап өтіп, интеграциялық үдерістер барысында жасалған жағдай арқылы нақты көлемді ұлғайтуға қол жеткізіп, ынтымақтастықты ұдайы арттырып отыру қажеттігін айтты.
Ресей Президенті өз елінің жаһандық мәселелерді шешуде Қазақстанның БҰҰ Қауіпсіздік кеңесінің тұрақты емес мүшесі ретіндегі қолдауынан үмітті екенін жеткізді.
Кездесу соңында тараптар Еуразиялық интеграция аспектілерін және экономика саласындағы өзара іс-қимыл перспективаларын талқылады.

///
	 

	Кездесу барысында Украинадағы ахуалға қатысты пікір алмасылды.

	Мемлекет басшысы екі елдің арасындағы ежелден қалыптасқан достық қарым-қатынас өзара тиімді серіктестік негізде дамығанын атап өтті. Сондай-ақ Нұрсұлтан Назарбаев Қазақстанның Украинаға гуманитарлық көмек көрсету мүмкіндігін  қарастырып жатқанын айтты.

	Өз кезегінде Л.Кучма Қазақстан мен Украинаның түрлі салалардағы қарым-қатынастарын бұдан әрі дамытудың маңыздылығын атай отырып, екі елдің арасындағы өзара іс-қимыл жаңа деңгейге шығатынына сенім білдірді. 


///
	 

	Нұрсұлтан Назарбаев қол жеткен уағдаластықтардың ерекше маңыздылығын атай келіп, кең ауқымдағы мәселелер жөнінде жүргізілген келіссөздердің нәтижесіне жоғары баға берді.

	– Бүгінгі сапар қарым-қатынастарымызды нығайтуға деген ортақ ықыласты көрсетеді. Ынтымақтастықты дамыту жөнінде пікір алмасылды.  Сондай-ақ бізге сөзсіз әсері тиетін өңірлік және жаһандық қауіпсіздік мәселелері талқыланды. Біз елдеріміз арасындағы ықпалдастықты күшейтуге  бағытталған бірқатар екіжақты құжаттарға қол қойдық, – деді Қазақстан Президенті .

	Мемлекет басшысы екі елдің шекаралас аумақтары арасындағы тікелей байланысты дамытудың маңыздылығына назар аударды. 

	– Маңғыстау облысының әкімдігі мен  Балқан уәлаяты хякимлигі арасында сауда-экономикалық, ғылыми-техникалық және мәдени ынтымақтастық туралы келісімге қол қойылды. Ол шекаралас облыстардың өзара ықпалдастығын тереңдетуге елеулі серпін беретін болады, – деді Нұрсұлтан Назарбаев.

	Қазақстан Президенті келіссөздер барысында өсім үшін жақсы әлеуетке ие сауда-экономикалық ынтымақтастықты дамыту мәселелеріне зор көңіл бөлінгенін айтты.

	– Елдеріміз арасындағы тауар айналымы биылғы 9 айда 23%-ға ұлғайды. Әлемде дағдарыс құбылыстары болып, экспорт азайып жатқан кезде біздің елдеріміз арасындағы сауда өсу үстінде, оның мөлшері 500 миллион долларға таяды. Бірақ бұл қарқын да біздің өзара ықпалдастығымыздың бүкіл әлеуетін толық ашпайды. Таяу уақытта Тауар айналымын ұлғайту жөніндегі бірлескен жұмыс тобының бірінші отырысын өткізу жоспарлануда, – деді Нұрсұлтан Назарбаев. 

	Мемлекет басшысы Қазақстанның Сыртқы сауда палатасы мен Түрікменстанның өнеркәсіпшілер және кәсіпкерлер одағы арасында құрылған Іскерлік кеңес екі елдің бизнес-қоғамдастықтарының өкілдері арасындағы пайдалы экономикалық байланыстарды жолға қоюға септігін тигізетінін айтты.

	 Нұрсұлтан Назарбаев «Қазақстан-Түрікменстан-Иран» халықаралық теміржол магистралінің Қазақстан-Түрікменстан учаскесінің іске қосылуы арқасында қол жеткен айтарлықтай экономикалық тиімділікке назар аударды.

	– Оның іске қосылуы арқылы биылдың өзінде, 8 айдың қорытындысы бойынша, жүк ағыны 40%-ға жуық ұлғайды, – деді Мемлекет басшысы.

	Қазақстан Президенті түрікмен-иран учаскесін іске қосу да өңір елдері үшін зор маңызға ие болатынына тоқталды.

	– «Өзень – Берекет – Гөрган» теміржолы біздің елдерімізге солтүстік және оңтүстік бағыттарда жүк тасымалын ұлғайтуға мүмкіндік береді. Біз елдеріміздің географиялық қонысын Еуропа мен Азия арасындағы транзиттік көпір ретінде бұдан әрі де барынша тиімді пайдалануға уағдаластық, – деді Нұрсұлтан Назарбаев.

	 Сонымен қатар, Мемлекет басшысы Қазақстан аумағындағы жаңа бағыттар Түрікменстанға Қытай және одан әрі Тынық мұхитына қарай жүк тасымалдау мүмкіндігін ашатынына тоқталды.

	Нұрсұлтан Назарбаев елдеріміз халықаралық салада өзара қолдау көрсетіп, ынтымақтастықты әрі қарай дамытатынын айтты.

	– БҰҰ, ИЫҰ, ТМД, Түркі кеңесі және басқа да халықаралық ұйымдар аясындағы бастамаларды жүзеге асыруға белсене қатысатын боламыз, – деді Мемлекет басшысы.

	Қазақстан Президенті сапар қорытындысы қазақ-түрікмен қатынастарын  ықпалдастықтың барынша сапалы деңгейіне шығаратынына сенім білдірді.

	Түрікменстан Президенті өз сөзінде екі елдің арасындағы дәстүрлі достық пен ашықтық ауанында өткен келіссөздердің жемісті болғанын атап өтті.

	– Біз барлық бағыттар бойынша екіжақты диалогтың қазіргі деңгейін жоғары бағаладық. Біздің Қазақстанмен байланыстарымыз теңқұқылық және өзара тиімділік қағидатымен қарқынды әрі жүйелі дамып келеді, – деді  Г.Бердымыхамедов.

	Ол сондай-ақ екі елдің ынтымақтастығы Орталық Азия мен Каспий өңірі кеңістігіндегі тұрақтылық пен қауіпсіздіктің стратегиялық факторы болып  отырғанын айтты.

	Сонымен қатар, Г.Бердымұхамедов келіссөздер барысында экономика және сауда, соның ішінде тауар айналымын әртараптандыру, инвестициялық саясатты жандандыру, өнеркәсіпте, аграрлық кешенде және көлік саласында  ірі жобаларды жүзеге асыру мәселелеріне айрықша назар аударылғанын мәлімдеді. Соңында Түрікменстан Президенті Қазақстан халқына татулық пен бақ-береке тілейтіндігін жеткізді.

	Брифинг барысында сондай-ақ Нұрсұлтан Назарбаевқа Қазақстан мен Түрікменстанның арасындағы тату көршілік және достық қарым-қатынастарды нығайту ісіне қосқан зор үлесі үшін «Түрікменнің Ел ағасы» құрметті атағын тапсыру рәсімі өтті.

	***

	 Мемлекет басшыларының келіссөздер қорытындысы бойынша төмендегідей құжаттарға қол қойылды.:

	 – Халықаралық Түркі академиясы мен Түрікменстан ғылым академиясының арасындағы өзара түсіністік туралы меморандум;

	– Қазақстанның Сыртқы сауда палатасы мен Түрікменстанның өнеркәсіпшілер және кәсіпкерлер одағының арасында Іскерлік кеңес құру туралы келісімге;

	– Қазақстан Республикасы Маңғыстау облысының әкімдігі мен Түрікменстанның Балқан уәлаятының хякимлигі арасында сауда-экономикалық, ғылыми-техникалық және мәдени ынтымақтастық туралы келісім;

	– Қазақстан Республикасы Үкіметі мен Түрікменстан Үкіметі арасында Қазақстан – Түрікменстан – Иран халықаралық транзиттік телекоммуникациялық бағытын құру туралы меморандум

	– Қазақстан Республикасы Үкіметі мен Түрікменстан Үкіметінің арасында теңіз көлігі саласындағы ынтымақтастық туралы келісім;

	– Қазақстан Республикасы Президенті мен Түрікменстан Президентінің бірлескен мәлімдемесі.

///
	 

	Ерік Хамзаұлы Сұлтанов Солтүстік Қазақстан облысының әкімі болып тағайындалсын.

	 

	 

	Қазақстан Республикасының

	            Президенті                                                                                                                                   Н.Назарбаев

	 

	 

	Астана, Ақорда, 2014 жылғы   27 мамыр

	                       № 825
///
	 

	Бұл картина бұған дейінгі «Балалық шағымның аспаны», «Отты өзен» және «Темір тау» фильмдерінен құралған «Елбасы жолы» киноэпопеясының  төртінші бөлімі болып саналады.

	Жаңа кинотаспа бас кейіпкердің өміріндегі маңызды кезеңді – Орталық Азиядағы ірі металлургиялық кәсіпорын – Қарағанды металлургия комбинаты партия ұйымының басшысы ретінде қалыптасуы кезеңін суреттейді. Оқиғалар оның Днепродзержинскідегі оқудан кейінгі және «Қазақстан магниткасындағы» жұмысының басталған кезіндегі өмірін қамтиды. Киноэпопеяның сценарийін Нұрсұлтан Назарбаевтың кітабының желісімен белгілі қазақстандық драматург-сценаристер Ш.Құсайынов, Р.Әбдірәшев және Г.Земель жазған. Онда Мемлекет басшысының әріптестерінің, достары мен үзеңгілестерінің естеліктерінен алынған эпизодтар да қолданылған. 

	«Тығырықтан жол тапқан» фильмінің түсірілімі Қазақстан мен Ресейде, атап айтқанда, Астана, Алматы, Қарағанды, Теміртау және Мәскеу қалаларында жүргізілген.

	Басты рөлде Қазақстанның жас актері Н.Әлімжанов ойнады, өзге кейіпкерлерді отандық және ресейлік актерлер сомдады, олардың қатарында В.Гафт, И.Ясулович, А.Рапопорт, Н.Арынбасарова, В.Стеклов және тағы басқалар бар.

	 «Тығырықтан жол тапқан» фильмі жалпыұлттық прокатқа биылғы 4 желтоқсаннан бастап түседі. 

///
	Сөйлеген сөзінің барысында Нұрсұлтан Назарбаев ТМД-ны одан әрі дамыту тұжырымдамасын және оны іске асыру жөніндегі негізгі іс-шаралар жоспарын қабылдаудың маңыздылығын атап өтті.

	– 2011 жылы қол қойылып, көптеген мемлекеттер ратификациялаған Еркін сауда аймағы туралы шарт инфрақұрылымдарды дамытуға, сондай-ақ одан арғы көптарапты ынтымақтастық үшін тиісті құжаттар қабылдауға мүмкіндік береді. Қауіпсіздік үшін сын-қатерлер мен қауіптің өсуі елдеріміздің құқық қорғау органдарының келешекте бірлесіп жұмыс істеуі қажеттілігін туғызып отыр. Бұған қоса, біз 2014 жылды Достастық шеңберінде Туризм жылы деп жариялауды ұйғардық. Біздің үкіметтеріміз елдеріміздің азаматтарының көбірек араласып, өзара қарым-қатынасын нығайтуға көмектесетін тиісті бағдарламалар қабылдайды, – деді Мемлекет басшысы.

	Қазақстан Президенті «Достастықтың мәдени астаналары» бағдарламасы аясындағы іс-шаралардың маңыздылығына да тоқтала келе, 2014 жылы ТМД-ның мәдени астанасы Алматы қаласы болатындығын атап өтті.  

	Нұрсұлтан Назарбаев 2015 жылды ТМД-да Ұлы Отан соғысы ардагерлерінің жылы деп жариялау және Жеңістің 70 жылдығына қарай Достастық аумағында бірыңғай мерейтойлық награда бекіту жөнінде қабылданған шешімге қолдау білдірді.

	Сондай-ақ, Мемлекет басшысы Украинаның ТМД-ға келесі жылғы төрағалығы Достастықты одан әрі нығайтуға және дамытуға септігін тигізеді деп үміттенетінін білдірді.

	***

	ТМД мемлекеттері басшылары кеңесінің қорытындысында мынадай құжаттарға қол қойылды:

	1. «2014 жылды Тәуелсіз Мемлекеттер Достастығында Туризм жылы деп жариялау туралы» шешім.

	2. «2015 жылды Тәуелсіз Мемлекеттер Достастығында 1941-1945 жылдардағы Ұлы Отан соғысы ардагерлерінің жылы деп жариялау туралы» шешім.

	3. «Кеңес халқының 1941-1945 жылдардағы Ұлы Отан соғысындағы Жеңісінің 70 жылдығына қарай бекітілген ортақ мерейтойлық награда туралы» шешім.

	4. «Тәуелсіз Мемлекеттер Достастығына қатысушы мемлекеттер Парламентаралық Ассамблеясының ТМД жоғары жарғылық органдарының шешімдерін іске асыру жөніндегі қызметі туралы» шешім.

	5.1. «Қылмысқа қарсы күрестің 2014-2018 жылдарға арналған бірлескен шараларының мемлекетаралық бағдарламалары туралы» шешім.

	5.2. «Тәуелсіз Мемлекеттер Достастығына қатысушы мемлекеттердің терроризмге және экстремизмнің өзге де күш көрсетулеріне қарсы күресте 2014-2016 жылдарға арналған ынтымақтастық бағдарламасы туралы» шешім.

	5.3. «Есірткі заттарының, психотроптық заттардың және олардың прекурсорларының заңсыз айналымына қарсы күрес пен нашақорлыққа қарсы әрекет етудегі Тәуелсіз Мемлекеттер Достастығына қатысушы мемлекеттердің 2014-2018 жылдарға арналған бағдарламасы туралы» шешім.

	5.4. «Адам саудасына қарсы күресте Тәуелсіз Мемлекеттер Достастығына қатысушы мемлекеттердің 2014-2018 жылдарға арналған ынтымақтастық бағдарламасы туралы» шешім.

	6. «Қазақстан Республикасы мен Қырғыз Республикасында 2014 жылы «Достастықтың мәдени қалалары» мемлекетаралық бағдарламасын іске асыру туралы» шешім.

	7. «Ақпараттық технологияларды пайдалана отырып жасалған қылмыстарға қарсы күрестегі Тәуелсіз Мемлекеттер Достастығына қатысушы мемлекеттердің ынтымақтастық тұжырымдамасы туралы» шешім.

	8.1. «Тәуелсіз Мемлекеттер Достастығы аясында құпия ақпаратты қорғау туралы келісім және Тәуелсіз Мемлекеттер Достастығы органдарында құпия ақпараттар алмасу ережелері туралы» шешім.

	8.2. Тәуелсіз Мемлекеттер Достастығы аясында құпия ақпаратты қорғау туралы келісім.

	9. Сыбайлас жемқорлыққа қарсы әрекет ету жөніндегі мемлекетаралық кеңес құру туралы келісім.

	10.1. «Мемлекетаралық валюталық комитетті тарату және ТМД-ға қатысушы мемлекеттердің қаржылық, валюталық төлем мен кредиттік қарым-қатынастар саласындағы одан арғы ынтымақтастығы туралы» шешім.

	10.2. Мемлекетаралық валюталық комитетті құру туралы 1995 жылғы 26 мамырдағы келісімнің қолданылуын тоқтату туралы хаттама.

	11. «Тәуелсіз Мемлекеттер Достастығының Экономикалық Соты Төрағасының орынбасары туралы» шешім.

	12. «Тәуелсіз Мемлекеттер Достастығы Грамотасымен марапаттау туралы» хаттамалық шешім.

	13.  «Тәуелсіз Мемлекеттер Достастығына төрағалық ету туралы» шешім.

	14. «Тәуелсіз Мемлекеттер Достастығы мемлекеттер басшылары кеңесінің кезекті отырысын өткізу туралы» хаттамалық шешім.






///
	 

	Қазақстан Президенті сапар аясында осы елдің, сондай-ақ Еуропалық комиссияның басшылығымен бірқатар кездесулер өткізеді деп күтілуде.
/// 
Елбасы халық арасында үлкен теннисті танымал етуге бағытталған спорт кешенінің қызметімен танысты.
Сондай-ақ Нұрсултан Назарбаев осы нысанда Оңтүстік Қазақстан облысының жетекші спортшыларымен кездесті. Олардың арасында халықаралық жарыстардың жеңімпаздары мен жүлдегерлері болды.
Қазақстан Президенті жиналғандарға табыс пен жоғары спорттық жетістіктер тіледі.
Спортшылар республикадағы дене шынықтыру ісі мен спорт мәселелеріне ұдайы көңіл бөліп, тұрақты қолдау көрсетіп отырғаны үшін Мемлекет басшысына алғыс айтты.
***
Шымкент қаласындағы ұлттық теннис орталығын Мемлекет басшысының тапсырмасымен Қазақстан теннис федерациясы салған. 12 ашық және 4 жабық корты бар орталықта тұрақты негізде 300-ден аса бала тенниспен шұғылданады. Ашылғалы бері мұнда 14 халықаралық турнир өтті. 

///Мемлекет басшысы сессияға қатысушыларды Ұлттық ғылым академиясының 70 жылдығымен құттықтап, оның заманауи Қазақстанды дамытуға қосқан үлесін атап өтті.
– Бүгінде Ғылым академиясы салалық және өңірлік бөлімшелері бар ірі зияткерлік орталыққа айналды. Бұл ретте ол Франция, АҚШ және басқа да елдердегі ғылым академиялары сияқты ғылым үшін жат нәрсемен – әкімшілендірумен айналыспайды. Ғылым саласын орталықтандырудың, онда қалыптасатын монополияның тиімсіз екенін әлемдік тәжірибе көрсетіп отыр, – деді Қазақстан Президенті.
Нұрсұлтан Назарбаев Қазақстан ғылымының қалыптасуындағы Академияның еңбегін ерекше атап өтіп, еліміздің ғылыми әлеуетін «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыруға пайдаланудың маңыздылығына назар аударды.
Сонымен бірге, Елбасы отандық басқару жүйесі мен ғылыми қызметті үйлестіруге қатысты бірнеше өзекті мәселеге тоқталды.
– Біз ғылымды орталықсыздандырдық. Көптеген бөлігін жоғары оқу орындарына бердік, алайда олардың бәрі әлі инновациялық орталықтарға айнала қойған жоқ. Қазақстанның ғалымдары өз жұмыстарын белсенді түрде патенттеуде. Бірақ олардың басым көпшілігіне сұраныс жоқ. Ғылым негізінен мемлекет есебінен қаржыландырылуда. Іс жүзінде нақты сектордан тапсырыс түспей жатыр. Сонымен қатар, ғылыми жұмыстарда плагиат жиі кездеседі, – деді Мемлекет басшысы.
Осыған орай Қазақстан Президенті отандық ғылымды дамытуға қатысты ұстанымдарды түбегейлі өзгертуді тапсырып, осы бағытта бірқатар нақты міндеттер белгіледі.
– Біз ғылыми және ғылыми-техникалық қызмет нәтижелерін коммерцияландыру туралы заң қабылдадық. Енді осы заң толыққанды қолданылуы қажет. Ғылыми-зерттеушілік қызмет нәтижелерін қазақстандық кәсіпорындардың қажеттіліктеріне бағыттайтын тетіктер енгізу керек. Біздің алдымызда импортты алмастыру және экспорттық өндірісті дамыту міндеті тұр, – деді Нұрсұлтан Назарбаев.
Бұдан бөлек, Қазақстан Президенті академияның әлеуетін пайдалана отырып фундаменталды және гуманитарлық ғылыми жобалар сараптамасының сапасын жақсарту қажеттігін айтты.
– Ғылымды басқарудың, оны қаржыландырудың жаңа формат бойынша және уақтылы жүзеге асырылатын жаңа жүйесі енгізілді. Сондай-ақ, Ғылым академиясы жанынан әдеп жөніндегі алқалы орган құруды ұсынамын. Ол Ғалым кодексін және Жарияланымдар әдебі жөніндегі кодексті әзірлеп шыға алар еді, – деді Нұрсұлтан Назарбаев.
Мемлекет басшысы Білім және ғылым министрлігіне Академиямен және жоғары оқу орындарымен бірге отандық ғылыми басылымдарды халықаралық рейтингтік базаларда ілгерілету жұмыстарын жүзеге асыруды тапсырды.
Сондай-ақ, Қазақстан Президенті әлемдік деңгейдегі ғылыми орталықтарда тағылымдамадан өту үшін үздік зерттеушілерге қосымша гранттар тағайындау, сонымен бірге Орталық Азия елдерінің жас ғалымдарына Қазақстанда ғылыми зерттеу жүргізу үшін грант бөлу мәселесін зерделеу жөнінде тапсырма берді.



///
	 

	Сапар барысында Түрікменстанның жоғары басшылығымен келіссөздер жоспарланған.

	Сонымен қатар, Қазақстан Президенті Нұрсұлтан Назарбаев Түрікменстан Президенті Гурбангулы Бердымұхамедовпен және Иран Ислам Республикасының Президенті Хасан Руханимен бірге «Өзен-Берекет-Гөрган» халықаралық теміржол магистралінің ашылу салтанатына қатысады.
///Мемлекет басшысы екі елдің дәстүрлі достығы мен өзара тиімді ынтымақтастығының тарихы тереңде жатқанын атап өтті.
«Сіздің жоғары мемлекеттік лауазымдағы қызметіңіз Қазақстан мен Молдова қарым-қатынасын халықтарымыздың игілігі үшін одан әрі дамытуға және нығайтуға септігін тигізетініне сенімдімін», – делінген жеделхатта.
Сондай-ақ, Нұрсұлтан Назарбаев Игорь Додонға зор денсаулық, жауапты мемлекеттік қызметіне табыс, ал достас Молдова халқына бірлік пен бақ-береке тіледі.
///
	 

	Жиынды ашқан Мемлекет басшысы осы аптада Еуразиялық экономикалық одақ құру туралы шартқа қол қою жоспарланып отырғанын айтты.

	– Біз жиырма жыл бойы экономикалық интеграция бағытында ілгеріледік. Осы уақытқа дейін орасан жұмыс атқарылды. Енді сол жұмысымыздың бекер болмағанын, қол қойылған шарттың халық игілігіне арналғанын іс жүзінде дәлелдеуге тиіспіз. Еліміз ұзақмерзімді болашаққа жоспарланған бұл одақтан пайда көреді. Біз шартқа  экономикалық тұрғыдан тиімді болғандықтан қол қоюға ұмтылып отырмыз. Атап айтсақ, біздің еліміздің теңізге шығатын жолы жоқ екенін ескеру керек, мұны және көлік инфрақұрылымына қолжетімділікті көршілеріміз қамтамасыз ететін болады, – деп атап өтті Қазақстан Президенті.  

	Мемлекет басшысы көршілерімізбен тығыз экономикалық байланыс Қазақстанның дамуына оң әсерін тигізетіндігін атап өтті.

	– Біздің елімізде шығарылған тауарлар Ресей мен Беларусьтің нарықтарында бәсекеге түсуі тиіс. Қазақстан тауарларының, капиталының, жұмыс күшінің еркін қозғалысы, бірлескен кәсіпорындар құру, сондай-ақ байланыстарды күшейту – осының бәрі еліміздің экономикасына пайдасын тигізеді, – деді Нұрсұлтан Назарбаев.

	Премьер-Министр К.Мәсімов өз баяндамасында шарттың жобасы Қазақстан Президентінің тапсырмасына сәйкес дайындалғанын және онда аса маңызды бірнеше мәселе қамтылғанын мәлімдеді.

	– Одақ біздің елімізге қазіргідей турбулентті экономика жағдайында тұрақты әрі орнықты даму үшін зор экономикалық мүмкіндіктер береді. Бұл шартта көпвекторлы саясат жүргізу мүмкіндігі қарастырылған. Осы одаққа қатысудан бөлек, біз ДСҰ-ға кіру жөніндегі келіссөздерді және өзге де халықаралық бірлестіктермен келісімдер жасауды жалғастырамыз, – деді Премьер-Министр.

	К.Мәсімов жалпы құжаттың 4 бөліктен, 28 бөлімнен, 118 баптан және 32 қосымшадан тұратынын да атап өтті.  

	Премьер-Министрдің бірінші орынбасары Б.Сағынтаев бүгінгі таңда Үкіметтің тиісті қаулысын келісімдеу мен қабылдаудың мемлекетішілік рәсімдері аяқталғанын мәлімдеді. 

	– Шарт жобасы тәуелсіз сарапшылардың сараптамасынан өтті. Сіздің ұстанымыңыз бен тапсырмаларыңызды басшылыққа ала отырып, шарт жобасымен жұмыс барысында экономикалық емес ережелер алынып тасталды. Келіссөздер барысында біз одақты саясиландыруға және оның аясында ұлттық өкілеттілік пен мемлекеттік егемендік мәселелерін талқылауға болмайтындығы туралы ұстанымды қорғап қалдық. Сіздің нұсқауларыңыз бен тапсырмаларыңыз жүзеге асырылғанын, шарт жобасы тараптармен келісіліп, қол қоюға дайын екенін тағы бір рет атап өткім келеді, – деді Б.Сағынтаев.

	Сыртқы істер министрі Е.Ыдырысов шарт жобасының институционалдық бөлігінде егемендікті, аумақтық тұтастықты, әрбір мүше-мемлекеттің саяси құрылымының ерекшелігін құрметтеу, сондай-ақ шешім қабылдаудағы консенсус қағидаттары қарастырылғанын айтты.

	– Одақ органдарында мүше-мемлекеттер өкілдерінің конкурстық негізде тең болуы қамтамасыз етілді. Бұл шарттың өзге халықаралық шарттарды жасауға кедергі келтірмейтіні айрықша маңызды. Институционалдық бөлікте туындаған барлық түйткілдер жойылды, – деді Е.Ыдырысов.

	 

	 

	 


///Елбасы Қазақстан үшін Иран ислам әлеміндегі маңызды әріптес және достас ел екенін атап өтті.
Сондай-ақ Қазақстан Президенті Иранның ядролық қарусыздану мәселесін шешуге зор үлес қосып отырғанын айтып, санкциялар алынып тасталғаннан кейін бұл елдің экономикасы қарқынды дамып келе жатқанына назар аударды. Нұрсұлтан Назарбаев Иран тарапынан жүргізіліп отырған саясат Каспий жағалауында орналасқан барлық елге оң әсер ететіне сенім білдірді.
– Сіздің сапарыңыз биылғы сәуір айында Тегеранда басталған келіссөздеріміздің жалғасы болып саналады. Бүгінгі кездесулер де жемісті болады деп ойлаймын, – деді Қазақстан Президенті.
Мемлекет басшысы екі ел арасында қол қойылған жалпы құны 1 млрд доллар болатын коммерциялық келісімдер аясындағы жобалардың іске асырылу барысына тоқталды.
– Жұмыс жүріп жатыр, дегенмен біз қосымша күш-жігер жұмсауымыз керек. Алда әлі де көптеген бірлескен жобалар бар, – деді Нұрсұлтан Назарбаев.
Иран Президенті өз сөзінде екіжақты ынтымақтастықтың одан әрі нығайып, дами беретініне сенім білдірді.


///Қырғызстан, Бішкек қаласы
 
Қасым-Жомарт Тоқаев пен Садыр Жапаров шағын форматта өткен кездесуден кейін екі мемлекеттің ресми делегацияларының қатысуымен кеңейтілген құрамда келіссөз жүргізді.
Қасым-Жомарт Тоқаев қырғыз делегациясына ілтипат білдіріп, Садыр Жапаровтың екіжақты қатынастарды жаңа деңгейге көтеру жөніндегі бастамасын  қолдайтынын айтты.
– Тәуелсіздік кезеңінен бері қазақ-қырғыз ынтымақтастығы барлық салада қарқынды дамып келеді. Осы байланысымыз стартегиялық серіктестік және одақтастық рухында нығая түсуде. Бұған қос халыққа ортақ құндылықтардың арқасында қол жеткіздік, – деді Мемлекетіміздің басшысы. 

Қазақстан Президенті шағын форматта өткен келіссөздердің нәтижесіне көңілі толатынын атап өтіп, Қырғызстан Президентінің елімізбен арадағы көпжақты серіктестікті тереңдетуге деген ниетін жоғары бағалады.
– Мен өз тарапымнан Қазақстанның қазақ-қырғыз қатынастарын достық, тату көршілік және шынайы одақтастық рухында жан-жақты нығайтудың стратегиялық бағытына берік екенін атап өткім келеді, – деді Қасым-Жомарт Тоқаев.
Қасым-Жомарт Тоқаев мемлекетаралық қатынастардың қарқынды дамып келе жатқанын айта келе, жоғары деңгейдегі өзара сенімді және белсенді саяси диалогқа, екі ел үкіметтерінің үйлесімді жұмысына тоқталды.

Қасым-Жомарт Тоқаев қырғыз көшбасшысының Қазақстанға жасаған мемлекеттік сапарының қорытындысы бойынша қол жеткізілген уағдаластықтардың табысты жүзеге асырылып жатқанын айтты. Атап айтқанда, екі ел үкіметтері арасындағы байланыстардың жандануы, жаңғырған «Қордай – Ақ жол» өткізу бекетінің ашылуы, тұрақты гуманитарлық көмек көрсету және  электр энергиясымен алмасу жөнінде сөз болды.
Сонымен қатар Мемлекет басшысы әлемдік экономиканың құбылмалы жағдайындағы ықпалдастықтың жаңа формаларына назар аударды.
Қазақстан Президенті өзара экспорттық номенклатураны кеңейту, қазақ-қырғыз шекарасындағы өткізу мүмкіндігін, соның ішінде кедендік рәсімдерге цифрлық шешімдерді енгізе отырып жақсарту арқылы тауар айналымын ұлғайту мәселелеріне тоқталды.
Бұдан бөлек Қасым-Жомарт Тоқаев облыстар мен өңірлер арасындағы кең ауқымды ықпалдастықты жолға қоюдың маңызды екенін атап өтті. Осы ретте, Президент Қазақстан мен Қырғызстан арасында бірінші Өңіраралық ынтымақтастық форумын тез арада ұйымдастырудың маңызды екенін айтты.

Мемлекет басшысы өзара тиімді ұсыныстарды зерделеп және перспективті жобалардың тізімін жасай отырып, инвестициялық ынтымақтастықты жандандыруға шақырды. Қырғызстанда гидроэнергетикалық нысанды, атап айтқанда Қамбар ата ГЭС-ін бірлесіп салу соның бірі болуы мүмкін.
Келіссөздер барысында су дипломатиясы, ақпараттық технология саласындағы кооперацияны нығайту мәселелері қарастырылды.
Мәдени-гуманитарлық байланыстар бауырлас екі халықтың жақындай түсуіне маңызды үлес қосады. Мемлекет басшысы Бішкек қаласының орталығында қазақтың ұлы ақыны Абай Құнанбайұлының ескерткішін ашу жөніндегі шешімі үшін Садыр Жапаровқа алғыс білдірді. Екі ел президенттері бүгінгі келіссөздерден кейін осы монументтің салтанатты ашылу рәсіміне барады. Қасым-Жомарт Тоқаев өз кезегінде Нұр-Сұлтан қаласында Манасқа ескерткіш қойылатынын айтты.
Қасым-Жомарт Тоқаев Қазақстанның сегіз жоғары оқу орны Қырғызстанда өкілдіктерін ашуға ниет білдіріп отырғанын атап өтіп, қырғыз студенттері үшін бөлінетін квоталардың саны 50-ге дейін көбейгенін жеткізді.

Қырғызстан Президенті өз кезегінде екіжақты қатынастардың қарқынды дамып келе жатқанын айтты.
– Мемлекеттеріміз арасында ешқандай саяси қайшылық жоқ. Ең бастысы – осы. Қырғызстан мен Қазақстан күш біріктіре отырып, екіжақты байланыстарды одан әрі нығайтуды, сондай-ақ аймақтық тұрақтылық пен қауіпсіздікті нығайту үшін өңіраралық және халықаралық құрылымдар аясындағы конструктивті ықпалдастықты қамтамасыз ететіні жөнінде айқын түсінік бар, – деді Қырғызстан Президенті.

Кездесу аясында Қазақстан мен Қырғызстан көшбасшыларына «Қарасу» және «Ақ-Тілек» өткізу бекеттерінің аумағында «Алатау» индустриялды сауда-логистикалық кешені құрылысының басталғаны туралы бейнесюжет көрсетілді. Бұл нысанның салынуы арадағы делдалдардың санын азайтуға, тұтынушылар үшін өнімнің өзіндік құнын төмендетуге және жеткізу жылдамдығын арттыруға мүмкіндік береді.
Келіссөздер қорытындысы бойынша Қасым-Жомарт Тоқаев пен Садыр Жапаров екіжақты ынтымақтастықты мейлінше жаңа деңгейге көтеруге, серіктестікті одан әрі жандандыруға және халықаралық аренадағы іс-қимылдарды үйлестіруге бағытталған бірлескен мәлімдемеге қол қойды.
Содан кейін мемлекет басшыларының қатысуымен ресми делегациялардың мүшелері мынадай құжаттарға қол қойды:
Қазақстан Республикасы Қарағанды облысы әкімдігі мен  Қырғыз Республикасы Президентінің  Шу облысындағы өкілетті өкілінің аппараты арасындағы ынтымақтастық туралы меморандум.  
Қазақстан Республикасы Ақтөбе облысы әкімдігі мен Қырғыз Республикасы Президентінің Баткен облысындағы өкілетті өкілінің аппараты арасындағы ынтымақтастық туралы меморандум.  
Қазақстан Республикасы Атырау облысы әкімдігі мен Қырғыз Республикасы Президентінің Жалал-Абад облысындағы өкілетті өкілінің аппараты арасындағы ынтымақтастық туралы меморандум.
 
/// 
Жеделхатта ұшақ апаты салдарынан Испания азаматтарының қаза болғандығы туралы хабарды  Нұрсұлтан Назарбаевтың терең күйзеліспен қабылдағаны атап өтілген.
Елбасы Қазақстан халқының және жеке өз атынан Испания Короліне, қаза болғандардың туыстары мен жақындарына, сондай-ақ барша Испан халқына көңіл айтты. 
///
	Қазақстан спорттың бұл олимпиадалық түрінен әлем біріншілігін алғаш рет өткізді. Бокстан Халықаралық бокс қауымдастығының (АИБА) 17-ші әлем чемпионатын өткізу – еліміздің халықаралық спорт аренасындағы аса маңызды жетістігінің бірі.

	Жарысқа 100 елден 457 спортшы қатысты. Чемпионаттың құрметті қонақтары – Халықаралық бокс қауымдастығының, ұлттық федерациялар мен халықаралық спорт ұйымдарының басшылары. Турнирге жалпы саны бір жарым мыңға жуық адам тіркелген.

	Еліміздің ұлттық командасы бұдан бұрын әлем чемпионатына он рет қатысып, жалпы саны 24 награда – 6 алтын, 6 күміс және 12 қола медаль жеңіп алды. Қазақстан құрамасы әлем біріншілігінде жалпы командалық есепте екі рет үшінші орынға ие болды. 


///
	 

	29 мамырда Астанадағы Тәуелсіздік сарайында Жоғары Еуразиялық экономикалық кеңестің отырысы өтеді.

	Іс-шараға Қазақстан Республикасының Президенті Нұрсұлтан Назарбаев, Ресей Федерациясының Президенті Владимир Путин және Беларусь Республикасының Президенті Александр Лукашенко қатысады.

	Отырыста Еуразиялық экономикалық одақ құру туралы шартқа қол қойылады деп жоспарланып отыр.
///Жиынға Қазақстан Республикасы Парламенті Сенаты мен Мәжілісінің төрағалары, Премьер-Министр, Мемлекеттік хатшы, Президент Әкімшілігінің Басшысы, Үкімет мүшелері, Астана мен Алматы қалаларының және облыстардың әкімдері, Қазақстан Президентіне тікелей есеп беретін орталық мемлекеттік органдардың басшылары қатысты.
Отырысты ашқан Нұрсұлтан Назарбаев елімізді дамыту барысында өткен жылы қол жеткізілген нәтижелерге тоқталып, мемлекеттік және салалық бағдарламаларды іске асырудың маңыздылығын атап өтті.
Басқосу барысында Премьер-Министр Б.Сағынтаев, Қаржы министрі Б.Сұлтанов, Ұлттық банк төрағасы Д.Ақышев, Премьер-Министрдің орынбасары А.Жұмағалиев, «Атамекен» ұлттық кәсіпкерлер палатасының басқарма төрағасы А.Мырзахметов, Қарағанды облысының әкімі Е.Қошанов және Қызылорда облысының әкімі Қ.Көшербаев баяндама жасады.
Елбасы орындалған міндеттердің нәтижелеріне тоқталып, баяндамашылардың назарын банк секторындағы проблемаларға, сондай-ақ цифрландыру бағдарламасының мақсаттарын түсіндіру, бюджет қаражатына бақылауды күшейту, бақылайтын мемлекеттік органдардың тарапынан шағын және орта бизнесті тексеру жұмыстарын қысқарту мәселелеріне аударды.
Мемлекет басшысы жасалған баяндамалардан кейін сыртқы тұрақсыз факторлар жағдайында Үкімет, Ұлттық банк және өңір әкімдерінің елімізді дамыту жөніндегі орнықты көрсеткіштерге қол жеткізу жолындағы жұмыстарына оң баға берді.
Сонымен қатар, Қазақстан Президенті бұған дейін қабылданған бағдарламалық құжаттарды іске асырудың және оларға бөлінген бюджет қаражатын игерудің тиімділігін арттыру қажет екенін айтты.
– Әлемнің озық дамыған 30 елінің қатарына қосылу үшін белсенді жұмыс  істеу керек. Қажетті барлық бағдарламалық құжаттар қабылданып, заңнамаға тиісті өзгерістер енгізілді. Институционалдық реформалар жүзеге асырылуда. Біз еліміздің Үшінші жаңғыруын жариялап, экономикамызды цифрландыруға кірістік. Даму үрдісін жеделдету қажет, – деді Нұрсұлтан Назарбаев.
Индустрияландыру
Мемлекет басшысы индустрияландыру жылдары еліміздегі өңдеу секторының дамығанын атап өтіп, оның экономикадағы үлесін арттыру жөнінде шаралар қабылдауды тапсырды.
Сондай-ақ, Елбасы өндіріске озық технологияларды енгізіп, кәсіпорындардың экспортқа бағытталу мүмкіндіктерін арттыру мәселелеріне тоқталды.
– Мемлекеттік қолдау ең алдымен, озық технологияларды енгізетіндер мен экспорттық өнім өндіретіндерге көрсетілуі қажет. Өңдеу өнеркәсібінің озық өсімін қамтамасыз ету үшін неғұрлым белсенді шаралар қабылдау керек, – деді Қазақстан Президенті.
Нұрсұлтан Назарбаев қазіргі арнайы экономикалық аймақтардың тиімділігін зерттеуді тапсырып, жаңа экономикалық аймақтар құруға уақытша тыйым салды.
Отырыс барысында мұнай-газ секторындағы өңдеу және «Самұрық-Қазына» ұлттық әл-ауқат қорын трансформациялау мәселелері талқыланды.
– Мұнай мен газ өңдеу маңызды бағыт болып саналады. Оның үстіне елді жанар маймен қамту мәселесі жиі көтеріледі. Тіпті, 3 зауытты жаңартқанның өзінде Қазақстандағы жанар-жағармай тапшылығын 3-4 жылға ғана тоқтата аламыз. Интеграцияланған газ-химия кешенінің құрылысы жөнінде маған 2009 жылы баяндалған болатын. Содан бері жобаның құны 6-дан 9 миллиард долларға дейін өсті. Аяқтау мерзімі 2016 жылдан 2024 жылға шегерілді, – деді Қазақстан Президенті.
Нұрсұлтан Назарбаев «Самұрық-Қазына» ұлттық әл-ауқат қорының нақтыланған стратегиясы мен трансформациялау бағдарламасы бойынша Қорды басқару жөніндегі мәселені Кеңестің күн тәртібіне қоюды тапсырды.
«Нұрлы жол» мемлекеттік бағдарламасы
Мемлекет басшысы автомобиль жолдарының құрылысына бөлінетін қаржының тиімді әрі жариялы түрде пайдаланылуын бақылау қажеттігін айтты.
Қазақстан Президенті бірінші кезекке жатпайтын республикалық жолдарға бөлінген қаржыны өңіраралық және ауданаралық жол құрылыстарына қайта бағыттаудың маңыздылығына назар аударды.
«Нұрлы жер» мемлекеттік бағдарламасы
Нұрсұлтан Назарбаев өңірдегі тұрғын үй құрылысының нәтижелеріне тоқталып, мемлекеттік бағдарламаның одан ары жүзеге асырылу механизмдерін қайта қарау керектігін атап өтті.
– Соңғы екі жылда тұрғын үй құрылысына 550 миллиард теңге бөлінді. Мұның бәрі әкімдер айналысып жатқан құрылысты тікелей қаржыландыруға жұмсалды. Дағдарыс жылдарында бұл қадам ақталды. Енді нарықтық механизмдерді пайдалануға көшу керек. Құрылысты банктер қаржыландырып, ал Үкімет, Ұлттық банк және әкімдер тұрғын үй құнының арзандауы үшін жағдай жасауы қажет, – деді Мемлекет басшысы.
«100 нақты қадам» Ұлт жоспарын іске асыру
Қазақстан Президенті Үкіметке импорт бойынша электрондық декларациялауды енгізу және тексеруші бақылау-қадағалау органдарының санын қысқарту мәселесін бақылауға алуды тапсырды.
Бұдан бөлек, Нұрсұлтан Назарбаев электр энергиясы құнын төмендету мақсатымен «Бірыңғай сатып алушы» моделін енгізу және өңірлік электр жүйелері компанияларын ірілендіру барысына тоқталды.
Мемлекет басшысы Премьер-Министрге өңдеу саласына трансұлттық компанияларды тарту жөніндегі жұмыстарды бақылауға алуды тапсырып, «Қазақ Инвест» және «Қазақ Экспорт» компанияларының маңызды рөл атқаратынын атап өтті.
Отырыс барысында агроөнеркәсіп секторындағы жобаларды іске асыруға инвесторларды тарту мәселесі мен «Астана» халықаралық қаржы орталығын іске қосу жөнінде алдағы уақытта атқарылатын жұмыстар талқыланды.
Сонымен бірге, Қазақстан Президенті өзін-өзі жұмыспен қамтығандар жайына тоқталып, олардың міндетті әлеуметтік медициналық сақтандыру бағдарламасына қатысу мәселесін атап өтті.
– Денсаулық сақтау саласындағы реформаны тежеп отырған тағы бір жәйт цифрландыру мәселесіне байланысты. Осы күнге дейін электронды денсаулық паспорты жасалмай отыр, дәрігерлер құжаттаманы қағаз жүзінде жүргізіп келеді. Жергілікті жерлерде медицина мекемелері компьютерлермен толық жабдықталмаған, интернет қолжетімді емес. Бұл әкімдердің жауапкершілігіндегі мәселе, – деді Мемлекет басшысы.
Қоғамдық сананы жаңғырту
Нұрсұлтан Назарбаев өңірлердегі кейбір басшылардың бұл бағдарламаны іске асыруға салғырт қарап, оған жүйелі әрі тыңғылықты кіріспей отырғанын атап өтті.
– Белгіленген міндеттерді жүзеге асыру үшін өзінің бар мүмкіндігін пайдаланбай отырған өңірлер бар. Қоғамдық сананы жаңғырту бір жылмен шектелмейді. Бұл жүйелілікті, үнемі жаңа тәсіл іздеуді талап ететін ұзақ мерзімді жұмыс, – деді Қазақстан Президенті.
Сондай-ақ жиында қазақ тілінің латын қарпіне көшу мәселесі де талқыланды.
Заң үстемдігін қамтамасыз ету және сыбайлас жемқорлықпен күрес
Мемлекет басшысы мүдделі мемлекеттік органдарға қылмыстық процестегі асыра қудалаушылықты бәсеңдетіп, оны ізгілендіру бағытын жалғастыруды тапсырды.
Нұрсұлтан Назарбаев сыбайлас жемқорлықпен күрес жүргізу ісінде алдын алу шараларын жүйелі түрде қабылдау басты міндет болуға тиіс екенін айтты.  
– Соңғы 2 жылдың ішінде ғана сыбайлас жемқорлық үшін екі мыңнан астам лауазымды тұлға қылмыстық жауапкершілікке тартылды. Солардың арасында министрлер де, түрлі деңгейдегі әкімдер де, ведомство басшылары да бар. Атап айтқанда, бұрынғы ұлттық экономика министріне, «Қазақавтожол» кәсіпорнының бас директорына қатысты қылмыстық істер сотта қаралуда. Сыбайлас жемқорлықпен күрес жүргізу ісінде алдын алу шараларын жүйелі түрде қабылдау басты міндет болуға тиіс, – деді Қазақстан Президенті.
Соңында Мемлекет басшысы биылғы Жолдаудың барлық басымдықтарын іске асырудың маңыздылығына тоқталып, оларды орындау үшін әрбір басшыға жауапкершілік жүктелетінін атап өтті.
– Жолдауда төртінші өнеркәсіптік революция жағдайында атқарылуға тиіс 10 нақты міндет белгіледім. Президент Әкімшілігі, Үкімет, Парламент, әкімдер, «Атамекен» ұлттық кәсіпкерлер палатасы және ұлттық холдингтер тиісті жұмыс жүргізуі қажет. Бүгін мен ескерілуге тиіс тағы бірқатар мәселені айқындадым. Жүргізіліп жатқан конституциялық реформа мен күрделі геосаяси ахуал жағдайында барлығымыз белсенді әрі жұмыла жұмыс істеуіміз керек, – деді Нұрсұлтан Назарбаев.


///Нұрсұлтан Назарбаев пен Сооронбай Жээнбеков әңгімелесу барысында екіжақты ынтымақтастықтың қазіргі жағдайы мен келешегін, сондай-ақ екі елдің Еуразиялық экономикалық одақ аясындағы өзара іс-қимылын талқылады.
Мемлекеттер басшылары күн тәртібіндегі өңірлік және халықаралық өзекті мәселелер жөнінде пікір алмасты.
Сондай-ақ, тараптар алдағы кездесулер кестесін қарастырды.
/// 
Мемлекет басшысы атына түрлі кәсіпорындар мен ұйымдардың жұмысшыларынан, денсаулық сақтау және білім беру мекемелерінің ұжымдарынан, студент жастардан, ел азаматтарынан Нұрсұлтан Назарбаевтың алдағы сайлауға қатысуын өтінген хаттар легі толассыз келіп түсуде.
Қарағанды облысының қала құрушы кәсіпорындарының басшылары, сондай-ақ Қарағанды мемлекеттік техникалық университетінің студенттері, ұстаздары мен ғалымдары Мемлекет басшысының алдағы президенттік сайлауға қатысуын өтініп, хат жазыпты.
«Әлемдік экономикадағы созылмалы дағдарыс жағдайында тиісті шара қолдану қажет болғанда Сіз елдің инфрақұрылымын дамытуға бағытталған маңызды стратегиялық міндеттерді дер кезінде алға тарттыңыз. Біз Қазақстан халқы Ассамблеясының сайлау өткізу туралы бастамасын қолдаймыз және Қазақстан халқының алдындағы осы күрделі кезеңде Сіздің басшылығыңызбен жаһандық сынақтардан табысты өту үшін көпұлтты елдің Ұлт Көшбасшысының төңірегінде тұтаса түсу қажет деп санаймыз», – делінген хатта.
Қызылорда қаласынан «ПетроҚазақстан Құмкөл Ресорсиз» АҚ жұмысшылары президенттік сайлау өткізу туралы шешімді толық мақұлдайды және оған Мемлекет басшысының өзі қатысқанын қалайды.
«Біз елді әлеуметтік-экономикалық дамытуға бағытталған Сіздің көреген саясатыңызды әрқашан қолдауға дайынбыз. Қазақстанды әлемдегі дамыған 30 елдің қатарына қосу жөніндегі Сіздің ауқымды идеяңыз табысты болатынына және Өзіңізбен бірге бұдан зор биіктерге жететінімізге сенімдіміз», – деп жазады авторлар.
 «Маңғыстаумұнайгаз» АҚ мұнайшылары «Нұрлы жол» бағдарламасында белгіленген және отандық экономиканы дамытуға бағытталған жобаларды табысты жүзеге асыру тек Мемлекет басшысының басшылығымен мүмкін болатынын айтқан.
«Сізден өз кандидатураңызды президенттік сайлауға ұсынуды сұраймыз. Біз дауысымызды Сізге беретінімізге сендіреміз және сол арқылы маңызды таңдау жасаймыз», – делінген хатта.
Ақтау қаласынан «МАЭК – Қазатомөнеркәсіп» ЖШС өкілдері күрделі халықаралық ахуал мен әлемдік экономикада дағдарыс құбылысы белең алуына байланысты «Нұрлы жол» бағдарламасының одан әрі іске асыру қажеттілігі туып отырған жағдайда Нұрсұлтан Назарбаевтың алдағы сайлауға қатысқанын қалайтындарын айтады.
37 ұлттың өкілдері жұмыс істейтін Алматы көпір конструкциялары зауытының мыңдаған адамдық ұжымы Мемлекет басшысының президенттік сайлауға түсуін өтініп хат жазған. Олар Елбасының басшылығымен тәуелсіз Қазақстанның тұрақтылығы сақталатынына, экономиканың өсуі жалғасып, мемлекеттің әлемдік аренадағы мызғымас беделі нығая беретініне сенім білдірген.
«Біз елімізді дамыту үшін «Нұрлы жол» бағдарламасын жүзеге асырудың маңызды екеніне өте сенімдіміз. Біздің зауыт бұл іске белсене қатысуда. Сіз – біздің Президентсіз.  Біз басында Ұлт Көшбасшысы  тұрған қуатты әрі гүлденген Қазақстанды қалаймыз», – деп жазады авторлар.
Қызылорда қаласынан хат жолдаған «Қазгермұнай» БК ЖШС жұмысшылары Елбасының басшылығымен тәуелсіздік жылдары еліміздің бет-бейнесін түбегейлі өзгерткен ауқымды реформалар жүргізілгенін атап өткен.
«Осыған орай Сіздің президенттік сайлауға қатысқаныңызды қалаймыз. Сайлауда Сізге дауыс бере отырып, біз болашаққа сеніммен қарай аламыз», – делінген хатта.
«Қазақстан темір жолы» ҰК АҚ қызылордалық жол бөлімшесінің ұжымы республикамызды өркендеуге бастаған «Қазақстан-2050» Стратегиясының маңызы жоғары екеніне тоқталған.
«Біз президент сайлауына айрықша мән береміз және Сіздің сайлауға түскеніңізді қалаймыз. Өйткені жеңіске Сіз ғана лайықтысыз», – деп жазады авторлар.
Алматы облысынан «Эфес Қарағанды» ЖШС жұмысшылары Мемлекет басшысының көреген саясатының арқасында қазақстандықтар болашаққа сеніммен қарайтынын айтады.
«Қазақстан деп аталатын үлкен кеменің штурвалынан Сізді ғана көргіміз келеді. Сізді біздің үмітіміз бен тірегіміз десек, барлық қазақстандықтардың пікірін білдіретінімізге сенімдіміз. Сізбен бірге болсақ, бәрін де еңсере аламыз», – делінген хатта.
Алматы облысы «АзияАгроФуд» ЖШС жұмысшылары Мемлекет басшысының тұлғалық қасиеті, даналығы мен тәжірибесі, беделі елдің әрі қарай дамуы мен өркендеуіне қызмет ететінін айтады.
«Біз алдағы президенттік сайлауды құптаймыз және Сіздің оған қатысқаныңызды қалаймыз. Сізге сенеміз, жақсы көреміз және бағалаймыз. Сізге сене отырып, біздің көп этносты Қазақстанның болашағын Сізбен ғана байланыстырамыз», – делінген хатта.
Президент сайлауына байланысты хаттар Қызылорда облысының денсаулық сақтау саласы қызметкерлерінен де келді. Мәселен, облыстық медициналық орталықтың ұжымы өздерінің мекемесін кеңейту және сапалық тұрғыдан дамыту елдің тұрақты әлеуметтік-экономикалық дамуының нәтижесінде мүмкін болғанын айтады.
«Сізбен бірге еліміздің болашағын жасауға дайынбыз, сондықтан алдағы Қазақстан Республикасы Президентінің сайлауына кандидатураңыздың ұсынылғанын қалаймыз», – делінген хатта.
Қызылорда қалалық ауруханасының жұмысшылары республикада әлеуметтік саланы дамытуға айрықша көңіл бөлінетініне, заманауи жабдықтармен жасақталған білім және денсаулық нысандары салынып жатқанына назар аударған. Осыған орай авторлар Мемлекет басшысының президент сайлауына түсуін өтініп, Елбасының кандидатурасын қолдауға дайын екендерін білдірген.
Қызылорда қаласының есту қабілеті нашар балаларға арналған №6 арнаулы (коррекциялық) мектеп-интернатының ұжымы Мемлекет басшысының Тәуелсіздікті нығайтудағы, елдің әл-ауқатын арттырудағы, бәсеке қабілетін күшейтудегі рөлін атап өткен. Сондай-ақ Мемлекет басшысына президент сайлауына түссеңіз деген өтініштерін жеткізіп, оның жеңетініне күмәнсіз сенетіндерін айтқан.
Елбасына қолдау білдірген хаттар мен жеделхаттар елдің түрлі өңірлеріндегі білім беру мекемелерінен де келді. Атап айтқанда, С.Сейфуллин атындағы Қазақ агротехникалық университетінің он мың студенті Нұрсұлтан Назарбаевтың сайлауға түсуін өтінген және студент жастарды сайлауға белсене қатысуға шақырған.
«Біздің Президентті қолдау саясатымыз Ұлт Көшбасшысына, оның қуатты әрі гүлденген Қазақстанды құруға бағытталған стратегиялық бағдарына деген толық сенімге негізделген. Бүгінде елімізде жастардың дамуы және кәсіби білім алуы, болашағының табысты болуы үшін барлық жағдай жасалған. Біздің басты міндетіміз –  жақсы білім алып, саяси белсенді болу және республика игілігі үшін еңбектену. Мемлекет басшысының саясатын қызу қолдай отырып, біз сүйікті Отанымыздың әрі қарай дамуы мен өркендеуіне өз үлесімізді қосуға дайынбыз. Бұл біздің азаматтық ұстанымымыз, конституциялық құқығымыз әрі патриоттық парызымыз», – деп жазады авторлар.
Қорқыт ата атындағы Қызылорда мемлекеттік университетінің оқытушы-профессорлар құрамы мен студенттері Нұрсұлтан Назарбаевты алдағы сайлауға түседі деп үлкен үмітпен күтіп отырғанын хабарлаған.
«Өңірдегі зиялы қауым мен жастар сайлауға белсене қатысатынына және Сіздің кандидатураңызға дауыс беретініне сенімдіміз», – делінген хатта.
Қ.Сәтбаев атындағы Қазақ ұлттық техникалық университетінің оқытушылар ұжымы президент сайлауын тағайындау туралы шешім Мемлекет басшысының даналығы мен көрегендігінің тағы бір айғағы, Қазақстан Республикасы Конституциясы мен демократияның негізгі қағидаттарын сақтаудың кепілі екенін айтады.
«Сіздің басшылығыңызбен қазақ халқының тәуелсіздік пен қуатты мемлекет құру туралы сан ғасырлық арманы орындалды. Сіздің арқаңызда Қазақстанға барша әлем құрметпен қарайды. Біз татулық пен келісімде, экономикалық өсім мен әл-ауқатымыздың ұдайы артуы жағдайында өмір сүріп жатырмыз. Сізден кандидатураңыздың ел Президентінің сайлауына ұсынылуын сұраймыз. Өз болашағымызды Сізбен ғана байланыстырамыз»,  деп жазады авторлар.
Сонымен қатар, «Ұлытау» Ұлттық тарихи-мәдени және табиғи музей-қорығының  еңбеккерлері  еліміздің Тәуелсіздігін нығайтуға қызмет ететін президенттік сайлау өткізу туралы шешімді бірауыздан  қолдаған.
Алматы облысынан «Ахыска» түрік этно-мәдени орталығының мүшелері де Қазақстан секілді үлкен елдің басында Нұрсұлтан Назарбаевтай тұлға тұру керек деп санайтындықтан, Елбасы президенттік сайлауға қатысса екен деген тілегін жеткізген.
«Өзіңізбен бірге болсақ, бізге ештеңе қиын емес. Кез келген биікті бағындырып, кез келген дағдарысты еңсереміз және бұрынғыша еліміздегі татулық пен келісімді көздің қарашығындай сақтайтын боламыз», – делінген хатта.
Алматы облысынан Қарасай ауданы Ардагерлер кеңесінің мүшелері Қазақстанның қалыптасуы мен дамуына Нұрсұлтан Назарбаевтың қосқан өлшеусіз үлесіне тоқталады және соның арқасында еліміз әлемнің өзге елдерінің арасында лайықты орынды иеленгенін айтады. Осыған байланысты авторлар Мемлекет басшысының алдағы президент сайлауына қатысуы елдің болашағы үшін қажет екенін атап өткен.
Алматы облысынан Ұлы Отан соғысының ардагері, ұстаз А.Асқаров Нұрсұлтан Назарбаевқа мектепте биология пәнінен сабақ бергенін мақтанышпен атап өткен. 
«Біздің республика көптеген сынақтарды табысты еңсерді, бүкіл әлемге танылды. Осының бәрі Нұрсұлтан Назарбаевтың қажырлы еңбегінің жемісі. Сондықтан мен оның Қазақстан Республикасы Президентінің сайлауына қатысқанын қалаймын», – деп жазады автор.
Қызылорда облысы Қармақшы ауданынан хат жолдаған Ұлы Отан соғысының ардагері Ш.Бектібаев Отан игілігі жолындағы қажымас еңбегі, халықаралық аренадағы биік беделі арқасында Нұрсұлтан Назарбаев халық арасында зор сенімге ие екенін атап өткен. Осыған байланысты автор Мемлекет басшысына алдағы президент сайлауына қатысуы туралы өтінішін жеткізіп, жеңіс тілейді.
Запастағы полковник С.Бегіжанов өз хатында жалпыға бірдей дағдарыс жағдайында сайлау өткізу туралы шешімнің қабылдануы әлемдік ауқымдағы саясаткердің батыл қадамы болып саналатынын айтады.
 «Ел азаматтарының Сіздің кандидатураңыздың президент сайлауына ұсынылуын өтінген хаттарын толықтай қолдай отырып, оған Сіздің қатысуыңыз бен бүкіл халықтың қолдауы дағдарысқа қарсы маңызды шара және егемен Қазақстанның ішкі саясаттағы тұрақтылығы, үдемелі дамуы үшін қажетті басты шарт екеніне мен миллиондаған отандастарым сияқты сенімдімін», – делінген хатта.
Қазақстан Республикасы Президентінің кезектен тыс сайлауын  тағайындауға байланысты келіп жатқан хаттар легі жалғасуда.
///Отырысты ашқан Нұрсұлтан Назарбаев әскери жаттығу барысында қаза тапқан 7 әскери қызметкердің туыстары мен жақындарына барша Қазақстан халқының және жеке өзінің атынан көңіл айтты.
– Жамбыл облысында қар көшкіні салдарынан болған қайғылы оқиға туралы хабарды зор күйзеліспен қабылдадым. Олардың әрқайсысы елінің нағыз патриоты болып, өз әскери міндетін соңына дейін атқарды. Қорғаныс министрлігіне қаза тапқан сарбаздардың отбасыларының бәріне жан-жақты көмек пен қолдау көрсетуді тапсырамын. Мемлекеттік комиссия болған оқиғаның себептерін анықтауда. Мұндай қайғылы жағдай болашақта қайталанбау үшін барлық қажетті шараларды қабылдаймыз, – деді Қазақстан Президенті.
Қауіпсіздік кеңесінің күн тәртібіне мынадай мәселелер шығарылды:
– Қазақстан Республикасы ұлттық қауіпсіздігінің 2012-2016 жылдарға арналған стратегиясының іске асырылу қорытындылары, жаңа стратегияда белгіленген алдағы кезеңге арналған негізгі қадамдардың таныстырылымы;
– әскери-техникалық саясаттың бірқатар аспектісі;
– «ЭКСПО-2017» халықаралық көрмесіне дайындық және оны өткізу кезінде қоғамдық қауіпсіздікті қамтамасыз ету шаралары.
Елбасы құзыретті мемлекеттік органдардың күш-жігері арқасында өткен кезеңде Қазақстанда сыртқы қауіпсіздік пен ішкі саяси тұрақтылық қамтамасыз етілгенін атап өтті.
– Әлемдік экономикадағы дағдарыс жағдайына, отандық экономиканың қиыншылықтарына қарамастан, макроэкономикалық көрсеткіштерді тиімді деңгейде ұстап тұра алдық. Ішкі, өңірлік және жаһандық үдерістерге қатысты жүргізілген талдау алдағы кезеңдегі еліміздің ұлттық қауіпсіздігіне төнуі ықтимал сын-қатерлер мен қауіптерді анықтауға мүмкіндік берді. Қазір елімізде Қазақстан халқына жолдауда көрсетілген мақсаттар мен міндеттер, ұсынылған саяси және конституциялық реформалар талқылануда. Жалпы, олардың дені республика тұрғындарының қолдауына ие болып отыр, – деді Мемлекет басшысы.
Сондай-ақ, Қазақстан Президенті қазіргі кезде қауіптілігі өзекті болып отырған экстремистік және террористік әрекеттерге қарсы тұру ең әуелгі міндет болып табылатынын айтты.
– Жаңа стратегияда аталған қызмет бағыттарының әрқайсысы бойынша тиісті құрылымдардың әрекет ету шаралары қарастырылған, – деп түйіндеді Нұрсұлтан Назарбаев.
Бұдан бөлек, Мемлекет басшысы мемлекеттік органдарға басқа да салалар мен бағыттарға қатысты ұлттық қауіпсіздікті қамтамасыз ету жөнінде бірқатар міндет қойды.

/// 
Бердібек Машбекұлы Сапарбаев Ақтөбе облысының әкімі болып тағайындалсын, ол Қазақстан Республикасы Премьер-Министрінің орынбасары қызметінен босатылсын .
 
 
Қазақстан Республикасының
                Президенті                                                                      Н.Назарбаев
 
 
Астана, Ақорда, 2015 жылғы  11 қыркүйек
                         №  89
 
///
	 

	Өз сөзінде Елбасы егемендіктің 23 жылында Қазақстан зор биіктерге қол жеткізгенін атап өтті.

	– Тарихи тұрғыдан қысқа мерзімде біз өзге елдер көптеген жылдарын сарп ететін істер атқардық. Біз жаңа мемлекет құрып жатырмыз. Экономикамыз дамып, халықтың әл-ауқаты артып келеді. Қазақстан бүкіл әлемге танылды. Біз – өзгелерге көпұлтты елдегі толеранттылықтың, тату әрі бақуатты өмірдің үлгісін көрсетіп отырмыз. Бұл – сақтауды қажет ететін зор байлық, – деді Қазақстан Президенті.

	Нұрсұлтан Назарбаев еліміз әлемдік экономикадағы қиындықтарға қарамастан «Нұрлы жол» жаңа экономикалық саясатын жүзеге асыруды бастағанын және 2050 жылға дейінгі даму стратегиясын сәтті іске асырып жатқанына тоқталды.

	– Бұл бағдарламалар мемлекетіміздің одан арғы дамуына болашақта жауапты болатын жастарымыз үшін де жасалған. Елімізде тәуелсіздік жылдары туып-өскен жаңа ұрпақ пайда болды. Олар білімге ұмтылысымен, отаншылдығымен ерекшеленеді. Біздің бабаларымыз сақтап қалдырған бір ғана Отанымыз бар екенін есте ұстаған жөн. Барымызды бағалап, бірлігімізді сақтау керек. Білім алыңыздар, жұмыс істеп, отбасын құрыңыздар, – деді Мемлекет басшысы.

	Соңында Қазақстан Президенті шараға қатысушыларға бақ-береке тіледі.

	Іс-шара аясында «Бір Отан! Бір тағдыр! Бір Елбасы!» атты театрландырылған көрініс қойылып, Қазақстанның эстрада жұлдыздары өнер көрсетті. Сонымен қатар, «Жас Ұлан» республикалық кадет мектебінің салтанатты шеруі өтіп, «Қазақстан – біздің ортақ үйіміз» фольклорлық нөмірі таныстырылды.

	Сондай-ақ осы шара барысында ««Менің елім – Мәңгілік ел: Каспийден Алтайға дейін»  деп аталған автомобильдік этнографиялық экспедиция қорытындыланды.

	 
///
	 

	Әңгіме барысында екіжақты ынтымақтастықтың саяси және мәдени-гуманитарлық саладағы негізгі аспектілері сөз болды.

	Тараптар сондай-ақ елдеріміздің арасында түрлі саладағы өзара іс-қимыл деңгейі өсіп келе жатқанына тоқтала отырып, ынтымақтастықты бұдан әрі дамыту үшін бірқатар перспективалы бағыттардың бар екенін атап өтті. 

///Нұрсұлтан Назарбаев рақымшылық жасау мемлекеттің ізгі ниетінің көрінісі  болып саналатынын айтты.
– Отандастарымызға қатысты жасалған осынау кешірім мен мейірім және үміт актісі қоғамды сауықтыруға мүмкіндік береді. Рақымшылық жасау шарасы әлеуметтік тұрғыдан осал адамдарды, атап айтқанда, кәмелетке толмағандарды, жүкті және балалары бар әйелдерді, мүгедектер мен қарттарды қамтиды, – деді Қазақстан Президенті.
Мемлекет басшысы елімізде Тәуелсіздік жылдарында 8 рет рақымшылық жасалғанын айтты.
– Рақымшылық 28 мыңға жуық азаматқа жасалады деп жоспарланып отыр. Бұл – ел Тәуелсіздігінің мерейтойы қарсаңындағы маңызды адамгершілік акциясы, – деді Елбасы.
Нұрсұлтан Назарбаев түзеу мекемелерінен 1500 адам босатылып, соның 80%-ы пробация қызметінің бақылауында болатынын атап өтті.
– Бұлардың бәрі – өз азаматтарымыз. Олардың түзу жолға түсіп, қоғамнан орнын табуына мүмкіндік беру керек. Бәріміз оларға көмек көрсетуіміз қажет. Кешірім жасалғандар енді заңсыздыққа жол бермейді деп үміттенемін, – деді Қазақстан Президенті.
Сондай-ақ, Мемлекет басшысы Тәуелсіздік жылдарында республикамызда заңнаманы ізгілендіру жолында ауқымды жұмыс атқарылғанын айтты.

/// 
Кездесуге сондай-ақ Президенттің көмекшісі Е.Орынбаев қатысты.
Кездесу барысында С.Нөгербеков G-GLOBAL халықаралық жобасын ілгерілету жұмысының барысы туралы баяндады, сондай-ақ оны әрі қарай жүзеге асыру доктринасын таныстырды.
Қазақстан Президенті G-GLOBAL жобасы аясындағы негізгі міндет өзекті экономикалық мәселелерді талқылау үшін қажетті алаң қалыптастыру, қатысушылардың кең ауқымын тарта отырып жаһандық дағдарыс көріністеріне қарсы амалдарды бірлесе іздеу болғанын атап өтті.
Осыған байланысты Нұрсұлтан Назарбаев G-GLOBAL коммуникативтік алаңын ілгерілету қағидаттарын қайта қарау қажеттігіне назар аударды. Көтерілген мәселелердің Астана экономикалық форумында талқыланатын тақырыптарға сәйкестігін қарастыра отырып, оны нақты мамандандыру мәселесін пысықтауды тапсырды.
С.Нөгербеков интернет кеңістікте жүзеге асырылып жатқан G-GLOBAL жобасы еліміздің негізгі жобаларын ілгерілетуге септігін тигізіп отырғанын айтты. Атап айтқанда, былтыр VII Астана экономикалық форумы мен Дағдарысқа қарсы дүниежүзілік ІІ конференцияны жариялап-көрсету жұмыстары аясында 400 онлайн-бейнеконференция өткізіліп, 15 мыңнан астам баяндама орналастырылған.
Кездесу қорытындысы бойынша Мемлекет басшысы бірқатар нақты тапсырма берді. 

/// 
Д.Ки Қазақстан мен Жаңа Зеландия әлемдік қоғамдастықтың белсенді мүшелері екенін атап өткен.
«Біздің көптеген салаға, соның ішінде ядролық қарусыздануға, жаңғыртылатын энергияға, сондай-ақ климаттық өзгерістер ықпалына қатысты ортақ мүдделеріміз бар», – делінген хатта.
Жаңа Зеландия Премьер-Министрі  Нұрсұлтан Назарбаевтың президенттік лауазымына, сонымен қатар Қазақстанға БҰҰ Қауіпсіздік кеңесінің 2017-2018 жылдардағы тұрақты емес мүшелігіне сайлануына қатысты науқанға орай табыс тіледі. 
///Кездесуде Б.Байбек Мемлекет басшысына 2017 жылы Алматыда өтетін 28-ші Дүниежүзілік қысқы универсиадаға дайындық барысы туралы баяндады.
Алматы қаласының әкімі универсиаданы өткізуге дайындықтың кестеге сәйкес жүріп жатқанын айтты.
Сондай-ақ, Б.Байбек Қазақстан Президентіне алдағы универсиадаға әлемнің 57 елінің өкілдері қатысуға ниет білдіргенін мәлімдеді. Әкімнің айтуынша, Халықаралық студенттік спорт федерациясы Универсиада-2017 студенттік ойындар тарихындағы ең ірі жарыс болуға тиіс деп болжап отыр.
Бұдан бөлек, Б.Байбек Нұрсұлтан Назарбаевты Алматы қаласының әлеуметтік-экономикалық дамуы барысынан хабардар етті. Биылғы 9 айдың қорытындысы бойынша, қаланың өңірлік жалпы өнім көлемі 2,8%-ға артқан, шағын және орта бизнесті несиелеу 35%-ға өсіп, 20 мыңнан астам жаңа жұмыс орны ашылған, сондай-ақ қаланың шағын және орта бизнес субъектілері өнімінің көлемі 30%-ға артқан.
Кездесу қорытындысы бойынша Елбасы бірқатар нақты тапсырма берді.

///Мемлекет басшысы Қазақстан мен Болгария халықтарының игілігі жолындағы екіжақты ынтымақтастықтың нығая беретініне сенім білдірді.
Сондай-ақ, Нұрсұлтан Назарбаев Румен Радевқа зор денсаулық, қызметіне табыс, ал достас болгар халқына бірлік пен бақ-береке тіледі.
/// 
Кездесу барысында Мемлекет басшысы экипаж мүшелерін аман-есен оралуымен және Халықаралық ғарыш стансасындағы маңызды миссияларының аяқталуымен құттықтады.
– Біз ұшу барысын бақылап, әрқайсыңыз үшін алаңдап отырдық. Әрине, қазақстандықтар ел тарихындағы үшінші ғарышкер болған Айдын Айымбетовтің тілеуін тіледі. Оның әлемдегі алғашқы және ірі ғарыш айлағы – Байқоңыр құрылысының басталғанына 60 жыл толғанда ғарышқа ұшуы да айшықты оқиға, – деді Нұрсұлтан Назарбаев.
Қазақстан Президенті нақ осы Байқоңырдан алғаш рет ғарышқа адам ұшқанын, содан бері Қазақстанның жерінен тартылыс күшін еңсеріп ұшқандардың бәрін отандастарымыз жақын дос ретінде қарсы алатынын атап өтті.
Экипаж мүшелері  Г.Падалка және А.Могенсен миссияларының жемісті аяқталғанын айта келіп, бүкіл Қазақстан халқын айшықты оқиғамен құттықтады.
А.Айымбетов еліміздің атынан Халықаралық ғарыш стансасында өкілдік ету мәртебесін сеніп тапсырғаны үшін Мемлекет басшысына және Қазақстан халқына алғыс айтты.
БАҚ өкілдеріне арналған брифинг барысында Нұрсұлтан Назарбаев бүгінде әлемдегі 200-ден аса мемлекеттің тек санаулысы ғана азаматын ғарышқа аттандыра алатынын айта келе, Қазақстанның ғарыш саласы табысты дамып келе жатқанын атап өтті.  
– Роскосмос пен Ресей Федерациясы басшылығының қолдауымен біз ғарышкерлер даярлауды жүзеге асырамыз. Бүгінде Қазақстанның жер серіктері маңызды коммуникациялық және ғылыми-зерттеу қызметтерін атқаруда. Полковник Айымбетов сапар барысында өзіне жүктелген барлық міндетті орындады. Осы мақсатқа бөлінген қаражат ұзақмерзімді келешекте өзін ақтайды және іс жүзінде зор пайда әкелетін болады, – деді Қазақстан Президенті.
 


///Мемлекет басшысы өз сөзінде Тәуелсіздік күні қарсаңында жастармен кездесуінің маңызды екенін атап өтті.
– Біз үшін бұдан асқан қастерлі әрі маңызды мереке жоқ. Тәуелсіздігімізді нығайтып, елімізді одан әрі өркендету – қазіргі ұрпақтың қасиетті борышы. Сондықтан біз сіздерге зор үміт артамыз. Мемлекетіміздің келешегі – өздеріңіз! Бүгінгі жастар – еліміздің ертеңі, ұлтымыздың болашағы, мемлекетіміздің мәртебесі. Ұрпағын аялай білген халық іргелі жұртқа айналатыны белгілі. Біз халқымызды әлемге танытқан ең асыл қасиеттерді сіздердің бойларыңыздан көргіміз келеді, – деді Қасым-Жомарт Тоқаев.
Президенттің айтуынша, Елбасы Нұрсұлтан Назарбаевтың бастамасымен өткен Жастар жылында мемлекеттік органдар өскелең ұрпақты қолдау мақсатында көптеген жұмыс атқарған, бірнеше бағыттар бойынша жобалар іске асқан, оның ішінде, баспанамен және жұмыспен қамту, сапалы әрі қолжетімді білім беру ісі қолға алынған.
– Еліміздің ірі қалаларында жұмысшы жастарға 9 мың пәтер беру туралы шешім қабылданды. Оны жалға алу құны айына 15 мың теңге ғана болады. Биыл 5 мың азамат мемлекеттен грант алып, жас кәсіпкер атанды. Алдағы үш жыл ішінде олардың саны 30 мыңға дейін көбейеді. Бұдан бөлек 10 мың жас бизнесмен шағын несиенің арқасында өз өндірісін кеңейтті. Соның басым көпшілігі аудан және ауыл тұрғындарына арналды, – деді Мемлекет басшысы.
Қасым-Жомарт Тоқаев жастардың назарын олар үшін ашылып жатқан жаңа перспективаларға, жас буынның әлемдегі алдыңғы қатарлы университеттерде білім алу мүмкіндіктеріне аударды. Сондай-ақ жастарды жетекші технологиялық компанияларда жұмыс істеуге, өз жобаларын озық ғылыми орталықтарда жүзеге асыруға шақырды.
– Кез келген елдің табысы өз азаматтарының жекелеген жетістіктерінен құралады. Егер әрқайсысыңыз алдарыңызға қойған мақсатқа қол жеткізіп, өз қабілеттеріңізді арттырсаңыздар, мемлекет те табысты болады. Бүгінгідей жоғары бәсекеге қабілетті әлемде ешкім туғаннан табысты бола алмайды және оған кепілдік те берілмейді. Ол үшін үнемі еңбектену керек, ең алдымен, өз-өзіңді дамытуың қажет, – деді Мемлекет басшысы.
Президент жастарды қолдау жөнінде бірыңғай кешенді бағдарлама жасау қажеттігін айтты.
– Бірыңғай бағдарлама өскелең ұрпақтың өзекті проблемаларын шешуге бағытталады. Ең бастысы, оның механизмі жастарымыз үшін қарапайым әрі түсінікті болуы тиіс. Жеке және кәсіби тұрғыдан өсу, жұмысқа орналасу немесе тұрғын үй алу үшін Қазақстанның қай жерінде, қандай мүмкіндіктер бар екенін әркім білуге тиіс, – деді Қасым-Жомарт Тоқаев.
Қазақстан Президенті білім беру сапасы мен қол жетімділігін арттыру ісін негізгі міндеттердің бірі ретінде көрсетті. Мемлекет басшысы диплом басып шығаратын және тарататын мекемеге айналған жоғары оқу орындарына қатысты шара қабылдау қажеттігін талап етті. Сонымен қатар Президент Үкіметке жоғары оқу орындары мен колледж студенттерінің стипендиясын көтеруді тапсырды.
– Жоғары оқу орындары студенттерінің стипендиясын арттыру өзекті мәселелердің бірі екенін білемін. Бұл мәселеге көңіл бөлінбей қалды. 2016 жылдан бері стипендия көбейген жоқ. Сондықтан студенттерді қолдау үшін 2020 жылдың 1 қаңтарынан бастап бакалавриат, магистратура мен докторантурада оқитын студенттердің стипендиясын 25 пайызға өсіру жөнінде шешім қабылдадым. Бұл жалпы 130 мыңға жуық адамды қамтиды. Мұндай қолдау колледж студенттеріне де көрсетілетін болады, – деді Мемлекет басшысы.  
Қасым-Жомарт Тоқаев алдағы Волонтер жылының міндеттері туралы айта келіп,  бірнеше негізгі бағыттарға назар аударуды ұсынды.
«Сабақтастық» жобасы аясында еріктілер балалар үйінің тәрбиеленушілерін өз қамқорлықтарына ала алады. «Саулық» бағыты бойынша медициналық волонтерлік дамиды, олар ауырған адамдарға жәрдем көрсетеді. «Таза әлем» жобасы қоршаған ортаны қорғауға бағытталған. «Асыл Мұра» бағыты еріктілерді материалдық және рухани, мәдени-тарихи мұраларды сақтау жұмыстарына тартады. «Қамқор» бастамасы қарттар үйіндегі еріктілер жұмысын қамтамасыз етеді. «Білім» жобасы ауыл мектептеріндегі жоғары сынып оқушыларын ҰБТ-ға дайындау жұмыстарына, ағылшын тілін үйретіп, компьютерлік сауаттылықты жетілдіруге көмектеседі. «Үміт» жобасы бойынша еріктілер Екінші дүниежүзілік соғыстағы Жеңістің 75 жылдығы аясында отандастарымыздың ерлігін баяндайтын құжаттарды іздестірумен айналысады. 
Президент волонтерлікті ұлттық масштабта ғана емес, әрбір қала мен ауылда дамыту керек деп санайды. Сонымен қатар ұжымдық волонтерлікті өркендетуге мемлекеттік аппаратты да, ұлттық және ірі компанияларды да атсалысуға шақырды.
– Дана халқымыз «Жұмыла көтерген жүк жеңіл» деген. Қайырымдылық пен мейірімділік – қанымызға сіңген қасиет. Қазақта асар жасап, бір-біріне көмектесіп, қолдау көрсету дәстүрі бар. Оның волонтерлікпен үндесетіні сөзсіз. Сондықтан алдағы жылы сол дәстүрді заманға сай қайта жаңғыртуымыз қажет, – деді Мемлекет басшысы.
Шара соңында Қасым-Жомарт Тоқаев жастардың белсенді өкілдерін мемлекеттік наградалармен және алғыс хаттарымен марапаттады. Сондай-ақ ЭКСПО аумағында ашылған «ArtHUB» шығармашылық бастамалар орталығының жобаларымен танысты.
Мемлекет басшысының сөйлеген сөзінің толық мәтінімен мына жерден танысуға болады.
























///Қазақстан Президенті Ресей Федерациясының Қорғаныс министрлігі ұшағының Сочи қаласы маңында апатқа ұшырауы салдарынан Ресей азаматтарының қаза болғаны туралы қайғылы хабарды зор күйзеліспен қабылдады.
Нұрсұлтан Назарбаев қайғыға ортақтасып, Қазақстан халқының және жеке өзінің атынан қаза болғандардың туыстары мен жақындарына, сондай-ақ барша Ресей халқына көңіл айтты.
///Қасым-Жомарт Тоқаевқа Қазақстанда «ашық аспан» жүйесін құру жөнінде атқарылған жұмыстар туралы баяндалды. Биыл Қатар, Польша, Оман, Беларусь, Малайзия, Румыния, Біріккен Араб Әмірліктері, Кувейт секілді елдердің танымал әуе компаниялары 14 жаңа бағыт ашады деп жоспарлануда. Швейцария, Оңтүстік Корея, Сингапур, Латвия, Литва елдеріндегі авиация саласының басшылығымен келіссөздер жүргізіліп жатыр.
Роман Скляр Мемлекет басшысының 2019 жылғы тапсырмалары орындалып, нәтижесінде жаңа 12 бағыт – Елордадан Прагаға, Ұлан-Батырға және Токиоға рейстер ашылғанын хабарлады.
Президент мүдделі мемлекеттермен арадағы әуе қатынастарын кеңейтуді, сондай-ақ, Қазақстанның негізгі әуежайлары арқылы өтетін жүк тасымалының көлемін ұлғайтуды тапсырды.
Қасым-Жомарт Тоқаев авиация саласындағы бәсекелестікті арттырудың маңыздылығын атап өтіп, оның жолаушыларға қызмет көрсету сапасына және азаматтық авиацияны дамытуға оң әсер ететінін айтты.
///
Мемлекет басшысы өз сөзінде салтанатты жиынға қатысушыларды Ұлыстың ұлы күнімен құттықтап, бұл мейрамның тарихы терең төл мерекеміз екенін атап өтті. 
  – Әз Наурыз табиғатты түлетіп, тіршілікке нәр береді, жаңару мен жаңғыруға үндейді. Мен күні кеше ғана халыққа Жолдауымды жариялап, Жаңа Қазақстанды құруға жол ашатын маңызды бастамалар ұсындым. Мұның бәрі – елімізде жүзеге асырылып жатқан саяси реформалардың заңды жалғасы. Біздің мақсатымыз – тиімді мемлекет және әділ қоғам құру. Сондай-ақ халқымыздың әл-ауқатын арттырып, тұрмыс сапасын жақсарту.  Ең бастысы, қастерлі Тәуелсіздігімізді қорғап, Қазақстанды мықты мемлекетке айналдыру, – деді Президент. 

Мемлекет басшысы қоғамның барлық саласында түбегейлі өзгеріс жасауға кірісе отырып, елімізді дамытудың мүлде жаңа кезеңіне қадам басатынымызға назар аударды. Оның пікірінше, Жаңа Қазақстан – абстракты идея емес, келешектің жарқын көрінісі.
– Сіздердің әрқайсыларыңыз ынтымақ пен бірлік құндылықтарына адалдығын іс жүзінде дәлелдеген нағыз патриотсыздар. Өздеріңіздің қажырлы еңбектеріңізбен, көмек қолын созуға деген шынайы ниеттеріңізбен барша отандасымызға үлгі-өнеге көрсетесіздер. Біз Қазақстанды реформалау үдерісін бастадық. Жаңа мүмкіндіктер мен  дамуға ұмтылған Жаңа Қазақстанды бірге құрамыз, – деді Қасым-Жомарт Тоқаев.
 

Президент Жолдаудағы әрбір бастаманы осы мақсатқа жету жолындағы нақты қадам деп санайды. Оны табысты жүзеге асыру – баршамыздың ортақ міндетіміз.
– Қазір аумалы-төкпелі кезең болып тұр. Геосаяси ахуал күннен күнге ушыға түсуде. Оның салқыны белгілі себептерге байланысты Қазақстанға да тиеді. Бірақ, біз  бағдарымыздан айнымай, көздеген мақсатымызға қалайда жетеміз. Сол үшін бір жағадан бас, бір жеңнен қол шығарып, жұмыла жұмыс істеуіміз керек, – деді Мемлекет басшысы.  

Қасым-Жомарт Тоқаевтың айтуынша, бүгінде әрбір отандасымыз егемен елімізді өркендетуге өз үлесін қосуда. Халқымыз қашанда береке-бірлікке, ырыс-ынтымаққа баса мән берген, өзара жанашырлық пен қамқорлықты барынша дәріптеген.
– Ел ішінде бейбіт күнде еңбегімен, қиын сәтте ерлігімен көзге түскен жандар аз емес. Кешегі дүрбелең кезінде қаншама азаматымыз  жұртты сабырға шақырып, салиқалы сөз айтты. Олар өз басын қатерге тігіп, айналасындағы адамдарға көмектесті. Жауапты сәтте жұртына қорған болып, елдіктің нағыз үлгісін көрсетті. Осындай отаншыл тұлғаларымыз – жас ұрпаққа өнеге.  Халқымыз «Ер – еңбегімен қадірлі» деп бекер айтпаған. Елге еңбегі сіңген жандарға Ұлыстың ұлы күнінде құрмет көрсетудің зор символдық мәні бар, – деді Президент.

Қасым-Жомарт Тоқаев сөзін қорытындылай келе, Наурыз мерекесі қарсаңында бір топ қайраткерге мемлекеттік награда тапсыру жөнінде шешім қабылдағанын жеткізді. Сондай-ақ бұл іс-шараны осы мейрамға орай өткізу игі дәстүрге айналатынын айтты.  
 

















///Мемлекеттік хатшы ұлттық мерекеміз – Тәуелсіздік күні қарсаңында жоғары наградаларды тапсыру игі дәстүрге айналғанын атап өтті. Бұл күндері бүкіл еліміз қоғамды дамытуға және Қазақстан Республикасының тәуелсіздігін нығайтуға қосқан жеке үлесі үшін көпшілік құрметіне бөленіп, ерекше көзге түскен қазақстандықтарды марапаттауда. Тәуелсіздіктің 25 жылында біз әлеуметтік-экономикалық дамудың қазақстандық моделін қалыптастырып, демократиялық саяси жүйе және жүзден аса этнос пен 18 конфессия өкілдерінің басын қосқан этносаралық келісімнің бірегей институты – Қазақстан халқы Ассамблеясын құрдық. Қол жеткізілген табыстар – Қазақстан Президентінің стратегиялық тұрғыдан ойлай білетін көрегендігі мен саяси ерік-жігерінің айқын көрінісі, ел азаматтарының қалтқысыз қызметі мен қажырлы еңбегінің нәтижесі.
Марапатталғандар қатарында мәдениет, білім мен ғылым және денсаулық сақтау саласы қайраткерлері, мемлекеттік қызметшілер, экономика мен бизнес өкілдері бар.
Кездесу соңында Г.Әбдіқалықова қатысушыларды алда келе жатқан Тәуелсіздік күнімен құттықтап, баршаға бейбітшілік пен бақ-береке, Отанымыздың игілігі жолындағы еңбектеріне табыс тіледі.
///Мемлекет басшысы бүкілхалықтық талқылауға шығарылған конституциялық реформалар жобасына қатысты ұсыныстарды жинақтау, пысықтау, талдау және талқылау жөнінде жұмыс тобы ауқымды жұмыс атқарғанын атап өтті.
– Өзімнің конституциялық құқығымды пайдалана отырып, мен референдумға шығармай-ақ, Парламентте талқылау арқылы Негізгі заңға өзгерістер енгізу туралы шешім қабылдадым, – деді Қазақстан Президенті.
Нұрсұлтан Назарбаев енгізілетін өзгерістердің бәрі еліміздің дамуына ерекше серпін беретінін және бұл қадам біз үшін маңызды екенін атап өтті.
– Біз Қазақстанның саяси моделін – президенттік республиканы сақтап қалатынымызды айтып өткен жөн. Мемлекеттік басқару жүйесі заман талабына сай икемді болуға тиіс. Жүргізілген реформалар нәтижесінде билік өкілеттіктерінің бір бөлігі биліктің бір тармағынан екіншісіне беріліп, өкілді органдардың Үкімет пен атқарушы органдарға қатысты жүргізетін бақылау функциялары күшейтілетін болады, бұл оларды кәсібилендіруге және халық билігі қағидаттарын бекітуге бағытталады. Бізге халқымыздың болашағы үшін маңызды құжат мәселесін шешу керек, бүкілхалықтық талқылаудың қорытындысын шығарып, оны Парламенттің қарауына енгізу мерзімін анықтау қажет. Конституцияның 23 бабына және заңдарға 35 өзгерту енгізілетіні белгілі болды. Енгізілетін өзгерістердің басты мәні – Президенттің бірқатар өкілеттіктерін биліктің басқа тармақтарына қайта бөлу, – деді Елбасы.
Мемлекет басшысы басқарудың президенттік моделінің табыстылық факторына, соның арқасында еліміздің әлемдік қоғамдастықта танымал болғанына, халықтың әл-ауқатының артып, оны бұдан әрі жақсарту жөнінде жоспарлы жұмыстар жүргізіліп жатқанына қатысушылардың назарын аударды.
– Елімізде іске асырылып жатқан Бес институционалдық реформаға және Қазақстан халқына арналған жаңа жолдауға сәйкес, республикамыздың саяси жүйесі де нақты өзгерістерді қажет етіп отыр, – деді Нұрсұлтан Назарбаев.
Жұмыс тобының жетекшісі Қазақстан Президентіне Конституциямен қатар, ел заңдарына да өзгерістер енгізуді көздейтін билік тармақтары арасында өкілеттіктерді қайта бөлу жөнінде ұсыныстар әзірленіп жатқаны туралы баяндады.
– Жұмыс тобының мүшелері бүкілхалықтық талқылау барысында келіп түскен ой-пікірлердің, сауалдар мен ұсыныстардың бәрін тіркеді. Президент Әкімшілігі кез келген азаматтың өз материалын жолдауы үшін арнаулы пошта мекен-жайларын ұйымдастырды. Жұртшылық ұсынылған реформаларды талқылау жөнінен жоғары белсенділік көрсетті. Ұсыныстар барлық өңірлерден, халықтың барлық тобынан келіп түсті. Ғалымдар, заңгерлер, қоғам қайраткерлері мен бизнес өкілдері түрлі ой-пікірлерін жолдады. Ұсыныстардың көп бөлігі талқылаудың соңғы күндерінде түсті. Мұның бәрі конституциялық реформаларды қоғамда талқылау жөніндегі Сіздің шешіміңіздің дұрыс болғанын көрсетіп отыр, – деді Ә.Жақсыбеков.
Сондай-ақ, Президент Әкімшілігінің басшысы азаматтардан Конституцияның 63 бабына қатысты 6 мыңнан астам ұсыныс келіп түскенін, олар Негізгі заңның барлық тарауын қамтитынын мәлімдеді.
– Ұсыныстар әртүрлі және олар бүкілхалықтық талқылауға шығарылған нормалар жобасымен ғана шектелмейді. Бұлардың бәрі бірнеше бөлік бойынша жүйелендірілді. Мемлекет басшысының мәртебесі мен өкілеттігін айқындайтын бөлімге қатысты 40-тан астам ұсыныс түсті. Реформаның мақсаты Президент өкілеттіктерін биліктің басқа да тармақтарына қайта бөлу болғанына қарамастан, ұсыныстардың көпшілігі Мемлекет басшысының өкілеттігін нығайтуға бағытталып отыр. Жалпы, Парламенттің өкілеттігіне қатысты, оның Үкіметті жасақтаудағы рөлін күшейту бастамасын қолдауға бағытталған 88 ұсыныс келді. Атап айтқанда, парламенттік республикаға өту, бір палаталы Парламент жасау, депутаттарды мажоритарлық жүйе қағидаты бойынша сайлау туралы ұсыныстар болды. Депутаттық корпусқа бір реттен артық үміткер болуға шектеу қою, жас шамасын арттыру сияқты талаптарды күшейту ұсынылды, – деді жұмыс тобының жетекшісі.
Бұған қоса, Ә.Жақсыбеков Парламент алдындағы есептілігін күшейтуге қатысты Үкіметтің мәртебесі мен қызметі жөніндегі ұсыныстарға тоқталды. Олардың қатарында Үкіметтің бүкіл құрамын міндетті түрде Мәжіліспен келісу, оның тек Мәжіліс алдында ғана емес, тұтас Парламент алдында есепті болуы туралы талапты бекіту мәселесі бар.
Президент Әкімшілігінің басшысы сөзін түйіндей келіп, Конституциялық кеңесті қалыптастыру тәртібін өзгертуге және оны Конституциялық сот ретінде қайта құруға бағытталған ұсыныстарды атап өтті. Келіп түскен ұсыныстардың басым көпшілігі құқық қорғау органдары мен соттардың өкілеттігіне қатысты болғаны хабарланды.
Мемлекет басшысы азаматтардан келіп түскен түрлі сипаттағы әр алуан пікірлер мен ұсыныстар біздің қызметімізде кемшіліктер мен олқылықтар бар екенін көрсететінін, алдағы жұмыс барысында оларды жою қажеттігін айтты.
Отырыс барысында жұмыс тобының барлық мүшелері сөз сөйледі. Атап айтқанда, Қазақстан Республикасы Конституциясының қолданыстағы редакциясында меншік құқығына қатысты 26-бапқа ұсынылған түзетулер талқыланды. Жұмыс тобы мүшелері аталған нормаға ұсынылған өзгерістерге қатысты халықтан түрлі ұсыныс түскені туралы айтты.
Нұрсұлтан Назарбаев Қазақстан азаматтарының пікірін ескеріп, 26-бапқа өзгеріс енгізбеуді ұсынды, сондай-ақ заңнаманы жетілдіру және оның негізгі ережелерін түсіндіру шараларын одан әрі жалғастыру қажеттігін атап өтті.
Сонымен бірге, жұмыс тобының мүшелері Мемлекет басшысын ел азаматтарының көпшілігі пәрменді президенттік вертикальді билікті сақтау қажеттігін айтып, кейбір өкілеттіктердің қайта бөлінуіне алаңдаушылық білдіріп отырғаны туралы хабардар етті.
Соңында Нұрсұлтан Назарбаев ұсынылған түзетулерді талқылау барысында ел азаматтары жоғары белсенділік танытқанын айта келіп, алдағы реформаның маңыздылығы мен өзектілігін тағы бір мәрте атап өтті.
– Мемлекет құрылымына ұсынылған өзгерістер қоғамымызды демократияландыру ісін күшейтіп, халық билігінің негізін одан әрі нығайтуға, парламенттің рөлін, үкіметтің президенттік басқару нысаны алдындағы дербестігі мен жауапкершілігін арттыруға бағытталған. Реформаның түпкі мәні де осында жатыр. Бұған қоса, құқық қорғау және сот жүйесі қызметінің конституциялық негізі жаңғыртылады, конституциялық қадағалау жүйесі жетілдіріледі. Конституциялық құрылымымыздың мызғымастығына деген кепілдік те бекем бола түседі. Жақын арада Конституцияға енгізілетін өзгерістер жобасы Парламентке талқылау үшін ұсынылатын болады, – деді Қазақстан Президенті.
Отырысты қорытындылаған Мемлекет басшысы жұмыс тобының барлық мүшелеріне табысты және маңызды тарихи жұмыстары үшін алғыс айтты.

///Парламент депутаттары алдында сөйлеген сөзінде Елбасы Қазақстан Конституциясына өзгерістер енгізу арқылы жүзеге асырылатын саяси реформалардың басты факторлары мен аспектілерін атап өтті.
Нұрсұлтан Назарбаев еліміздің негізгі заңына енгізу ұсынылған өзгерістер жобасын әзірлеу үдерісіне арнайы тоқталып, оны талқылау барысында жариялылық қамтамасыз етілгенін айтты.
– Менің Жарлығыммен әзірленген конституциялық реформалар жобасы бір ай бойы өткен бүкілхалықтық қызу талқылауға салынды. Әр адам ұсыныс беру құқығына ие болды. Бәріміз заң жобасын жаппай талқылап қана қоймай, оның сапалы болғанын көріп отырдық, – деді Қазақстан Президенті.
Сондай-ақ, Мемлекет басшысы Жұмыс тобы атқарған жұмыстың қорытындысына тоқталып, Конституцияның 26-бабына қатысты өзгерістерді халықтың кей бөлігінің әрқалай түсінгенін айтты.
– Жұмыс тобына Конституция баптарының үштен екісін және оның барлық бөлімін қамтитын 6 мың ұсыныс келіп түсті. Бүкіл Конституциялық реформа қоғамымызды біріктіре түсуге бағытталады. Сондықтан мен 26-бапты бұрынғы редакцияда қалдыруды ұсынамын. Жалпыұлттық талқылаудан өткенін ескеріп, заң жобасын Қазақстан халқының ортақ ұстанымы деп байыптауға болады. Жұрт өз сөзін айтып, сол арқылы мемлекеттік биліктің жаңғыруын қолдады, – деді Нұрсұлтан Назарбаев.
Елбасы қазіргі реформалардың ерекшелігін атап өтіп, елді саяси жаңғыртудың жекелеген кезеңдеріне назар аударды.
– Біріншіден, жаңа заң Парламенттің мемлекеттік істердегі, соның ішінде Үкіметті жасақтаудағы рөлін айтарлықтай күшейтеді. Екіншіден, экономиканы тікелей басқару жөніндегі өкілеттіктер берілетін Үкіметтің дербестігі артады. Үшіншіден, құқық қорғау және сот жүйесінің конституциялық негізі жаңғыртылады. Заңдардың сақталуын жоғары деңгейде бақылау, сотта мемлекет мүддесін қорғау жайын қарастыратын прокуратура қызметінің базалық негіздері қаланады. Төртіншіден, конституциялық бақылау жүйесі нығая түседі. Бесіншіден, Тәуелсіздігіміздің, біртұтастығымыздың, аумақтық тұтастық пен басқару нысанының өзгермейтініне конституциялық деңгейде берілетін кепілдік бекемдене түседі, – деді Елбасы.
Мемлекет басшысы биліктің барлық тармағының жоғары кәсібилігін, олардың өзіне жауапкершілік алып, шешім қабылдай алатын қабілетін атап өтті.
Бұдан бөлек, Қазақстан Президенті президенттік басқару нысанының сақталатынын, мемлекет пен қоғамды одан әрі жаңғырту үшін саяси жағдайлар жасау мақсатымен жүргізіліп жатқан реформалар бағытының өзгермейтінін мәлімдеді.
– Жолдауда айтылған жаңа міндеттер заң шығарушы және атқарушы органдарға айрықша жауапкершілік жүктейді. Парламент пен Үкіметтің өкілеттіктерін кеңейту ел экономикасының үшінші жаңғыруының мақсаттарына тиімдірек қол жеткізуге септігін тигізетін болады, – деді Нұрсұлтан Назарбаев.
Соңында Елбасы Парламент депутаттары алдында заң жобасын белгіленген барлық үдерістерді сақтай отырып қарастыру жөнінде ұсыныс білдірді.
Мемлекет басшысынан кейін сөз алған Президент Әкімшілігінің басшысы – Мемлекеттік билік тармақтары арасында өкілеттіктерді қайта бөлу мәселелері жөніндегі жұмыс тобының жетекшісі Ә.Жақсыбеков ұсынылып отырған өзгерістердің нақты жобасын Парламент депутаттарына таныстырды.






/// 
Г.Әбдіқалықова Мексика, Венесуэла, Конго Республикасы, Корея Халықтық Демократиялық Республикасы, Судан Республикасы және Эль-Сальвадор Республикасының Қазақстандағы елшілері қызметін қоса атқаратын Төтенше және Өкілетті елшілерінен сенім грамоталарын қабылдады.
Мемлекеттік хатшы Мексика, Венесуэла, Конго және КХДР-дың уәкілетті өкілдерін «ЭКСПО 2017» көрмесін өткізу құқығын алу барысында Астананың кандидатурасына қолдау көрсеткендері үшін, сондай-ақ Мексика, Венесуэла, Сальвадор және КХДР елшілеріне 2017-2018 жылдары БҰҰ Қауіпсіздік Кеңесінің тұрақты емес мүшелігіне Қазақстан Республикасының кандидатурасын қолдағандары үшін алғысын білдірді.
Гүлшара Әбдіқалықова Мексика елшісі Марта Елена Барсенамен әңгіме барысында Мексика Қазақстанның Латын Америкасындағы Бразилиядан кейінгі ірі сауда серіктесі екенін атап көрсетті. Қазақстан мен Мексика арасындағы 2014 жылғы тауар айналымы 120,8 млн. АҚШ долларын құрады.  Мемлекеттік хатшы  Қазақстанда ашылуы 2015 жылға жоспарланып отырған Мексиканың елшілігі арқылы тікелей дипломатиялық қарым-қатынас орнату еларалық байланыстарды саяси және экономикалық қана емес, әлеуметтік-гуманитарлық салаларда да тереңдетуге мүмкіндік туғызатынын атап өтті.
Екіжақты кездесу барысында мемлекетаралық қарым-қатынастарды дамытудың жай-күйі мен келешегі талқыланды. Г.Әбдіқалықова атап көрсеткендей, жаһандану жағдайында саяси, экономикалық, сауда, ғылыми, мәдени және басқа салалардағы ынтымақтастықты дамыту біздің мемлекеттеріміздің ұлттық мүдделеріне сай келеді. Осыған орай, дипломатияның табыстылығын өзара іс-қимылдың деңгейі айқындайды.
Тараптар кең ауқымды мәселелер бойынша байланыстарды кеңейтуге өзара мүдделілік танытты. Олардың қатарында, қаржы, мұнай-газ және тау-кен өнеркәсібі салаларындағы, азық-түлік өнімдері өндірісіндегі, баламалы энергетикадағы және басқа да салалардағы ынтымақтастықтар бар.
Мемлекеттік хатшы аталған мемлекеттердің төтенше және өкілетті елшілерінің қызметтері біздің елдеріміздің арасындағы ынтымақтастық әлеуетін арттыруға ықпал етеді деп үміттенетінін айтты. 
///Қасым-Жомарт Тоқаев Қабыл университетінде жасалған жантүршігерлік лаңкестік шабуыл салдарынан көптеген азаматтың жазықсыз қаза тапқаны туралы суыт хабарды терең күйзеліспен қабылдады.
– Осындай қаралы сәтте орны толмас қайғыларыңызға ортақтасып, жақындарынан айырылған отбасылар мен барша Ауғанстан халқына қазақстандықтардың және өз атымнан көңіл айтамын, – делінген жеделхатта.
Қазақстан Президенті қасіретті оқиғада зардап шеккен адамдардың тез арада сауығып кетуіне тілектестік білдірді.
 
/// 
Елбасы Қазақстан мен Польша арасындағы достық пен өзара түсіністікке негізделген қарым-қатынастар екі ел халқының игілігі үшін нығая беретініне сенім білдірді.
 Мемлекет басшысы сондай-ақ А.Дудаға мықты денсаулық, жемісті қызмет, ал достас Польша халқына бейбітшілік пен бақ-береке тіледі. 
///
	Кездесуде «Қазақстан – 2050» Стратегиясын іске асыру аясында жаңа экономика құру үшін білікті кадрларды даярлау және отандық ғылыми базаны дамыту мәселелері талқыланды.

///Қасым-Жомарт Тоқаевқа мұнай компаниясының 2019 жылы Қазақстанда атқарған жұмыстарының есебі берілді. Сондай-ақ Вагит Алекперов «Жеңіс» және «I-P-2» теңіз жобаларын жүзеге асырудың қазіргі ахуалы мен перспективалары туралы баяндады.
Ресей бизнесмені Қазақстан Президентіне Алматы облысында биыл қыркүйек айында ашылған «ЛУКОЙЛ» жағармай өнімдерін шығаратын зауыт жұмысының алғашқы нәтижелері жайында мәлімет берді.
Мемлекет басшысы осындай зауыт салғаны үшін Вагит Алекперовке ризашылығын білдірді.
– Бұл – сіздің компанияның Қазақстан экономикасына қосқан елеулі үлесі. Мұндай бағыттағы инвестицияларға жан-жақты қолдау көрсетеміз, – деді Қасым-Жомарт Тоқаев.
Вагит Алекперов аталған өндіріс нысаны компанияның мақтанышына айналғанын атап өтті. Оның айтуынша, кәсіпорын 700-ге жуық өнім түрін шығарады және бір жарым айдың ішінде өзінің жобалық қуатына толық жетеді.
 



///Нұрсұлтан Назарбаев іс-шараға қатысушыларға арнаған сөзінде мемлекеттің дамуы мен өсіп-өркендеуі жолында Қазақстан халқы Ассамблеясының айрықша рөл атқарып отырғанын атап өтті.
– Осы жылдары Ассамблея ұлты мен діні әртүрлі адамдарды өзара жақындастыра түсті, сан алуан мәдениет пен салт-дәстүрдегі жақсы нәрсенің бәрін көрсетіп берді. Бейбітшілік пен келісім – Тәуелсіздіктің 25 жылының ең қастерлі қазынасы, – деді Қазақстан Президенті.
Мемлекет басшысы қазіргі әлемде мемлекеттің этномәдени бірлестіктерге қолдау білдіруі ерекше тәжірибе болып отырғанын айтты.
– Бұл – Қазақстандағы нақты шындық. Мемлекет барлық этномәдени бірлестіктерге тұрақты түрде және кең ауқымды қолдау көрсетіп, балаларды ана тіліне оқытатын мектептерді қаржыландырып келеді. Газеттеріміз бен журналдарымыз он бес тілде шығады, театрларымыз жеті тілде сөйлейді, – деді Елбасы.
Фестиваль барысында Нұрсұлтан Назарбаев корей, неміс және ұйғыр ұлттық театрларына академиялық мәртебе берді.
Соңында Мемлекет басшысы іс-шараға қатысушыларды Қазақстан Тәуелсіздігінің 25 жылдығымен құттықтап, баршаға игілік пен бақ-береке тіледі.


///Мемлекет басшылары Қазақстан мен Ресей арасындағы ынтымақтастықтың өзекті мәселелерін талқылады. Сонымен қатар, Президенттер екі елдің халықаралық ұйымдар мен интеграциялық бірлестіктер шеңберіндегі өзара ықпалдастығы туралы пікір алмасты.
Таулы Қарабақтағы қалыптасқан жағдайға ерекше назар аударылды.
Қасым-Жомарт Тоқаев Әзербайжан мен Арменияның қақтығыс аймағындағы соғысты және барлық әскери қимылдарды тоқтау туралы келісімге келуінде Ресейдің, соның ішінде, Владимир Путиннің араағайындық қызметін жоғары бағалады.
– Ресейдің белсенді араласуымен осыған дейінгі ұзақ жылдарға созылған қақтығыстардың бір бітімге келуін қамтамасыз ететін Таулы Қарабақтағы соғысты тоқтату туралы жасалған келісімнің маңызы зор. Мүдделі тараптар Бірлескен мәлімдеменің шарттарын сақтайды деп үміттенемін, – деді Қасым-Жомарт Тоқаев.
Екі елдің Президенттері Қазақстан мен Ресей арасындағы стратегиялық және одақтастық сипатындағы байланыстарды нақтылады.

/// 
Отырысты ашқан Мемлекеттік хатшы қазақстандық патриотизм мен халық бірлігі Мемлекет басшысы ұсынған бес институционалдық реформаны кезең-кезеңімен іске асырудың және «100 нақты қадамды» өмірге табысты енгізудің маңызды факторы екенін атап өтті. Г.Әбдіқалықова қазақстандық патриотизм ең әуелі Отанға деген сүйіспеншілік пен оның мемлекеттік рәміздеріне деген  құрмет арқылы орнығатынын атап көрсетті. 
Комиссия отырысында Қорғаныс, Денсаулық сақтау және әлеуметтік даму министрліктерінің, сондай-ақ, Астана қаласы және Атырау облысы әкімдерінің есептері тыңдалды. Аталған орталық және жергілікті мемлекеттік органдардың осы маңызды идеологиялық саладағы жұмысына жан-жақты әрі терең талдау жасалды.
Мемлекеттік хатшы уәкілетті мемлекеттік органдар басшыларының  назарын мемлекеттік рәміздер туралы заңнамалардың бұзылуына жол бермеу, ішкі бақылауды ұдайы қамтамасыз ету, құқық қолдану тәжірибесін жетілдіру, сондай-ақ мемлекеттік рәміздерді қолдану мен насихаттау саласын бақылауды күшейту мәселелеріне аударды.
Отырыс қорытындысы бойынша нақты тапсырмалар мен ұсынымдар берілді.
///
	 

	В.Школьник Мемлекет басшысының «Қазатомөнеркәсіп» ҰАК» АҚ стратегиялық даму бағдарламасын, сондай-ақ ядролық-отын циклы, химиялық индустрия мен жаңартылатын энергетика саласындағы ірі индустриялық және инновациялық жобаларды іске асыру жөніндегі тапсырмаларының орындалу барысы туралы баяндады.

	Нұрсұлтан Назарбаев ұлттық компанияның бірқатар бағыттар бойынша, атап айтқанда, атом стансалары үшін құрастыру өндірісімен,  баламалы энергетика және сирек кездесетін кен өнімдерімен байланысты қызметін күшейтудің маңыздылығын атап өтті.

	Сондай-ақ, кездесу барысында «Қазатомөнеркәсіп» ҰАК» АҚ басшысы Мемлекет басшысын Қазақстанның әлемдік өндірудің 37 %-ын қамтамасыз ете отырып, әлемдегі уран өндіру саласында көшбасшылық позициясын  ұстап келе жатқаны жайында хабардар етті. Бұл ретте компания қаржылық орнықтылығы мен даму қарқынын сақтап, инвестициялық бағдарламасы мен әлеуметтік міндеттемелерін толық көлемде орындап келеді. 2010 жылдан бері әлеуметтік саланың дамуына 37 млрд.-тан астам теңге бөлінген.

	Кездесу қорытындысында Қазақстан Президенті жаңартылатын энергетика және сирек кездесетін кен өнімдерін өңдеу саласындағы компанияның қызметінде жаңа инновациялық технологияны қолдану жөнінде нақты тапсырмалар берді.       


///Қасым-Жомарт Тоқаев Михаил Мишустинді Ресей Үкіметінің төрағалығына тағайындалуымен құттықтап, Ресей Федерациясымен арадағы екіжақты стратегиялық және одақтастық қатынастарды одан әрі тереңдете берудің маңыздылығын атап өтті.
– Сіз Үкімет Төрағасы ретіндегі алғашқы шетелдік сапарыңызды Қазақстанға жасап отырсыз. Бұның символикалық мәні бар әрі біздің Еуразиялық экономикалық одақ аясындағы стратегиялық ынтымақтастықты және өзара іс-қимылдарды дамыту тұрғысынан да маңызы зор, – деді Президент.
Кездесуде 31 қаңтар күні Алматы қаласында Еуразиялық экономикалық одақты одан әрі дамытудың өзекті мәселелері талқыланған Еуразиялық Үкіметаралық Кеңес отырысының  қорытындылары сөз болды.
– Еуразиялық Үкіметаралық Кеңестің отырысына қатысқаныңызды білемін. Онда бүгінгі күннің өте өзекті мәселесі – цифрландыру талқыланды. Қазақстан бұл іспен белсенді айналысуда. Дәл осы сала бойынша сіздердің тәжірибелеріңіз мол. Сондықтан ынтымақтастыққа ниеттіміз, – деді Мемлекет басшысы.
Қазақстан Президенті қабылданған келісімдер Еуразиялық экономикалық одақтың өркендеуіне тың серпін беретініне сенім білдірді.
Осы орайда Қасым-Жомарт Тоқаев тауар айналымының, қызмет көрсетудің, капитал және жұмыс күшінің еркін қозғалысын қамтамасыз ету үшін кедергілерді біртіндеп жою шараларын қабылдау қажеттігін атап өтті.
Ресей Премьер-Министрі Мемлекет басшысына Нұр-Сұлтан қаласына сапарлап келуге мүмкіндік жасағаны үшін алғыс білдірді.
– Ресей мен Қазақстанды бауырластық, серіктестік және одақтастық қарым-қатынастар байланыстырады. Сауда-экономикалық және инвестициялық өзара іс-қимылдар қарқынды дамып, аймақаралық байланыстар мен іскерлік топтардың қарым-қатынастары нығайып келеді. Еуразиялық экономикалық интеграциялар процесінде, ҰҚШҰ, ТМД, ШЫҰ және басқа да көпжақты байланыстарда біздің елдеріміз жетекші рөл атқарады, – деді Михаил Мишустин.
Ресей Үкіметінің Төрағасы Қазақстан Президентіне Владимир Путиннің сәлемін жеткізіп, 2020 жылдың 9 мамыр күні Мәскеу қаласында өтетін Жеңіс күніне арналған шараға қатысуға шақырды.
– Жеңістің 75 жылдығына шақыруды үлкен ықыласпен қабылдап, дәл сол күні Қызыл Алаңда өтетін Жеңіс парадын тамашалауға барамын. Бұл біздің ортақ мерекеміз, – деді Қасым-Жомарт Тоқаев.
Тараптар Қазақстан мен Ресей арасындағы ықпалдастықтың басым бағыттарын, атап айтқанда, Жайық трансшекаралық өзенінің су ресурстарын тиімді пайдалану және экология мәселелерін талқылады.
Қазақстан Президенті екіжақты сауда-экономикалық және мәдени-гуманитарлық байланыстарды одан әрі нығайту мақсатында екі ел Үкіметтерінің тығыз жұмыс істеуі қажет екенін айтты.
Мемлекет басшысы биыл күзде Көкшетауда өтетін, экология мәселелеріне арналған XVII Аймақаралық ынтымақтастық форумына Ресей Президенті Владимир Путиннің қатысатынына сенім білдірді. 





///
	 

	Мемлекеттік хатшы Гватемала, Ирландия, Молдова, Словения, Намибия, Сингапур, Исландия, Бруней-Даруссалам, Аргентина, Алжир және Колумбия мемлекеттерінің елшілерінен сенім грамоталарын қабылдады.

	Екіжақты кездесулер барысында мемлекетаралық қарым-қатынастардың ахуалы мен даму перспективалары талқыланды.

	Тараптар түрлі салалардағы байланыстарды кеңейтуге деген өзара зор қызығушылықты атап өтті. 
/// 
Әңгіме барысында Қазақстан Президенті елде жүзеге асырылып жатқан бағдарламалар, ел экономикасын дамытудың негізгі бағыттары, Еуразиялық экономикалық одаққа мүше мемлекеттер ынтымақтастығының келешегі, жаһандық экономика дамуының маңызды жайттары туралы, сондай-ақ шетел мемлекеттерімен өзара іс-қимылды нығайтуға қатысты сұрақтарға жауап берді.
Атап айтқанда, Мемлекет басшысы Астана экономикалық форумында негізгі мәселелердің бірі болған инфрақұрылымдық даму құрлықтың орталығында орналасқан және теңізге тікелей шығатын жолы жоқ Қазақстанның экономикасы үшін маңызды мәнге ие екеніне назар аударды.
Нұрсұлтан Назарбаев еліміз әрі қарай өсу үшін жаңа бағыт қажет болатын белгілі бір даму деңгейіне жеткенін атап айтты.  
– Осы тұрғыдан алғанда, инфрақұрылымды жаңғырту дегеніміз жол құрылысын ғана емес, мультипликативті әсер тудыруды да білдіреді: Кәсіпорындар тапсырыспен қамтамасыз етіледі, жаңа елді мекендер пайда болады, азаматтар жұмысқа және табыс көзіне ие болады, бюджетке түсім түседі. Бұл Қазақстанның экономикалық өсімін сақтауға мүмкіндік береді деп сенеміз, – деді Мемлекет басшысы.
Қазақстан Президенті республикамыз көрші елдердің – Қытай Халық Республикасы мен Ресей Федерациясының әлеуетін белсенді түрде пайдаланатынын атап өтті. Мәселен, Қазақстан өз аумағында автокөлік және темір жол бағыттарын ашу арқылы Жібек жолы экономикалық белдеуінің конфигурациясына іс жүзінде қосылды.
Мемлекет басшысы Жібек жолының экономикалық белдеуі жаңа көлік бағыттары бойында іскерлік белсенділікті дамыту ісін  қарастыратынын еске салды. Осыған байланысты Азиялық инфрақұрылымдық даму банкі Қазақстан, Ресей және бүкіл Еуразиялық экономикалық одақ үшін зор мүмкіндіктер ұсынады.
Нұрсұлтан Назарбаев экономикадағы қытай ықпалының артуына байланысты қауіптенуді «фантомдық үрей» деп атады. Ол Қазақстанның бүгінде ҚХР-мен бірқатар кәсіпорынның құрылысын салу туралы шарт жасау қарсаңында тұрғанын айтты. Қазақстан Президенті Ресейдің Қытаймен бірлесіп мұнай-газ саласында, коммуникация құрылысында ірі жобаларды жүзеге асыруы Ресей экономикасына Азия өңірін қатыстыруға мүмкіндік беретінін, мұның да әрі қарай даму үшін оң серпінге ие болып отырғанына тоқталды.
Қазақстан Президенті батыс елдері мен Ресей арасындағы өзара санкциялар саясат пен экономиканың араласып кетуінің нәтижесі екеніне назар аударды. Бұл жағдайдан Ресей ғана емес, өзге елдер де зардап шегіп отырғанын айтты.
Нұрсұлтан Назарбаев Украина төңірегіндегі ахуалды шешу үшін қажетті барлық күш-жігерін жұмсап отырғанын айтты.
– Менен араағайындық етуді өтінгенде уақытты да, күшімді де аямаймын, кездесулер өткізіп, тараптарды келіссөздерге шақырамын. Бұл жағдайда ел басшылары кездесе отырып, ымыраласу арқылы ортақ тіл таба алады. Шешілмейтін мәселе көріп тұрғаным жоқ. Мен қазір ресейлік те, украиналық та тараптың мәселені шешіп, пайда болған қарама-қайшылық түйінін тарқататын кезең жеткенін байқап отырмын. Мұның тезірек болғаны керек, еуропалық көшбасшылар да осыны қалайды. Қазіргі уақыт осындай қадам үшін қолайлы, – деді Қазақстан Президенті.
Қазіргі қаржы жүйесіндегі қиындықтар туралы айтқан Нұрсұлтан Назарбаев жаһандық валюта архитектурасының ескіргенін атап өтті.
Мемлекет басшысы әлемдік резервтік валютаның бір эмитентке ғана тәуелділігі  өзге мемлекеттер үшін қатерлі екеніне тоқталды. Қазіргі кезде Латын Америкасы, араб әлемі өздерінің өңірлік валютасын енгізу жөнінде айтуда, бұдан доллардың ықпалын азайтуға ұмтылыс аңғарылып отыр. Сонымен бірге, бүгінгі таңда доллар әлі де қолданыстағы негізгі әлемдік валюта, ал АҚШ әлемдегі экономикасы ірі ел болып саналады.
Осыған байланысты Қазақстан Президенті Астана экономикалық форумы сияқты халықаралық басқосулар әлемдік институттар мен халықаралық ұйымдардың қаржы мәселелері бойынша ортақ тіл табуы үшін жағдай жасайтынын атап өтті.  
Нұрсұлтан Назарбаев елде жүзеге асырылатын маңызды жоба – «ЭКСПО-2017» халықаралық көрмесіне, оның базасында «Астана» қаржы орталығы құрылатынына назар аударды. Жаңа орталықтың қатысушылары үшін ағылшын тілін қолданатын британдық құқық қағидаттарына негізделген сот жүйесін қамтитын ерекше жағдайлар жасалатын болады.
Мемлекет басшысы отандық білім беру ісіндегі үштілділік туралы айта келіп, келешекте Қазақстан мектептің жоғары сыныптары мен университеттерде жаратылыстану ғылымдарын оқытуды ағылшын тілінде жүргізуге көшу ниетінде екенін атап өтті. Жалпы алғанда, білім саласында қабылданып жатқан шаралар Астанадағы қаржы орталығының жұмысына тартылуы мүмкін ағылшын тілінде сөйлейтін жастар қатарын қалыптастыруы тиіс. 
Сондай-ақ Қазақстан Президенті елдің бұдан әрі дамуы үшін бес институционалдық реформаның маңыздылығын, оны нақты әрі жүйелі түрде жүзеге асыру үшін Жаңғырту жөніндегі ұлттық комиссия құрылғанын  айтты.
Мемлекет басшысы бес институционалдық реформа аясында ұсынылған өзгерістер халық тарапынан кеңінен қолдау тапқанын, оны өткен президенттік сайлау қорытындысы көрсеткенін атап өтті.  
 

///Қасым-Жомарт Тоқаевқа еліміздегі криминогендік ахуал, сондай-ақ қаңтар оқиғасы кезінде жасалған қылмыстарды тергеу ісі, кінәлілерді анықтау және жауапкершілікке тарту бойынша жүргізіліп жатқан жұмыстар жөнінде баяндалды.
Президентке ұсынылған мәліметке сәйкес қазіргі уақытта 2 988 қылмыстық іс қаралуда, 188 іс бойынша айыпталу актісі шыққан, оның 166-сы сотқа жіберілген. Сонымен қатар тоналған қаруды заңсыз айналымнан қайтарып алу бойынша жұмыс жүргізілуде.
Мемлекет басшысына ішкі істер органдарының қызметін жетілдіру бойынша жүзеге асырылып жатқан шаралар туралы ақпарат берілді. Соның ішінде полиция жұмысын бағалау жүйесін қайта қарау, бюрократияны жою, сотқа дейінгі іс жүргізу процесін оңтайландыру, сондай-ақ заңдылықты қамтамасыз ету және азаматтардың құқықтарын қорғауды күшейту шаралары туралы айтылды.
Марат Ахметжанов сыбайлас жемқорлыққа қарсы саясатты іске асырудағы жаңа тәсілдер, мамандармен жұмыс істеудің тиімділігін арттыру, цифрландыру есебінен меритократия қағидаттарын және процесстердің ашықтығын қамтамасыз ету жөнінде баяндады.

Сонымен қатар Мемлекет басшысына қылмыстық-атқару жүйесін жаңғырту, құқықтық тәртіпті және сотталғандар отыратын жәйді жақсарту және оларды қайта әлеуметтендіру жөнінде ақпарат берілді.

Кездесу қорытындысы бойынша Президент  министрге еліміздегі құқықтық тәртіптің деңгейін одан әрі арттыру, ішкі істер органдарының қызметін сервистік модельге өткізу бойынша бірқатар тапсырма берді.
///«Ақорда» резиденциясында өткен салтанатты рәсімде Мемлекет басшысына Австралия елшісі Грейм Михан, Кипр елшісі Андреас Зинонос, Конго елшісі Давид Мадука, Мьянма елшісі Ко Ко Шейн сенім грамоталарын тапсырды.
Қазақстан Президенті шетелдік дипломаттарды қызметтеріне ресми кірісуімен құттықтап, мемлекеттер арасындағы достық қатынастарды одан әрі дамытуға дайын екенін жеткізді.
Қасым-Жомарт Тоқаев елшілердің игілікті миссиясына табыс тілеп, олардың Мемлекет басшылары мен Үкіметтеріне өзінің сәлемін жолдады.











///
	 

	Кездесу барысында екіжақты қарым-қатынастардың ахуалы мен келешегі, сонымен қатар халықаралық деңгейдегі күн тәртібінің өзекті мәселелері талқыланды.

	Кездесуде британ инвесторларын Қазақстанды индустрияландыру бағдарламасына қатыстыру жөнінде келісімге қол жеткізілді.

	 

	           
///
	 

	Родина ауылының мәдениет үйінде болған кездесу барысында Мемлекет басшысы елдімекен мен агрокәсіпорынның даму қарқыны жақсы екенін атап өтті.

	– Ауылда 1700-ден астам адам тұрады. Осы адамдар мен ұжымның арқасында ауыл дамып келеді. Еңбек өнімділігі артуда. Шаруашылық басшылығы мен актив бұл ауылдың өркендеуі үшін бәрін жасауда. Егер де барлық шаруашылық осылай бар ынтасымен жұмыс істейтін болса, біздің елімізде азық-түлік өнімдері артығымен болар еді, – деді Қазақстан Президенті. 

	Өз кезегінде тұрғындар ауылдың дамуы, соның ішінде бірқатар әлеуметтік нысандардың салынуы, бала туудың өскені және тұрғын үймен қамтамасыз етілуі жөнінде айтты. Сондай-ақ олар Мемлекет басшысын ел игілігін одан әрі нығайтуға өздерінің лайықты үлес қосатынына сендірді.

	Кездесу соңында Нұрсұлтан Назарбаев тұрғындарға табыс пен игілік тіледі.  


/// 
Мемлекет басшысымен кездесуге Нобель сыйлығының лауреттары Ф.-Э.Кидланд, Э.Маскин, Дж.Смут, Т.Карман, сондай-ақ француз экономисі Ж.Аттали, БҰҰ Азық-түлік және ауыл шаруашылығы ұйымының бас директоры Ж.-Г.Да Силва, БҰҰДБ әкімшісі Х.Кларк, ЭЫДҰ сыртқы байланыс жөніндегі директоратының басшысы М.Бонтури, ЕҚДБ вице-президенті Б.Нельсон, АДБ вице-президенті Ч.Вэнчай және  McKinseyGlobalInstitute директоры Р.Доббс қатысты.
Әңгіме барысында инфрақұрылымдық және индустриялық-инновациялық дамуды қамтамасыз ету тұрғысынан Қазақстанның қабылдап жатқан шаралары талқыланды.  
Нұрсұлтан Назарбаев оларға VIII Астана экономикалық форумы жұмысына қатысқандары үшін алғыс айтып, биылғы пікірталас өңірлік инфрақұрылымдық даму мәселелеріне арналып отырғанына тоқталды.
– Бүгінде біз көптеген дамушы елдер экономикалық өсімнің іркілуі мен инвестициялардың сыртқа кетуі мәселесіне кезіккенін көріп отырмыз. Дамыған елдерде де бірқатар түйткілдер бар. Қазақстан жаһандық экономиканың бір бөлшегі бола отырып, өңірімізде тұрақтылықты қамтамасыз етуге және орнықты даму үлгісін көрсетуге тырысып келеді. Біздің басты міндеттеріміздің бірі адами капиталды дамытуға инвестиция тарту болып саналады. Осы орайда Астана экономикалық форумы игі дәстүрге айналды. Біздің форумға қатысушыларға әсіресе Қазақстанның инфрақұрылымдық даму үшін қабылдап жатқан шаралары туралы айтарымыз бар. Біздің пікірталастарымыз әлемдік экономиканың дамуына өз үлесін қосады деп үміттенем, – деді Қазақстан Президенті.
Мемлекет басшысы кездесуге қатысушылар назарын әлемдік қоғамдастық алдында тұрғаны мәселелер мен қауіп-қатерлерге аударды.
–  Бұларға әлемдік жүйе тәртібіндегі дағдарыс пен елдер арасындағы сенімнің жоғалуы, жаһандық экономиканың турбуленттілігі, климаттың өзгеруі, ара-жік ажыратудың жаңа, соның ішінде Орталық Азия өңіріндегі көрінісі, сондай-ақ әлемдік қоғамдастықтың бейбітшілікті сақтау қабілетінің әлсіреуі жатады. Егер біз осы қатерлермен күресудің жолдарын ұсынатын болсақ, ол ілгерілеу мен экономиканы дамытудың жаңа көкжиегін ашуға, демек адамдардың тұрмысын жақсартуға мүмкіндік береді, – деді Нұрсұлтан Назарбаев.
Кездесуге қатысушылар VIII Астана экономикалық форумы жаһандық әлеуметтік-экономикалық мәселелерді талқылайтын маңызды пікірталас алаңы болып саналатынын айтты.
Нобель сыйлығының лауреаты Ф.-Э.Кидланд Қазақстан Президентіне форумға шақырылғаны үшін алғыс айтып, Қазақстан әлемдегі мейлінше жедел дамып келе жатқан елдің бірі екеніне тоқталып өтті.
– Қазақстан бетпе-бет келген сын-қатердің бірі орнықты өсімді сақтау үшін қажет білікті мамандар іздестіру болды. Осыған байланысты елдің мүддесіне толық сай келетін білім беру жүйесін дамыту мен жетілдіруге Сіздің жұмсаған күш-жігеріңізді атап айтуға рұқсат етіңіз, – деді Ф.-Э.Кидланд.
ЭЫДҰ-ның Сыртқы байланыстар жөніндегі директоратының басшысы М.Бонтури Нұрсұлтан Назарбаевты елдің президенті болып қайта сайлануымен құттықтап, мемлекет құру ісіндегі «100 нақты қадам» бағдарламасының дер кезінде қабылданғанын айтты.
– Қазақстанмен арада нығайып келе жатқан өзара іс-қимылды біз мақтаныш етеміз. Біздің ұйым халықтың табысы төмен, тұрмысы нашар тобының әл-ауқатын және әйелдерді еңбекке тарту деңгейін арттыру мәселелері бойынша ынтымақтастық жасайды. Мен экономиканың орнықты дамуы мен теңгермелі өсімін қамтамасыз ету бағытындағы Қазақстанның күш-жігері мен өршіл жоспарларын толық қолдайтынымызға Сізді сендіргім келеді, – деді М.Бонтури.



///Кездесу барысында тараптар келер жылы Нұр-Сұлтан қаласында өтетін Дүниежүзілік сауда ұйымы министрлерінің конференциясына дайындық барысын, Қытайдың «Бір белдеу, бір жол» жобасы аясындағы ықпалдастық шараларын, сондай-ақ, әлемдегі саяси ахуалды талқылады.
Мемлекет басшысы Қазақстанда қолға алынған жаңа стратегиялық бағдарламалар жайында және өзінің Сайлауалды тұғырнамасында айтылған сабақтастық, әділдік, өрлеу қағидаттарының іске асырылуы туралы айтты.
Хорст Кёлер сабақтастық дәстүрі ел дамуына тың серпін беретінін және Қазақстанды Еуразиядағы тұрақтылық орнаған аумақ санайтынын айтты.



///Еліміздің Тәуелсіздігі күні қарсаңында Қазақстан Республикасы Президентінің жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі және белсенді қоғамдық қызметі үшін бір топ азаматтар мемлекеттік наградалармен марапатталды. Олардың қатарында өндіріс, бизнес, білім беру, денсаулық сақтау салаларының көрнекті өкілдері, әскери қызметшілер, құқық қорғау органдары қызметкерлері, спортшылар, соғыс және еңбек ардагерлері, мәдениет және ғылым қайраткерлері бар.
«Қазақстанның Еңбек Ері» атағы Қазақстан Республикасын экономикалық, әлеуметтік-гуманитарлық тұрғыдан дамыту жолындағы аса үздік жетістіктері үшін «Ұлттық нейрохирургия орталығы» АҚ басқарма төрағасы С.Қ.Ақшолақовқа және Қостанай облысының «Қарасу» СӨК» ЖШС бас директоры А.Ж.Тұрсыновқа берілді.
«Отан» орденімен – Астана қаласындағы «Стройконструкция» АҚ президенті В.Д.Буллер, І дәрежелі «Барыс» орденімен – Президент Әкімшілігінің басшысы Ә.Р.Жақсыбеков және Жоғарғы Соттың төрағасы Қ.Ә.Мәми, ІІ дәрежелі «Барыс» орденімен – «Ұлттық штаттық командалар және спорт резерві дирекциясы» РМҚК нұсқаушы-спортшысы З.Р.Габидуллина, «Қазақстан теміржолы» ҰК» АҚ президентінің кеңесшісі Ф.Х.Галимов, «Қазақстан Республикасы Ұлттық ғылым академиясы» РҚБ президенті М.Жұрынов, Ұлттық қауіпсіздік комитетінің төрағасы К.Қ.Мәсімов, Қазақстан Республикасының Ресей Федерациясындағы Төтенше және өкілетті елшісі М.М.Тәжин, Президент жанындағы Мемлекеттік басқару академиясының Мемлекеттік және жергілікті басқару институтының директоры З.Л.Федотова, ІІІ дәрежелі «Барыс» орденімен – журналист, қоғам қайраткері А.Бекбосын, Парламент Сенаты төрағасының орынбасары Б.Ә.Бекназаров, «Базис» холдинг компаниясы» ЖШС директорлар кеңесінің төрағасы А.Я.Белович, композитор А.Қоразбаев, Қаржы министрлігінің жауапты хатшысы Н.А.Коржова, «Нұр Отан» партиясы төрағасының бірінші орынбасары М.А.Құл-Мұхаммед, Оңтүстік Қазақстан облысы «САУТС ОЙЛ» ЖШС президенті С.Сейітжанов, Ақмола облысы «Агрофирма «TNK» ЖШС бас директоры Б.Т.Уәлиев, академик Т.Шарманов, «Қазақстан Халық Банкі» АҚ басқарма төрайымы Ү.Б.Шаяхметова және басқалар марапатталды.
Бір топ белгілі ғалымдар мен мәдениет, білім қайраткерлерінің, өндірістік сала өкілдерінің еңбегі «Парасат» орденімен атап өтілді, олардың арасында «Тұран» университетінің ректоры Р.Алшанов, актер Д.Ахимов, «Ұлттық өнер» ЖШС директоры Т.Н.Бурмистрова, «Қазақстан Алюминийі» АҚ президенті А.Есенжолов, жазушы Қ.Жиенбай, «Камерата Казахстана» классикалық музыка ансамблі» РМКК директоры Г.Мырзабекова, Маңғыстау облысы «Сенек» ЖШС директоры Қ.Наурызмағанбетов, «Еуразиялық құқық қорғау орталығы» ҚҚ президенті Е.Нұрғалиева, Солтүстік Қазақстан облысы «Тайынша-Астық» ЖШС бас директоры А.Б.Рафальский, Сәулетшілер одағының президенті А.Рүстембеков, М.Әуезов атындағы Қазақ мемлекеттік академиялық драма театрының әртістері Қ.Тастанбеков пен Т.Тасыбекова, ақын С.Тұрғынбекұлы бар.
ІІ дәрежелі «Достық» орденіне «Вайнах» Қарағанды облысының шешен-ингуш этномәдени бірлестігі» ҚБ төрағасы У.Джанаев, Астана қаласы «Жастар театры» МКҚК көркемдік жетекшісі Н.Жақыпбай, «Қазақстан Республикасының Ұлттық инженерлік академиясы» РҚБ президенті Б.Жұмағұлов, «Акушерлік, гинекология және перинатология ғылыми орталығы» РМК профессоры Н.Каюпова, «Мемлекеттік республикалық корей музыкалық комедия театры» РМҚК директоры Л.Ни, «С.Асфендияров атындағы Қазақ ұлттық медицина университеті» РМК профессоры К.Ормантаев, әнші Р.Рымбаева, жазушы Р.Сейсенбаев, Моңғолияның «Жерлестер» қазақ қоғамдық ұйымы төрағасының орынбасары С.Тәукейұлы және басқалар ие болды.
«Құрмет» орденімен марапатталғандар қатарында режиссер Р.Әбдірашов, «Л.Гумилев атындағы Еуразиялық ұлттық университеті» РМК профессоры Қ.Алпысбаев, жазушы Ж.Ахмадиев, Шығыс Қазақстан облысы Семей қаласы «№19 жалпы орта білім беру мектебі» ММ директоры Ә.Ахмерова, Алматы қаласы «Аймақтық диагностикалық орталық» РМК рентгенолог-дәрігері М.Байжанов, «Ертіс су жолдары кәсіпорны» РМҚК «Малайсары Тархан» кемесінің ауысым капитаны – механигі А.Н.Бедрин, «Ұлттық ғылыми кардиохирургия орталығы» АҚ басқармасы төрағасының орынбасары М.Бекбосынова, «Қазанғап атындағы Қызылорда музыкалық колледжі» МКҚК директоры К.Ботабаев, Алматы облысы «Дәулет Бекет» ЖШС бас директоры С.Дәулетов, Атырау облысы Елтай ауылдық округінің әкімі Е.Дүйшім, Батыс Қазақстан облысы «Киргенев» ШҚ басшысы Қ.Киргенев, Ақтөбе қаласы «Облыстық Достық Үйі» МКҚК «Достық сазы» халықтық фольклорлық ансамблінің көркемдік жетекшісі Б.Зейнелов, шахматшы Д.Сәдуақасова, Жамбыл облыстық ардагерлер кеңесінің төрағасы Е.Солтыбаев бар.
Өнеркәсіп, көлік, құрылыс, ауыл шаруашылығы және басқа материалдық өндіріс салаларының 72 жұмысшысы мен еңбеккері ІІІ дәрежелі «Еңбек Даңқы» орденінің иегерлері атанды.
«Қазақстанның еңбек сіңірген қайраткері» құрметті атағы ғылым, мәдениет және әлеуметтік саланың 53 көрнекті өкіліне берілді. Қазақстан Республикасының Құрмет грамотасымен 539 адам наградталды.
Әскери және қызметтік борышын үлгілі атқарғаны, заңдылық пен құқықтық тәртіпті қамтамасыз ету, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін әскери қызметшілер мен құқық қорғау органдары өкілдерінің бір тобы І және ІІ дәрежелі «Даңқ» орденімен, І, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ерлігі үшін» медальдарымен марапатталды.
Марапатталғандардың тізімі жергілікті баспасөзде жарияланады.








/// 
Кездесу барысында екі елдің сауда-экономика, инвестиция, отын-энергетика салаларындағы өзара іс-қимылын жандандыру мәселелері талқыланды. Сондай-ақ халықаралық күн тәртібіндегі мейлінше өзекті жайттар  қарастырылды.
Қазақстан Президенті еліміз бен Хорватия арасында достық қатынастар орнағанын атап өтті.
– Мен тиімді екіжақты экономикалық байланыстар орнату үшін Хорватияға бірнеше рет бардым, өйткені біздің елдеріміздің арасында бұған ешқандай кедергі жоқ. Біздің елмен жұмыс істегісі келетін хорват компанияларымен өзара ықпалдастық жөнінде менің тарапымнан тиісті тапсырмалар берілген, – деді Мемлекет басшысы.
З.Миланович Қазақстан-Хорватия ынтымақтастығының қарқыны артып келе жатқанын, бұл өзара қарым-қатынастың негізгі салаларына оң ықпал етіп отырғанын атап өтті. 


///Мемлекет басшысы жиында сөйлеген сөзінде Тұңғыш Президент Нұрсұлтан Назарбаевтың бастамасымен құрылған Берлин еуразиялық клубы өз маңыздылығын дәлелдегенін атап өтті.
– Аталған диалог алаңы Қазақстан мен Германия, Қазақстан мен Еуропа қатынастарының әлеуметтік-саяси және экономикалық мәселелерін кең ауқымда талқылауға зор мүмкіндік береді. Бұл – еліміздің Еуропадағы алғашқы жобасы. Жаһандық тұрақсыздық жағдайында мұндай институттың рөлі арта түседі деп санаймыз, – деді Мемлекет басшысы.
Президенттің пікірінше, соңғы үш жыл ішінде әлемдегі геосаяси, геоэкономикалық ахуал елеулі өзгерістерге ұшырады. Санкциялар мен сауда-саттық шектеулер дәстүрлі дипломатиялық құралдарды жиі алмастыра бастады.  
– Әлемдік экономика елдер мен өңірлердің дамуында диспропорция, технологиялық теңсіздік, қаржы жүйесіндегі әлсіздік сияқты «созылмалы дертке»         тап болуда. Осындай күрделі жағдайда еліміздің сыртқы экономикалық және сауда саясаты ашық, прагмативті және қарапайым. Қазақстан әртүрлі бірлестіктермен, елдермен және компаниялармен өзара тиімді ынтымақтастық орнату үшін ашық болып қала береді, – деді Қасым-Жомарт Тоқаев.
Мемлекет басшысы Қазақстанның сыртқы саясаттағы басымдықтарына тоқталып, Еуропа одағымен қарым-қатынастарға баса мән беретінін айтты.  
– Біз Еуропада болып жатқан оқиғаларды мұқият қадағалап отырамыз, Еуропа көшбасшыларымен тұрақты түрде сындарлы диалог орнаттық. Қазақстан Еуропа одағының Орталық Азия өңіріне қатысты жаңа ұстанымдарына қолдау көрсете береді. Біздің Еуропамен ықпалдастығымыз, негізінен, Германиямен арадағы экономикалық, тарихи, мәдени байланыстар бойынша ерекшеленеді, – деп атап өтті Қасым-Жомарт Тоқаев.
Мемлекет басшысы форум қатысушыларының назарын Қазақстанның қарқынды өсіп келе жатқан инвестициялық әлеуетіне аударды.  
– Біздің көрші елдермен тығыз интеграциямыз іргелес нарықтарға шығуға қолайлы жағдай жасайды. Бүгінде 500 миллионнан астам адам бізбен шекаралас көрші елдерде тұрады. Еуразиялық экономикалық одақ аясында еңбек қозғалысы, қаржылық қызмет көрсету, капитал және сауда секілді төрт еркіндік бойынша басымдыққа ие болғымыз келеді. Орталық Азиядағы жақын көршілерімізбен тығыз ынтымақтастығымызды жалғастыра береміз. Сондықтан Қазақстанда жұмыс істеп жатқан неміс компаниялары үшін қосымша нарыққа шығуға мүмкіндік ашылады, – деді Қасым-Жомарт Тоқаев.
Президенттің айтуынша, Үкімет ауыл шаруашылығына, жаңа технологиялар мен цифрлық қызметтер көрсету салаларына неміс инвестициясын тарту ісіне қолдау көрсетуге әзір.
– Біз «Цифрлық Қазақстан» арнайы мемлекеттік бағдарламасын қабылдадық. Германиядағы Фраунгофер институты осы стратегиялық бағдарламаны әзірлеуге қатысты. Өңіріміздегі барлық стартаптарға қолдау көрсету мақсатында Астана-хаб және ІТ-университет аштық. 3 жылдан кейін еліміздің ІТ саласында дарындылар пулы қалыптасады деп үміттенеміз. Жалпы, біз цифрландыру саласында үкіметтік құрылымдар деңгейінде де, жеке компаниялар деңгейінде де ынтымақтастық орнатуға дайынбыз, – деді Қазақстан Президенті.
Қасым-Жомарт Тоқаев Германияны Қазақстанның стратегиялық серіктесі екенін тағы да атап өтіп, еліміздегі неміс бизнесіне тиісті жағдай жасайтынын айтты.
– Біз сіздерге барынша жеңілдіктер жасауға дайынбыз. Соның ішінде арнайы экономикалық аймақтарда салықтан босату, инфрақұрылым ұсыну және басқа да жеңілдіктер бар. Мен «Қазақинвест» пен Қазақстанның тікелей инвестициялар қорына Германия инвесторларымен ынтымақтастық жасайтын арнайы офис ашу жөнінде тапсырма бердім, – деді Мемлекет басшысы.
Германия бизнесінің еліміздегі жобаларын іске асыруға «Бәйтерек» холдингі мен Қазақстан даму банкі қолдау көрсететін болады.
– Бұл еліміздің инвестициялық жүйесі үшін жаңа шара болып саналады. Біз бұған дейін ешқандай елге мұндай жағдай жасаған емеспіз. Осы бастама дұрыс ұйымдастырылған жағдайда Үкімет пен инвесторлар мұны тиімді жұмыс істейтін тетікке айналдырады деп  сенемін, – деді Қасым-Жомарт Тоқаев.
Берлиндегі АХІСА конгресс-орталығында өткен іс-шараға ГФР үкіметінің жоғары лауазымды қызметкерлері, сарапшылар, журналистер және неміс бизнесінің 250-ден астам өкілі қатысты.
 











///Қазақстан Президенті ҚХР Төрағасы Си Цзиньпинге коронавирустың таралуына байланысты хат жолдады.
Қасым-Жомарт Тоқаев ҚХР Төрағасына қауіпті вирусты тоқтату және жою жөніндегі Қытай басшылығының шешімдері мен іс-қимылдарын жоғары бағалай отырып, Қазақстан Үкіметінің Қытайға қажет болған жағдайда жан-жақты гуманитарлық көмек көрсетуге әзір екені туралы шешімін жеткізді.  
Сондай-ақ Президент коронавирустың Қазақстан аумағында тарап кетпеуі үшін Үкіметтің қабылдап жатқан іс-шаралары туралы хабарлады.   
///Мемлекет басшысы Еуразия экономикалық комиссия Алқасының жаңа төрағасы Михаил Мясниковичті қабылдады.
Тараптар Еуразиялық экономикалық одақтың қазіргі жағдайы мен оның даму перспективалары жайында, оның ішінде Қазақстанмен одақ арасындағы ықпалдастық туралы сөйлесті.
Қасым-Жомарт Тоқаев Михаил Мясниковичті жаңа қызметімен құттықтап, ол жетекшілік ететін Комиссия еуразиялық интеграцияны одан әрі тереңдетуде үлкен үлес қосатынына сенім білдірді.
– Еуразиялық экономикалық одақ шеңберіндегі маңызды орган саналатын ұйымның жұмысын жетілдіруде Беларусь Үкіметі мен Парламентінің жетекшісі, Ғылым академиясының президенті болған мол тәжірибеңізді, біліміңіз бен құзыретіңізді пайдаланатыныңызға еш күмәнданбаймыз, – деді Қазақстан Президенті.
Қасым-Жомарт Тоқаев Қазақстанның Тұңғыш Президенті – Елбасы Нұрсұлтан Назарбаевтың ұсынысымен Еуразиялық экономикалық одақ құру жөніндегі Келісімнің осыдан 5 жыл бұрын Елордада жүзеге асқанын атап өтті.
– Одақ өз дамуында үлкен жолды артта қалдырды. Әрине, оны даңғыл жол дей алмаймыз. Сондықтан жетістік те, кемшілік те болады. Дегенмен Еуразиялық экономикалық одақ өз міндетін ақтады деп есептейміз. Одаққа мүше мемлекеттердің ерік-жігеріне қарай аталған ұйым алдағы уақытта да дами береді, – деді Мемлекет басшысы.
Михаил Мясникович өзінің кандидатурасы Еуразиялық экономикалық комиссиясы төрағалығына ұсынылғанда Президенттің көрсеткен қолдауы мен сеніміне алғыс айтты. Сондай-ақ осы қызметте атқаратын жұмысының жоспарымен бөлісті.


/// 
Қазақстан Республикасы Президентінің Баспасөз қызметі Мемлекет басшысының 2015 жылғы БАҚ саласындағы сыйлықтары мен гранттарын алу, сондай-ақ Алғысын жариялау үшін ұсынымдар қабылдауды жалғастырады.
Ақшалай сыйлықтардың көлемі – 2 миллион 200 мың теңге, грант көлемі – 1 миллион 764 мың теңге.
 
Ұсыным беру ережесін мына жерден қараңыз. 
///Мемлекеттер басшылары әңгімелесу барысында екі жақты ынтымақтастықтың қазіргі ахуалы мен перспективаларын талқылады.
Көшбасшылар күн тәртібіндегі өңірлік мәселелер, сондай-ақ Еуразия экономикалық одағы мен ТМД аясындағы алдағы кездесулер жөнінде пікір алмасты.
///Нұрсұлтан Назарбаев белгілі режиссермен отандық киноның қазіргі ахуалы туралы әңгімелесті.
Қазақстан Президенті біртұтас ұлттың қалыптасуы, тәуелсіз республикамыздың жаңа елордасының салынуы туралы тақырыптар жаңа кинотуындылар түсіру үшін маңызды екенін атап өтті.
Елбасы тарихи сәттерді түсіруге қатысты көзқарасын білдіріп, отандық кинематографияның келешектегі дамуы туралы ойларын ортаға салды.
А.Сатаев Мемлекет басшысына өзінің кино саласындағы жұмыс жоспарлары жөнінде айтты.
Елбасы кездесу соңында режиссерге шығармашылық жетістік пен табыс тіледі.

///
	 

	Мемлекет басшысы барлық қазақстандықтардың және жеке өз атынан спортшыларды құттықтап,  олар біздің құраманың спорттағы жеңістерінен мақтаныш сезіміне бөленетін миллиондаған отандастарымыздың үмітін ақтағанын айтты.

	«Азия құрлығының 45 елінің спортшыларымен болған қызу бәсекеде сіздер аса табандылық, шеберлік және жеңіске деген зор ерік-жігер көрсетіп, 84 медаль, соның ішінде 28 алтын медаль жеңіп алдыңыздар. Бұл – Қазақстанның жазғы Азия ойындарына қатысу тарихындағы ең үздік нәтиже, жаңа рекорд», - делінген құттықтауда.

	Қазақстан Президенті сондай-ақ біздің құраманың табысы Рио-де-Жанейрода өтетін ХХХІ Олимпиада ойындарындағы болашақ жеңістерімізге жолашар болатынын атап өткен.

	Соңында Мемлекет басшысы спортшыларға денсаулық және әрі қарай да жеңістер тіледі.
/// 
Кездесуге сондай-ақ Ішкі істер министрінің орынбасары Е.Тұрғымбаев, Денсаулық сақтау және әлеуметтік даму вице-министрі Б.Нұрымбетов қатысты.
Г.Әбдіқалықова Б.Дойлды және БҰҰ босқындар істері жөніндегі Жоғарғы Комиссары басқармасының (БЖКБ) ұжымын Қазақстандағы қызметінің 20 жылдығымен құттықтады. Мемлекеттік хатшы БҰҰ БЖКБ қызметін босқындардың құқықтарын қорғау мен сақтау саласындағы БҰҰ құндылықтары мен мақсаттарын ғаламдық, өңірлік және ұлттық деңгейде қорғайтын жетекші xалықаралық агенттік ретінде жоғары бағалады. Сондай-ақ Қазақстан Республикасы мен БҰҰ БЖКБ арасындағы босқындардың құқықтарын қорғау жөніндегі өзара іс-қимыл көптеген аспектілер бойынша жоғары деңгейде екені айтылды.     
Мемлекеттік хатшы Қазақстан қоныс аударған адамдар үшін тұрақтайтын әрі транзиттік ел болып табылатынын атап өтті. Осыған орай, БЖКБ-мен арадағы ынтымақтастық біздің сыртқы саясатымыздағы басымдықтардың бірі болып отыр. Халықаралық және өңірлік ахуалдар шиеленіскен қазіргідей жағдайда Орталық Азиядағы ықтимал қауіп-қатерлерге қарсы ілкімді шаралар іздестіру бағытында бірлесіп жұмыс істеу қажет. Сонымен бірге, заңды еңбек көші-қонымен қатар, заңсыз көші-қонға және босқын мәртебесін теріс пайдалануға қарсы күрес те өзекті сипат алып келеді.      
Кездесу барысында Алматыда БҰҰ Хабын ашу мәселесі де талқыланды. Оның қызметі өңірдегі босқындар құқығын қорғау жөніндегі күш-жігерді шоғырландыруға, сондай-ақ көші-қон саласындағы қазақстандық мамандарды даярлау және біліктілігін арттыру ісіне ықпал ететін болады.  
Қазақстан мен БҰҰ агенттіктерінің өзара ықпалдастығын күшейту аясында  Орталық Азия мен Ауғанстанның көптеген әлеуметтік-экономикалық, гуманитарлық және басқа да мәселелерін шешу ісіне қоныс аударушылар мен көші-қон ағынын азайтуға ықпал ете отырып септігін тигізетін KazAid агенттігін құру мәселесі қозғалды. 
/// 
Кездесу барысында сауда-экономикалық, инвестициялық және мәдени-гуманитарлық салалардағы екіжақты қарым-қатынас мәселелері талқыланды. Екі ел көшбасшылары халықаралық күн тәртібіне де қатысты пікір алмасты.
Мемлекет басшысы Қазақстанның Сербия Республикасымен сындарлы қарым-қатынасты дамытуға мүдделі екенін атап өтті.
Қарым-қатынастарымызға тың серпін бере аламыз деп санаймын. Бүгін бизнес-форум өтеді, онда елдеріміздің іскер топтары өзара тығыз байланыстарды жолға қоя алады, – деді Нұрсұлтан Назарбаев.
Т.Николич Қазақстанға шақырғаны үшін Нұрсұлтан Назарбаевқа алғыс білдірді және Астананың ауқымды даму қарқыны өзін тәнті еткенін айтты.
Сербия Президенті сондай-ақ Қазақстан халқын «Астана» футбол клубының УЕФА чемпиондар лигасының топтық кезеңіне өтуіне байланысты құттықтады.
Кездесу соңында Т.Николич Нұрсұлтан Назарбаевқа Сербия Республикасының Орденін тапсырды.
Мен бұл орденмен Сізді елдеріміздің арасындағы қарым-қатынасты нығайтуға қосқан үлесіңіз үшін ғана емес, өз халқыңызға жасап жатқан игіліктеріңіз үшін және Қазақстанның халықаралық құқық қағидаттарын сақтаудағы табандылығы үшін марапаттап отырмын. Сіз – әлемдік ауқымдағы, сирек санаттағы көшбасшысыз, – деді Сербия Президенті. 



///
	 

	«Оғызхан» сарайындағы ресми қарсы алу рәсімінен кейін Мемлекет басшылары шағын құрамда келіссөздер өткізді.

	Кездесу барысында екі елдің саяси, сауда-экономикалық және мәдени-гуманитарлық ынтымақтастығының даму болашағы мен халықаралық күн тәртібіндегі өзекті мәселелер талқыланды. 

	Нұрсұлтан Назарбаев Қазақстан мен Түрікменстанның ежелден қалыптасқан тарихи және мәдени байланыстардан бастау алатын екіжақты қарым-қатынастары дәстүрлі достық сипатта екендігін атап өтті.  

	Мемлекет басшысы бүгінгі жағдайда «Қазақстан-Түрікменстан-Иран» теміржолы екі елдің экономикалық серіктестігіне елеулі серпін беретінін айтты.

	– Парсы шығанағына қарай теміржол төселуіне байланысты осы жылы тауар айналымы 38% өсті. Бұрын мұндай болған емес. Ынтымақтастыққа қажетті резервтер көп, оларды халықтарымыздың игілігіне пайдаланған жөн, – деді Қазақстан Президенті.

	Елбасы Қазақстан мен Түрікменстанның көліктік-транзиттік әлеуетін дамытуды қамти отырып, екіжақты ынтымақтастықтың барлық жағы бойынша өзара іс-қимылды ұлғайту керектігіне тоқталды.

	– Біз сауда, саяси және мәдени байланыстардың деңгейін көтеру үшін бар күш-жігерді жұмылдыруға тиіспіз деп санаймын. Қазақстан Түрікменстан үшін газ құбырының ғана емес, теміржолдың да транзиттік бағыты болып саналады, – деді Нұрсұлтан Назарбаев.

	Қазақстан Президенті екі мемлекеттің халықаралық мәселелердегі өзара түсіністігі мен ұстанымдарының ұқсастығына да назар аударды.

	Өз кезегінде Гурбангулы Бердымұхамедов Қазақстан Президенті Нұрсұлтан Назарбаевтың Түрікменстанға сапары өзара байланыстарды барлық жағынан кеңейту тұрғысында маңызды екенін атап өтті.  

	– Біз Сіздің сапарыңызға зор мән береміз және ол Түрікменстан мен Қазақстан арасындағы мемлекетаралық диалогқа жақсы серпін беретініне сенімдіміз, – деді Г.Бердымұхамедов.




///Мемлекет басшысы видеоконференция форматында өткен Шанхай ынтымақтастық ұйымына мүше мемлекеттер басшылары Кеңесінің отырысына қатысты.
Қасым-Жомарт Тоқаев саммитті ұйымдастырғаны үшін Ресей Федерациясының Президенті Владимир Путинге ризашылығын білдірді және Тәжікстан Президенті Эмомали Рахмонды жуырда өткен президент сайлауындағы жеңісімен құттықтады.
Қазақстан Президенті Шанхай ынтымақтастық ұйымы құрылғаннан бергі 20 жыл ішінде ауқымды жұмыстар атқарғанын және ең табысты халықаралық ұйымға айналғанын атап өтті. Ұйым құқықтық жағынан ғаламшардағы аумақтың төрттен бірін, Жер бетіндегі халықтың 40 пайызын және әлемдегі ішкі жалпы өнімнің үштен бірін қамтитын кеңістікте ынтымақтастық пен өзара сенімнің тиімді құралы ретінде бағаланады. Бірақ коронавирус пандемиясы әлемдік қоғамдастық үшін қатаң сынақ болып отыр. БҰҰ-ның деректеріне сәйкес әлемдік экономиканың құлдырауы 2020 жылдың қорытындысы бойынша 4,4 пайызға жетеді, халықаралық туризм деңгейі 70 пайызға төмендейді және тікелей инвестиция тарту көлемі 40 пайызға дейін құлдырайды.
 – Мұндай жағдайда «Азаматтарымыздың мүддесі жолында Шанхай ынтымақтастық ұйымын күрделі жағдайға қалай бейімдейміз?» деген секілді өзекті мәселелерді шешудің тиімді жолдарын табуға тиіспіз. «Шанхай рухы», сондай-ақ, қазіргі сын-қатерлерге бірлесіп ұтымды жауап іздеудегі мол тәжірибе, түптеп келгенде, осы ауқымды міндетті шешуге мүмкіндік береді. Қазақстан ортақ күш-жігердің «Бәрі де адам үшін» деген ізгі мақсатқа қол жеткізуге бағытталғанын аса маңызды санайды. Осы ретте «ұжымдық иммунитетіміздің» күшеюін пандемия мен басқа да жаһандық сын-қатерлерге қарсы қоюдың кепілі деп білемін, – деді Қасым-Жомарт Тоқаев.
Мемлекет басшысының пікірінше, Шанхай ынтымақтастық ұйымы пандемияның теріс салдарын жою жөніндегі күш-жігерді үйлестіру тұрғысынан өз деңгейінің жоғары екенін көрсетті.
– «Дос қиындықта сыналады» деген барлық халық үшін түсінікті мақал осы ауыр індет ушыққан кездегі Шанхай ынтымақтастық ұйымына мүше мемлекеттердің ынтымақтастық рухын дәл айғақтайды. Өзара гуманитарлық көмек пен эпидемиолог мамандардың жіберілуі елдеріміздегі ахуалды тұрақтандыруға септігін тигізді. Қазақстан жаһандық проблема кезіндегі белсенді әрі жемісті ынтымақтастығы үшін тиісті мемлекеттерге, соның ішінде, Ресей мен Қытайға ризашылығын білдіреді, – деді Президент.
Қасым-Жомарт Тоқаев бүгінгі жиында Эпидемия қаупіне қарсы күрес жөніндегі бірлескен іс-қимылдардың кешенді жоспарының  бекітілуін жоғары балалады, сондай-ақ, Дүниежүзілік денсаулық сақтау ұйымы аясында Аурулар мен биоқауіпсіздікті бақылау жөніндегі өңірлік орталықтар желісін құру туралы Қазақстан бастамасының маңызды екенін атап өтті.
– Әлемдегі құбылмалы жағдай «үш зұлымдық» – сепаратизм, терроризм және экстремизмнің күшеюіне алып келді. Терроризмге, сепаратизмге және экстремизмге, соның ішінде, Интернет желілеріндегі  қарсы күресте Шанхай ынтымақтастық ұйымына мүше мемлекеттердің ынтымақтастығы жөніндегі бағдарламаның белсенді жүзеге асырылуы біздің ұйымның өршіп келе жатқан қауіп-қатерге беретін тиісті жауабы болар еді. Қоғамдық және экономикалық өмірдегі көптеген саланың онлайн кеңістікке көшуі киберқауіпсіздік мәселесін өзекті ете түседі. Сондықтан Шанхай ынтымақтастық ұйымының Террорға қарсы өңірлік құрылым базасында Ақпараттық қауіпсіздік орталығын жедел құру қажет деп санаймыз, – деді Мемлекет басшысы.
Шанхай ынтымақтастық ұйымы үшін Ауғанстанды қайта қалпына келтіру мәселесі өзекті болып табылады. Қазақстан Ауғанстанды әлеуметтік-экономикалық тұрғыдан оңалту үшін «ШЫҰ–Ауғанстан» байланыс тобы аясындағы ынтымақтастықты жалғастыруға дайын. Бүгінде «үш зұлымдықты» күш қолдану арқылы жеңу мүмкін емес екені айқын болды. Терроризмге, экстремизмге, сепаратизмге және рухани құндылықтардың құнсыздануына қарсы күресте халықтардың  жасампаздық әлеуетін жұмылдыру үшін ШЫҰ-на мүше мемлекеттердің бірегей мәдени мұрасын дамыту маңызды. Қазақстан Президенті Шанхай ынтымақтастық ұйымы үшін келесі жылды – ШЫҰ-ның Мәдениет жылы деп жариялағанын қолдады.
– Протекционизмнің күшеюі және тауар тасымалдауға қатысты халықаралық тізбектің үзілуі Ұйымымыздың экономикалық әлеуетін жедел айқындау қажеттігін көрсетіп отыр. ШЫҰ-ның 2025 жылға дейінгі даму стратегиясын жүзеге асыру жөніндегі іс-қимылдар жоспарының бекітілуі өзара сауда-саттықты қалпына келтіруге және арттыруға септігін тигізеді деп үміттенеміз. Аталған міндеттің шешілуі жобалық іс-әрекеттердің қаржыландырылу тетігін қалыптастыру жөніндегі келіссөздерді тездетуді талап етеді. Өзара есеп айырысуда ұлттық валюталардың рөлін біртіндеп арттыру, сондай-ақ, Еуразиялық қаржыландыру, кеңес беру механизмін қалыптастыру жөніндегі Жол картасы сияқты шаралардың қабылдануы бұл жұмысқа тың серпін берер еді, – деді Қасым-Жомарт Тоқаев.
Мемлекет басшысы Қазақстан тарапының Биологиялық қауіпсіздік жөніндегі халықаралық агенттік құру туралы ұсынысын тағы бір мәрте еске салып, Технопарктер пулы жөніндегі тұжырымдамасын келісу жұмыстарын жеделдету керек екенін айтты. Сонымен қатар Цифрлық дәуір кезеңіндегі шалғай және ауылдық аймақтарды дамыту жөніндегі ынтымақтастық тұжырымдамасына қол қойылғанын құптады. Президент өз сөзінде елдеріміз арасындағы сауда-саттықты кеңейту мен Шанхай ынтымақтастық ұйымына мүше және бақылаушы мемлекеттердің инфрақұрылымдық дамуының ұлттық бағдарламаларының синергиясын қамтамасыз ету үшін өзара көлік-логистикалық іс-қимылды нығайту қажеттігін атап өтті.
Қасым-Жомарт Тоқаев «Бір белдеу, бір жол» мегажобасының дамуы ортақ күш-жігерді біріктіретініне сенімді. Қазақстан инфрақұрылымдық және логистикалық жобаларды бірлесіп атқару мақсатында қажетті шараның барлығын қабылдайды. Бұл біздің экономикамыз үшін пайдалы болмақ. Сондай-ақ, Президенттің пікірінше, экология мәселелерін де назардан тыс қалдыруға болмайды.
– Біз экологиялық проблемаларды және оның мемлекеттеріміздің әлеуметтік-экономикалық дамуы барысындағы теріс салдарын назарда ұстауға міндеттіміз. Сондықтан Шанхай ынтымақтастық ұйымына мүше мемлекеттердің тиісті ведомстволары аталған проблема бойынша өзара іс-әрекетін күшейтуі аса маңызды. Шанхай ынтымақтастық ұйымының Экологиялық проблемаларының реестрін жасау бұл бағыттағы жұмыстардың жай-күйін тұтас көруге мүмкіндік берер еді. Бұл – шұғыл ұжымдық шешімді талап ететін мәселе, – деді Мемлекет басшысы.
Биылғы жыл Екінші дүниежүзілік соғыстың аяқталғанына және БҰҰ-ның құрылғанына 75 жыл аясында өтіп жатыр. Келесі жылы Шанхай ынтымақтастық ұйымына 20 жыл толады. Президент осынау тарихи кезеңдерді өңірлік және жаһандық проблемаларды шешу үшін таптырмас тәсіл ретінде қолданудың айрықша маңызды екеніне сенімді. Сыртқы ашықтық пен Халықаралық әріптестік аясын кеңейтуге ұмтылу – ұйым тиімділігінің кепілі. Сондықтан Қазақстан Шанхай ынтымақтастық ұйымының өзге де халықаралық ұйымдармен ынтымақтастық туралы меморандумдарға қол қою туралы шешімін құптайды.
– Шанхай ынтымақтастық ұйымының мерейтойы – бұл оның елеулі жетістіктерін атап өтуге ғана емес, сондай-ақ, осал тұстарымызды анықтап, «әттеген-ай» дейтін жерлерімізді ой елегінен өткізіп, одан пайдалы сабақ алу үшін жақсы мүмкіндік. Сондықтан хатшылыққа ұйымның тетіктері мен органдарының қызметін жетілдіру жөнінде нақты ұсыныстар енгізе отырып, Шанхай ынтымақтастық ұйымының жұмысына жан-жақты талдау дайындауды тапсыруды ұсынамын. Біздің халықтарымыз Шанхай ынтымақтастық ұйымына үлкен үміт артады. Олар біздің Ұйым шеңберінде ымыраласу және өзара мүдделерді ескеру негізінде жемісті ынтымақтастық орнатып, сол арқылы бүгінгі сынақтар мен алдағы сын-қатерлерге абыроймен төтеп беріп, азаматтарымыздың әл-ауқатын жақсартуға мүмкіндік болады деп санайды, – деді Қасым-Жомарт Тоқаев.
Қазақстан Президенті сөзінің соңында Шанхай ынтымақтастық ұйымына мүше мемлекеттердің көшбасшыларын ортақ міндеттерді шешу және «Шанхай рухын» нығайту жолында бірігуге шақырды.
 
***
Саммит қорытындысы бойынша төмендегідей құжаттар қабылданып, қол қойылды:
1.      Шанхай ынтымақтастық ұйымына мүше мемлекеттер басшылары Кеңесінің Мәскеу декларациясы.
2.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымының 2025 жылға дейінгі даму стратегиясын жүзеге асырудың 2021-2025 жылдар аралығындағы іс-қимыл жоспарын бекіту туралы шешімі.
3.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымына мүше мемлекеттердің цифрлық дәуір кезіндегі шалғай және ауылдық аймақтарды дамыту жөніндегі Тұжырымдамасының шешімі.
4.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымына мүше мемлекеттер аймағындағы эпидемиялық қауіп-қатерге қарсы іс-қимылдың бірлескен кешенді жоспары.
5.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы хатшылығымен және Біріккен Ұлттар Ұйымының Азия-Тынық мұхиты аймағы үшін экономикалық және әлеуметтік комиссиясы хатшылығымен өзара түсіністік жөніндегі меморандумына қол қою туралы шешімі.
6.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы хатшылығымен және Еуразия экономикалық комиссиясымен өзара түсіністік жөніндегі меморандумына қол қою туралы шешімі.
7.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы хатшылығымен және Дүниежүзілік денсаулық сақтау ұйымымен өзара түсіністік жөніндегі меморандумына қол қою туралы шешімі.
8.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымының Мәдени интеграциялық орталығы туралы шешімі.
9.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы Бас хатшысының Шанхай ынтымақтастық ұйымының өткен жылғы қызметі жөніндегі баяндамасы туралы шешімі.
10.    Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымының Аймақтық антитеррористік құрылымының 2019 жылғы қызметі жөніндегі Шанхай ынтымақтастық ұйымының Аймақтық антитеррористік құрылымы кеңесінің баяндамасы туралы шешімі.
11.    Шанхай ынтымақтастық ұйымына мүше мемлекеттер басшылары Кеңесінің Екінші дүниежүзілік соғыстағы Жеңістің 75 жылдығына байланысты мәлімдемесі.
12.    Шанхай ынтымақтастық ұйымына мүше мемлекеттер басшылары Кеңесінің террористік, сепаратистік және экстремистік идеологияны, оның ішінде, Интернет жүйесінде таратуға қарсы іс-қимыл туралы мәлімдемесі.
13.    Шанхай ынтымақтастық ұйымына мүше мемлекеттер басшылары Кеңесінің халықаралық ақпараттық қауіпсіздікті қамтамасыз ету саласындағы ынтымақтастық туралы мәлімдемесі.
14.    Шанхай ынтымақтастық ұйымына мүше мемлекеттер басшылары Кеңесінің есірткі қаупіне қарсы іс-қимыл туралы мәлімдемесі.
15.    Шанхай ынтымақтастық ұйымына мүше мемлекеттер басшылары Кеңесінің жаңа коронавирус инфекциясына қарсы бірлескен іс-қимыл туралы мәлімдемесі.
16.    Шанхай ынтымақтастық ұйымына мүше мемлекеттер басшылары Кеңесінің цифрлық экономика саласындағы ынтымақтастық туралы мәлімдемесі.






/// 
Мемлекет басшысының атына еңбек ұжымдарынан, белгілі спортшылардан, денсаулық сақтау саласы қызметкерлерінен, сондай-ақ елдің түрлі өңірлеріндегі тұрғындардан Нұрсұлтан Назарбаевтың алдағы президенттік сайлауға қатысуын өтінген хаттар легі әлі жалғасуда.
«Қазатомөнеркәсіп» ҰАК» АҚ мыңдаған адамдық ұжымы Мемлекет басшысы таңдаған бағытты қолдайтынын мәлімдей отырып, Қазақстанның әлемдегі дамыған 30 елдің қатарына енуі жөніндегі стратегиялық мақсатқа жету үшін бар күштерін жұмылдыратынына сендірген.
«Біз бақ-берекемізді және болашағымызды Сіздің есіміңізбен ғана байланыстырамыз. Сондықтан Сіздің кандидатураңыздың Қазақстан Республикасы Президенті лауазымына ұсынылғанын қалаймыз», – делінген хатта.
Алматы қаласынан «Белкамит» машина жасау зауытының жұмысшылары еліміздің барша тұрғындарымен бірге Мемлекет басшысының тұрақты экономикалық дамуды қамтамасыз еткен дана саясатына куә болып отырғанын айтады.
«Біз президенттік сайлау өткізу мәселесін толық қолдаймыз. Көреген әрі әділ саясаткер ретінде Сіз ғана елді бұдан әрі де дұрыс бағытта алып жүре аласыз», – деп жазады авторлар.
«Қазақтелеком» АҚ Атырау облыстық телекоммуникациялар дирекциясының мың жарым адамдық ұжымы да Нұрсұлтан Назарбаевтың президенттік сайлауға түскенін қалайтынын жеткізген.
«Еліміздің барлық жетістіктері, Қазақстанның әлемдік қоғамдастыққа танылуы, мемлекеттегі осынау күрделі кезеңдегі тұрақтылық Сіздің атыңызбен байланысты. Біз мемлекеттің басында Сіз секілді беделді көшбасшы тұруы тиіс деп санаймыз. Біз Сізге сенеміз», – делінген хатта.
Қостанай облысынан «Светлый Жарколь» ЖШС жұмысшылары Қазақстан Президентінің басшылығымен еліміз келісім мен гүлдену жолында келе жатқанын айтады.
«Барлық қазақстандықтар сияқты біз де Сіздің кандидатураңыздың президенттік сайлауда ұсынылғанын қалаймыз. Жоспарланған мақсаттың бәрі Сізбен бірге болғанда ғана жүзеге асатынына сенімдіміз», – деп жазады авторлар.
Қызылорда қаласынан «Жан-АрайЖем» ЖШС ұжымның мүшелері елде президенттік сайлау өткізу туралы шешімді қолдайды.
«Әлемдік экономикадағы түйткілдерді еңсеру үшін елде «Нұрлы жол» және индустриялық-инновациялық дамудың екінші бесжылдығы секілді бағдарламалар жүзеге асырылуда. Оларды табысты жүзеге асыру үшін Сіздің тікелей қатысқаныңыз қажет», – делінген хатта.
Қостанай облысынан К.Маркс атындағы ЖШС жұмысшылары Еуразиялық экономикалық одақтың жұмысын бастауына байланысты ауыл шаруашылығы өнімін өндірушілер кедергілердің азайып, мүмкіндіктердің ұлғайғанын сезініп отырғанын айтады.
«Отанымыздың ұлы болашағы туралы армандай отырып, күрделі кезеңде Сіз уақыт жүктеген жауапкершілікті мойынға алдыңыз және халықты жетістіктер мен табыстар жолына бастадыңыз. Бұл бізге Сіздің кандидатураңыздың Қазақстан Республикасы Президентінің сайлауына ұсынылуын өтінуге құқық береді, – деп жазады авторлар.
Президенттік сайлау өткізу шешімін қолдап, сайлауға Нұрсұлтан Назарбаевтың қатысуын өтінген хаттар елдің белгілі спортшыларынан да келді. Мәселен, Қазақстан ауыр атлетика федерациясының мүшелері, олимпиада чемпиондары И.Ильин, З.Чиншанло, М.Манеза, С.Подобедова қазақстандық спорттың халықаралық аренадағы жеңістері елдегі экономикалық тұрақтылықтың және этносаралық келісімнің жемісі екенін атап өткен.
«Әлемдегі ахуал біздің республикамызға қуатты әрі беделді көшбасшыны қажет ететін жағдай туғызып отыр. Сізден алдағы Қазақстан Республикасы Президентінің сайлауына қатысуды сұраймыз. Сіз ел мен халықты барлық сынақтардан алып өтетініңізге, Қазақстан Сіздің басшылығыңызбен орнықты дамуын жалғастыратынына сенімдіміз», –делінген хатта.
Қызылорда облысының «Ана мен бала» орталығының ұжымы да денсаулық сақтау саласын дамытуға көңіл бөлініп отырғаны үшін алғыс айтып, соның арқасында өңір тұрғындары білікті медициналық көмек алатынына тоқталған.  Авторлар елді дамытуға бағытталған міндеттерді одан әрі жүзеге асыру үшін Нұрсұлтан Назарбаевтың президенттік сайлауға қатысуы маңызды екенін атап өткен.
Елдің жекелеген азаматтарынан да көптеген хаттар келіп түсуде. Мәселен, Орал қаласынан «Зерде-Память» корпоративтік қорының төрағасы Қ.Төлебаев күрделі геосаяси және экономикалық жағдайда мемлекетімізді басқару Нұрсұлтан Назарбаев сияқты көреген әрі дана саясаткердің ғана қолынан келетінін айтқан.
«Сіздің Президенттік сайлауға түсуіңізді сұраймын, өйткені халық Сізді толық қолдайды», – деп жазады автор.
Оңтүстік Қазақстан облысы Ынтымақ ауылынан хат жазған Тыл және еңбек ардагері Ө.Ақназаров президенттік сайлау өткізу туралы шешімге қолдау білдіріп, Нұрсұлтан Назарбаевтың кандидатурасының ұсынылуын сұрайды және оған дауыс беретінін айтады.
Шығыс Қазақстан облысы Қалбатау ауылынан ардагер М.Мұқашев республикамыз Елбасының басшылығымен зор табыстарға жетіп, әлемде танымал болғанына тоқталған. Осыған орай автор Нұрсұлтан Назарбаевтың алдағы сайлауға түсуін өтінген.
Қарағанды қаласының тұрғыны, зейнеткер Р.Будник Мемлекет басшысына барлық қазақстандықтардың әл-ауқатын арттыруға бағытталған жемісті қызметі үшін алғыс айтып, Елбасы президенттік сайлауға қатысса екен деген тілегін жолдаған.
Қостанай облысы Матросов ауылынан хат жазған Д.Ахметжанов та Мемлекет басшысы алдағы президенттік сайлауға түссе деген тілегін айтып, оның жеңіске жететініне сенім білдірген.
Алматы қаласының тұрғыны Р.Смакова да Нұрсұлтан Назарбаевтың президенттік сайлауға қатысқанын қалайтынын, оның кандидатурасына дауыс беру арқылы еліміз әлемдік дағдарыстан қорғалуын қамтамасыз ететінін атап өткен.
Қазақстан Республикасы Президентінің кезектен тыс сайлауын  тағайындауға байланысты келіп жатқан хаттар легі жалғасуда.
///Нұрсұлтан Назарбаев белгілі режиссермен отандық киноның қазіргі ахуалы туралы әңгімелесті.
Қазақстан Президенті біртұтас ұлттың қалыптасуы, тәуелсіз республикамыздың жаңа елордасының салынуы туралы тақырыптар жаңа кинотуындылар түсіру үшін маңызды екенін атап өтті.
Елбасы тарихи сәттерді түсіруге қатысты көзқарасын білдіріп, отандық кинематографияның келешектегі дамуы туралы ойларын ортаға салды.
А.Сатаев Мемлекет басшысына өзінің кино саласындағы жұмыс жоспарлары жөнінде айтты.
Елбасы кездесу соңында режиссерге шығармашылық жетістік пен табыс тіледі.

///Кездесу кезінде Ғалымжан Пірматов Мемлекет басшысына уран өндіруші компанияның 2019 жылғы жұмысының негізгі қорытындылары және оны дамытуға арналған алдағы жоспарлары туралы баяндады.
«Қазатомөнеркәсіп» ҰАК» акционерлік қоғамының басқарма төрағасы ұжымдық басқару, еңбекті және қоршаған ортаны қорғау мәселелері компания жұмысының басым бағыты екенін атап өтті.
Сонымен қатар Қасым-Жомарт Тоқаевқа компания өзінің өндірістік және қаржылық мақсаттарын табысты жүзеге асыруының арқасында әлемде уран сату бойынша қатарынан екінші жыл көшбасшылық орнын сақтап қалғаны жайында мәлімет берілді.

///Кездесуде Мемлекет басшысына «Қазақстанның үшінші жаңғыруы: жаһандық бәсекеге қабілеттілік» атты жолдауда еліміздің қаржы және фискалдық жүйесінің алдына қойылған міндеттердің іске асырылу барысы туралы мәлімделді.
Нұрсұлтан Назарбаев елдің экономикалық даму деңгейін арттырудың маңыздылығын атап өтіп, негізгі үш міндеттің орындалуына баса назар аударды.
– Біріншіден, тиісті тетіктер қалыптастыру арқылы бюджет кірісін арттыру керек. Қажет болған жағдайда, шетелдік тәжірибе зерттелуге тиіс. Екіншіден, мемлекеттік шығыстарды азайту керек. Үшіншіден, бөлінген бюджетті тиімді пайдаланған жөн. Мемлекет үшін Қаржы министрі қызметінің тиімділігі оның осы функцияларды қалай атқаратынына тікелей байланысты, – деді Қазақстан Президенті.
Мемлекет басшысы экономикалық өсімнің төмендеуі мен кірістердің азаюы байқалған жағдайда Қаржы министрлігінің бюджетті толықтырудың қосымша тетіктерін қалыптастырып, мемлекеттік қарыздың қауіпсіз параметрлерін қамтамасыз етуге тиістігін атап өтті.
– Негізінен, экономикадағы өсім Ұлттық қордың қаржысы есебінен қамтамасыз етілуде. Көптеген ұйымдар одан әрі игеру үшін қашан қаржы бөледі екен деп, қол жайып қарап отырады. Қаржы министрлігі бұл үдерісті шектеп, бақылауда ұстауға тиіс. Біз Ұлттық қорды ұлғайтуымыз қажет, – деп тапсырма берді Нұрсұлтан Назарбаев.
Сондай-ақ, Б.Сұлтанов Мемлекет басшысына қаржылық тұрақтылықты сақтау, әлеуметтік міндеттемелерді орындау, тексерістерді қысқарту және кәсіпкерлік секторға түсетін ауыртпалықты азайту, мемлекеттік сатып алулар жүйесін жетілдіру, мемлекеттік аудит жүйесіне алдын алу шараларын енгізу жөнінде ведомство тарапынан жасалып жатқан қадамдар туралы баяндады.


///Кездесуге Қазақстан Республикасының Қорғаныс министрі С.Жасұзақов, Қытай Халық Республикасының Қорғаныс министрі Чан Ваньцюань, Ресей Федерациясының Қорғаныс министрі С.Шойгу, Тәжікстан Республикасының Қорғаныс министрі М.Шерали, Өзбекстан Республикасының Қорғаныс министрі К.Бердиев, Қырғыз Республикасы Бас штабының бастығы Р.Дуйшенбиев, Шанхай ынтымақтастық ұйымының Бас хатшысы Р.Алимов қатысты.
Мемлекет басшысы Шанхай ынтымақтастық ұйымына мүше мемлекеттердің қорғаныс министрлері Астанада ШЫҰ-ға мүше-мемлекеттер басшылары кеңесін және «ЭКСПО-2017» халықаралық көрмесін өткізу қарсаңында басқосып отырғанының маңыздылығын атап өтті.
– Мәдени, аумақтық, тарихи тұрғыдан бір-біріне жақын мемлекеттердің экономикалық ынтымақтастық мәселелерін шешу үшін құрылған Шанхай ынтымақтастық ұйымы өзін елеулі өңірлік бірлестік ретінде көрсете білді, – деді Қазақстан Президенті.
Нұрсұлтан Назарбаев Шанхай хартиясы қабылданған сәттен бергі 15 жыл ішінде бірлескен ауқымды жұмыс атқарылғанына назар аударды. 
– Шанхай ынтымақтастық ұйымына мүше мемлекеттер басшылары кеңесінің  алдағы отырысында ірі екі ел – Үндістан мен Пәкістанды ұйым мүшелігіне қабылдау көзделген. Сол арқылы ШЫҰ жер шары тұрғындарының 40% -ға жуығын біріктіреді. Ең бастысы – барлық мәселелерді консенсус арқылы шешуге негізделген «шанхай рухын» сақтау, – деді Мемлекет басшысы.  
Қазақстан Президенті ұйым қызметінің экономикалық мазмұнын нығайту қажеттігін атап өтті.
– Қазіргі уақытта Шанхай ынтымақтастық ұйымы жұмысының оң қарқыны «Жаңа Жібек жолы» бағдарламасының дамуына байланысты болып отыр. Бұл бағдарламаға ұйым мүшелерінің барлығы, ең алдымен, Қытай Халық Республикасының жақын көршісі - Қазақстан қолдау көрсетуде, – деді Нұрсұлтан Назарбаев.     
Соңында Мемлекет басшысы қорғаныс ведомстволарының қызметі Шанхай ынтымақтастық ұйымының экономикалық интеграциясының бағытымен қатар жүруге тиіс екендігін атап өтті.  

///
	 

	Дәурен Жұматайұлы Қосанов Қазақстан Республикасы Қарулы Күштері Әуе қорғанысы күштері Әскери-әуе күштерінің қолбасшысы қызметіне;

	Мұрат Кәрібайұлы Бектанов «Шығыс» өңірлік қолбасшылығы әскерлерінің қолбасшысы қызметіне;

	Мұрат Қажымұратұлы Нұғыманов «Батыс» өңірлік қолбасшылығы әскерлерінің қолбасшысы қызметіне тағайындалды.
/// 
Дариға Нұрсұлтанқызы Назарбаева Қазақстан Республикасы Премьер-Министрінің орынбасары болып тағайындалсын.
 
 
Қазақстан Республикасының
             Президенті                                                                       Н.Назарбаев
 
 
Астана, Ақорда, 2015 жылғы  11 қыркүйек
                      №  90
 
/// 
Д.Ки Қазақстан мен Жаңа Зеландия әлемдік қоғамдастықтың белсенді мүшелері екенін атап өткен.
«Біздің көптеген салаға, соның ішінде ядролық қарусыздануға, жаңғыртылатын энергияға, сондай-ақ климаттық өзгерістер ықпалына қатысты ортақ мүдделеріміз бар», – делінген хатта.
Жаңа Зеландия Премьер-Министрі  Нұрсұлтан Назарбаевтың президенттік лауазымына, сонымен қатар Қазақстанға БҰҰ Қауіпсіздік кеңесінің 2017-2018 жылдардағы тұрақты емес мүшелігіне сайлануына қатысты науқанға орай табыс тіледі. 
///Нұрсұлтан Назарбаев Жоғары Еуразия экономикалық кеңесінің отырысына және ТМД мемлекеттері басшыларының бейресми саммитіне қатысу үшін Санкт-Петербург қаласына келді.  

/// 
Кездесу барысында А.Дауылбаев Мемлекет басшысына құқық қорғау органдарының қызметі, сондай-ақ халықтың әлеуметтік әлсіз топтары мен кәсіпкерлерді қорғауды күшейту жөніндегі тапсырманың орындалу барысы туралы баяндады.
Елбасы президенттік сайлауға әзірлік пен оны өткізу кезеңінде заңдылықтың сақталуын қамтамасыз ету қажеттігіне назар аударды.
Нұрсұлтан Назарбаев Ұлттық қордан экономиканы қолдауға бөлінетін қаражаттың мақсатты пайдаланылуын қадағалауды одан әрі күшейтудің маңыздылығын атап көрсетті.
Мемлекет басшысы бизнес субьектілерін заңсыз тексерулердің саны 6 есе қысқарғанына тоқталды және кәсіпкерлер құқығының мүлтіксіз сақталуын бақылауды одан әрі қамтамасыз етуді тапсырды.
Сонымен қатар Қазақстан Президенті азаматтардың еңбек құқығын, әсіресе еңбекақы төлемдеріне қатысты құқықты қорғау қажеттігін айтты.
Бас прокурор республиканың барлық өңірінде сотқа дейінгі тергеудің Бірыңғай реестрі іске қосылып, жұмыс істеп жатқаны туралы баяндады. Онда қылмыстық құқық бұзу белгілері бар әрекеттер туралы арыздар мен хабарлар тіркеледі.
А.Дауылбаев сондай-ақ бюджетті толтыруға және пайдаланылмайтын жерлерді мемлекет меншігіне қайтаруға бағытталған шаралар туралы баяндап, қадағалау қызметінің өзге де өзекті мәселелері туралы айтты.
Кездесу қорытындысы бойынша Мемлекет басшысы бірқатар нақты тапсырма берді.
 


/// 
Партияның кезекті съезінің жұмысына 2000-ға жуық адам қатысты. Олардың қатарында өңірлік конференцияларда сайланған 1200-ден астам делегат, Парламент депутаттары, мемлекеттік басқару органдарының, ұлттық холдингтер мен компаниялардың басшылары, ғылыми және шығармашылық зиялы қауымның, дипломатиялық корпустың, халықаралық ұйымдар мен бұқаралық ақпарат құралдарының өкілдері бар.
Съезд делегаттары «Нұр Отан» партиясынан Нұрсұлтан Назарбаевтың кандидатурасын Қазақстан Республикасының Президенттігіне ұсыну туралы қаулы қабылдады.
Сонымен қатар, партия Саяси кеңесінің және Орталық тексеру-бақылау комиссиясының есепті кезеңдегі жұмыстарының қорытындылары қаралды, сондай-ақ олардың мүшелері сайланды.
Мемлекет басшысы өз сөзінде қалыптасқан жағдайларға байланысты ел алдында тұрған жаңа міндеттерді атап көрсетті.
– Біріншіден, мемлекеттік құрылысқа сыртқы ықпалдардың теріс әсер етуіне жол бермеу керек. Екіншіден, даму қарқынын сақтау қажет. Үшіншіден, әрі қарай өсуге қажетті жағдай жасау керек. Төртіншіден, әлемнің дамыған 30 мемлекетінің қатарына қарай ілгерілеуді жалғастыру қажет, – деді Қазақстан Президенті.
Осыған байланысты Нұрсұлтан Назарбаев мемлекеттігімізге төнген жаһандық сын-қатерлерге өзгеше және қуатты тойтарыс беру керектігін атай отырып, бес институционалдық реформа ұсынды.
Олар – заманауи, кәсіби және автономды мемлекеттік аппарат қалыптастыру; заң үстемдігін қамтамасыз ету; индустриаландыру және әртараптандыруды негіз еткен экономикалық өсім; біртұтас болашақтың ұлты; сондай-ақ транспарентті және есеп беретін мемлекет.
Қазақстан Президенті аталған реформалардың жиынтығы мемлекетті нығайту және оны әлемдегі дамыған 30 елдің қатарына қосу үшін жағдай туғызатынына назар аударды.
– Бұл – «Қазақстан-2050» стратегиясын жүзеге асырудың жолы. Бес институционалдық реформаның әрқайсысы – зор міндет және ел үшін орасан жұмыс. Мұндай реформаның табыстылығы билік пен халықтың табанды ерік-жігері арқылы ғана қамтамасыз етілуі мүмкін. Ұсынылған шаралар қоғамдық қатынастар жүйесін түбегейлі өзгертеді. Оларды жүргізу үшін мен Президент жанынан Жаңғырту жөніндегі Ұлттық комиссия құруды ұсынамын. Ол бүкіл реформалар кешенінің жүзеге асуын үйлестіретін болады. Осылайша, біздің алдағы жылдарға арналған негізгі міндетіміз – осы бес институционалдық реформаны іске қосу және біртіндеп жүзеге асыру, – деді Нұрсұлтан Назарбаев.
Мемлекет басшысы сондай-ақ бірнеше күннің ішінде ел азаматтарынан, еңбек ұжымдарынан, білім мекемелерінен, қоғамдық бірлестіктерден кезектен тыс Президент сайлауына қолдау білдірген және одан өзінің кандидатурасының ұсынылуын өтінген көптеген хаттар мен хабарламалар алғанын айтты.
– Қазақстанның және қазақстандықтардың игілігі жолындағы менің еңбегіме берілген жоғары баға үшін барлығына көп рахмет айтам. Өз халқыңның мұндай сеніміне ие болудан артық марапат жоқ. Бүгін съезд мінберінен менің атыма жылы лебіздер айтқан баршаға шын жүрегімнен ризамын. Мен алдағы сайлауға «Нұр Отан» партиясынан президенттікке кандидат ретінде түсуге келісім беретінімді мәлімдеймін. Мен Сіздерді, серіктестерімді – нұротандықтарды, барша қазақстандықтарды тағы да жұмылып, жеңіске жетуге шақырамын. Біздің ортақ рухани күш-қуатымыз бен биік мұратымыз – Мәңгілік Ел. Ол біздің XXI ғасырдағы дамуымызға прогресс қуатын дарытатын болады, – деді Қазақстан Президенті.
Съезде мемлекет және қоғам қайраткері К.Сағадиев, Қазақстан халқы Ассамблеясы төрағасының орынбасары, партияның Саяси кеңесінің мүшесі А.Башмаков, Қазақстан Жазушылар одағының Батыс Қазақстандағы бөлімшесінің төрайымы, Қазақстан Республикасының еңбек сіңірген қайраткері А.Бақтыгереева, «Нұр Отан» партиясы Қызылорда облыстық филиалының төрағасы, Қызылорда облысының әкімі Қ.Көшербаев, «Атамекен» ұлттық кәсіпкерлер палатасы басқармасы төрағасының орынбасары Р.Ошақбаев, «Тайынша Астық» ЖШС бас директоры А.Рафальский, Алматы облысы Іле ауданының М.Мақатаев атындағы орта мектебінің директоры Г.Нәдірбекова, «Ұлттық ғылыми кардиохирургиялық орталығы» АҚ басқармасының төрағасы, Қазақстанның Еңбек Ері Ю.Пя, «Сәтбаев Оперейтинг» ЖШС-ның бас  геологы А.Дәулетов, Павлодар облысының ҚХА жастар бірлестіктерінің үйлестіру кеңесінің төрағасы Э.Паули, айтыскер ақын Б.Шойбеков сөз сөйледі.
Сөйлеушілер Қазақстанның Тәуелсіздік алуындағы, қалыптасуындағы және нығаюындағы Нұрсұлтан Назарбаевтың тарихи рөлін атап өтті. Олар сондай-ақ еліміздің басты құндылықтарын – егемендікті, тұрақтылықты, бақ-берекені, дамуды және болашаққа ұмтылуды да Мемлекет басшысымен байланыстырды.
Елбасының сөйлеген сөзінің толық мәтінін мына жерден қараңыз.





///
	 

	Мемлекет басшысы келіссөздер барысында біздің еліміз Түрікменстанды жақын әрі сенімді серіктес ретінде қарастыратынын айтты.

	Қазақстан Президенті осы сапар қазақ-түрікмен ынтымақтастығын дамытуға, болашақта оны стратегиялық серіктестік деңгейіне шығаруға серпін беріп, өңірлік және халықаралық қауіпсіздіктің өзекті мәселелері бойынша «сағат теңестіруге» мүмкіндік туғызатынын атап өтті.   

	Нұрсұлтан Назарбаев сауда-экономикалық қарым-қатынастарды одан әрі дамыту қажеттігіне де тоқталды.

	– Әлемдегі қолайсыз өзгерістерге қарамастан, Қазақстан мен Түрікменстан арасында өзара тауар айналымының өсімі байқалады, бұл біздің экономикаларымыздың дамуын көрсетеді. Бізге тауар айналымының миллион долларлық деңгейіне жету үшін барлық мүмкіндіктер мен ресурстарды пайдалану қажет, – деді Қазақстан Президенті.

	Өз кезегінде Г.Бердымұхамедов екіжақты байланыстарды нығайтудың, бизнес арасындағы қарым-қатынастарды дамытудың, сондай-ақ білім және ғылым, мәдениет пен спорт салаларындағы ынтымақтастықты өрістетудің өзектілігіне тоқталды.

	– Қазақстан Республикасы – Түрікменстанның ежелден сенімді экономикалық серіктесі. Алайда өзара ықпалдастық әлеуеті әлі толық ашылған жоқ. Елдеріміздің арасындағы сауда-экономикалық қатынастарға жақсылап талдау жүргізу керек деп есептеймін. Түрікменстан мен  Қазақстан тауар айналымын едәуір ұлғайтуға, өзара жеткізілімдерді әртараптандыруға қабілетті, – деді Түрікменстан Президенті.

	Ол сондай-ақ елдеріміздің БҰҰ, ЕҚЫҰ, ТМД және басқа да халықаралық, өңірлік ұйымдар аясындағы сындарлы ынтымақтастығына да тоқталып өтті.

	   – Түрікменстан мен Қазақстанның жаһандық күн тәртібіне қатысты ұстанымдары ұқсас. Бұл – жалпыға ортақ бейбітшілік пен тұрақтылықты сақтау және қолдау, халықаралық лаңкестік пен экстремизм қатерлеріне қарсы тұру, қарусыздану саясаты, Ауғанстандағы ахуалды реттеу, – деді Г.Бердымұхамедов.  


///Мемлекет басшысына биылғы 10 айдың ішінде ақша-несие саясатын іске асырудың алдын ала қорытындысы және төлем балансының жағдайы бойынша 9 айдың қорытындысы, сондай-ақ, ұлттық төлем жүйесін дамыту жұмысының барысы туралы баяндалды.
Президентке Ұлттық Банктің қаражаты есебінен қаржыландырылатын кәсіпкерлікті қолдауға бағытталған мемлекеттік бағдарламалардың орындалуы жайында есеп берілді.
Мемлекет басшысы кездесу соңында қаржылық тұрақтылықты қамтамасыз ету бойынша бірқатар тапсырма берді.

///Іс-шараға Денсаулық сақтау министрі Е.Біртанов, Президент Іс басқармасының, Іс басқармасына қарасты Медициналық орталықтың  басшылығы, Қытайдан келген әріптестер, орталық қызметкерлері және тағы басқа азаматтар қатысты.
Гүлшара Әбдіқалықова құттықтау сөзінде биыл екі ел арасындағы  дипломатиялық қарым-қатынастардың орнағанына 25 жыл толғанын атап өтті. Мемлекеттік хатшы Қазақстан Республикасының Президенті Нұрсұлтан Назарбаев пен Қытай Халық Республикасының Төрағасы Си Цзиньпин арасында жылы әрі достық қарым-қатынас орнағанына ерекше тоқталды. Екіжақты ынтымақтастықтың жоғары деңгейі, сенімді диалог, әріптестікті нығайтуға деген өзара мүдделілік соның нәтижесі болып саналады.  
Мемлекеттік хатшы Қытай медицинасы тамырын тереңнен алатынын, ол дәрігерлердің мыңдаған жылдар бойы жинақтаған тәжірибесіне негізделетінін айтты.  
– Біздің азаматтар ем алудың баламалы әдістеріне жиі жүгінетін болды. Бүгін ашылып отырған Қытайдың дәстүрлі медицина орталығы қазақстандықтардың емделу мүмкіндіктерін арттыруға септігін тигізеді. Бұл орталық халық денсаулығын сақтаудың үздік ресурстарының бірі болатынына сенімім мол, - деді Мемлекеттік хатшы Гүлшара Әбдіқалықова. 
///
	 

	Отырысқа Комиссия мүшелері – бұқаралық ақпарат құралдарының, шығармашылық одақтардың, журналистер қоғамдық бірлестіктерінің және мүдделі мемлекеттік органдардың өкілдері қатысты.

	Отырысқа  қатысушылар бұқаралық ақпарат құралдарының мемлекеттілікті нығайтудағы маңызды рөліне назар аударды.

	Биыл Қоғамдық комиссия атына 57  ұсыным келіп түсті, соның ішінде 48-і журналистерге, 9-ы шығармашылық ұжымдарға қатысты болды. Бұл ретте 41 ұсынымды баспасөз,   16 ұсынымды электронды БАҚ жолдады.  

	Комиссия мүшелері журналистік жұмыстар деңгейінің жоғары болғанын, сондай-ақ олардың Қазақстанның бүгінгі дамуындағы маңызды қоғамдық-саяси және әлеуметтік-экономикалық мәселелерді жариялап-көрсетуге қосқан үлесін атап өтті.

	Талқылау қорытындысы бойынша Қоғамдық комиссия ашық дауыс беру арқылы БАҚ өкілдеріне Президенттің екі сыйлығын тағайындау, екі грантын тапсыру және Президенттің алғысын төрт шығармашылық ұжымға жариялау жөнінде Мемлекет басшысына ұсыныс беру туралы бір ауыздан қаулы етті. 
///Қазақстан Президенті ТМД елдері басшыларымен бірге Мемлекеттік академиялық Мария театрының сахнасында қойылған П.И.Чайковскийдің «Щелкунчик» балетін тамашалады.
Спектакльдің қоюшысы, декорациялар мен костюмдер үлгісінің, сондай-ақ бүкіл көрнекілік концепциясының авторы – Ресей Федерациясы мемлекеттік сыйлығының лауреаты М.Шемякин.    



///
	

	Өз сөзінде Нұрсұлтан Назарбаев барша қазақстандықтарды алдағы бүкілхалықтық мерекемен құттықтап, Астанасы арқылы елін танитынын айтты.

	– Астана келбеті – ұлт келбеті. Мен «Астананың гүлденуі – Қазақстанның гүлденуі» деп бекер айтқан жоқпын. Ғасырлар тоғысында астанасын ауыстырған халқымыз небәрі 15 жылда осынау мыңжылдық қаланың берік іргетасын қалады. Астананың 15 жылдығы біз үшін ерекше тарихи мәнге толы. Мен 1994 жылғы 6 шілдеде парламент депутаттары алдында астананы ауыстыру мәселесін алғаш көтергенімде еліміздің Тәуелсіздігінен екі жарым жыл жаңа ғана асқан еді. Он бес жыл  ғана бұрын бүкіл еліміз үшін ұлттық тарихтың жаңа кезеңі басталды. Оны шын мәнісінде Астананың ұлы дәуірі деп атауға болады, – деді Қазақстан Президенті.

	Мемлекет басшысы елордамыздың қазіргі Қазақстанның дамуында атқаратын ғаламат рөлінің бүгінде барлығы үшін айдан анық екенін атап өтті.

	– Бұл туралы сарапшылар да, қарапайым адамдар да айтып жатыр. Мұны 15 жыл бұрын астананы ауыстырудың тағдыршештілігіне күмәнмен қарағандар да мойындауда. Айрықша атап айтқым келетіні, сол кезде бізді қорқытуға тырысқан жағымсыз болжамдардың ешбірі де орындалған жоқ. Табиғаттың, саясаттың, экономиканың – барлығының өкпек желіне қарамастан, небәрі 15 жылда Астанамыз аяғына нық тұрып қана қойған жоқ. Ол шет-шегі жоқ байтақ даладағы алып шамшырақ тәрізді барша қазақстандықтарға өсіп-өркендеудің тура жолын көрсетіп келеді. Астана елімізге қуатты пассионарлық серпін берді. Ол  Қазақстанның көпұлтты халқына өзінің ортақ тарихи тағдырының бірегейлігін сезінуіне, өз күшіне сенуіне септігін тигізді, – деді Нұрсұлтан Назарбаев.

	Қазақстан Президенті елорда 15 жылда қала экономикасының дамуы мен тұрғындар санының керемет жоғары межесін көрсеткенін атап өтті.

	– Осы уақыт ішінде Астананың өңірлік жалпы өнімінің көлемі 45 есе дерлік – 60,5 миллиард теңгеден 2,7 триллион теңгеге дейін өсті. Астана бүкіл Қазақстан экономикасының локомотивіне айналды. Ол отандық құрылыс саласының қуатты жаңа серпілісін қамтамасыз етті. Елордада 15 жылда жалпы көлемі 11 миллион шаршы метр жаңа тұрғын үй салынды. Астанада Қазақстанның жаңа инновациялық экономикасының өзегі қалыптасуда. Елорда Қазақстан үшін өнеркәсіптің мүлде жаңа салаларының негізін салушыға айналды, – деді Мемлекет басшысы.

	Нұрсұлтан Назарбаев елорданың экологиясына да зор көңіл бөлініп отырғанына тоқталды.  

	– Астананың маңында және қала ішінде қазірдің өзінде қолдан отырғызылған 65 мың гектар орман, саябақ және гүлзар өсірілді. Астаналық жасыл көгал алаңының аумағы миллиондаған шаршы метрмен есептеледі. Бұл жұмыс жалғасуда. 2020 жылға дейін қала ішіндегі және елорда маңындағы жалпы көлемі 100 мың гектар аумақ жасылдандырылатын болады. Астана құрылысының негізгі идеясы темірбетон мен табиғаттың үндестік-симбиозында жатыр. Біртіндеп, елордамыз жасыл желекке «орануда», бүгін шаң-тозаң жоқ, ал қала айналасындағы жасыл көшеттер дала бораны мен күшті желден қорғайтын табиғи қалқаға айналды. Мен Астана айналасындағы «жасыл белдеу» Шортанды-Бурабай аймағының орманына ұласып, біртұтас орманды алапқа айналатынына, қалалықтар мен қонақтарға табиғат аясында демалып, бой жазуға мүмкіндік туғызатынына сенемін, – деді Қазақстан Президенті.

	Мемлекет басшысы Астана Қазақстанның халықаралық беделін нығайтып отырғанына да тоқталды.  

	– Біздің елордамыздың аты қазірдің өзінде жаһандық тарихқа енді. Онда Еуропадағы қауіпсіздік және ынтымақтастық ұйымының ХХІ ғасырдағы тұңғыш саммитіне арналған беттер бар. Астана әлемдік және дәстүрлі діндер көшбасшыларының съездерін, Мемлекеттер басшыларының саммиттерін, қысқы Азия Ойындарын,  өзге де көптеген халықаралық форумдарды өткізді, – деді Нұрсұлтан Назарбаев.

	Қазақстан Президенті бүгінде бүкіл әлемдік қоғамдастық Астана туралы Халықаралық ЭКСПО-2017 көрмесінің болашақ қожасы ретінде әңгімелеуде екенін атап өтті.  

	– Ғаламшардың 150 елі қатысатын бұл жаһандық оқиғаға қазірдің өзінде ықтиятты дайындық жүріп жатыр. Енді 4 жылдан соң ауқымды жаңа көрме кешені бой көтеретін болады. Тек қана баламалы қуат көздері есебінен қамтамасыз етілетін тұтас бір қала орамын салу жөнінде шешім қабылданды. Қалада жеңіл рельс көлігінің желісі пайда болады. Бүкіл Орталық Азия өңіріндегі ең биік ғимарат – 80 қабатты «Абу Даби Плаза» кешені салынады. Астана үш ай бойы 5 миллиондай туристі қабылдауға тиіс болады. Ол –елордамыз үшін орасан жауапкершілік. Бұл жаһандық емтиханды Астана мен барша Қазақстан «өте жақсы» деген бағаға тапсырады деп мен кәміл сенемін, – деді Мемлекет басшысы.

	Нұрсұлтан Назарбаев Астана тақырыбының қазірдің өзінде қазақстандық сәулетшілер мен суретшілердің, ақындар мен жазушылардың, сазгерлер мен кинематографистердің шығармашылығынан берік орын алғанын айтты.

	– Елорда туралы поэмалар мен әндер шығарылуда. Ол жөнінде кітаптар жазылды, кинолар түсірілді. Халықтың өз қолымен тұрғызған Астанасына бүкілхалықтық махаббаты деген осы емес пе?! Астананың өмірге келуі мен қалыптасуы – біздің қазіргі тарихымыздың тұтас дәуірнамасы. Қиын міндеттерді орындауда менімен бірге болған, Қазақстанның жаңа елордаға ие болуына баға жетпес үлес қосқан жандардың баршасына шын жүрегімнен алғыс айтамын. Астана құрылысшыларының еңбектегі ерлігі – біздің жастарымыз үшін, бүгінде Жалпыға Ортақ Еңбек Қоғамын құрып жатқан барша қазақстандықтар үшін жарқын үлгі, – деді Қазақстан Президенті.

	Мемлекет басшысы Астана еліміздің жүзеге асқан алғашқы стратегиялық ой-жобасы екенін атап өтті.

	– Ертең баспасөзде Астананың 15 жылдығына арналған менің мақалам жарияланады. Онда жас елордамыздың дамуының кешегісі, бүгінгісі және болашағы туралы ой-толғаныстарым беріледі. Астана – халықты Қазақстанның өсіп-өркендеуінің және әлемге танылуының жаңа биіктеріне бастайтын біздің бүкілқазақстандық, жалпыұлттық идеямыз. Біздің елордамызды жаңа мыңжылдықта айрықша болашақ күтіп тұрғанына менің ешқандай күмәнім жоқ, – деді Нұрсұлтан Назарбаев.

	Қазақстан Президентінің сөзінен соң елорданың 15 жылдығына арналған мерекелік концерт қойылды.

	

	

	
///Мемлекет басшысы жоспардан тыс жұмыс сапары барысында елорданың оң жағалауындағы теміржол вокзалының қызметімен танысып, вокзал маңындағы алаңда қала қонақтарымен, тұрғындармен кездесті.
Нұрсұлтан Назарбаев «Сарыарқа» ауданының тұрғындарымен әңгімелесіп, оларға табыс пен бақ-береке тіледі, сондай-ақ қаланың коммуналдық шаруашылық саласы қызметінің жұмысы туралы ойларын тыңдады.
– Мен жас маман ретінде 10 жылға жуық пәтер кезегінде тұрдым. Қазір заман басқа. Ұмтылыссыз ештеңеге қол жетпейді. Табысқа жету үшін жатпай-тұрмай жұмыс істеу қажет, сонда ғана еңбектің жемісін тата аласыздар, – деді Елбасы «Сарыарқа» ауданындағы тұрғын үй кешенінің бірінің тұрғындарымен әңгімелесу барысында.
Қазақстан Президенті қаланың қысқы маусымнан кейінгі жағдайының жақсы екеніне тоқталып, шаһардың қызмет көрсету мекемелері жұмысының нәтижелерін және елорданы абаттандыру, тазалықты сақтау жұмыстарын жалғастыру қажеттігін атап өтті.
Мемлекет басшысы автомобиль жолдарындағы кептеліс проблемалары мен көлік қоятын орындардың жетіспеушілігіне назар аударды.
– Жолдарда көлік өте көп. Қала басшылығы бұл мәселені шешудің жолдарын қарастыруы керек. Қажет болған жағдайда, шетелдік тәжірибе зерттелуге тиіс. Сонымен қатар түрлі ғимараттардың, сауда үйлері мен дүкендердің иелері әріптестерімен бірлесіп, өз аумағындағы тазалық пен тәртіпті қамтамасыз етуі қажет, – деді Елбасы.
Нұрсұлтан Назарбаев қаланың «ЭКСПО-2017» халықаралық көрмесіне уақтылы дайындығының маңыздылығын айтып, барлық тұрғындарды елорданы көгалдандыру ісіне белсене атсалысуға шақырды.



///Келіссөз барысында Мемлекет басшысы бүгінде Қытай Қазақстанның негізгі сыртқыэкономикалық серіктестерінің бірі болып отырғанына тоқталып, дипломатиялық байланыстар орнаған сәттен бергі 25 жыл ішінде экономиканың түрлі секторларындағы екіжақты қатынастарды дамытудың нәтижелерін атап өтті.  
– Биыл біз елдеріміз арасындағы дипломатиялық қатынастардың 25 жылдығын атап өтудеміз. Осы кезеңде ынтымақтастығымыздың аралық қорытындыларын жасап, бірге атқарған жұмысты саралап, болашақтағы дамудың жолдарын айқындауға болады, – деді Қазақстан Президенті.   
Нұрсұлтан Назарбаев Қазақстан мен Қытайдың халықаралық және өңірлік басқосулар аясындағы өзара іс-қимылы жоғары деңгейде екеніне назар аударды.  
– Осындай үйлесімді жұмыстың жарқын мысалы – Шанхай ынтымақтастық ұйымы аясындағы бірлескен іс-қимылымыз. Ертең біз ұйымның тарихи отырысына қатысамыз. Ол Үндістан мен Пәкістанның қосылуы арқылы кеңейеді. Осы отырыстан кейін ШЫҰ-дағы төрағалық Қытайға өтеді. Сіздерге сәттілік тілейміз, – деді Мемлекет басшысы.
Елбасы, сондай-ақ, Қазақстан мен Қытай арасындағы сауда айналымының көлемі артқанын атап өтті.
Сонымен қатар, Нұрсұлтан Назарбаев «Нұрлы жол» бағдарламасы мен «Бір белдеу, бір жол» бастамасының ұштасу нәтижелеріне тоқталды.
– Жалпы, біздің жан-жақты әрі қарқынды өзара іс-қимылымызды үлгі тұтарлық ынтымақтастық деп нық сеніммен атауға болады. Оның оң қарқынына қарамастан, бұған қанағат етуге болмайды. Алға ілгерілей беруіміз керек. Біздің екіжақты қатынастарымыздың басым бағыттары бойынша да тиісті әлеует бар. Ең бастысы – Қазақстан аумағында үйлесімді жалғасын таба білген Жібек жолы идеясын жүзеге асыру. Осы төрт жыл ішінде біз 1500 шақырым теміржол және 3000 шақырым автокөлік жолдарын салдық. Бізде 2 теміржол және 6 автокөлік өткелі бар. Осылайша,  ҚХР-мен сауданы дамытудың арқасында Қазақстан транзиттік мемлекетке айналып отыр, – деді Мемлекет басшысы.
Қазақстан Президенті Қазақстан-Қытай қатынастарын дамыту мәселелеріне ерекше назар аударып отырғаны үшін ҚХР Төрағасына алғыс айтып, елдеріміздің өркендеуіне арналған жобаларды жүзеге асыру жолында табыс тіледі.           
Си Цзиньпин  Нұрсұлтан Назарбаевқа қонақжайлық көрсеткені үшін ризашылық білдіріп, Қазақстан астанасының жоғары қарқынмен дамып келе жатқанын атап өтті.
– 20 жыл ішінде Астанада Қазақстанды жарқын болашаққа бастайтын аса ауқымды өзгерістер болды. Нұрсұлтан Назарбаевтың басшылығымен Қазақстан ұлттық жаңғыру мен мемлекет құрылысы ісінде жаңа табыстарға қол жеткізетініне сенімдімін. 25 жылдағы ынтымақтастық барысында барлық бағыттар бойынша көптеген нәтижеге қол жеткіздік. Біздің саяси қарым-қатынасымыз сенімге негізделіп дамуда, – деді ҚХР Төрағасы.
***
Қытай Халық Республикасының Төрағасы Си Цзиньпиннің Қазақстан Республикасына ресми сапарының қорытындысы бойынша мынадай құжаттар қабылданды:
– Қазақстан Республикасының Президенті мен Қытай Халық Республикасы Төрағасының бірлескен мәлімдемесі;
– «Жібек Жолы» қорының жекелеген кіріс түрлерін салық салудан босату туралы келісім;  
– Кино өндірісі саласындағы ынтымақтастық туралы келісім;
– Қорғас өзенінде селден қорғайтын «Шүкірбұлақ» бірлескен бөгетін салудағы ынтымақтастық туралы келісім;
– Қазақстан Республикасы Қаржы министрлігі мен Қытай Халық Республикасының Мемлекеттік салық әкімшілігі арасындағы салық мәселелері жөніндегі меморандум;
– Көлік инфрақұрылымы саласындағы ынтымақтастықты нығайту туралы меморандум;
– Қазақстан Республикасынан Қытай Халық Республикасына экспортталатын мұздатылған ұсақ мал етіне қатысты инспекция, карантин талаптары және ветеринарлық-санитарлық талаптар жөніндегі хаттама;
–  «Қазақстан» РТРК» АҚ және Қытай Халық Республикасының орталық телевидениесі арасындағы меморандум;
– Қазақстан Республикасы мен Қытай Халық Республикасы Үкіметтері арасындағы суперкомпьютер ұсыну жобасы жөніндегі ынтымақтастық туралы меморандум;
– Зертханалық жабдықтарды ұсыну туралы келісім;
– «Самұрық-Қазына» ұлттық әл-ауқат» қоры мен Қытайдың Халықаралық саудаға қолғабыс көрсету комитеті арасындағы ынтымақтастық туралы келісім;
– Қазақстан Республикасының Тұңғыш Президенті – Елбасы кітапханасы мен Қытайдың қоғамдық академиясы арасындағы ғылыми-мәдени ынтымақтастық туралы келісім. 

///Қазақстан Президентіне қаланың қазіргі аxуалы мен әлеуметтік-экономикалық даму барысы және оның негізгі көрсеткіштері баяндалды.
Қызылорда облысы әкімінің орынбасары-Президенттің «Байқоңыр» кешеніндегі арнаулы өкілі Б.Намаев қаладағы тұрғын үй салу, газбен және сумен қамтамасыз ету жүйелерін жаңарту жөніндегі жобалардың іске асырылып жатқанын мәлімдеді.
Сонымен қатар, Мемлекет басшысы «Байқоңыр» арнайы экономикалық аймағын құру жөніндегі тұжырымдамамен танысты.

///Жиынға Қазақстан халқы Ассамблеясы төрағасының орынбасары – Хатшылық меңгерушісі Л.Прокопенко, Парламент Мәжілісінің депутаттары, мемлекеттік органдар өкілдері, Қазақстан халқы Ассамблеясы Ғылыми-сарапшылық кеңесінің мүшелері, Ассамблеяның ғылыми-сарапшылық топтары мен кафедраларының жетекшілері, қоғам қайраткерлері, сарапшылар, ғылыми зиялы қауым, этномәдени бірлестіктер өкілдері қатысты.
Гүлшара Әбдіқалықова құттықтау сөзінде Елбасы Нұрсұлтан Назарбаевтың: «Барлық кезеңде де табысқа деген нық сенім мен халықтың бірлігі ғана ел тағдырын шешкен. Бірлескен күш-жігеріміздің арқасында ғана біз ұлы асуларды бағындыра аламыз», – деген сөзіне тоқталды.
Мемлекеттік хатшы әрбір қазақстандықтың жаңғырулар үдерісіне атсалысу сезімін қалыптастыру жолындағы Қазақстан халқы Ассамблеясының қызметін ғылыми-сарапшылық тұрғыдан қолдаудың маңыздылығына, сондай-ақ қоғамдық санаға «Рухани жаңғырудың» біріктіруші әрі жасампаздық әлеуетін терең сіңіру қажеттігіне тоқталды.
– Президент жариялаған Жастар жылы аясында жастарға және отбасы институтына қолдау көрсету ғылыми-сарапшылық жұмыстың маңызды бағыты болуға тиіс, – деді Мемлекеттік хатшы.
Отырыста жүргізілген зерттеулер нәтижелері мен әлеуметтік-демографиялық және этносаралық саладағы 2019-2020 жылдарға арналған ғылыми жұмыстар жоспарлары, сондай-ақ Қазақстан халқы Ассамблеясының «Қазақтану», «Ұлы дала Елінің киелі мұрасы» жобаларының жүзеге асырылу барысы талқыланды.
Шығыс Қазақстан облыстық тарихи-өлкетану музейінің «Дала Әміршілерінің Алтыны» көрмесі мен Е.Бөкетов атындағы ҚарМУ-дің Сарыарқа археологиялық институтының көрмесі ұйымдастырылды. Ғылыми-сарапшылық кеңес мүшелерінің, Әл-Фараби атындағы ҚазҰУ-дің Қазақстан халқы Ассамблеясы кафедрааралық ғылыми-ағарту орталығының және Е.Бөкетов атындағы ҚарМУ-дің Қазақстан халқы Ассамблеясы кафедрасының жаңа ғылыми материалдарының таныстырылымы өтті.
///Мемлекет басшысы Индустриялдық-инновациялық даму мемлекеттік бағдарламасы аясында іске қосылған Орал трансформатор зауытында болды. Өндіріс ошағы жылына 10 мың дана трансформатор шығаруға қауқарлы. 
200-ге жуық адамды жұмыспен қамтып отырған өндіріс орны жергілікті оқу орындарымен ынтымықтаса жұмыс істеп келеді. Техникалық мамандықтар бойынша дуальды оқыту негізінде білім алатын студенттер зауытпен тығыз байланыс жасайды. 
Сонымен қатар, Мемлекет басшысына өңірдегі жиһаз, азық-түлік, құрылыс және жеңіл өнеркәсіп орындарының жұмыстары таныстырылды. 
– «Қарапайым заттар экономикасы» бағдарламасына кәсіпкерлерді тарту арқылы экономиканы әртараптандыру жұмыстарын жалғастыру керек. Бұл мәселе бойынша Үкімет белсенді жұмыс істеуде. Жергілікті әкімдік те осы бағдарлама арқылы өндірістерді ұлғайтуды ойластыруы қажет, – деді Қасым-Жомарт Тоқаев.
 





/// 
Г.Әбдіқалықова Қазақстанның гендерлік мәселелерді шешу, қоғамдық-саяси, әлеуметтік-экономикалық және мәдени-гуманитарлық салаларда ерлер мен әйелдер теңдігін қамтамасыз ету ісіндегі табыстарына тоқталды. Ол әйелдерді мемлекеттік және қоғамдық басқару жұмыстарына белсенді түрде тартып келе жатқан Қазақстан Президенті Нұрсұлтан  Назарбаевтың саяси ерік-жігерін айрықша атап көрсетті.
Мемлекеттік хатшы әйелдерді экономикалық сала бойынша ілгерілету мәселелерін талқылау үшін Астана экономикалық форумын халықаралық алаң ретінде пайдалану жөнінде ұсыныс жасады.
Г.Әбдіқалықова конференцияға қатысушыларды Дүниежүзілік «EXPO-2017» мамандандырылған көрмесіне атсалысуға шақырды, сондай-ақ әйелдерге арналған, 2016 жылы Токиода өтетін келесі бүкіләлемдік конференция шеңберіндегі «Энергетик және кәсіпкер әйелдер форумының» арнаулы панельдік сессиясында «жасыл бизнесті» дамыту мәселелерін талқылауды ұсынды.
Бүкіләлемдік конференцияға қатысушылар Қазақстанмен ынтымақтастық орнату және әйелдердің қоғамдағы рөлін арттыру бағытында көпжақты диалогты ілгерілетуге мүдделілік танытты.
Сапарының екінші күні Мемлекеттік хатшы Жапонияның Сыртқы істер министрі Ф.Кишидамен де кездесті. Тараптар Қазақстан-Жапония өзара іс-қимылының барлық бағыты бойынша серіктестікті одан әрі тереңдетудің перспективаларын талқылады.
Г.Әбдіқалықова Орталық Азияның барлық елдері үшін ортақ проблемаларды шешу ісіне жәрдемдесуге бағытталған Жапония саясатына ризашылық білдіріп, 2015 жылғы ақпанда Жапонияда қабылданған Дамуға ресми көмектің (ДРК) жаңа жарғысы Қазақстан мен Жапония арасындағы ынтымақтастық аясын кеңейтудің мол мүмкіндіктеріне жол ашатынын атап өтті.    
/// 
Кездесу барысында Тынық мұхитындағы Ляньюньган портындағы Қазақстанның логистикалық терминалы арқылы жүк тасымалы ауқымын кеңейту перспективалары талқыланды.
Қазақстан үшін Цзянсу провинциясымен ынтымақтастықтың зор маңызы бар. Біз ҚХР басшылығымен уағдаластық бойынша  Ляньюньган портында жұмыс жүргізіп жатырмыз. Бұл – Қазақстанның Тынық мұхитқа тарихи тұрғыдан алғашқы қадам басуы. Мұны ынтымақтастығымыздың басы ғана деп ойлаймын, – деді Нұрсұлтан Назарбаев.
Қазақстан Президенті сондай-ақ ҚХР төрағасы Си Цзиньпинмен және ҚХР Мемлекеттік кеңесінің премьері Ли Кэцянмен кездесу барысында көлік-логистика саласындағы өзара іс-қимыл жайы басымдығы бар мәселеленің бірі екеніне тоқталды. 

///Кездесу барысында екі ел арасындағы стратегиялық байланыстарды одан әрі дамыту, сауда-экономикалық қатынастарды жандандыру, IT технология саласындағы ықпалдастықты арттыру мәселелері сөз болды.
Кездесу соңында Қасым-Жомарт Тоқаев Дархан Кәлетаевқа бірқатар нақты тапсырма берді.

///Мемлекет басшысы елорданың Есіл ауданында бой көтеретін жаңа мешіттің іргетасын қалады.
– Бұл жерде сәулетті әрі бірегей мешіт салынады. Бүкіл Орталық Азияда бұған тең келер мешіт бола қоймас, – деді жұртшылық пен бұқаралық ақпарат құралдарының өкілдері алдында сөз сөйлеген Нұрсұлтан Назарбаев.
Қазақстан Президенті жаңа мешіт барша мұсылман қауымының мақтанышына айналатынына және Астананың көрікті жерлерінің бірі болатынына сенім білдірді.
– Бұл жобаны іске асыру үшін мемлекеттік бюджеттен қаражат жұмсалмайды. Құрылыс жұмыстарын жүргізу үшін арнайы қор құрылды. Оған басқа азаматтарымыздың да қаржылай атсалысуына болады. Тәуелсіздік жылдарында табысқа жетіп, бүгінде осындай игілікті іске қол ұшын беріп жатқан барлық кәсіпкерлерге ризашылығымды білдіремін, – деді Мемлекет басшысы.
Нұрсұлтан Назарбаев бұл мешіттің Астанаға туристер тартатын жаңа орталықтардың бірі болуға тиіс екенін атап өтті.
– Мешіт – елорда үшін маңызды орын. Біз осындай нысандардың бәрін зерттеп, ішінен ең жақсы жобаны таңдап алдық. Мен оның жүзеге асырылу барысын өзім қадағалап отырамын. Баршаңызға табыс тілеймін, – деді Мемлекет басшысы.
***
Жаңа мешіттің жалпы көлемі 57 мың шаршы метр. Мұнараларының биіктігі 130 метр. Күмбезінің диаметрі 63 метр. Діни кешенде ислам музейі, кітапхана, қолөнер шеберханасы және басқа да мекемелер орналасады.




///Кездесуге Қазақстан Республикасының Премьер-Министрі Б.Сағынтаев, Әзербайжан Республикасының Премьер-Министрі Н.Мамедов, Беларусь Республикасының Премьер-Министрі С.Румас, Қырғыз Республикасының Премьер-Министрі М.Абылғазиев, Тәжікстан Республикасының Премьер-Министрі К.Расулзода, Өзбекстан Республикасының Премьер-Министрі А.Арипов, Ресей Федерациясы Үкіметінің төрағасы Д.Медведев, Армения Республикасының бірінші вице-премьері А.Мирзоян, Түрікменстанның Министрлер Кабинеті төрағасының орынбасары Г.Мурадов, ТМД-ның Атқару комитетінің төрағасы – Атқарушы хатшы С.Лебедев қатысты.
Мемлекет басшысы ТМД-ға мүше елдер делегацияларының басшыларына ілтипат білдіріп, Достастық мемлекеттерінің ынтымақтастығын нығайту үшін бүгін өтіп жатқан Кеңестің айрықша мәні бар екенін атап өтті.
– Бүгін сіздер Үкімет басшылары кеңесінің кезекті отырысына қатысасыздар. Оның күн тәртібінде 15 нақты мәселе бар. Бұл іс-шара елдеріміз арасындағы өзара тиімді қарым-қатынастарды одан әрі дамытуға зор үлес қосады деп сенемін, – деді Нұрсұлтан Назарбаев.
Қазақстан Президенті ТМД елдері арасындағы сауда-экономикалық байланыстарды дамытудың маңыздылығын айтты.
– Ширек ғасырдан астам уақыт ішінде ТМД іргелі ұйымға айналды. Бұл бірлестік халықтарымыз арасындағы тарихи байланыстарды сақтап қалуға мүмкіндік беріп, әр елдің егемендігін нығайтуға септігін тигізді. Қазіргі кезде Достастық аясындағы өзара ықпалдастықтың маңыздылығы арта түсті. ТМД-дағы сауда-саттық көлемі өсіп келеді. Былтыр тауар айналымының көлемі 25 пайызға артып, 164 миллиард долларға жетті. Мұндай үрдіс биыл да жалғасын табуда, – деді Мемлекет басшысы.
Қазақстан Президенті ТМД мемлекеттер басшылары кеңесінің биылғы отырысының нәтижелеріне де тоқталды.
– Біз ұйымымызды нығайту мәселелерін қарастырдық. Соның ішінде жұмыстың тиімділігін арттыруға және оны заман талабына сай бейімдеуге бағытталған жаңғырту үдерісін ілгерілетуге мән бердік. Достастық аясындағы экономикалық кооперацияны кеңейту үшін Экономикалық даму стратегиясын жандандыру және ТМД елдері көрсететін қызметтердің еркін саудасы туралы келісімнің қабылданған жобаларын жүзеге асыруды жеделдету қажеттігі айтылды, – деді Нұрсұлтан Назарбаев.
Сонымен қатар, Мемлекет басшысы Душанбедегі Мемлекеттер басшылары кеңесінің отырысында жария етілген жаңа ұсыныстар, соның ішінде  ТМД аясында сауда кедергілерін жою, көлік-логистика және туризм салаларындағы өзара іс-қимылдың тиімділігін арттыру, ғарыш саласындағы жобаларды жүзеге асыру, цифрлық экономиканы дамыту және инновациялық шешімдерді пайдалану мәселелерін талқылау нәтижесі жөнінде әңгімеледі.
– Технопарктер интеграциясы және бірлескен инновациялық жобалардың жүзеге асырылуы ТМД кеңістігінде жоғары технологиялық өндіріс қалыптастыру үшін үлкен синергетикалық пайда табуға мүмкіндік береді. Батыс елдері жасанды интеллектке жол ашатын 5G форматындағы интернетті белсенді түрде қолдануда. Бізге оны дамыту ісімен айналысу керек. Мұны әрқайсымыз жеке-жеке іске асыра алмаймыз, – деді Қазақстан Президенті.
Нұрсұлтан Назарбаев сөзінің соңында Мемлекеттер басшыларының кеңесінде айтылған бастамаларды іске асыру үшін нақты шаралар кешенін әзірлеу қажеттігін айтты.
– Барлық бағыт бойынша тиімді шаралар кешенін әзірлеу – маңызды міндет. Бұл бастамалардың жүзеге асырылуы экономиканың дамуына септігін тигізіп қана қоймайды, сондай-ақ мемлекеттеріміз арасындағы достық әрі тұрақты қарым-қатынастарды нығайтудың маңызды факторына айналады, – деді Мемлекет басшысы.
Сонымен қатар, кездесу барысында Қазақстан Республикасының Премьер-Министрі Б.Сағынтаев пен Ресей Федерациясы Үкіметінің төрағасы Д.Медведев баяндама жасады.







///Мемлекет басшысы Қызылорда облысына жұмыс сапары аясында 2017 жылы пайдалануға берілген мекеменің жұмысымен, ондағы балаларды емдеу және сауықтыру үшін алынған заманауи медициналық құрылғылардың жұмысымен танысты.
Сонымен қатар, Қасым-Жомарт Тоқаев балалар ауруxанасының медициналық қызмет көрсететін кабинеттерін аралап көріп, дәрігерлермен әңгімелесті.
Еркін әңгімелесу барысында Қазақстан Президенті бала денсаулығын жақсарту ісі мемлекеттің маңызды міндеттерінің бірі екенін атап өтіп, бұл бағыттағы жұмыстар жандана түсетінін айтты.
– Сіздердің күнделікті жұмыстарыңыздың оңай емес екенін жақсы білемін. Балаларды емдеп, халықтың алғысына бөленіп жүрсіздер. Еңбектеріңіз елене берсін! – деді Мемлекет басшысы.
Соңында Қасым-Жомарт Тоқаев медицина мекемесі ұжымының жұмысына табыс тіледі.
***
Балаларға кәсіби, стационарлық және диагностикалық көмек көрсетуге бағытталған ауруxананың жалпы аумағы 24436 шаршы метр. Медициналық мекемеде xирургия, терапия, зерттеу жүргізу, ота жасау блоктары, сәулемен емдеу және физиотерапия бөлімшелері бар. Ұйымда 500-ден астам персонал қызмет етеді.



///Ерболат Досаев Қасым-Жомарт Тоқаевқа валюта нарығы мен қаржы саласындағы қазіргі ахуал туралы айтты.
Ұлттық банк төрағасы Қазақстанның қор биржасындағы «теңге-доллар» саудасы кезінде Франкфурт аукционы әдісін уақытша енгізу, сондай-ақ, қаржылық тұрақтылық пен іскерлік белсенділікті сақтау мақсатында ақша-кредит саясатына қатысты қабылданған шаралар жайында баяндады.
Мемлекет басшысы валюта нарығындағы жағдайды тұрақтандыру үшін Ұлттық банктің, Үкіметтің және ұлттық холдингтердің үйлесімді жұмыс жүргізіп, тиімді шешімдер қабылдауының маңыздылығын атап өтті.
Қасым-Жомарт Тоқаевтың пікірінше, инфляция деңгейінің өсуіне қарсы жұмыстарға ерекше назар аудару керек.
Кездесу қорытындысы бойынша Президент отандық кәсіпорындарға несие беруге, олардың операциялық қызметін қаржыландыруға қатысты кешенді қолдау шараларын қабылдауды тапсырды.
/// 
Мемлекет басшысы брифингте Қазақстанның Сербияны Еуропа өңіріндегі маңызды әрі перспективалы серіктес ретінде қарастыратынын айтты.
Елдеріміздің арасында сенімді қарым-қатынас орнаған. Бүгін біз ынтымақтастығымызды арттыру жолдарын талқыладық. Негізгі мақсат – сауда-экономикалық өзара іс-қимылды дамыту, бұл тұстағы әлеует әзірге аз пайдаланылуда. 2016 жылы сауда-экономикалық ынтымақтастық жөніндегі Үкіметтік комиссияның бірінші отырысын өткізу туралы уағдаластыққа қол жеткіздік, – деді Қазақстан Президенті.
Нұрсұлтан Назарбаев республикамызда серб капиталының үлесі бар жиырма шақты бірлескен кәсіпорын құрылыс және сауда саласында жұмыс істейтініне назар аударды.
Атап айтсақ, серб компаниялары Алматы метрополитенінің бірқатар стансаларының құрылысына қатысты. Перспективалы бағыт ретінде өңдеу, көлік және транзит, құрылыс, ауыл шаруашылығы, туризм, шағын және орта бизнес секторларындағы бірлескен жобаларды айтуға болады. Мен серб компанияларын Қазақстанның индустриялық-инновациялық даму бағдарламасын жүзеге асыруға, сондай-ақ дүниежүзілік «ЭКСПО-2017» көрмесінің дайындығы мен оны өткізу ісіне қатысуға шақырамын, – деді Қазақстан Президенті.
Нұрсұлтан Назарбаев Қазақстан мен Сербияның өзара іс-қимылдарын кеңейтуге қатысты бірқатар шараны атады.
Біз Азия мен Еуропа арасындағы жүк тасымалы көлемін ұлғайту аясында Қазақстан мен Сербияның көлік-транзиттік әлеуетін өзара пайдалану жөнінде пікір алмастық. Еуразиялық экономикалық одақтың бірыңғай нарығы аясындағы ынтымақтастық мүмкіндіктерін талқыладық. Қосарланған салық салық салуды болдырмау, халықаралық автомобиль тасымалы, құқықтық саладағы ынтымақтастық туралы келісімдерге қол қою біздің серіктестігімізді дамытуға септігін тигізеді. Шығыс Қазақстан облысы әкімдігі мен Сербияның Златибор өлкесі муниципалитетінің арасындағы ынтымақтастық туралы меморандумға қол қою өңіраралық байланыстарды дамытуды көздейді, – деді Мемлекет басшысы.
Елбасы Қазақстан мен Сербияның халықаралық аренадағы ынтымақтастығы келіссөздердің маңызды бөлігі болғанын айтты.
Біздің мемлекеттеріміздің жаһандық және өңірлік саясаттағы өзекті мәселелер бойынша ұстанымдары ұқсас. Біз Сербияның Еуропалық одаққа кіру ниетін қолдаймыз. Сербия БҰҰ Қауіпсіздік кеңесінің 2017-2018 жылдардағы тұрақты емес мүшелігіне Қазақстанның кандидатурасын мақұлдағаны және елімізге ДСҰ-ға кіру барысында қолдау көрсеткені үшін алғыс білдіреміз. Сербияның Еуропадағы қауіпсіздік және ынтымақтастық ұйымындағы төрағалығын жоғары бағалаймыз. Хельсинки Қорытынды актісіне қол қоюдың 40 жылдығында ЕҚЫҰ қолдауымен Еуропаның қауіпсіздігі саласында ашық әрі сындарлы диалог бастау маңызды екеніне сенімдімін, – деді Нұрсұлтан Назарбаев.
Мемлекет басшысы Сербия Президентінің Қазақстанға сапарының қорытындысына екі жақ та қанағаттанатынын атап өтті.
Келіссөздер нәтижесі екіжақты ынтымақтастықтың бүкіл саласы бойынша өзара іс-қимылды кеңейтуге деген ортақ ықылас бар екенін көрсетті, – деді Қазақстан Президенті.
Соңында Нұрсұлтан Назарбаев  өзара сенім мен түсіністік, сондай-ақ жемісті ынтымақтастық үшін Т.Николичке және Сербия тарапына алғыс айтты.
Сербия Президенті өз елінің әсіресе экономикалық қарым-қатынастарды дамытуға ынталы екенін атап өтті.
Қазақстанның Белградта ресми түрде құрметті консулдық ашқанына қуаныштымын. Менің сапарымнан кейін екіжақты тауар айналымы да ұлғаяды деп үміттенемін. Сербия инвестиция салу үшін нағыз серіктес болады. Қазақстан жақсы географиялық жағдайға ие, ал инвесторлар мұнда білікті жұмыс күшіне сенім арта алады. Сербия достықты сауда алмасу көлемімен өлшемейді. Қазақстан да мұны 2014 жылғы мамырдағы су тасқыны кезінде бізге қолдау көрсету арқылы дәлелдеді. Біз оны ешқашан ұмытпаймыз, – деді Т.Николич.
***
Сербия Президенті Т.Николичтің Қазақстанға ресми сапары аясында мынадай екіжақты құжаттарға қол қойылды:
– Қазақстан Республикасы Үкіметі мен Сербия Республикасы Үкіметі арасындағы халықаралық автомобиль қатынасы туралы келісім;
– Қазақстан Республикасы Үкіметі мен Сербия Республикасы Үкіметі арасындағы қосарланған салық салуды және табыс пен капиталға қатысты салық төлеуден жалтаруды болдырмау туралы конвенция. 
///Кездесу барысында Қазақстан мен Әмірліктер арасындағы өзара ықпалдастықтың қазіргі жағдайы, сондай-ақ саяси, экономикалық және мәдени-гуманитарлық салалардағы ынтымақтастықтың перспективалары талқыланды.
– Қазақстан Президенті Нұрсұлтан Назарбаев пен Біріккен Араб Әмірліктерінің басшысы шейх Халифа Әл Нахаянның тығыз әрі өзара сенімді байланыстарының арқасында елдеріміз арасында достық қарым-қатынас орнады, – деді Мемлекеттік хатшы.
Г.Әбдіқалықова Қазақстанның 4.0-Индустриясы элементтерін енгізуді және әлемнің озық дамыған отыз елінің қатарына қосылуды көздейтін Мемлекет басшысының «Төртінші өнеркәсіптік революция жағдайындағы дамудың жаңа мүмкіндіктері» атты жолдауын іске асыруға кіріскенін атап өтті.
– Біз БҰҰ Қауіпсіздік Кеңесінің тұрақты емес мүшесіміз. Таяуда Нұрсұлтан Назарбаев Қауіпсіздік Кеңесінің отырысындағы сөйлеген сөзінде халықаралық қарым-қатынаста саяси сенім мен жүйелі диалогтың маңызды екеніне назар аударған болатын, – деді Мемлекеттік хатшы.
Гүлшара Әбдіқалықова «Астана» халықаралық қаржы орталығы мен Әмірліктердің қаржы орталықтары арасында өзара белсенді іс-қимылды жалғастырудың маңызды екенін атап өтті.
Соңында Мемлекеттік хатшы Біріккен Араб Әмірліктерінің Халықаралық «Астана ЭКСПО-2017» мамандандырылған көрмесіне белсенді атсалысқаны үшін ризашылық білдіріп, Дубайдағы келесі ЭКСПО-2020 көрмесінің жоғары деңгейде өтетініне сенім білдірді.
– Қазақстан Біріккен Араб Әмірліктерімен толыққанды стратегиялық серіктестік орнатуға мүдделі және ЭКСПО-2020 көрмесіне белсенді атсалысатын болады, – деді Г.Әбдіқалықова.
***
Қазақстан Республикасы мен Біріккен Араб Әмірліктері арасындағы тауар айналымы 2017 жылғы қаңтар-қараша аралығында 590,3 миллион АҚШ долларын құрады. 2005-2017 жылдары Әмірліктерден Қазақстанға келген тікелей инвестицияның жалпы көлемі шамамен 2 миллиард АҚШ долларына жетті.
Қазақстанда Әмірліктер капиталының қатысуымен 233 бірлескен кәсіпорын жұмыс істейді. Ең ірі екіжақты инвестициялық жоба – құны 1,2 миллиард АҚШ доллары болатын «Абу Даби Плаза» көп функционалды кешені.
/// 
Мемлекет басшысы барша қазақстандықтарды көктем мерекесі – Наурызбен құттықтады.
– Бұл өңірде мерекелік шаралар негізгі мейрамнан тоғыз күн бұрын басталады. Әр күнге мән-маңыз беру және оны ізгі істерге арнау – жақсы бастама. Соның арқасында Наурыз нағыз ізгіліктің мерекесіне айналып келеді. Бұл – басқа өңірлерге үлгі боларлық бастама, – деді Нұрсұлтан Назарбаев.
Қазақстан Президенті мемлекеттің білім беру, денсаулық сақтау, жастар саясаты мәселелеріне айрықша көңіл бөліп отырғанын атап өтті.
– Бүгін осында көптеген жастар отыр. Біз жастарымыздың жақсы білім алуы үшін жаңа балабақшалар, мектептер, университеттер салып жатырмыз. Облыста «Балапан» бағдарламасы аясында мектепке дейінгі біліммен балалардың 70 пайызы қамтылған. Сонымен қатар, ана мен бала өлімінің деңгейі 20 пайызға төмендеді. Әр облыстағы медицинаны дамыту мәселесіне зор көңіл бөлудің арқасында қазақстандықтардың орташа өмір жасының ұзақтығы 70-ке жетті. Бұл біздің еліміздің зор табысы әрі дамуының көрсеткіші деп есептеймін, – деді Мемлекет басшысы.
Нұрсұлтан Назарбаев әлемдегі дағдарыс құбылыстарына қарамастан, Қазақстан жүйелі дамуын жалғастырып келе жатқанын, бұған өңірдің әлеуметтік-экономикалық көрсеткіштері айғақ екенін атап өтті.
– Оңтүстік Қазақстан облысында бүкіл ел халқының 17 пайызы тұрады. Өңір аумағы арқылы ірі теміржол магистралі өтеді, «Батыс Еуропа – Батыс Қытай» халықаралық транзиттік көлік дәлізі салынды. Әуежай қайта жөнделуде. Осы жылдар ішінде облыс уран өндірісінің әлемдік орталығына айналды. Бүгінде өңірдің кеніштері жаһандық уран өндірісінің 35 пайызын қамтамасыз етіп, бірінші орын иеленіп отыр, – деді Мемлекет басшысы.
Соңында Елбасы «Нұр Отан» партиясының таяуда өткен XVI съезінде белгіленген жаңа мақсаттар мен міндеттер туралы еске салып, барлық бағыттар бойынша жұмысты жалғастыруға шақырды және жиналғандарға табыс пен бақ-береке тіледі.
Шара барысында сондай-ақ ардагерлердің облыстық кеңесінің төрағасы Ж.Мәуленқұлов, Қазақстан халқы Ассамблеясының мүшесі Н.Шевченко, жастар одағының мүшесі Ж.Өсербаев сөз сөйледі.
Салтанатты шара театрландырылған көрініс пен концерттік бағдарламаға ұласты.
Мереке қаланың жаңа әкімшілік орталығындағы «Аулым - алтын бесігім» барельефтік сахнасы мен «Көкпаршы», «Қыз қуу», «Теңге алу», «Бүркітші» архитектуралық-декоративтік композицияларын біріктірген «Наурыз алаңында» өтті. Жалпы аумағы 50 гектар болатын бірыңғай архитектуралық ансамбльдің құрамында тарихи-өлкетану музейі, дәстүр және ғұрыптар орталығы, этнопарк, жасанды көл және қолданбалы өнер шеберханасы да бар. 


///Тараптар білім беру саласындағы ынтымақтастық мәселелерін талқылады.  
Қасым-Жомарт Тоқаев аталған институттың Қазақстанда кәсіби мамандар даярлау ісін жаңғыртуға және дуальді білім беру жүйесін енгізуге елеулі үлес қосқанын атап өтті. Мемлекет басшысының айтуынша, біздің ел бұл саладағы Германияның тәжірибесін енгізуге мүдделі. 
Йенс Нойгебауэр Фраунхофер институтының Қазақстанмен арадағы ықпалдастықты дамытуға дайын екенін жеткізді.
Аталған институт 2008 жылдан бері Нұр-Сұлтан, Алматы, Ақтау, Қарағанды және Өскемен қалаларындағы оқу орындарымен, өнеркәсіптермен тығыз байланыс орнатқан.

///
	 

	Мемлекет басшысының Жарлығымен Нұрлан Баймолдаұлы Онжанов Қазақстан Республикасы Президентінің көмекшісі қызметіне тағайындалды, ол Қазақстан Республикасының Германия Федеративтік Республикасындағы Төтенше және Өкілетті Елшісі қызметінен, Қазақстан Республикасының Дания Корольдігіндегі Төтенше және Өкілетті Елшісі қызметін қоса атқарудан босатылды.

	***

	Мемлекет басшысының Өкімдерімен:

	Берік Шолпанқұлұлы Шолпанқұлов Қазақстан Республикасы Қорғаныс министрінің орынбасары қызметіне тағайындалды;

	Асқар Ахметұлы Мусинов Қазақстан Республикасы Сыртқы істер министрінің орынбасары қызметіне тағайындалды, ол Қазақстан Республикасы Сыртқы істер министрлігінің жауапты хатшысы қызметінен босатылды;

	Әбдірашит Төлегенұлы Жүкенов Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметіне тағайындалды.

	Мемлекет Басшысының Жарлығымен Ержан Хозеұлы Қазыханов басқа жұмысқа ауысуына байланысты Республикасы Президентінің көмекшісі қызметінен босатылды.

	***

	Мемлекет басшысының Өкімімен Айбар Жиреншеұлы Боданов Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметінен босатылды.
/// 
Қазақстан Президенті 21 мамырда Литваның премьер-министрі Альгирдас Буткявичюсті, сондай-ақ  Люксембург премьер-министрі Ксавье Беттельді қабылдайды.
Ал 22 мамырда Нұрсұлтан Назарбаев VIII Астана экономикалық форумының жұмысына қатысады. Форум «Инфрақұрылым: экономиканың орнықты өсімінің драйвері» тақырыбына арналмақ. Іс-шараға 90 елден 3000-ға жуық саяси, сарапшылық және іскерлік топ өкілдерінің қатысуы жоспарланған.
Сонымен қатар, форум аясында Мемлекет басшысының бірқатар кездесулер өткізуі көзделіп отыр.  
///Мемлекет басшысы Мәскеу облысында Ан-148 жолаушылар ұшағының апатқа ұшырауы салдарынан адамдардың қайғылы қазаға ұшырағаны туралы хабарды зор күйзеліспен қабылдады.
«Қаза болғандардың отбасыларына, туыстары мен жақындарына Қазақстан халқының және жеке өзімнің атымнан көңіл айтамын», – делінген жеделхатта.
/// 
Қазақстан Республикасы Президентінің Баспасөз қызметі 5 мамыр мен 5 маусым аралығына тура келетін мереке күндерін ескере отырып, Мемлекет басшысының БАҚ саласындағы сыйлығы мен грантын беру, сондай-ақ Алғысын жариялау үшін ұсынымдар қабылдау мерзімін 10 маусымға дейін ұзарту жөнінде шешім қабылданғанын хабарлайды.
Мемлекет басшысы сыйлығының лауреаттары 2 миллион 200 мың теңге, сондай-ақ алтын төсбелгі алады. Грант иегерлеріне 1 миллион 764 мың теңге беріледі.
 
Ұсыным беру ережесін мына жерден қараңыз. 
/// 
Жеделхатта ұшақ апаты салдарынан Испания азаматтарының қаза болғандығы туралы хабарды  Нұрсұлтан Назарбаевтың терең күйзеліспен қабылдағаны атап өтілген.
Елбасы Қазақстан халқының және жеке өз атынан Испания Короліне, қаза болғандардың туыстары мен жақындарына, сондай-ақ барша Испан халқына көңіл айтты. 
///
	 

	Нұрсұлтан Назарбаев Боливар Венесуэла Республикасының Президенті Уго Чавестің мезгілсіз қайтыс болғаны қаралы хабарды ерекше күйзеліспен қабылдағанын атап өткен.

	«Уго Чавестің Венесуэланы жан-жақты дамытуға және халықтың жағдайын жақсартуға сіңірген ерен еңбегі тарихта өшпес із қалдырды. Оның жарқын бейнесі біздің есімізде мәңгі сақталатынына сенімдімін», - делінген жеделхатта.

	Соңында Мемлекет басшысы Қазақстан халқының және жеке өзінің атынан Президент У.Чавестің отбасына және достас Венесуэла халқына терең күйзеліспен, шын ниетпен көңіл айтты.
///Қырғыз Республикасы, Бішкек қаласы  
 
Қазақстан мен Қырғызстанның президенттері шағын және кеңейтілген құрамдағы келіссөздерден кейін бұқаралық ақпарат құралдарының өкілдері үшін брифинг өткізді.  
Мемлекет басшысы екі ел де көпжақты ықпалдастықты жаңа деңгейге көтеруге мүдделі екенін айтып, бүгінгі сапардың қарым-қатынасымызды нығайта түсуге тың серпін беретіні сөзсіз екеніне тоқталды.
– Бірқатар уағдаластыққа қол жеткіздік. Біз сауда-экономикалық байланыстарды  нығайтуға баса мән бердік. Қазір әлемдегі ахуал күрделі екенін білесіздер. Осындай қиын кезеңде күш жұмылдыру өте маңызды. Қазақстан – Қырғыз елінің негізгі сауда және инвестиция саласындағы серіктесінің бірі. Былтыр өзара тауар айналымы 1 миллиард долларға жетті. Қазақстан соңғы 15 жылда қырғыз еліне 1 миллиард доллардан астам тікелей инвестиция құйды. Оның ішінде әлеуметтік маңызы зор  жобалар да бар. Жалпы, экономикалық ықпалдастықты одан әрі өркендетуге әлеуетіміз жетеді. Біз сауда көлемін жақын арада 2 миллиард долларға жеткізуге келістік, – деді Қасым-Жомарт Тоқаев.  

Президент бүгін сауда-логистикалық индустриялық кешеннің негізі қаланғанына тоқталып, бұл қадам өндірістік байланыстар мен сауда-саттықты жандандыруға жол ашатынын айтты. Мемлекет басшысының айтуынша, өзара сауда айналымын қысқа мерзімде едәуір ұлғайтуға мол мүмкіндік бар. Қазақстан Қырғызстанға импортталатын жүздеген тауар түрін қазірдің өзінде ұсына алады.  
– Біз өнеркәсіп өнімдерін және басқа да тауарларды экспорттауға дайынбыз. Бұған «Kazexport» компаниясы қолдау көрсетеді. Қырғыз елінің де Қазақстанға шығаратын өнімдері аз емес. Осы орайда, қолда бар мүмкіндіктерді барынша пайдаланамыз деп уағдаластық. Сондай-ақ, азаматтардың шекарадан өтуін жеңілдетуге баса назар аудардық. Жүк тасымалы рәсімдерін жетілдіру жайын пысықтадық. Соңғы жылдары бұл бағытта бірқатар ауқымды іс-шаралар атқарылды. Былтыр «Қордай» бекеті жаңартылып, жолаушыларға сапалы қызмет көрсетіле бастады. Басқа да бекеттерді жаңғырту туралы келісімдер бар. Басты мақсат – шекарадағы тексерістерді азайтып, көлік кептелісін жою, – деді Қазақстан Президенті.  

Аталған мәселелерді реттеу үшін Мемлекет басшысы екі цифрлық технологияны енгізудің маңызды екенін атап өтті.
Президент шетел инвесторларының мүддесін қорғау ісі жалғасатынын, бұл жұмыс қазақ компанияларының Қырғызстанға инвестиция салуына оң ықпал ететінін жеткізді. Сонымен қатар Қазақстан капиталының қатысуымен Ыстықкөл облысында күн энергиясы станциясын салу жоспарланып отыр. Жобаның құны – 300 миллион доллар.   Қасым-Жомарт Тоқаев су-энергетика саласындағы қарым-қатынасты үйлестіруді келесі маңызды бағыт ретінде атады.
– Біз трансшекаралық су ресурстары ортақ байлық екенін тағы бір мәрте атап көрсеттік. Су тапшылығы мәселесі жылдан жылға күрделеніп келеді. Беделді халықаралық экологиялық ұйымдар осындай болжам жасап отыр. Су келешекте көп болмайды, тапшы болады. Бұл – анық нәрсе. Сондықтан Орталық Азия мемлекеттері бірлескен жұмыстарды қолға алуы қажет. Екі елге ортақ өзендер әрдайым жұртты жақындастыра түсуге дәнекер болуы керек. Қазақстан барлық міндеттемелерін толық орындауға және маңызды жобаларды бірлесе іске асыруға дайын, – деді Мемлекет басшысы.

Екі ел президенттерінің кездесулерінде мәдени-гуманитарлық байланысты нығайтуға да ерекше мән берілді. Соңғы жылдары рухани байланысты жандандыру бағытында атқарылған көптеген іс-шараның қуанарлық жағдай екені атап өтілді.
– Былтыр Садыр Нургожоұлының Қазақстанға сапары кезінде екі елдің жастарын жақындастыра түсетін бірқатар уағдаластыққа қол жеткізген едік. Соның нәтижесінде бүгін Бішкекте Әл-Фараби атындағы Қазақ ұлттық университетінің филиалы ашылады. Бұдан бөлек, біз жас ғалымдар үшін түрлі гранттар тағайындадық. Олардың озық ғылыми идеяларына мемлекет тарапынан қолдау көрсетіледі. Мен мәдени-гуманитарлық байланысты нығайту үшін екі ел зиялыларының форумын жыл сайын өткізуді ұсындым, – деді Қасым-Жомарт Тоқаев.  

Брифингте белгілі болғандай бүгінгі келіссөздер барысында екі ел басшысы жаһандық және өңірлік мәселелер туралы пікір алмасып, халықаралық түйткілдер жөніндегі ұстанымдары ортақ екенін атап өткен. Әсіресе, Орталық Азиядағы ықпалдастықты тереңдету мәселесіне назар аударылған. Осы орайда, көп ұзамай аймақ мемлекеттері басшыларының Консультативтік кездесуін өткізуге уағдаласты.  
Мемлекет басшысының айтуынша, екіжақты және көпжақты форматтағы қарым-қатынастар жалғасады. Қазақстан тарапы Қырғызстанның Еуразия экономикалық одағының төрағасы ретінде атқарып жатқан жұмыстарын қолдайды.  
– Қырғыз бауырларға Азиядағы өзара іс-қимыл және сенім шаралары жөніндегі кеңесі аясындағы Қазақстанның бастамаларын қолдағаны үшін ризашылық білдіреміз. Бүгінгі сапар  екі елдің ынтымақтастығын одан әрі нығайта түсетіні анық. Уағдаластықтар мен келісімдер – соның айқын дәлелі, – деді Қасым-Жомарт Тоқаев.

Президент 5 маусымда елімізде өтетін конституциямызға өзгерістер енгізуге арналған жалпыхалықтық референдумды өте маңызды әрі тарихи іс-шара ретінде бағалап, қазақ халқы өз тарихындағы шешуші кезеңге келгенін ерекше атап өтті.    
– Жаңа Қазақстан, яғни екінші республика – бұл шын мәніндегі демократиялық қоғам деген сөз. Президенттік жүйе сақталғанымен, Парламенттің рөлі және ықпалы едәуір күшейтіледі. Халқымыздың үні және пікірі анық естілетін болады. Мен Президент ретінде осы құқықтық реформадан ешқандай артықшылыққа я жеңілдікке ие болмаймын. Мақсатым – бүкіл қоғамда оң өзгерістер жасау, халқымызға жарқын болашақтың жолын ашып беру, – деді Мемлекет басшысы.

Қасым-Жомарт Тоқаев бұл реформамен демократияландыру үрдісі аяқталмайтынын, алдымызда ұзақ жол бар екенін еске салды. Президенттің айтуынша, жаңа реформалар жалғаса береді, бүкіл қоғамымыздың жүйесі жаңартылады.
/// 
Жеделхатта Қазақстан Президенті ұшақ апатының салдарынан Германия азаматтарының қаза болғандығы туралы қайғылы хабарды күйзеле қабылдағаны айтылған.
Нұрсұлтан Назарбаев Қазақстан халқының және жеке өз атынан Федералдық канцлерге, қаза болғандардың туыстары мен жақындарына, сондай-ақ барша Германия халқына көңіл айтты. 
///
	 

	Амантай Жанкеұлы Күреңбеков Қазақстан Республикасы Мемлекеттік күзет қызметінің бастығы болып тағайындалсын.

	 

	Қазақстан Республикасының

	               Президенті                                                                                                         Н.Назарбаев

	 

	Астана, Ақорда, 2014 жылғы 3 шілде

	                          № 855
///
	 

	Қабылдауға жиналғандарға арнаған сөзінде Қазақстан Президенті Астананың іс жүзінде он жыл ішінде салынған ХХІ ғасырдағы бірден-бір елорда екенін атап өтті.

	–Астананың қалыптасуы халық тағдырымен және мемлекет тәуелсіздігінің жылнамасымен тығыз астасып жатыр. Біз осы елордада ел тарихының жаңа парағын ашып, болашаққа зор сеніммен қараймыз. Астана мемлекеттілік пен егемендіктің айрықша символына айналды. Осының бәрі біздің ортақ еңбегіміздің нәтижесі, - деді Нұрсұлтан Назарбаев.

	Соңында Мемлекет басшысы баршаға бақ-береке, денсаулық және табыс тіледі.

	Елбасы сондай-ақ Қазіргі заманғы өнер музейінің директоры Н.Шивринаға, «Астана Опера» мемлекеттік опера және балет театрының директоры Т.Мұхамеджановқа және «Sembol Insaat» АҚ президенті Ф.Таминджеге «Астана қаласының құрметті азаматы» атағын тапсырды.

///Жиынға өңірдің зиялы қауым, ардагерлер мен жастар өкілдері, жергілікті атқарушы органдардың басшылары мен БАҚ өкілдері қатысты.
Мемлекет басшысы аймақтардан түсіп жатқан ұсыныстарды ескере отырып, өңірлерді дамытуға бағытталған арнайы кешенді мемлекеттік бағдарламаның іске қосылатынын айтты. Сондай-ақ, Қазақстан Президенті осы мақсат-міндеттерді жүзеге асыру үшін облыс басшылығы шешуі тиіс бірқатар мәселелерге тоқталды.
– Аймақтағы азаматтардың жалақысын өсіру – Үкімет пен облысы әкімінің басты міндеті! Лайықты жалақы төлейтін жаңа жұмыс орындарын ашуға баса мән беру қажет. Бұл бағытта ірі кәсіпорындардың қуатын тиімді пайдалануды назарға алу керек, – деді Қасым-Жомарт Тоқаев.
Мемлекет басшысы шетел компанияларында жұмыс істейтін отандастарымыздың мүдделерін қорғаудың маңыздылығына назар аударды. Сонымен қатар, облыстың әлеуметтік саладағы жетістіктеріне тоқталды.
– Көп балалы және тұрмысы төмен отбасыларға қолдау көрсету үшін облыста Әлеуметтік жол картасы іске қосылған. Биыл «Ауыл – ел бесігі» бағдарламасының аясында білім, денсаулық сақтау, мәдениет, жол құрылысы салаларында құны 1,7 миллиард теңге болатын 60 жоба жоспарланған. Облыс әкіміне соларды уақтылы әрі тиімді жүзеге асыруды тапсырамын, – деді Қазақстан Президенті.
Қасым-Жомарт Тоқаев дамудың жаңа драйверлерін қалыптастыру қажет екенін айтып, қуатты экономикаға қол жеткізудің маңыздылығын атап өтті.
– Индустрияландыру саясаты өзінің жемісін берді. Бұл бағыт одан әрі жалғасады. 2013 жылдан бері Қызылорда облысында өңдеуші өнеркәсіп саласы екі есе өсті. Ірі цемент зауыты іске қосылды. «Шалқия» кен орнында қуатты комбинаттың құрылысы басталды. Бұдан бөлек, облыстағы шыны зауытының құрылысын аяқтау қажет. «Бәйтерек» холдингі мен облыс әкімдігіне зауытты іске қосып, Қазақстанның алғашқы шынысын шығаруды тапсырамын, – деді Қазақстан Президенті.
Мемлекет басшысы ауылдардың өсіп-өркендеуі агросектордың ілгерілеуіне септігін тигізетінін айтып, Қызылорда облысының ауыл шаруашылығындағы әлеуеті әлі толық пайдаланылмай отырғанына назар аударды.
– Суармалы жерлерде су тапшылығы бар. Сондықтан, жаңа су қоймаларын салу қажет. Үкімет облыс әкімдігімен бірге аталған мәселені шешу үшін маған нақты жұмыс жоспарын ұсынсын. Бүкіл ел бойынша ауыл инфрақұрылымын жаңғыртатын кез келді. Жергілікті жолдардың, су құбырларының, электр желілерінің, мәдени-спорт кешендерінің бәрі жаңаруы қажет, – деді Қасым-Жомарт Тоқаев.
Қазақстан Президенті өңірдегі экологиялық проблемаларға, соның ішінде, Арал проблемасына, айналасына зиянын тигізіп отырған мұнай-газ және уран қалдықтарына назар аударды.
– Экология – қызылордалықтарды толғандыратын мәселенің бірі. Халық Арал тағдырына алаңдайды. Елбасының бастамасы бойынша «Сырдария арнасын реттеу және Арал теңізінің солтүстік бөлігін сақтап қалу» жобасы іске асырылуда. Осы жобаның және Көкарал бөгетінің арқасында Кіші Аралдағы су қалпына келді. Бұл балық шаруашылығын жандандыруға септігін тигізді. Тағы бір маңызды мәселе – бүгінде тұрғындарды мұнай-газ бен уранның зиянды қалдықтары алаңдатып отыр. Өңірдегі кәсіпорындарға жаңа технологиялар енгізіп, экологиялық қауіпсіздікті халықаралық стандарттарға сай ету қажет, – деді Мемлекет басшысы.
Қасым-Жомарт Тоқаев Байқоңырды Қазақстанның ғарыш саласының негізі ретінде атап өтіп, бұл кешен облысқа жоғары технологияларды дамытуға мүмкіндік беретінін айтты.
– Біздің мақсат – ғарыш технологияларын Отанымыздың, халқымыздың мүддесі үшін қолдану. Байқоңыр қаласының инфрақұрылымын жаңғырту жұмысы жалғасуда. Мұнда 30 жыл ішінде алғаш рет көпқабатты үйлер және медициналық орталық салынды. Бес мектеп Қазақстанның білім стандартына көшті. Қазір әлемде инвесторлар ғарыш стартаптарына кең қолдау көрсетуде. Біз де Байқоңырдың әлеуетін тиімді пайдаланып, бұл үрдістен шет қалмауымыз керек, – деді Қазақстан Президенті.
Сондай-ақ, Қызылорда өңірінің жұртшылығы атынан ардагерлер, кәсіпкерлер, мұғалімдер, спортшылар сөз сөйлеп, өздерінің ұсыныс-тілектерін жеткізді.
Соңында Мемлекет басшысы xалықтың әл-ауқатына қатысты мәселелердің барлығы жеке өзінің бақылауында болатынын айтып, жиынға қатысушыларды Қызылорда өлкесін дамудың жаңа деңгейіне шығару үшін атсалысуға шақырды.
Қазақстан Президенті еліміздің әлеуметтік-экономикалық және мәдени дамуына қосқан үлесі үшін «Сыр маржаны» ЖШС директоры М.Өтеевті, көпсалалы балалар ауруханасының дәрігері А.Шүленбаевты, Қызылорда қалалық мәслихатының депутаты, Қызылорда облысының құрылысшылар қауымдастығының жетекшісі Қ.Ерназаровты, даңқты спортшы, мәнерлеп сырғанаудан халықаралық дәрежедегі спорт шебері Э.Тұрсынбаеваны және «Нартай өнер мектебі» коммуналдық мемлекеттік қазыналық кәсіпорнының директоры М.Бекпейісовті алғыс хаттармен марапаттады.







///Кездесуге Қазақстан Республикасының Қорғаныс министрі С.Жасұзақов, Қытай Халық Республикасының Қорғаныс министрі Чан Ваньцюань, Ресей Федерациясының Қорғаныс министрі С.Шойгу, Тәжікстан Республикасының Қорғаныс министрі М.Шерали, Өзбекстан Республикасының Қорғаныс министрі К.Бердиев, Қырғыз Республикасы Бас штабының бастығы Р.Дуйшенбиев, Шанхай ынтымақтастық ұйымының Бас хатшысы Р.Алимов қатысты.
Мемлекет басшысы Шанхай ынтымақтастық ұйымына мүше мемлекеттердің қорғаныс министрлері Астанада ШЫҰ-ға мүше-мемлекеттер басшылары кеңесін және «ЭКСПО-2017» халықаралық көрмесін өткізу қарсаңында басқосып отырғанының маңыздылығын атап өтті.
– Мәдени, аумақтық, тарихи тұрғыдан бір-біріне жақын мемлекеттердің экономикалық ынтымақтастық мәселелерін шешу үшін құрылған Шанхай ынтымақтастық ұйымы өзін елеулі өңірлік бірлестік ретінде көрсете білді, – деді Қазақстан Президенті.
Нұрсұлтан Назарбаев Шанхай хартиясы қабылданған сәттен бергі 15 жыл ішінде бірлескен ауқымды жұмыс атқарылғанына назар аударды. 
– Шанхай ынтымақтастық ұйымына мүше мемлекеттер басшылары кеңесінің  алдағы отырысында ірі екі ел – Үндістан мен Пәкістанды ұйым мүшелігіне қабылдау көзделген. Сол арқылы ШЫҰ жер шары тұрғындарының 40% -ға жуығын біріктіреді. Ең бастысы – барлық мәселелерді консенсус арқылы шешуге негізделген «шанхай рухын» сақтау, – деді Мемлекет басшысы.  
Қазақстан Президенті ұйым қызметінің экономикалық мазмұнын нығайту қажеттігін атап өтті.
– Қазіргі уақытта Шанхай ынтымақтастық ұйымы жұмысының оң қарқыны «Жаңа Жібек жолы» бағдарламасының дамуына байланысты болып отыр. Бұл бағдарламаға ұйым мүшелерінің барлығы, ең алдымен, Қытай Халық Республикасының жақын көршісі - Қазақстан қолдау көрсетуде, – деді Нұрсұлтан Назарбаев.     
Соңында Мемлекет басшысы қорғаныс ведомстволарының қызметі Шанхай ынтымақтастық ұйымының экономикалық интеграциясының бағытымен қатар жүруге тиіс екендігін атап өтті.  

///Қазақстан Президентіне қаланың қазіргі аxуалы мен әлеуметтік-экономикалық даму барысы және оның негізгі көрсеткіштері баяндалды.
Қызылорда облысы әкімінің орынбасары-Президенттің «Байқоңыр» кешеніндегі арнаулы өкілі Б.Намаев қаладағы тұрғын үй салу, газбен және сумен қамтамасыз ету жүйелерін жаңарту жөніндегі жобалардың іске асырылып жатқанын мәлімдеді.
Сонымен қатар, Мемлекет басшысы «Байқоңыр» арнайы экономикалық аймағын құру жөніндегі тұжырымдамамен танысты.

///Президент – Қарулы Күштердің  Жоғарғы Бас қолбасшысы Қасым-Жомарт Тоқаев Қорғаныс министрі Нұрлан Ермекбаевтың Қазақстан Қарулы Күштерінің негізгі даму бағыттары жөніндегі баяндамасын тыңдады. Бұл ретте қазіргі әскери қақтығыстардың тәжірибесі сөз болды.
Кездесу барысында Қазақстан армиясының инфрақұрылымы мен материалдық-техникалық базасын жетілдірудің перспективалары және әскерді ұшқышсыз басқарылатын ұшу аппараттары мен әуе шабуылына қарсы қорғаныс құралдары сияқты заманауи қару-жарақ түрлерімен жабдықтау мәселелері қарастырылды.
Сонымен қатар Мемлекет басшысына халықаралық әскери ынтымақтастық пен бітімгершілік іс-қимылдардың ахуалы туралы ақпарат берілді.
Қасым-Жомарт Тоқаевқа әскери қызметшілердің тұрмыстық және әлеуметтік жағдайын жақсарту, оларды сапалы киім-кешекпен қамтамасыз ету жұмыстары жөнінде баяндалды.
Жоғарғы Бас қолбасшы талқыланған мәселелердің өзектілігін ескере отырып, Қорғаныс министрлігінің әскери алқа отырысын ұйымдастыруға тапсырма берді. Жиында 2020 жылғы әскери дайындықтың қорытындылары жасалып, алдағы кезеңде атқарылатын міндеттер айқындалады.
 

/// 
Кездесуге сондай-ақ Ішкі істер министрінің орынбасары Е.Тұрғымбаев, Денсаулық сақтау және әлеуметтік даму вице-министрі Б.Нұрымбетов қатысты.
Г.Әбдіқалықова Б.Дойлды және БҰҰ босқындар істері жөніндегі Жоғарғы Комиссары басқармасының (БЖКБ) ұжымын Қазақстандағы қызметінің 20 жылдығымен құттықтады. Мемлекеттік хатшы БҰҰ БЖКБ қызметін босқындардың құқықтарын қорғау мен сақтау саласындағы БҰҰ құндылықтары мен мақсаттарын ғаламдық, өңірлік және ұлттық деңгейде қорғайтын жетекші xалықаралық агенттік ретінде жоғары бағалады. Сондай-ақ Қазақстан Республикасы мен БҰҰ БЖКБ арасындағы босқындардың құқықтарын қорғау жөніндегі өзара іс-қимыл көптеген аспектілер бойынша жоғары деңгейде екені айтылды.     
Мемлекеттік хатшы Қазақстан қоныс аударған адамдар үшін тұрақтайтын әрі транзиттік ел болып табылатынын атап өтті. Осыған орай, БЖКБ-мен арадағы ынтымақтастық біздің сыртқы саясатымыздағы басымдықтардың бірі болып отыр. Халықаралық және өңірлік ахуалдар шиеленіскен қазіргідей жағдайда Орталық Азиядағы ықтимал қауіп-қатерлерге қарсы ілкімді шаралар іздестіру бағытында бірлесіп жұмыс істеу қажет. Сонымен бірге, заңды еңбек көші-қонымен қатар, заңсыз көші-қонға және босқын мәртебесін теріс пайдалануға қарсы күрес те өзекті сипат алып келеді.      
Кездесу барысында Алматыда БҰҰ Хабын ашу мәселесі де талқыланды. Оның қызметі өңірдегі босқындар құқығын қорғау жөніндегі күш-жігерді шоғырландыруға, сондай-ақ көші-қон саласындағы қазақстандық мамандарды даярлау және біліктілігін арттыру ісіне ықпал ететін болады.  
Қазақстан мен БҰҰ агенттіктерінің өзара ықпалдастығын күшейту аясында  Орталық Азия мен Ауғанстанның көптеген әлеуметтік-экономикалық, гуманитарлық және басқа да мәселелерін шешу ісіне қоныс аударушылар мен көші-қон ағынын азайтуға ықпал ете отырып септігін тигізетін KazAid агенттігін құру мәселесі қозғалды. 
///
	 

	Танымал хореограф Рудольф Нуриевтің өңдеуіндегі балетті әйгілі «Ла Скала» театры қойды.  

	 «Дон Кихот» балетіне Милан театрының 100-ден аса адамнан құралған шығармашылық ұжымы қатысты. 
///Мемлекет басшысы Мамука Бахтадзені алдағы Грузияның тәуелсіздігі күнімен құттықтап, достас грузин халқына жақсылық пен бақ-береке тіледі.
Қасым-Жомарт Тоқаев екіжақты ынтымақтастықтың бастауында Тұңғыш-Президент – Елбасы Нұрсұлтан Назарбаев тұрғанын атап өтіп, дипломатиялық қатынастарды орнатқаннан бастап оны дамытуға өзі тікелей атсалысқанын айтты.
– Тұңғыш Президентіміз – Елбасының Грузияға, сіздердің басшыларыңыздың Қазақстанға жасаған сапарлары есімде. Екі ел арасындағы ынтымақтастықтың жақсы дамып келе жатқанын нақты айта аламыз, – деді Қазақстан Президенті.
Мемлекет басшысы Қазақстанның Грузия экономикасындағы негізгі инвесторлардың бірі екенін атап өтті. Бүгінге дейінгі салынған инвестицияның жалпы көлемі 450 миллион доллардан асқан.
– Біз Грузияны достас мемлекет деп санаймыз. Арамызда ешқандай шешілмеген мәселе жоқ. Біздің делегацияларымыз халықаралық ұйымдарда өзара белсенді ынтымақтастықта жұмыс істейді. Қазақстанда 60 мыңға жуық грузин диаспорасы бар. Олар еліміздің тыныс-тіршілігіне өте белсенді әрі конструктивті түрде атсалысады. Сіздің бұл сапарыңыз мемлекеттеріміз арасындағы ынтымақтастықтың одан әрі нығаюына тың серпін береді деп санаймын, – деді Қасым-Жомарт Тоқаев.
Грузия Үкіметінің басшысы Қазақстан тарапының дәстүрлі түрде жылы қабылдағанын атап өтіп, Грузияның егемендігі мен аумақтық тұтастығына қатысты тұрақты ұстанымы және халықаралық деңгейде қолдау көрсеткені үшін Президентке және Қазақстан халқына ерекше ризашылық білдірді.
– Маған Қазақстанға жұмыс бабымен бірнеше рет келудің сәті түсті. Халықтарымызды көпғасырлық достықтың арқауы байланыстырады. Біз мұны мақтан тұтамыз. Қазақстанның Тұңғыш Президенті Нұрсұлтан Әбішұлы Назарбаевтың қарым-қатынастарымызды нығайтуға қосқан тарихи рөлі мен өлшеусіз үлесін атап өткім келеді, – деді М.Бахтадзе.
Кездесу барысында сауда-экономикалық, гуманитарлық, туризм және инвестиция салаларындағы ынтымақтастықтың перспективалары қарастырылды. Сондай-ақ, тараптар көлік-транзиттік, соның ішінде Транскаспий халықаралық көлік бағдары аясында Ақтау және Құрық порттары арқылы қатынастарды жандандыру мүмкіндіктерін талқылады.




///Кездесу барысында коронавирустың таралуы салдарынан әлемдік нарықтағы қалыптасқан жағдайға байланысты Қазақстан экономикасының қазіргі ахуалы мен оны дамытудың перспективалары қарастырылды.
Қазақстан Президенті Үкіметке ұлттық экономиканың тұрақты өсімін қамтамасыз ету, жоспарланған құрылымдық реформаларды жүзеге асыру, халықтың қажеттіліктерін өтеу үшін жедел шаралар қабылдауды тапсырды. 
///
	 

	Р.Түсіпбеков Мемлекет басшысын агенттіктің биылғы 10 айдағы қызметінің қорытындылары туралы хабардар етті.

	Кездесу барысында Нұрсұлтан Назарбаев сыбайлас жемқорлықты қабылдау индексі рейтингінде еліміздің позициясы төмендегенін атап көрсетті.

	– Рейтингтің нашарлауы бұл бағыттағы жұмыс қарқынының төмендегенін немесе агенттіктің қызметінде тиісті есеп жүргізілмейтінін білдіреді. Жергілікті жерлерде тұрғындар сыбайлас жемқорлықтың ахуалынан жақсы хабардар, солармен тығыз жұмыс істеу қажет. Оған қоса, бұл іспен «Нұр Отан» партиясының өкілдігі айналысуда, оларға мұндай фактілерді жұрт хабарлап отырады. Егер осындай ескертулерді назардан тыс қалдырмай, тексеріс жүргізіп, істі соңына дейін жеткізсе, онда бұл сыбайлас жемқорлыққа қарсы нақты іс-қимыл болады, – деді Қазақстан Президенті.      

	Мемлекет басшысы жемқорлықты жою үшін жалғыз агенттіктің немесе құқық қорғау органдарының күші жеткіліксіздігін, жүйелі шаралар қажет екенін атап өтті.

	– Жылдан-жылға экономикалық, заңнамалық жағдайлар жақсара түсуде, тексерістер саны қысқаруда. Шенеуніктер мен тұрғындар арасында байланыс азайып, еңбекақы мөлшері артып келеді. Осының бәрі сыбайлас жемқорлыққа қарсы тұруға бағытталған. Көрсеткіштерді жасанды түрде көтерудің қажеті жоқ, барлығы сезінетін, сыбайлас жемқорлыққа қарсы нағыз күрес жүргізілуі тиіс, – деді Нұрсұлтан Назарбаев.

	Агенттік төрағасы сыбайлас жемқорлыққа қарсы іс-қимыл мәселелері бойынша бірқатар халықаралық және қазақстандық қоғамдық ұйымдармен ынтымақтастық туралы айтты және бұл жұмыстар жалғасатынын мәлімдеді.   

	Р.Түсіпбеков агенттік өз жұмысының бірқатар бағыттары бойынша көрсеткіштерді жақсартқанын да баяндады.

	– Биылғы жылдың басынан бері сыбайлас жемқорлық қылмыс жасаған 900 тұлғаға, сондай-ақ мемлекеттік функцияларды орындауға уәкілетті лауазымды тұлғалар мен оларға теңестірілген тұлғаларға қатысты 1333 қылмыстық іс қозғалды. Соның ішінде, республикалық және облыстық деңгейдегі 120-дан астам лауазымды тұлға жауапкершілікке тартылды. Көлеңкелі экономика бойынша, Сіздің тапсырмаңызға сәйкес, біз алкогольдің, мұнайдың заңсыз айналымына, жалған кәсіпорындарға қарсы күресті күшейттік. Жалпы, 4652 қылмыс анықталды. Бүгінде осы жұмыстың барлығы нәтижесін беруде, – деді Экономикалық қылмысқа және сыбайлас жемқорлыққа қарсы күрес агенттігінің төрағасы.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді. 
///Мемлекет басшысы Қазақстан мен «ExxonMobil» компаниясы арасында мұнай-газ саласында қалыптасқан экономикалық серіктестікті айрықша атап өтті.
Қазақстан Президенті бұл компанияның Теңіз және Қашаған мұнай-газ кен орындарын игеруге арналған жобаларға атсалысып отырғанын айтты.
Д.Вудс Нұрсұлтан Назарбаевты Қазақстанның БҰҰ Қауіпсіздік Кеңесіндегі төрағалығының басталуымен және АҚШ Президенті Д.Трамппен өткен келіссөздердің табысты болуымен құттықтады.

/// 
Мемлекет басшысы брифингте Қазақстанның Сербияны Еуропа өңіріндегі маңызды әрі перспективалы серіктес ретінде қарастыратынын айтты.
Елдеріміздің арасында сенімді қарым-қатынас орнаған. Бүгін біз ынтымақтастығымызды арттыру жолдарын талқыладық. Негізгі мақсат – сауда-экономикалық өзара іс-қимылды дамыту, бұл тұстағы әлеует әзірге аз пайдаланылуда. 2016 жылы сауда-экономикалық ынтымақтастық жөніндегі Үкіметтік комиссияның бірінші отырысын өткізу туралы уағдаластыққа қол жеткіздік, – деді Қазақстан Президенті.
Нұрсұлтан Назарбаев республикамызда серб капиталының үлесі бар жиырма шақты бірлескен кәсіпорын құрылыс және сауда саласында жұмыс істейтініне назар аударды.
Атап айтсақ, серб компаниялары Алматы метрополитенінің бірқатар стансаларының құрылысына қатысты. Перспективалы бағыт ретінде өңдеу, көлік және транзит, құрылыс, ауыл шаруашылығы, туризм, шағын және орта бизнес секторларындағы бірлескен жобаларды айтуға болады. Мен серб компанияларын Қазақстанның индустриялық-инновациялық даму бағдарламасын жүзеге асыруға, сондай-ақ дүниежүзілік «ЭКСПО-2017» көрмесінің дайындығы мен оны өткізу ісіне қатысуға шақырамын, – деді Қазақстан Президенті.
Нұрсұлтан Назарбаев Қазақстан мен Сербияның өзара іс-қимылдарын кеңейтуге қатысты бірқатар шараны атады.
Біз Азия мен Еуропа арасындағы жүк тасымалы көлемін ұлғайту аясында Қазақстан мен Сербияның көлік-транзиттік әлеуетін өзара пайдалану жөнінде пікір алмастық. Еуразиялық экономикалық одақтың бірыңғай нарығы аясындағы ынтымақтастық мүмкіндіктерін талқыладық. Қосарланған салық салық салуды болдырмау, халықаралық автомобиль тасымалы, құқықтық саладағы ынтымақтастық туралы келісімдерге қол қою біздің серіктестігімізді дамытуға септігін тигізеді. Шығыс Қазақстан облысы әкімдігі мен Сербияның Златибор өлкесі муниципалитетінің арасындағы ынтымақтастық туралы меморандумға қол қою өңіраралық байланыстарды дамытуды көздейді, – деді Мемлекет басшысы.
Елбасы Қазақстан мен Сербияның халықаралық аренадағы ынтымақтастығы келіссөздердің маңызды бөлігі болғанын айтты.
Біздің мемлекеттеріміздің жаһандық және өңірлік саясаттағы өзекті мәселелер бойынша ұстанымдары ұқсас. Біз Сербияның Еуропалық одаққа кіру ниетін қолдаймыз. Сербия БҰҰ Қауіпсіздік кеңесінің 2017-2018 жылдардағы тұрақты емес мүшелігіне Қазақстанның кандидатурасын мақұлдағаны және елімізге ДСҰ-ға кіру барысында қолдау көрсеткені үшін алғыс білдіреміз. Сербияның Еуропадағы қауіпсіздік және ынтымақтастық ұйымындағы төрағалығын жоғары бағалаймыз. Хельсинки Қорытынды актісіне қол қоюдың 40 жылдығында ЕҚЫҰ қолдауымен Еуропаның қауіпсіздігі саласында ашық әрі сындарлы диалог бастау маңызды екеніне сенімдімін, – деді Нұрсұлтан Назарбаев.
Мемлекет басшысы Сербия Президентінің Қазақстанға сапарының қорытындысына екі жақ та қанағаттанатынын атап өтті.
Келіссөздер нәтижесі екіжақты ынтымақтастықтың бүкіл саласы бойынша өзара іс-қимылды кеңейтуге деген ортақ ықылас бар екенін көрсетті, – деді Қазақстан Президенті.
Соңында Нұрсұлтан Назарбаев  өзара сенім мен түсіністік, сондай-ақ жемісті ынтымақтастық үшін Т.Николичке және Сербия тарапына алғыс айтты.
Сербия Президенті өз елінің әсіресе экономикалық қарым-қатынастарды дамытуға ынталы екенін атап өтті.
Қазақстанның Белградта ресми түрде құрметті консулдық ашқанына қуаныштымын. Менің сапарымнан кейін екіжақты тауар айналымы да ұлғаяды деп үміттенемін. Сербия инвестиция салу үшін нағыз серіктес болады. Қазақстан жақсы географиялық жағдайға ие, ал инвесторлар мұнда білікті жұмыс күшіне сенім арта алады. Сербия достықты сауда алмасу көлемімен өлшемейді. Қазақстан да мұны 2014 жылғы мамырдағы су тасқыны кезінде бізге қолдау көрсету арқылы дәлелдеді. Біз оны ешқашан ұмытпаймыз, – деді Т.Николич.
***
Сербия Президенті Т.Николичтің Қазақстанға ресми сапары аясында мынадай екіжақты құжаттарға қол қойылды:
– Қазақстан Республикасы Үкіметі мен Сербия Республикасы Үкіметі арасындағы халықаралық автомобиль қатынасы туралы келісім;
– Қазақстан Республикасы Үкіметі мен Сербия Республикасы Үкіметі арасындағы қосарланған салық салуды және табыс пен капиталға қатысты салық төлеуден жалтаруды болдырмау туралы конвенция. 
///
	 

	Нұрсұлтан Назарбаев қол жеткен уағдаластықтардың ерекше маңыздылығын атай келіп, кең ауқымдағы мәселелер жөнінде жүргізілген келіссөздердің нәтижесіне жоғары баға берді.

	– Бүгінгі сапар қарым-қатынастарымызды нығайтуға деген ортақ ықыласты көрсетеді. Ынтымақтастықты дамыту жөнінде пікір алмасылды.  Сондай-ақ бізге сөзсіз әсері тиетін өңірлік және жаһандық қауіпсіздік мәселелері талқыланды. Біз елдеріміз арасындағы ықпалдастықты күшейтуге  бағытталған бірқатар екіжақты құжаттарға қол қойдық, – деді Қазақстан Президенті .

	Мемлекет басшысы екі елдің шекаралас аумақтары арасындағы тікелей байланысты дамытудың маңыздылығына назар аударды. 

	– Маңғыстау облысының әкімдігі мен  Балқан уәлаяты хякимлигі арасында сауда-экономикалық, ғылыми-техникалық және мәдени ынтымақтастық туралы келісімге қол қойылды. Ол шекаралас облыстардың өзара ықпалдастығын тереңдетуге елеулі серпін беретін болады, – деді Нұрсұлтан Назарбаев.

	Қазақстан Президенті келіссөздер барысында өсім үшін жақсы әлеуетке ие сауда-экономикалық ынтымақтастықты дамыту мәселелеріне зор көңіл бөлінгенін айтты.

	– Елдеріміз арасындағы тауар айналымы биылғы 9 айда 23%-ға ұлғайды. Әлемде дағдарыс құбылыстары болып, экспорт азайып жатқан кезде біздің елдеріміз арасындағы сауда өсу үстінде, оның мөлшері 500 миллион долларға таяды. Бірақ бұл қарқын да біздің өзара ықпалдастығымыздың бүкіл әлеуетін толық ашпайды. Таяу уақытта Тауар айналымын ұлғайту жөніндегі бірлескен жұмыс тобының бірінші отырысын өткізу жоспарлануда, – деді Нұрсұлтан Назарбаев. 

	Мемлекет басшысы Қазақстанның Сыртқы сауда палатасы мен Түрікменстанның өнеркәсіпшілер және кәсіпкерлер одағы арасында құрылған Іскерлік кеңес екі елдің бизнес-қоғамдастықтарының өкілдері арасындағы пайдалы экономикалық байланыстарды жолға қоюға септігін тигізетінін айтты.

	 Нұрсұлтан Назарбаев «Қазақстан-Түрікменстан-Иран» халықаралық теміржол магистралінің Қазақстан-Түрікменстан учаскесінің іске қосылуы арқасында қол жеткен айтарлықтай экономикалық тиімділікке назар аударды.

	– Оның іске қосылуы арқылы биылдың өзінде, 8 айдың қорытындысы бойынша, жүк ағыны 40%-ға жуық ұлғайды, – деді Мемлекет басшысы.

	Қазақстан Президенті түрікмен-иран учаскесін іске қосу да өңір елдері үшін зор маңызға ие болатынына тоқталды.

	– «Өзень – Берекет – Гөрган» теміржолы біздің елдерімізге солтүстік және оңтүстік бағыттарда жүк тасымалын ұлғайтуға мүмкіндік береді. Біз елдеріміздің географиялық қонысын Еуропа мен Азия арасындағы транзиттік көпір ретінде бұдан әрі де барынша тиімді пайдалануға уағдаластық, – деді Нұрсұлтан Назарбаев.

	 Сонымен қатар, Мемлекет басшысы Қазақстан аумағындағы жаңа бағыттар Түрікменстанға Қытай және одан әрі Тынық мұхитына қарай жүк тасымалдау мүмкіндігін ашатынына тоқталды.

	Нұрсұлтан Назарбаев елдеріміз халықаралық салада өзара қолдау көрсетіп, ынтымақтастықты әрі қарай дамытатынын айтты.

	– БҰҰ, ИЫҰ, ТМД, Түркі кеңесі және басқа да халықаралық ұйымдар аясындағы бастамаларды жүзеге асыруға белсене қатысатын боламыз, – деді Мемлекет басшысы.

	Қазақстан Президенті сапар қорытындысы қазақ-түрікмен қатынастарын  ықпалдастықтың барынша сапалы деңгейіне шығаратынына сенім білдірді.

	Түрікменстан Президенті өз сөзінде екі елдің арасындағы дәстүрлі достық пен ашықтық ауанында өткен келіссөздердің жемісті болғанын атап өтті.

	– Біз барлық бағыттар бойынша екіжақты диалогтың қазіргі деңгейін жоғары бағаладық. Біздің Қазақстанмен байланыстарымыз теңқұқылық және өзара тиімділік қағидатымен қарқынды әрі жүйелі дамып келеді, – деді  Г.Бердымыхамедов.

	Ол сондай-ақ екі елдің ынтымақтастығы Орталық Азия мен Каспий өңірі кеңістігіндегі тұрақтылық пен қауіпсіздіктің стратегиялық факторы болып  отырғанын айтты.

	Сонымен қатар, Г.Бердымұхамедов келіссөздер барысында экономика және сауда, соның ішінде тауар айналымын әртараптандыру, инвестициялық саясатты жандандыру, өнеркәсіпте, аграрлық кешенде және көлік саласында  ірі жобаларды жүзеге асыру мәселелеріне айрықша назар аударылғанын мәлімдеді. Соңында Түрікменстан Президенті Қазақстан халқына татулық пен бақ-береке тілейтіндігін жеткізді.

	Брифинг барысында сондай-ақ Нұрсұлтан Назарбаевқа Қазақстан мен Түрікменстанның арасындағы тату көршілік және достық қарым-қатынастарды нығайту ісіне қосқан зор үлесі үшін «Түрікменнің Ел ағасы» құрметті атағын тапсыру рәсімі өтті.

	***

	 Мемлекет басшыларының келіссөздер қорытындысы бойынша төмендегідей құжаттарға қол қойылды.:

	 – Халықаралық Түркі академиясы мен Түрікменстан ғылым академиясының арасындағы өзара түсіністік туралы меморандум;

	– Қазақстанның Сыртқы сауда палатасы мен Түрікменстанның өнеркәсіпшілер және кәсіпкерлер одағының арасында Іскерлік кеңес құру туралы келісімге;

	– Қазақстан Республикасы Маңғыстау облысының әкімдігі мен Түрікменстанның Балқан уәлаятының хякимлигі арасында сауда-экономикалық, ғылыми-техникалық және мәдени ынтымақтастық туралы келісім;

	– Қазақстан Республикасы Үкіметі мен Түрікменстан Үкіметі арасында Қазақстан – Түрікменстан – Иран халықаралық транзиттік телекоммуникациялық бағытын құру туралы меморандум

	– Қазақстан Республикасы Үкіметі мен Түрікменстан Үкіметінің арасында теңіз көлігі саласындағы ынтымақтастық туралы келісім;

	– Қазақстан Республикасы Президенті мен Түрікменстан Президентінің бірлескен мәлімдемесі.

///Мемлекеттер басшылары қазақ-қырғыз стратегиялық серіктестігі мен одақтастық қатынастардың қазіргі ахуалын және оны одан әрі нығайтудың перспективаларын талқылады. 
Әңгімелесу барысында Қазақстан Президентінің 2019 жылғы қарашада Қырғыз Республикасына жасаған мемлекеттік сапарының қорытындылары бойынша қол жеткізген уағдаластықтарды сапалы жүзеге асыру қажеттігі айтылды.
Тараптар кеден бекеттеріндегі жүк тасымалы рәсімдерін жеңілдету мақсатында цифрлық технология саласы бойынша ықпалдастық орнату мәселесін қарастырды.
Қырғыз Республикасының Президенті Сооронбай Жээнбеков Қасым-Жомарт Тоқаевқа Қазақстанның Ухань (ҚХР) қаласынан қырғыз азаматтарын эвакуациялауға көрсеткен көмегі үшін алғыс білдірді.  
Телефон арқылы сөйлесуге қырғыз тарапы бастамашы болды.
 
///Нұрсұлтан Назарбаев Әлібек Дінішевтің Қазақстан мәдениеті мен өнерін дамыту және ілгерілету ісіндегі айрықша рөлі мен сіңірген еңбегін атап өтті.
Мемлекет басшысы халық әртісінің Астана қаласы мен бүкіл тәуелсіз Қазақстанның қалыптасу үдерістеріне куә болып, белсенді атсалысып келе жатқанын айтты.
Нұрсұлтан Назарбаев Ә.Дінішевті елорданың 20 жылдығына орай «Астана Опера» театрында қойған концертінің табысты өтуімен құттықтады. 
Халық әртісі Қазақстан Президентінің шығармашылық саласындағы саясатына және мемлекеттің өнер қайраткерлеріне қолдау көрсетіп отырғанына ризашылық білдірді.
– Мен Астананың мерейтойын атап өтуге үлес қосуды парызым деп білемін. Егемен еліміздің мәдениетін қалыптастыру кезінде Сізбен бірге болғанымды мақтан етемін. Бұл жолда көптеген қиыншылықтар еңсерілді. Қазір бәрі түбегейлі өзгерді, театрларға керемет жағдай жасалды. «Астана Опера» – соның жарқын мысалы. Оның сахнасында ән айту – зор қуаныш, – деді Ә.Дінішев.

///Келіссөз барысында Қазақстан Президенті мен түрік кәсіпкері хром өндіру және химия өндірісі салаларындағы инвестициялық жобаларды жүзеге асыру мәселелерін талқылады.  
Мемлекет басшысы бүгінде Ақтөбе облысында түрік компаниясы жұмыс істеп жатқанын айтып, инвесторлардың екі ел арасындағы экономикалық ынтымақтастықты одан әрі нығайтуға бағытталған жоспарларын қолдайтынын білдірді.


///Наурыз мерекесі қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына қосқан елеулі үлесі, белсенді қоғамдық қызметі, азаматтарды қорғауда және құтқаруда көрсеткен жеке жанқиярлығы, қоғамдық тәртіпті қамтамасыз етуге көрсеткен көмегі үшін еліміздің бір топ азаматы мемлекеттік наградалармен марапатталды. Олардың қатарында өндіріс, денсаулық сақтау салаларының қызметкерлері, бизнес өкілдері, мәдениет және ғылым қайраткерлері, спортшылар, волонтерлер бар.
«Қазақстанның Еңбек Ері» атағы Қазақстан Республикасының әлеуметтік-гуманитарлық дамуындағы аса үздік жетістіктері үшін жазушы Илья Жақановқа, еліміздің денсаулық сақтау саласын дамытудағы аса үздік жетістіктері үшін Қазақ тағамтану академиясының президенті Төрегелді Шармановқа берілді.
«Отан» орденімен ақын Нұржан Светқали; І дәрежелі «Барыс» орденімен Л.Гумилев атындағы Еуразия ұлттық университетінің профессоры Жандарбек Мәлібекұлы, ақын Нұрлан Оразалин; ІІІ дәрежелі «Барыс» орденімен Алматы облысы Ардагерлер кеңесінің төрағасы Ермек Келемсейіт, Алматы қаласы Қазақстан халқы Ассамблеясы Қоғамдық келісім кеңесінің төрағасы Ахметжан Шардинов, Күрес федерациясының президенті Дәулет Тұрлыханов, әл-Фараби атындағы Қазақ ұлттық университетінің ректоры Жансейіт Түймебаев, Л.Гумилев атындағы Еуразия ұлттық университетінің проректоры Дихан Қамзабекұлы, Алматы облысы әкімінің бірінші орынбасары Ләззат Тұрлашов және басқалар наградталды.
«Парасат» орденімен мәдениет, ғылым және білім қайраткерлері, бұқаралық ақпарат құралдарының өкілдері марапатталды. Олардың қатарында Ұлттық ғылым академиясының мүшесі Кәрімбек Кұрманәлиев, М.Қозыбаев атындағы Солтүстік Қазақстан университетінің аға оқытушысы Павел Афанасьев, Парламент Мәжілісінің депутаттары Берік Әбдіғалиұлы, Еділ Жаңбыршин бар.
Спортты дамыту дирекциясы пауэрлифтинг командасының жетекшісі Сергей Цырульников ІІ дәрежелі «Достық» орденімен марапатталды.
«Құрмет» орденімен саясаттанушы Данияр Әшімбаев, Қолданбалы этносаяси зерттеулер институтының директоры Талғат Қалиев, Адам құқықтары үшін хартияның атқарушы директоры Жеміс Тұрмағамбетова, Тараз қалалық көпбейінді ауруханасының бөлім меңгерушісі Ернар Еділбаев, белсенді Орынбасар Сейітов, «Мир Евразии» қорының президенті Эдуард Полетаев, Шымкент қаласы Ауған соғысы ардагерлері одағының төрағасы Ғалымжан Майханов, қоғам қайраткері Дәурен Тәліпов, жыршы Арғын Бисенов, Қ.Оспанов атындағы №1 балалар-жасөспірімдер спорт мектебінің басшысы Нұржан Ермағамбетов, Алматы қалалық №7 клиникалық ауруханасының бөлім меңгерушісі Есенай Еспенбетов наградталды.  «Құрмет» орденіне жалпы 94 адам ие болды.
«Ерен еңбегі үшін» медалімен «Адырна» қорының президенті Арман Әубәкір, Павлодар облысы аумақтық кәсіподақтар бірлестігінің баспасөз хатшысы Константин Музалевский, Қазақ ұлттық өнер университетінің аға оқытушысы Ұларбек Нұрғалым марапатталды. Осы медальмен барлығы 25 адам наградталды. «Шапағат» медаліне 68 волонтер, меценат және басқа да азаматтар ие болды. Олардың қатарында журналист Александра Мыскина, «Үміт-Надежда» мүгедектер ұйымының төрағасы Дүйсенғали Оспанов, «Океан» ПИК жұмыскері Арлан Мүтішев, «Paybox.money» ЖШС департамент директоры Мария Чечина, Р.Байсейітов атындағы Семей қаржы-экономикалық колледжінің студенті Мерейбек Мағабилов, «Богатырь-Көмір» ЖШС жол машиналарын реттеуші Евгений Шарифуллин, волонтер Айгерім Досқалиева бар.
///Кездесу барысында тараптар сауда-экономикалық ынтымақтастықты дамыту және Қазақстанда инвестициялық жобаларды іске асыру перспективаларын талқылады.
«Коч Холдинг» компаниясы басқармасының төрағасы қорғаныс өнеркәсібіндегі және экономиканың басқа да өндіріс салаларындағы жобаларды жүзеге асыруға мүдделілік танытты.  


/// 
Жеделхатта Қазақстан Президенті ұшақ апатының салдарынан Германия азаматтарының қаза болғандығы туралы қайғылы хабарды күйзеле қабылдағаны айтылған.
Нұрсұлтан Назарбаев Қазақстан халқының және жеке өз атынан Федералдық канцлерге, қаза болғандардың туыстары мен жақындарына, сондай-ақ барша Германия халқына көңіл айтты. 
//////Мемлекет басшысы жиын барысында облыстар мен республикалық маңызы бар қалалардың әкімдеріне азық-түлік бағасының тұрақтылығын бақылау және тарифтерді реттеу мәселесін назарда ұстау қажеттігін айтты.
Нұрсұлтан Назарбаев облыстарда жылыту маусымын іркіліссіз жүргізудің маңыздылығын атап өтті.
Сондай-ақ, Қазақстан Президенті Үкіметке облыстар әкімдерімен бірлесіп, көктемдегі су тасқыны қаупінің алдын алу және оны болдырмау жөнінде шаралар қабылдауды тапсырды.
Мемлекет басшысы еріген қардың суын тоғандарға жинап, оларды ауыл шаруашылығы қажеттілігіне пайдалану мүмкіндіктерін қарастыруды ұсынды.
– Халық саны екі мыңнан асатын ауылдық елді мекендерде жергілікті өзін-өзі басқару жүйесі енгізілетін болады. Бұл – бюджеттің төртінші деңгейі. Жергілікті жерлерге салықтың 7 түрін жинау мүмкіндігі берілді, сондай-ақ қаражат шығысы 19 бағыт бойынша жүзеге асырылады. Алдын ала жасалған талдау бойынша, ауылдық округтердің 11 пайызы ғана өздерін қамтамасыз етіп, өз кірісі есебінен шығындарын жаба алады. Сондықтан Үкімет облыстар басшыларымен бірлесе отырып, осы мәселені де бақылауға алуға тиіс, – деді Нұрсұлтан Назарбаев.
Сонымен бірге, Қазақстан Президенті елімізді дамыту жобалары мен бағдарламаларының маңызды сипатқа ие болып отырғанын халыққа кеңінен түсіндіру және бұл іске «Нұр Отан» партиясын тарту қажеттігін атап өтті.
Басқосу барысында Астана қаласының, Қызылорда, Қарағанды және Шығыс Қазақстан облыстарының әкімдері өңірлердегі ахуал туралы баяндады.

///Іс-шараға орталық және жергілікті атқарушы органдардың, Президент Іс басқармасының, Медицина орталығының өкілдері қатысты.
Г.Әбдіқалықова құттықтау сөзінде Мемлекет басшысы Нұрсұлтан Назарбаевтың «Төртінші өнеркәсіптік революция жағдайындағы дамудың жаңа мүмкіндіктері» атты Қазақстан халқына жолдауында мектепке дейінгі білім беру ісінде балалардың ерте дамуына арналған бірыңғай стандарттарды енгізу қажеттігі айтылғанын атап өтті. Ол үшін біз саламатты және бақытты балалық шаққа арналған барлық жағдайды жасауымыз керек. Сондай міндеттің бірі – балаларды 2020 жылға қарай мектепке дейінгі мекемелермен 100 пайыз қамту. 2017 жыл қорытындысы бойынша бұл көрсеткіш 90 пайыздан асты. Қазақстанда жылына 400 мыңға жуық сәби өмірге келеді. Астанада 20 жыл ішінде туу көрсеткіші 2,5 есе өсті. Өткен жылдың 11 айында елордада 26 мыңнан астам бала дүниеге келді. 2017 жылы елде 849 балабақша ашылды, оның 82-сі – Астанадағы мектепке дейінгі мекемелер.
«Бүгін цифрлық дәуірдің барлық заманауи талабына сай тағы бір тамаша балабақша есігін ашты. Ол тек елордадағы ғана емес, бүкіл республикадағы балабақшалар үшін үлгі болады деп сенемін», – деді Мемлекеттік хатшы.
Соңында Г.Әбдіқалықова балаларды, ата-аналар мен тәрбиешілерді балабақшаның ашылуымен құттықтап, оның сүйікті Астанамыздың 20 жылдық мерейтойы жылында лайықты тарту болғанын ерекше атап өтті.
***
350 орынға арналған жаңа балабақшада мектеп жасына дейінгі балаларды тәрбиелеп-оқыту үшін барлық жағдай жасалған. Педагогикалық құрамы біліктілігі жоғары, шығармашыл педагогтардан тұрады. Білім беру үдерісінде жаңа әдістемелер қолданылады. Олар: интерактивті МИО технологиясы (3 тілде балалардың танымдық және коммуникативтік қабілетін дамыту жөніндегі мультиинтеллектуалдық орталық), қазақ тіліне бейімдеу әдістемесі, В.Воскобовичтің дамыту ойындары, М.Монтессори педагогикасы жүйесінің элементтері.
/// 
Мемлекет басшысының атына әлемнің түрлі елдерінің белді саясаткерлерінен, халықаралық ұйымдар басшыларынан, компаниялар мен ұйымдардың, қоғамдық бірлестіктердің жетекшілерінен, сондай-ақ еліміздің азаматтарынан құттықтаулар келіп түсті.
Атап айтқанда, Сирия Араб Республикасының Президенті Башар Әл-Асад Нұрсұлтан Назарбаевты президенттік сайлаудағы жеңісімен Сирия халқының және жеке өзінің атынан құттықтады.
«Қазақстан халқының Сізді Президент ретінде сайлаудағы таңдауы –тұрақтылық, даму және тұтастық бағдарының жалғасуының көрсеткіші, сондай-ақ бүкіл елдің Сізге деген сенімінің айғағы, бұл халықтың бірлігін көрсетеді», – делінген құттықтауда.
Болгария Республикасының Президенті Р.Плевнелиев Нұрсұлтан Назарбаевтың бастамалары мен кең ауқымды реформалары жаңа мандат аясында жалғасын табатынына сенімін білдірген.
«Болгария Республикасы Қазақстан Республикасымен арадағы достық қарым-қатынасты жоғары бағалайды және оны нығайтып, жаңғырта түсу үшін жұмысты жалғастыратын болады», – делінген жеделхатта.
Болгария Президенті сондай-ақ Нұрсұлтан Назарбаевқа мықты денсаулық,  биік миссиясы барысында шығармашылық қуат тіледі. 
Бутан Корольдігінің премьер-министрі Тшеринг Тогбей ел халқының және жеке өзінің атынан Нұрсұлтан Назарбаевты Қазақстан Президенті лауазымына қайта сайлануымен құттықтады.
«Сіздің жеңісіңіз соңғы жиырма жылда қойылған міндеттерге уақытында қол жеткізілгендігінің айғағы, сондай-ақ халық тарапынан Сіздің көшбасшылығыңызға деген сенім мен қолдаудың көрсеткіші», – делінген құттықтауда.
Т.Тогбей Нұрсұлтан Назарбаевқа сарқылмас қуат, ал Қазақстан халқына бұдан әрі дамуына және өркендеуіне тілектестік білдірді.
БҰҰ азық-түлік және ауыл шаруашылығы ұйымының бас директоры  Жозе Грациано Да Силва өзі басқаратын құрылым мен жеке өзінің атынан Нұрсұлтан Назарбаевты мемлекеттің жоғарғы лауазымына қайта сайлануымен құттықтап, мықты денсаулық және маңызды қызметіне табыс, ал Қазақстан халқына бақ-береке тіледі.
Біріккен Ұлттар Ұйымының өнеркәсіптік даму жөніндегі бас директоры Ли Юн соңғы жылдары ЮНИДО Қазақстанмен серіктестікті нығайтқанын атап өтті және болашақта өзара ықпалдастықты кеңейтетініне үміттенетінін жеткізді.
«ЮНИДО Қазақстанның индустрияландыру жөніндегі күш-жігеріне техникалық ынтымақтастық жобалары арқылы қолдау көрсетуге мүдделі. Біз ЮНИДО-ның 2015-2017 жылдарға арналған негіздемелік елдік бағдарламасына Үкіметтің көрсетіп отырған берік қолдауын құптаймыз», – деп жазады автор. 
Экономикалық ынтымақтастық және даму ұйымының бас хатшысы   Анхель Гурриа Қазақстанның экономикалық реформалар мен әлеуметтік прогресс жолында бұдан әрі ілгерілеуіне ұйымның қолдау көрсететініне Нұрсұлтан Назарбаевты сендірген.
«Қазақстан мен ЭЫДҰ ынтымақтастығына 15 жылдан асты және бұл мемлекеттік секторды, қоршаған ортаны, денсаулық сақтау және салық салу жүйелерін, бәсекелестік пен іскерлік ахуалды жетілдіруге бағытталған Елдік бағдарламаға таяуда қол қойғаннан кейін бұрынғыдан да беки түсті. Бағдарлама Сіздің ішкі реформаларды жүзеге асыру жөніндегі өршіл жоспарларыңызды қолдауға бағытталған. Сонымен қатар, ол ЭЫДҰ елдеріне Қазақстанның экономикалық реформалар тәжірибесін жақсырақ білуге және оны ЭЫДҰ жұмысына пайдалануға мүмкіндік береді», – делінген құттықтауда. 
«Жібек жолының бейбітшілік сыйлығы» қорының өкілдері Нұрсұлтан Назарбаевтың басшылығымен Қазақстан әлеуметтік-экономикалық дамуда табысқа жеткенін, сонысымен бүкіл әлем назарын аударғанын атап өткен.
«Нұрсұлтан Назарбаев бүкіл әлемде мойындалған көрнекті мемлекет басшысы болып табылады. Оның Азиядағы өзара іс-қимыл және сенім шаралары кеңесін және Шанхай ынтымақтастық ұйымын құру жөніндегі бастамалары тиісті елдер арасындағы диалог пен консультацияларға, өзара сенімді нығайтуға, өңірдегі бейбітшілік пен тұрақтылықты сақтауға қосылған қомақты үлес болып саналады.  Қазақстан Нұрсұлтан Назарбаевтың басшылығымен ешқандай күмәнсіз бұдан да зор табыстарға жететініне сенімдіміз», – деп жазады авторлар.
Кувейт Мемлекетінің Ұлттық ассамблеясының төрағасы Марзук Әли Әл-Ганим Нұрсұлтан Назарбаевтың Президент лауазымына қайта сайлануы оған деген халық сенімін және оның Қазақстанды өркендеу мен ілгерілеу жолына бастауға дайын екенін айғақтайтынын айтқан.
«Біздің мемлекеттеріміз бен халықтарымыздың арасындағы тату көршілік байланыстардың жүйелі дамып келе жатқанын, сондай-ақ ынтымақтастықты алдағы уақытта барлық салада нығайтуға және кеңейтуге септігін тигізетін Сіздің Кувейт Әмірімен жақсы қарым-қатынасыңызды айрықша атап өткім келеді», – делінген хатта. 
Украинаның  бұрынғы президенті Л.Кучма еліміздің қарышты экономикалық дамуы мен жаңғыруын, халықаралық аренадағы беделінің күшейгенін, қазақстандықтардың тұрмыс деңгейінің ұдайы артып келе жатқанын атап өткен.
«Осының бәрі байырғы ақиқатты растай түседі: көш бастаушының даналығы – тұтас халықтың бақуатты өмірінің басты кепілі», – делінген хатта.
Л.Кучма Нұрсұлтан Назарбаевқа мықты денсаулық және Мемлекет басшысы лауазымындағы барлық міндетін іске асыру жолында табыс, ал Қазақстан халқына  бақ-береке мен игілік тіледі.
АҚШ Солтүстік Дакота штатының губернаторы Д.Дэлримпл Қазақстанмен ынтымақтастықтың көптеген ортақ бағыттары бар екеніне тоқталып, соның ішінде ауыл шаруашылығы саласын айрықша атаған.
Д.Дэлримпл сондай-ақ Нұрсұлтан Назарбаевқа ізгі тілегін жолдай отырып, Қазақстан мен Солтүстік Дакота арасындағы сауда мүмкіндіктері әрі қарай дами берерінен үмітті екенін білдірген.
АҚШ сенаторы Д.Ховен өзара ықпалдастық қарқыны артып келе жатқанына назар аударған.
«Елдеріміздің арасында ауыл шаруашылығы саласындағы сауда қатынастарына демеу жасау өте маңызды, соған орай Сіздің қайта сайлануыңызға байланысты мен жемісті ынтымақтастық жұмыстарын бұдан әрі жалғастыруды тағатсыздана күтемін», – делінген хатта.
Ұлыбритания Парламенті Лордтар палатасының мүшесі М.Доббс Нұрсұлтан Назарбаевтың президенттік сайлаудағы жеңісі бұдан әрі де Қазақстан халқының бақуатты өмірін қамтамасыз етіп, еліміздің өркендеуі мен жаңа жетістіктерінің дәуірін бастайтынына деген үмітін білдірген.
«Сіздің қайта сайлануыңыз Сіздің ел мен Біріккен Корольдік арасында беки түскен достықты нығайтуға септігін тигізетініне сенімдімін», – деп жазады автор.
Ресей Федерациясы Президентінің халықаралық мәдени ынтымақтастық жөніндегі арнаулы өкілі М.Швыдкой өз құттықтауында сайлаудағы айқын жеңіс елдің әлеуметтік-экономикалық әл-ауқатын нығайту және халықаралық беделін артыру ісіндегі Нұрсұлтан Назарбаевтың еңбегін Қазақстан халқының мойындауының жарқын айғағы екенін атап өткен.
«Өмірдің барлық саласындағы Қазақстанның табыстары дау тудырмайды. Республика халықаралық гуманитарлық ынтымақтастық саласында да барған сайын маңызды әрі айқын рөл атқаруда, бұл ретте ол төл ұлттық дәстүрлерін де сақтап отыр», – деп жазады автор.
РҒА академигі, Ядролық зерттеулер біріккен институты директоры В.Матвеев дирекция мен көпұлтты ұжымның атынан президенттік сайлаудағы жеңіс еуразиялық интеграцияның нығаюы кезеңінде Нұрсұлтан Назарбаевтың Қазақстан экономикасын жан-жақты дамытуға бағытталған саясатын халықтың кеңінен қолдайтынын білдіретіндігін айтады.
«Чалык Холдинг» компаниясы директорлар кеңесінің төрағасы А.Чалык Нұрсұлтан Назарбаевтың президент сайлауындағы жеңісінің елдің тыныштығы мен тұрақтылығы үшін маңыздылығын атап өткен.
Сондай-ақ А.Чалык Нұрсұлтан Назарбаевтың басшылығымен Қазақстанның жан-жақты дамып келе жатқанына, соның арқасында Орталық Азиядағы экономикасы ең  ірі ел болып отырғанына назар аударыпты.
«Хиндужа» компаниялар тобының төрағасы П.Хиндужа өз құттықтауында Нұрсұлтан Назарбаевтың Қазақстан Президенті лауазымына қайта сайлануы өңірдегі бейбітшілікті сақтау, Ұлы Жібек жолының әлеуетін пайдалану және республикамызды өркендету үшін мүмкіндіктерге жол ашатынын атап өткен.  
«Фон Рогге қайырымдылық қорының» негізін салушы О.Игалс-Рогге Нұрсұлтан Назарбаевты Қазақстан Президенті лауазымына сайлануымен құттықтап, еліміздің әрі қарай дамуын қамтамасыз етуге бағытталған жолын жалғастыруына тілектестік білдірген.
Өзбекстанның Қазақ ұлттық мәдени орталығының мүшелері Нұрсұлтан Назарбаевтың Қазақстан мен Өзбекстанның арасындағы достық қатынастарды нығайтуға, бауырлас елдердің сауда-экономикалық, әлеуметтік, мәдени және әдеби байланыстарын дамытуға зор үлес қосқанын атап өткен. 
Еуразиялық педагогикалық жоғары оқу орындары қауымдастығының I съезінің қатысушылары Мемлекет басшысының тәуелсіздік жылдары білім беру жүйесіндегі реформа жүргізу  ісіне қосқан қомақты үлесін атап көрсеткен.
«Біз  Еуразиялық экономикалық одақ құру туралы идея туған Қазақстан жерінде тағы бір халықаралық қоғамдық ұйым құрылғанына қуаныштымыз. Сізге халықаралық ауқымдағы көшбасшы ретіндегі құрмет сезімімізді білдіре отырып, «Қазақстан-2050» Стратегиясын жүзеге асыру ісінде өзіңізге табыс тілейміз. Халықаралық аренадағы беделіңіз одан әрі беки берсін», – деп атап өтілген хатта. 
Бірқатар қоғамдық қорлардың басшылары, Алматының жас белсенділері, сондай-ақ Қазақстанның мәдениет қайраткерлері өз хаттарында қала жастары атынан Нұрсұлтан Назарбаевты өткен президенттік сайлаудағы жеңісімен құттықтады.
«Қазақстан халқына «Нұрлы жол» атты жолдауыңызда сіз барлық саланы қамтитын, сондай-ақ елдің ұдайы дамуын қамтамасыз ететін жаңғырту жолын көрсететін ауқымды өзгерістерді атап бердіңіз. Соған қарап біз алдымызда тұрған барлық міндеттердің қаншалықты ауырлығын сезінеміз. Кез келген қазақстандық «Мәңгілік Елдің» азаматы болуға лайық деп сенеміз, – делінген хатта. 
«Менің балалық шағымның аспаны» фильмінде бозбала Нұрсұлтан рөлін ойнаған Е.Әлпиев Мемлекет басшысын Қазақстанның дамуына қосқан үлесі үшін алғыс айтып, Президентке мықты денсаулық, ал елімізге бейбітшілік пен тыныштық тілейді.
Нұрсұлтан Назарбаевтың президент сайлауындағы жеңісіне байланысты құттықтауларын сондай-ақ Алматы облысы Қаракемер ауылынан Ұлы Отан соғысының ардагері К.Қосақов, Орал қаласынан Ардагер мұғалімдер кеңесінің төрағасы С.Иманғалиева, Қарағанды облысы Теміртау қаласынан В.Хомякова, Қызылорда қаласының тұрғындары Х.Құнанқараев пен С.Шымырқұлов, Жамбыл облысы Сарыкемер ауылынан Ө.Әбдірейімов, Жамбыл облысы Үлгілі ауылынан Е.Серікбайұлы және Мойынқұм ауылы мектебінің оқушысы А.Мүслімова, Оңтүстік Қазақстан облысы Жаңа тұрмыс ауылындағы М.Ғабдуллин атындағы №53 мектептің 7 сынып оқушысы Ә.Ұлқожаева, Қарағанды облысы Саран қаласындағы №17 мектептің 6 сынып оқушысы Ү.Серікбаева, Алматы облысы Сарқанд қаласындағы Н.Островский атындағы мектеп-лицейдің 4 сынып оқушысы Т.Өнербаева жолдады.
Өлең жолдары арқылы өрнектелген өзгеше тілек-лебіз Алматы қаласының тұрғыны Г.Өтеғалиевадан және Алматы облысы Ұзынағаш ауылындағы С.Бердіқұлов атындағы мектептің 11 сынып оқушысы З.Ысқақовадан келіп түсті. 
Соңғы апталарда келген хат-хабарлармен мұқият танысып шыққан Мемлекет басшысы барлық хаттар мен жеделхаттардың авторларына құттықтаулары үшін шынайы алғысын білдіреді.
 
///Берлинде ресми сапармен жүрген Қасым-Жомарт Тоқаев Қауіпсіздік жөніндегі Мюнхен конференциясының төрағасы Вольфганг Ишингермен кездесу өткізді.
Қазақстан Президенті Германия басшылығымен жүргізілген келіссөздердің нәтижелеріне тоқталып, Қазақстан нарығына неміс бизнесін, технологиясы мен инвестициясын тартудың маңыздылығы жөнінде айтты.
Вольфганг Ишингер келесі жылы өтетін кезекті Мюнхен конференциясына дайындық барысы туралы мәлімет беріп, Қазақстан Президентін аталған беделді жиынға қатысуға шақырды.
Сонымен қатар тараптар халықаралық күн тәртібіндегі өзекті мәселелер жөнінде пікір алмасты.
 



/// 
Мемлекет басшысы Оңтүстік Қазақстан облысына жұмыс сапары барысында көкөніс өндірумен айналысатын республикадағы ірі жылыжай кешенінің жұмысымен танысты.
 Қазақстан Президенті сондай-ақ облыстың кәсіпкерлерімен және ауыл шаруашылығы тауарын өндірушілермен әңгімелесіп, өңірдің әлеуметтік-экономикалық оң көрсеткіштерін атап өтті.
– Оңтүстік Қазақстан облысында агроөнеркәсіп кешені үшін барлық қажетті жағдай жасалған. Мемлекет ауыл шаруашылығын дамыту ісіне жан-жақты қолдау көрсетіп, қажетті қаражат бөлуде. Бес жылда өңірде 2,3 миллион тонна көкөніс өндірілді. Қазақстанда мұндай жоғары көрсеткіштері мен табиғи жағдайлары бар басқа өңір жоқ. Қазір біз Еуразиялық экономикалық одақ елдерімен шекарамызды ашып жатырмыз. Осыған байланысты бізге өзімізді ғана емес, көрші елдерді де өніммен қамтамасыз ету қажет, – деді Нұрсұлтан Назарбаев.
Мемлекет басшысы елімізде көлік инфрақұрылымын дамытудың қажеттігіне де назар аударды.
– Егер елде жақсы жолдар болмаса, сауда дамымайды, сәйкесінше экономика да өркендемейді. Сондықтан біз қазір елдің барлық өңірінде көлік желілерін салып жатырмыз, мыңдаған жұмыс орындары ашылуда. Әр өңірдің алдына нақты міндеттер қойылған, соны орындау жұмыстарын жалғастыру қажет, – деді Қазақстан Президенті..
Аграрлықтар Нұрсұлтан Назарбаевқа ауыл шаруашылығы саласындағы шағын және орта бизнес кәсіпорындарына көрсетіліп отырған мемлекеттік қолдау үшін ризашылықтарын білдірді.
 
****
Индустрияландыру картасы аясында жүзеге асырылған «Аделя» шаруа қожалығының жылыжай кешенінің өндірістік қуаты жылына 6 мың тонна өнім өндіруге жетеді. Кәсіпорында шамамен 200 жаңа жұмыс орны құрылған.
Жылыжай кешенін басқару толығымен автоматтандырылған. Нысан француздық «Rishel» компаниясының заманауи жабдықтарымен жабдықталған. 




/// 
Іс-шараға сондай-ақ Түркітілдес мемлекеттер ынтымақтастығы кеңесі бесінші саммитіне келген Әзербайжан Президенті И.Әлиев, Қырғыз Республикасының Президенті А.Атамбаев, Түркия Ұлы ұлттық жиналысының спикері И.Йылмаз, Түркітілдес мемлекеттер ынтымақтастығы кеңесінің бас хатшысы Рамиль Гасанов қатысты.
Қойылым барысында қазіргі заманғы Қазақстан аумағында үш мың жыл бойында өткен айшықты оқиғалар бейнелеп көрсетілді. Қазақ хандығының 300 жылдық даму кезеңі салтанаттың ең жарқын тұсына, ал тәуелсіз Қазақстанның қалыптасу кезеңі қойылымның шарықтау шегіне айналды. 



///Кездесуде мемлекетаралық өзара іс-қимыл мәселелері, сондай-ақ бүгінге дейінгі қол жеткізілген уағдаластықтардың іске асырылу барысы талқыланды.
Қазақстан Президенті екі ел арасында достық қарым-қатынастың қалыптасқанына тоқталып өтті.
Нұрсұлтан Назарбаев Чех көшбасшысының Қазақстанға 2014 жылғы сапары кезінде екіжақты ынтымақтастықты одан әрі нығайту жөніндегі шаралар белгіленгенін айтты.
Бұдан бөлек, Мемлекет басшысы өткен ғасыр соңындағы екі мемлекет тәуелсіздігінің нығаю жолдары ұқсастығына назар аударды.
– Чех Республикасы мемлекеттілігінің жеңіл қалыптасу үрдісін бірегей құбылыс деп атауға болады. Еуропадағы экономикалық қиындықтарға қарамастан  елдеріңіз қазіргі уақытта қарыштап дамып, Еуропалық Одақ пен НАТО-ға мүше болып отыр, – деді Нұрсұлтан Назарбаев.
Л.Заоралек Қазақстан Президентіне Чехия Президенті М.Земеннің хатын табыстады және оның «ЭКСПО-2017» халықаралық көрмесінің ашылуына қатысуды жоспарлап отырғанын жеткізді.


///Нұрсұлтан Назарбаев Ұлы Отан соғысындағы Жеңістің 71 жылдығына арналған әскери парадқа қатысу үшін Мәскеу қаласына келді. 
Сондай-ақ, сапар аясында Мемлекет басшысының Ресей Президенті В.Путинмен кездесуі жоспарланған. 
///Кездесуде Қ.Қожамжаров Елбасыны агенттіктің қазіргі қызметі туралы хабардар етіп, «100 нақты қадам» ұлт жоспарын іске асыру аясында атқарылып жатқан жұмыстар жөнінде баяндады.
Нұрсұлтан Назарбаев орталық мемлекеттік және жергілікті атқарушы органдардағы бос тұрған орындарды қысқарту, сондай-ақ еңбекақы төлеу қорының қаражатын қайта бөлу арқылы енгізіліп жатқан мемлекеттік қызметшілерді ынталандырудың бонустық жүйесінің маңыздылығын атап өтті.
Қ.Қожамжаров «Б» корпусындағы мемлекеттік қызметшілерді аттестациялау барысы туралы хабарлап, аттестациядан өтушілер жақсы нәтиже көрсетіп жатқанын айтты. Агенттік төрағасының ақпараты бойынша, бүгінге дейін Жоғары аттестациялық комиссияның 14 отырысы болып, республикалық деңгейде 700-ден астам қызметкер әңгімелесуден өткен.
Сондай-ақ, агенттік төрағасы «А» басқарушы корпусын реформалауға қатысты ұсыныстар жөнінде баяндады. Онда қызметкерлердің осы санатына жататын лауазымдар қатарын қысқарту көзделген.
Қазақстан Президенті сыбайлас жемқорлықпен күресу, ұдайы оның алдын алу жұмысын сапалы жүргізу қажеттігіне де назар аударды.
– Қылмыстық қудалау тек заң аясында ғана жүзеге асырылуға тиіс. Азаматтарды салмақты негіздерсіз және бұлтартпайтын дәлелдерсіз тұтқындауға болмайды, – деді Нұрсұлтан Назарбаев.
Мемлекет басшысы кездесу қорытындысы бойынша бірқатар нақты тапсырма берді.

///Нұрсұлтан Назарбаев журналистерге арналған сөзінде екі елдің бүкіл қарым-қатынастары тарихында мемлекеттер басшылары арасында сенімділік сипатындағы диалог орныққанын атап өтті.
– Қытай Халық Республикасының Төрағасы Си Цзиньпинмен бірге өзара сенімді және достық қатынастарымызды нығайта береміз. Елдеріміз арасында шешімін таппаған мәселе жоқ, керісінше, одан әрі даму үшін жолымыз ашық, – деді Мемлекет басшысы.
Қазақстан Президенті ұлттық экономиканың шикізаттық емес секторларын дамытудың маңыздылығын атап өтіп, бірлескен индустриалды-инновациялық жобаларды жүзеге асыру мәселесіне тоқталды.  
– Біз 51 жобаға қатысты уағдаластыққа қол жеткіздік. Индустриалды-инновациялық бағдарламаны жүзеге асырып жатырмыз. Соның аясында 1200 кәсіпорын аштық. Біздің міндетіміз – шикізат ресурстарына тәуелсіз екінші баламалы экономика қалыптастыру, – деді Нұрсұлтан Назарбаев. 
Брифинг барысында өзара тиімділікті қамтамасыз ету қағидаты негізінде  Қазақстанның Қытаймен экономикалық ынтымақтастықты дамытып келе жатқаны жөнінде айтылды. Екі жақты қарым-қатынастар стратегиялық міндеттер және Қазақстан экономикасын дамытудың басымдықтары тұрғысынан қалыптасып келеді. Атап айтқанда, химия өнеркәсібіндегі, тау-кен-металлургия кешеніндегі, машина жасау, энергетика, агроөнеркәсіп кешені және экономиканың басқа да саларындағы индустриалды-инновациялық жобаларды жүзеге асыру көзделіп отыр. Бірлескен жобаларды іске асыру нәтижесінде экспортқа бағытталған әрі жоғары қосымша құны бар жоғары технологиялы отандық өнім өндіретін кәсіпорындар құрылады.
Сонымен қатар, Қазақстан-Қытай іскерлік кеңесі отырысының нәтижелері де атап өтілді. Соның барысында екі елдің бизнесмендері жалпы сомасы шамамен 13 миллиард теңге болатын 40 құжатқа қол қойды.
Нұрсұлтан Назарбаев іскерлік топтар мен жобаларды жүзеге асыруға атсалысатын шаруашылық субъектілер Қытай Халық Республикасымен инвестициялық ынтымақтастықты ілгерілетудің негізгі драйверлері болып саналатынына назар аударды. Бұл үдерісте жобалық қаржыландыру тетіктері белсенді пайдаланылады. Соған сәйкес жобаның өзі кепілдемелік қамтамасыз етуші болып саналады.  
Сонымен қатар, Нұрсұлтан Назарбаев елдің көлік-транзит әлеуетін арттыруға бағытталған инфрақұрылымдық жобаларды орындау мәселелеріне тоқталды.
Мемлекет басшысы агроөнеркәсіп кешеніндегі ынтымақтастықты тереңдетуге Қытайдың мүдделілік танытып отырғанын да атап өтті.  
Қазақстан Президенті Шанхай ынтымақтастық ұйымы аясында ұлттық валюталармен өзара есеп айырысу жөнінде ұсыныс білдіргені туралы толық әңгімелеп, Қытай Халық Республикасының Төрағасы Си Цзиньпинмен болған келіссөздер барысына тоқталды.  
– Сенім болған кезде барлық мәселе шешіледі. Кез келген жағдайда өз еліңнің мүддесін ескеру керек. Келіссөз жүргізу қашан да қиын, сол себепті бұған мұқият дайындаламын. Бұл – халқымның маған жүктеген жауапкершілігі, – деді Нұрсұлтан Назарбаев.    

///Қоғам қайраткері, «BTS Digital» білім беру жобасының жетекшісі Саясат Нұрбекпен кездесу барысында кәсіптік-техникалық білім беру ісін және еңбек нарығын дамыту мәселелері талқыланды.
Саясат Нұрбек Президентке «Жаңа мамандықтар атласы» ұлттық жобасының жүзеге асырылуы жайында айтты. Оның пікірінше, аталған жоба жастардың мамандық таңдауына және алдағы уақытта елімізде сұранысқа ие болатын кәсіптерді меңгеруіне көмектеседі.
Мемлекет басшысы білім беру саласында жаңа ғылыми әдістерді және технологиялық шешімдерді қолданудың маңыздылығын атап өтті. Қасым-Жомарт Тоқаевтың айтуынша, білім жүйесін жаңғыртуға байланысты мәселелер Ұлттық қоғамдық сенім кеңесінің кезекті отырысының күн тәртібіне енгізіледі.
Экономикалық саясат институтының президенті Қайырбек Арыстанбековпен кездесуде ұлттық экономиканы дамыту, мемлекеттің әлеуметтік саясатының тиімділігін жақсарту мәселелері қарастырылды. Қазақстан Президентіне Институттың жүргізген зерттеу жұмыстарының нәтижелері баяндалды.
 


///
	 

	Сапар барысында Ресей Федерациясының Президенті Владимир Путинмен екіжақты кездесу жоспарланған, онда сауда-экономикалық ынтымақтастықтың кең ауқымды мәселелері, соның ішінде Еуразиялық экономикалық одақты қалыптастыру және Бірыңғай экономикалық кеңістік аясындағы өзара іс-қимыл жайы талқыланатын болады. 
///
	 

	Кездесу барысында екіжақты қарым-қатынастардың ахуалы мен келешегі, сонымен қатар халықаралық деңгейдегі күн тәртібінің өзекті мәселелері талқыланды.

	Кездесуде британ инвесторларын Қазақстанды индустрияландыру бағдарламасына қатыстыру жөнінде келісімге қол жеткізілді.

	 

	           
///
	 

	Жеделхатта Қазақстан Президенті Г.Маргвелашвилидің жоғары мемлекеттік лауазымдағы қызметі Грузияның одан әрі жан-жақты дамуы мен өркендеуіне септігін тигізетініне сенімін білдірді.

	«Қазақстан мен Грузия арасындағы өзара тиімді ынтымақтастық біздің елдеріміз халықтарының игілігі үшін өзара сенім мен құрмет жағдайында алда да дами беретініне сенемін», – деп атап өткен Мемлекет басшысы.

	Нұрсұлтан Назарбаев Г.Маргвелашвилиге зор денсаулық және жауапты қызметінде мол табыс, сондай-ақ достас грузин халқына бейбіт өмір мен бақ-береке тіледі.        
///
	 

	Брифингтің алдында Нұрсұлтан Назарбаев және Ж.М.Баррозудың қатысуымен  Қазақстан Республикасы мен Еуропалық одақтың кеңейтілген серіктестік және ынтымақтастық туралы Келісімінің жобасы бойынша келіссөздердің аяқталғандығы туралы құжатқа, сондай-ақ Қазақстан Республикасы мен Еуропалық одақтың Қазақстанның ДСҰ-ға кіруі аясындағы екіжақты келіссөздерінің аяқталғандығы туралы құжатқа қол қою рәсімі болып өтті.

	Қазақстан Президенті өз сөзінде Қазақстан мен Еуропалық одақтың арасында дипломатиялық қатынастар орнатқан сәттен бері жиырма жыл өткеніне және осы жылдардың бәрінде өзара іс-қимылымыз өрлеп отырғанына тоқталды.

	 - Қазақстанның сыртқы саудасының 50 пайызы мен елімізге келген және экономикамызды көтерген тікелей шетелдік инвестициялардың 50 пайыздан астамы ЕО елдерінің үлесіне тиеді. Қазақстан өз кезегінде біріккен Еуропаның Орталық Азиядағы негізгі сауда-экономикалық серіктесіне айналды,  - деді Мемлекет басшысы.

	Нұрсұлтан Назарбаев Ж.М.Баррозумен бірге бүгін Қазақстан Республикасы мен Еуропалық одақтың кеңейтілген серіктестік және ынтымақтастық туралы жаңа Келісімі бойынша келіссөздердің аяқталғаны ресми түрде қуатталғанын айтты.

	- Сондай-ақ бүгін Қазақстан Республикасы мен Еуропалық одақтың Қазақстанның ДСҰ-ға кіруі аясындағы екіжақты келіссөздерін аяқтау туралы құжатқа да қол қойылды. Осы екі құжат та біздің ел үшін зор мәнге ие. Жаңа келісім дайындау мәселесін біз алғаш 2006 жылы қозғадық. Соңғы 3-4 жылда бұл бағытта келіссөздер  белсенді жүргізілді және атқарылған жұмыстардың арқасында табысты аяқталды. Қазақстан – Еуропалық одақпен екінші буын келісіміне қол қоятын Орталық Азиядағы бірден бір мемлекет. Бұл біздің Еуропалық одақпен диалогтың жаңа сапалы деңгейге шыққанын айғақтайды және серіктестігіміздің стратегиялық сипаты мен кемелденгенін көрсетеді, -деді Нұрсұлтан Назарбаев.

	Мемлекет басшысы Қазақстан мен Еуропалық одақтың арасындағы ынтымақтастықты көптеген салалар бойынша тереңдетуді қарастырған мықты заңнамалық іргетас қаланғанына назар аударды.

	- Ол халықаралық қауіпсіздік пен тұрақтылыққа атсалысуды қоса қамтитын саяси диалогты, сондай-ақ білім, денсаулық, мәдениет, инновациялар енгізу мәселелерін қамтиды. Біз құқықтық салада, соның ішінде терроризмге қарсы тұру, ұйымдасқан және трансұлттық қылмыспен, сыбайлас жемқорлықпен күрес саласындағы ынтымақтастықты күшейтуге ниеттіміз. Сонымен қатар, жаңа Келісімде өңірлік ынтымақтастықты жандандыру жағы да көрініс тапқан, - деді Қазақстан Президенті.

	Нұрсұлтан Назарбаев жаңартылған Сауда тарауы жаңа Келісімнің негізгі аспектілерінің бірі болып саналатынын атап өтті.

	- Ол Қазақстанның Дүниежүзілік сауда ұйымына кіруі аясында қабылдайтын, сондай-ақ Кеден одағы мен Еуразиялық экономикалық одақ туралы Шарт аясында қабылданған міндеттемелерін ескерген. Тараптар арасында виза режимін жеңілдету туралы келісімді Реадмиссия туралы келісіммен бір мезгілде әзірлеу мүмкіндігі туралы уағдаластық Қазақстан мен ЕО қарым-қатынасындағы нағыз серпілістің бірі болғанын айрықша атап өткім келеді, - деді Мемлекет басшысы.

	Қазақстан Президенті Келісімді жүзеге асыру Қазақстан мен ЕО арасындағы экономикалық байланыстардың кеңеюіне септігін тигізетініне сенім білдірді.

	- Жаңа Келісім – қазақстандық және еуропалық кәсіпкерлердің табысты қызметі үшін қажетті жағдайды қамтамасыз ететін практикалық құрал. Сонымен қатар ол азаматтарымыздың арасындағы байланыстарды нығайтатын болады. Қазақстан 2050 жылға дейінгі даму Стратегиясын қабылдап, озық 30 елдің қатарына қосылуды мақсат етіп қойды. Еуропалық одақтың орасан әлеуеті мен бірегей тәжірибесін ескере отырып, біз еліміздің алдында тұрған амбициялы міндеттерді жүзеге асыруда оның қолдауына үміт артамыз, - деді Нұрсұлтан Назарбаев.

	Мемлекет басшысы Ж.М.Баррозумен кездесу барысында өңірлік аядағы көптеген мәселелер талқыланғанын айтты.

	- Бізді Украинада болып жатқан оқиғалар алаңдатады. Біз осы елдегі жағдайды тұрақтандыруға атсалысуға дайынбыз, бұл қақтығысушы тараптардың да, жалпы әлемдік экономиканың да дамуына кедергі болып отырған санкцияларды біртіндеп алып тастауға негіз қалар еді, - деді Қазақстан Президенті.

	Нұрсұлтан Назарбаев сапалы диалог пен келіссөздерді аяқтау туралы құжатқа қол қойылғаны үшін Ж.М.Баррозу мен Еуроплық Комиссия мүшелеріне тағы да ризашылығын білдірді.   

	Еуропалық Комиссия басшысы өз кезегінде соңғы жылдары серіктестіктің нығайғанын, ал байланыстар барынша қарқын алғанын атап өтті.

	- Қазақстан қазіргі кезде Еуропалық одаққа сауда-экономика саласында ғана емес, өңірде бейбітшілік пен қауіпсіздікті нығайту саласында да маңызды серіктес болып саналады. Және біздің ынтымақтастығым кеңейіп келеді. ҚР мен ЕО арасындағы кеңейтілген серіктестік және ынтымақтастық туралы жаңа Келісім барынша берік саяси, экономикалық және стратегиялық өзара іс-қимылға едәуір септігін тигізеді, сондай-ақ тауар айналымы мен тараптар арасындағы инвестицияларды қамтитын болады, - деді Еуропалық Комиссия төрағасы.

	Ж.М.Баррозу сонымен қатар Н.Назарбаевтың Украинадағы ахуалды реттеудегі рөлін де атап өтті.

	Соңында Еуропалық Комиссия төрағасы Қазақстан Президентінің сапары маңызды болғанын атай отырып, ынтымақтастықты бұдан әрі дамыту бойынша тұщымды пікір алмасулар үшін Елбасына алғыс айтты. 



///
	 

	Амантай Жанкеұлы Күреңбеков Қазақстан Республикасы Мемлекеттік күзет қызметінің бастығы болып тағайындалсын.

	 

	Қазақстан Республикасының

	               Президенті                                                                                                         Н.Назарбаев

	 

	Астана, Ақорда, 2014 жылғы 3 шілде

	                          № 855
///Қазақстан Президенті Қасым-Жомарт Тоқаев Қырғызстан Президенті Сооронбай Жээнбековпен телефон арқылы сөйлесті. Мемлекеттер басшылары коронавирустың таралуына қарсы күресте өзара іс-қимыл мәселесін талқылады.
Президенттердің пікірінше, эпидемиямен күрес кезінде екі елдің атқарушы органдарының келісе отырып әрекет етуі маңызды.
Сонымен қатар тараптар Қазақстан мен Қырғызстан арасындағы сауда-экономикалық ынтымақтастықтың даму перспективасы жайында пікір алмасты.
Сооронбай Жээнбеков Қасым-Жомарт Тоқаевты Президент қызметіне кіріскеніне бір жыл толуымен құттықтап, Елбасы Нұрсұлтан Назарбаевқа игі тілегін жолдады.
///
	 

	Ұлттық комиссияның отырысында мемлекеттік қызметтің «А» корпусының кадр резервіне іріктеудің қорытындысы шығарылды.
	
	Іріктеуге қатысу үшін барлығы 1029 өтініш беріліп, тестілеу рәсімінен кейін 365 үміткер әңгімелесуге жіберілді.
	
	Әңгімелесу қорытындысы бойынша Ұлттық комиссия 149 кандидатты резервке алуға ұсынды.
///Қырғыз Республикасы, Бішкек қаласы
 
Қазақстан Президентінің Қырғызстанға жасаған ресми сапарының бағдарламасы Қасым-Жомарт Тоқаев пен Садыр Жапаровтың Бішкекте Әл-Фараби атындағы Қазақ ұлттық университеті филиалының ашылу рәсіміне қатысуымен аяқталды.
Әл-Фараби атындағы ҚазҰУ ректоры Жансейіт Түймебаев екі мемлекеттің басшыларына университет аудиторияларын көрсете жүріп, оқу ордасының білім беру және ғылыми жобалары, соның ішінде қырғыз студенттері үшін грант бөлу жоспары туралы айтты.

Университетті аралап көру барысында президенттер жоғары оқу орнының оқытушы-профессорлар құрамымен және ҚазҰУ-дің  қырғызстандық түлектерімен әңгімелесті.
Қасым-Жомарт Тоқаев «Құрметті қонақтар кітабына» қолтаңбасын қалдырды.







///
	 

	29 мамырда Астанадағы Тәуелсіздік сарайында Жоғары Еуразиялық экономикалық кеңестің отырысы өтеді.

	Іс-шараға Қазақстан Республикасының Президенті Нұрсұлтан Назарбаев, Ресей Федерациясының Президенті Владимир Путин және Беларусь Республикасының Президенті Александр Лукашенко қатысады.

	Отырыста Еуразиялық экономикалық одақ құру туралы шартқа қол қойылады деп жоспарланып отыр.
///Отырысты ашқан Нұрсұлтан Назарбаев әскери жаттығу барысында қаза тапқан 7 әскери қызметкердің туыстары мен жақындарына барша Қазақстан халқының және жеке өзінің атынан көңіл айтты.
– Жамбыл облысында қар көшкіні салдарынан болған қайғылы оқиға туралы хабарды зор күйзеліспен қабылдадым. Олардың әрқайсысы елінің нағыз патриоты болып, өз әскери міндетін соңына дейін атқарды. Қорғаныс министрлігіне қаза тапқан сарбаздардың отбасыларының бәріне жан-жақты көмек пен қолдау көрсетуді тапсырамын. Мемлекеттік комиссия болған оқиғаның себептерін анықтауда. Мұндай қайғылы жағдай болашақта қайталанбау үшін барлық қажетті шараларды қабылдаймыз, – деді Қазақстан Президенті.
Қауіпсіздік кеңесінің күн тәртібіне мынадай мәселелер шығарылды:
– Қазақстан Республикасы ұлттық қауіпсіздігінің 2012-2016 жылдарға арналған стратегиясының іске асырылу қорытындылары, жаңа стратегияда белгіленген алдағы кезеңге арналған негізгі қадамдардың таныстырылымы;
– әскери-техникалық саясаттың бірқатар аспектісі;
– «ЭКСПО-2017» халықаралық көрмесіне дайындық және оны өткізу кезінде қоғамдық қауіпсіздікті қамтамасыз ету шаралары.
Елбасы құзыретті мемлекеттік органдардың күш-жігері арқасында өткен кезеңде Қазақстанда сыртқы қауіпсіздік пен ішкі саяси тұрақтылық қамтамасыз етілгенін атап өтті.
– Әлемдік экономикадағы дағдарыс жағдайына, отандық экономиканың қиыншылықтарына қарамастан, макроэкономикалық көрсеткіштерді тиімді деңгейде ұстап тұра алдық. Ішкі, өңірлік және жаһандық үдерістерге қатысты жүргізілген талдау алдағы кезеңдегі еліміздің ұлттық қауіпсіздігіне төнуі ықтимал сын-қатерлер мен қауіптерді анықтауға мүмкіндік берді. Қазір елімізде Қазақстан халқына жолдауда көрсетілген мақсаттар мен міндеттер, ұсынылған саяси және конституциялық реформалар талқылануда. Жалпы, олардың дені республика тұрғындарының қолдауына ие болып отыр, – деді Мемлекет басшысы.
Сондай-ақ, Қазақстан Президенті қазіргі кезде қауіптілігі өзекті болып отырған экстремистік және террористік әрекеттерге қарсы тұру ең әуелгі міндет болып табылатынын айтты.
– Жаңа стратегияда аталған қызмет бағыттарының әрқайсысы бойынша тиісті құрылымдардың әрекет ету шаралары қарастырылған, – деп түйіндеді Нұрсұлтан Назарбаев.
Бұдан бөлек, Мемлекет басшысы мемлекеттік органдарға басқа да салалар мен бағыттарға қатысты ұлттық қауіпсіздікті қамтамасыз ету жөнінде бірқатар міндет қойды.

///Кездесуде Нұрсұлтан Назарбаевқа еліміздің қарулы күштерінің қазіргі жағдайы және министрліктің биылғы жұмыс жоспарының іске асырылу барысы жөнінде есеп берілді.
Қазақстан Президенті әскери қызметшілерді әлеуметтік тұрғыда қамтамасыз ету шараларының жүзеге асырылуына ерекше назар аударып, осы бағыттағы жұмыстарды жалғастырудың маңыздылығын атап өтті.
Қорғаныс министрі Мемлекет басшысына еңбекақыны көбейту жөнінде шешім қабылдағаны үшін әскери қызметшілердің ризашылығын жеткізді.
Бұдан бөлек, Сәкен Жасұзақов Елбасыға жалдамалы тұрғын-үй мен тұрғын-үй құрылыс жинақ жүйесінің тетіктерін пайдалану арқылы әскери қызметшілердің тұрғын-үй мәселесін шешуге бағытталған шаралар жөнінде мәлімдеді.
Сондай-ақ, Қорғаныс министрі Мемлекет басшысына Қазақстан армиясын материалдық-техникалық тұрғыда жабдықтау және 2017 жылы ел жастарын әскери-патриоттық рухта тәрбиелеу бағытында атқарылған жұмыстар жөнінде мәлімет ұсынды.
Кездесу қорытындысы бойынша Қазақстан Президенті бірқатар нақты тапсырма берді.

///Мемлекет басшысына биылғы 10 айдың ішінде ақша-несие саясатын іске асырудың алдын ала қорытындысы және төлем балансының жағдайы бойынша 9 айдың қорытындысы, сондай-ақ, ұлттық төлем жүйесін дамыту жұмысының барысы туралы баяндалды.
Президентке Ұлттық Банктің қаражаты есебінен қаржыландырылатын кәсіпкерлікті қолдауға бағытталған мемлекеттік бағдарламалардың орындалуы жайында есеп берілді.
Мемлекет басшысы кездесу соңында қаржылық тұрақтылықты қамтамасыз ету бойынша бірқатар тапсырма берді.

///
	 

	Нұрсұлтан Назарбаев Әл-Фараби даңғылы мен Розыбакиев көшесінің қиылысындағы жаңа жол айрығын қарап шықты. 


///
	 

	Жиынды ашқан Мемлекет басшысы осы аптада Еуразиялық экономикалық одақ құру туралы шартқа қол қою жоспарланып отырғанын айтты.

	– Біз жиырма жыл бойы экономикалық интеграция бағытында ілгеріледік. Осы уақытқа дейін орасан жұмыс атқарылды. Енді сол жұмысымыздың бекер болмағанын, қол қойылған шарттың халық игілігіне арналғанын іс жүзінде дәлелдеуге тиіспіз. Еліміз ұзақмерзімді болашаққа жоспарланған бұл одақтан пайда көреді. Біз шартқа  экономикалық тұрғыдан тиімді болғандықтан қол қоюға ұмтылып отырмыз. Атап айтсақ, біздің еліміздің теңізге шығатын жолы жоқ екенін ескеру керек, мұны және көлік инфрақұрылымына қолжетімділікті көршілеріміз қамтамасыз ететін болады, – деп атап өтті Қазақстан Президенті.  

	Мемлекет басшысы көршілерімізбен тығыз экономикалық байланыс Қазақстанның дамуына оң әсерін тигізетіндігін атап өтті.

	– Біздің елімізде шығарылған тауарлар Ресей мен Беларусьтің нарықтарында бәсекеге түсуі тиіс. Қазақстан тауарларының, капиталының, жұмыс күшінің еркін қозғалысы, бірлескен кәсіпорындар құру, сондай-ақ байланыстарды күшейту – осының бәрі еліміздің экономикасына пайдасын тигізеді, – деді Нұрсұлтан Назарбаев.

	Премьер-Министр К.Мәсімов өз баяндамасында шарттың жобасы Қазақстан Президентінің тапсырмасына сәйкес дайындалғанын және онда аса маңызды бірнеше мәселе қамтылғанын мәлімдеді.

	– Одақ біздің елімізге қазіргідей турбулентті экономика жағдайында тұрақты әрі орнықты даму үшін зор экономикалық мүмкіндіктер береді. Бұл шартта көпвекторлы саясат жүргізу мүмкіндігі қарастырылған. Осы одаққа қатысудан бөлек, біз ДСҰ-ға кіру жөніндегі келіссөздерді және өзге де халықаралық бірлестіктермен келісімдер жасауды жалғастырамыз, – деді Премьер-Министр.

	К.Мәсімов жалпы құжаттың 4 бөліктен, 28 бөлімнен, 118 баптан және 32 қосымшадан тұратынын да атап өтті.  

	Премьер-Министрдің бірінші орынбасары Б.Сағынтаев бүгінгі таңда Үкіметтің тиісті қаулысын келісімдеу мен қабылдаудың мемлекетішілік рәсімдері аяқталғанын мәлімдеді. 

	– Шарт жобасы тәуелсіз сарапшылардың сараптамасынан өтті. Сіздің ұстанымыңыз бен тапсырмаларыңызды басшылыққа ала отырып, шарт жобасымен жұмыс барысында экономикалық емес ережелер алынып тасталды. Келіссөздер барысында біз одақты саясиландыруға және оның аясында ұлттық өкілеттілік пен мемлекеттік егемендік мәселелерін талқылауға болмайтындығы туралы ұстанымды қорғап қалдық. Сіздің нұсқауларыңыз бен тапсырмаларыңыз жүзеге асырылғанын, шарт жобасы тараптармен келісіліп, қол қоюға дайын екенін тағы бір рет атап өткім келеді, – деді Б.Сағынтаев.

	Сыртқы істер министрі Е.Ыдырысов шарт жобасының институционалдық бөлігінде егемендікті, аумақтық тұтастықты, әрбір мүше-мемлекеттің саяси құрылымының ерекшелігін құрметтеу, сондай-ақ шешім қабылдаудағы консенсус қағидаттары қарастырылғанын айтты.

	– Одақ органдарында мүше-мемлекеттер өкілдерінің конкурстық негізде тең болуы қамтамасыз етілді. Бұл шарттың өзге халықаралық шарттарды жасауға кедергі келтірмейтіні айрықша маңызды. Институционалдық бөлікте туындаған барлық түйткілдер жойылды, – деді Е.Ыдырысов.

	 

	 

	 


///
	 

	Кездесу барысында Украинадағы ахуалға қатысты пікір алмасылды.

	Мемлекет басшысы екі елдің арасындағы ежелден қалыптасқан достық қарым-қатынас өзара тиімді серіктестік негізде дамығанын атап өтті. Сондай-ақ Нұрсұлтан Назарбаев Қазақстанның Украинаға гуманитарлық көмек көрсету мүмкіндігін  қарастырып жатқанын айтты.

	Өз кезегінде Л.Кучма Қазақстан мен Украинаның түрлі салалардағы қарым-қатынастарын бұдан әрі дамытудың маңыздылығын атай отырып, екі елдің арасындағы өзара іс-қимыл жаңа деңгейге шығатынына сенім білдірді. 


///Мемлекет басшысы Нұрсұлтан Назарбаев Джордж Кролдың Қазақстан Республикасы мен АҚШ арасындағы екіжақты қарым-қатынасты дамытуда ерекше рөл атқаратынын айтып, бүгінгі кездесу Қазақстан Президентінің Америка Құрама Штаттарына ресми сапары қарсаңында өтіп жатқанын атап өтті.
– 26 жыл ішінде біздің елдеріміз арасында өзара достық қарым-қатынас орнап, 70-тен астам мемлекетаралық, үкіметаралық және ведомствоаралық келісімге қол қойылды, – деді Нұрсұлтан Назарбаев.
Кездесу барысында Мемлекет басшысы АҚШ Президенті Д.Трамппен бірге стратегиялық серіктестіктің басым бағыттарында, соның ішінде терроризмге қарсы күрес жүргізу, ядролық қаруды таратпау режімін нығайту саласында, сондай-ақ сауда-экономикалық және инвестициялық ынтымақтастық аясын одан әрі кеңейту бағытында қол жеткізілген уағдаластықтардың маңыздылығын айтты.
– Қазақстанда Америка капиталының қатысуымен 500-ге жуық компания жұмыс істейді, солардың 140-тан астамы – бірлескен кәсіпорындар. Олар тауар өндіріп, өнімдерін басқа елдерге экспорттаумен айналысады, – деді Қазақстан Президенті.
Джордж Крол Қазақстан Республикасындағы дипломатиялық қызметіне жоғары баға бергені үшін Нұрсұлтан Назарбаевқа алғыс айтып, Қазақстан Президентінің алдағы сапары екі мемлекет арасындағы байланысты одан әрі нығайта түсетініне сенім білдірді.

///Президент Қасым-Жомарт Тоқаев мемлекет және қоғам қайраткері Мырзатай Жолдасбековті 85 жасқа толуымен құттықтап, жеделхат жолдады.
«Халқымыз өзіңізді мемлекет және қоғам қайраткері, ғалым, қарымды қаламгер ретінде жақсы біледі және құрметтейді. Ұстаздықтан басталған еңбек жолыңызда министр, Премьер-Министрдің орынбасары, Елші, университет ректоры, Президенттік орталықтың басшысы сияқты жауапты лауазымдарды абыроймен атқарып, еліміздің мәртебесі мен беделінің арта түсуіне атсалыстыңыз. Әдеби қазынамыздың қайнар бұлағы болған ақын-жыраулардың шығармашылығын жаңа қырынан көрсетіп, қазақ үшін айтыс өнерінің айрықша рөл атқаратынын дәлелдеп бердіңіз. Орхон-Енисей жазба ескерткіштерін терең зерделедіңіз. Сіздің қаламыңыздан шыққан «Ежелгі әдебиет нұсқалары», «Күлтегін», «Асыл сөздің атасы», «Кісілік кітабы», «Таңғаламын өмірдің ғажабына» және басқа да кітаптарыңыз – ұлттық құндылықтарымызды дәріптеу мен жаңғыртудың жарқын үлгісі. Алдағы уақытта да қоғамдық-саяси істерге белсенді атсалысып, ел-жұрттың шынайы құрметіне бөленіп, мерейіңіздің үстем бола беруіне тілектестік білдіремін», – деп жазылған құттықтау жеделхатында.
 
///Мемлекет басшылары Қазақстан мен Ресей арасындағы ынтымақтастықтың өзекті мәселелерін талқылады. Сонымен қатар, Президенттер екі елдің халықаралық ұйымдар мен интеграциялық бірлестіктер шеңберіндегі өзара ықпалдастығы туралы пікір алмасты.
Таулы Қарабақтағы қалыптасқан жағдайға ерекше назар аударылды.
Қасым-Жомарт Тоқаев Әзербайжан мен Арменияның қақтығыс аймағындағы соғысты және барлық әскери қимылдарды тоқтау туралы келісімге келуінде Ресейдің, соның ішінде, Владимир Путиннің араағайындық қызметін жоғары бағалады.
– Ресейдің белсенді араласуымен осыған дейінгі ұзақ жылдарға созылған қақтығыстардың бір бітімге келуін қамтамасыз ететін Таулы Қарабақтағы соғысты тоқтату туралы жасалған келісімнің маңызы зор. Мүдделі тараптар Бірлескен мәлімдеменің шарттарын сақтайды деп үміттенемін, – деді Қасым-Жомарт Тоқаев.
Екі елдің Президенттері Қазақстан мен Ресей арасындағы стратегиялық және одақтастық сипатындағы байланыстарды нақтылады.

///
	 

	Алик Серікұлы Айдарбаев Маңғыстау облысының әкімі болып тағайындалсын.

	 

	Қазақстан Республикасының

	                Президенті                                                                                                         Н. Назарбаев

	 

	 

	Астана, Ақорда, 2013 жылғы  18 қаңтар

	         №  477
///
	 

	В.Брылев Қазақстан басшылығына жылы шыраймен қабылдағаны және толыққанды дипломатиялық қызмет атқаруға қолайлы жағдай жасағаны үшін шынайы алғысын білдірді. Ол өзінің Астанада жұмыс істеген жылдары экономика, мәдениет және өнердің түрлі салаларындағы Беларусь-Қазақстан ынтымақтастығын дамыту тұрғысынан жемісті болғанын атап өтті. Дипломат екі елдің мемлекетаралық қатынастары анағұрлым жоғары сапалы деңгейге көтерілгенін айтты.

	ҚР Мемлекеттік хатшысы Беларусь дипломатиялық миссиясының басшысына ЕурАзЭҚ, Кеден одағы мен Бірыңғай экономикалық кеңістік аясындағы интеграциялық процестерді тереңдетуге қосқан қомақты үлесі үшін алғыс айтты, сондай-ақ оның бейбітшілік пен достықты нығайту ісінде одан әрі табысқа жетуіне тілектестік білдірді.    
///Бүгін Қасым-Жомарт Тоқаевтың төрағалығымен Төтенше жағдай жөніндегі мемлекеттік комиссияның отырысы өтті. Оған облыстар мен республикалық маңызы бар қалалардың әкімдері, сондай-ақ, мемлекеттік органдар мен құқық қорғау құрылымдарының басшылары бейне байланыс арқылы қатысты.
Мемлекет басшысы өз сөзінде індеттің таралуын ауыздықтау үшін Төтенше жағдай және карантин режимін бұзғандарға қатысты шараларды қатаңдату қажеттігін айтты.
– Қатаң санкцияларға көшетін уақыт жетті. Сонымен қатар тәртіп бұзушылықтың алдын алу мақсатында тіркелген деректерді БАҚ-та кеңінен жариялау керек. Халық баратын қоғамдық орындарда санитарлық тазалық талаптары сөзсіз орындалуы тиіс. Мұндай жағдайда «үнемдеуге» және «оңтайландыруға» жол жоқ. Мемлекеттік комиссия Қарулы Күштерді Нұр-Сұлтан, Алматы, Шымкент және басқа да ірі қалалардың көшелерін дезинфекциялауға тарту тәртібін айқындауы қажет, – деді Президент.
Қасым-Жомарт Тоқаев шетелдерден, оның ішінде Еуразиялық экономикалық одаққа мүше елдерден келген барлық адамдарды карантинге жатқызуды тапсырды. Мемлекет басшысы Төтенше жағдай және карантин кезіндегі жұмыс тәртібін әзірлеп, оны барлық азаматтар мен бизнес өкілдеріне жеткізу, сондай-ақ, халыққа медициналық мекемелердің жаңа жұмыс режимін түсіндіру керектігін атап өтті.  
Білім, Мәдениет және спорт министрліктеріне жастардың бос уақытын тиімді ұйымдастыру үшін онлайн-режимінде жарыстар, дәрістер мен өзге де білім беру шараларын өткізу мүмкіндігін қарастыруды тапсырды.
  – Құқық бұзушылықтың көбеюіне, ең алдымен, ұрлыққа, тонауға, талан-таражға салуға, биліктің заңды талаптарына бағынбауға жол бермеу керек. Осыған байланысты қоғамдық орындардың күзетін, оларды жарықтандыру және бейнебақылаумен жабдықтау шараларын күшейту керек. Бұған полицияның бүкіл құрамын жұмылдыру қажет, – деп тапсырды Президент.  
Бас прокуратура мен Жоғарғы сотқа заңдылықты, құқықтық тәртіп пен қылмысқа қарсы күресті қамтамасыз ету алгоритмін әзірлеуді, соттардың ісін төтенше жағдайға көшіруді ұсынды.
Мемлекет басшысы жұмыссыз жастарға «Жұмыспен қамтудың жол картасы» бағдарламасы аясында тиісті жалақы төлей отырып, оларды су тасқынына қарсы іс-қимылдарға, көктемгі егінге, құрылысқа және басқа да жұмыстарға тартуға шақырды.
Қасым-Жомарт Тоқаевтың пікірінше, дағдарыс жағдайында жұмыс істеп тұрған әрбір кәсіпорын, әрбір жұмыс орны аса маңызды. Осыған орай фискалды органдарға  дағдарыс кезінде кәсіпкерлерге ешқандай қысым жасамай, өздерінің жұмыс әдісін қайта қарауды тапсырды. Бұдан бөлек қауесеттер мен арандатушылық ақпараттарға тосқауыл қою жұмыстары ерекше бақылауға алынуы тиіс.  
– Бүгінде алдыңғы шепте өз бастарын үлкен қатерге тігіп, демалыссыз жұмыс істеп жатқан біздің азаматтарымыз – дәрігерлер, полиция қызметкерлері және басқа да мамандар өз отбасыларын сирек көреді. Соған қарамастан, өздерінің азаматтық және қызметтік борыштарын толық орындап жүр. Сіздерге шынайы алғысымды білдіремін. Үкімет пен әкімдерге қосымша қаржы тауып, коронавирусқа қарсы күрес жұмыстарына тартылған дәрігерлерге, полиция қызметкерлеріне және өзге де мамандарға 1 айлық көлемінде сыйақы беруді тапсырамын, – деді Мемлекет басшысы.
Президент төтенше жағдай кезінде айыппұлдар мен өсімпұлдарға қатысты бұған дейін қабылданған тыйымдардан бөлек, дағдарыстан зардап шеккен халықтың барлық займдары бойынша қарыздың негізгі бөлігін және сыйақысын тоқтата тұру қажет деп санайды.
Қасым-Жомарт Тоқаев төтенше жағдайға байланысты табыс көзінен айрылған қазақстандықтарға ай сайын 1 айлық есептік көрсеткіш көлемінде (42 500 теңге) төлей бастауды тапсырды. Жалпы мұндай көмекке кемінде 1,5 миллион адам ілінеді.
– Мемлекеттік комиссияға төлемдердің тиімді әрі ашық механизмдерін әзірлеуді тапсырамын. Арнайы құрылған өңірлік штабтар нақты көмек алушылардың тізімін жұртшылықтың және «Атамекен» ҰКП қатысуымен жасайды. Сонымен қатар бизнес, оның ішінде шағын және орта кәсіпкерлік жұмыс орнын сақтап қалу шараларын қабылдауы, қызметкерлерін жұмыстан шығармауы керек, – деді Қасым-Жомарт Тоқаев.
Президент күрделі жағдайды жеке басына пайдаланатын алаяқтыққа, алыпсатарлыққа жол бермеу керек деп санайды. Осындай жағдайлардың алдын алу үшін барлық елді мекендерді қажетті заттармен қамтамасыз етуді  талап етті.
– Бұл жұмыстарды жүйелі атқару үшін әлеуметтік маңызы бар тауарлардың тізімін бекітіп, сол арқылы бағаны мемлекеттік реттеуді енгіземіз. Барлық облыстар мен қалаларда азық-түлік және ең қажетті тауарлардың қоры жеткілікті. Әр аймақтың әкімі ең қажетті тауарлардың нақты есебін жүргізуі қажет, – деді Президент. 
Мемлекет басшысы ұялы байланыс пен интернетке, әсіресе, ағартушылық ресурстарға, әлеуметтік желілер мен мессенджерлерге қол жетімділікті арттыруды тапсырды. Төтенше жағдай кезінде тұрғындардың қарызына қарамастан, байланыс қызметін үзбеу керек. Бұдан бөлек мемлекеттік комиссия коммуналдық қызмет төлемдерін төмендету үшін жүйелі жалпыреспубликалық шаралар әзірлеуі қажет.
Президент сөзінің басым бөлігі кәсіпкерлікті қорғауға арналды.
– Қазіргі күрделі жағдайдан зардап шеккен шағын және орта кәсіпкерліктің барлық несиелері бойынша негізгі қарыздары мен сыйақыларын төлеуді тоқтата тұру – оларды нақты қолдау механизмдерінің бірі. Іскерлік белсенділікті салық тұрғысынан ынталандыру және бағаның тұрақтылығын қамтамасыз ету үшін кешенді шаралар әзірлеуді, шағын және орта кәсіпкерлікті барлық салық және міндетті төлемдерден 3 ай мерзімге босатуды тапсырамын. Осы кезеңде оларға айыппұлдар мен өсімпұл жүрмеуі керек, – деді Мемлекет басшысы.    
Қаржы министрлігіне мемлекеттік сатып алуларды жүзеге асыру кезінде мемлекеттік органдардың келісім-шартта көрсетілген міндеттемелерін толық орындауын бақылауды күшейту тапсырылды. Іс жүзінде көрсетілген қызметтер мен атқарылған жұмыстардың барлық төлемдері 5 күн ішінде аударылуы қажет. Мемлекеттік органдар мен квазимемлекеттік  компаниялар орындаушыларға айыппұл салмауы және сенімсіз орындаушылардың тізіміне қоспауы тиіс. Қысқа мерзім ішінде отандық тауар өндірушілердің реестрі жасалып, мемлекеттік сатып алулардың арнайы режимі енгізіледі. «Жұмыспен қамтудың жол картасы» арнайы бағдарламасы – іскерлік белсенділікті және жұмыспен қамтуды қолдаудың тағы бір құралы болуы тиіс. Президент теңгенің айырбас бағамын тұрақтандыру үшін Ұлттық банкке, Үкіметке және квазимемлекеттік компаниялардың басшыларына квазимемлекеттік сектордағы субъектілердің экспорттық пайдасын міндетті түрде еліміздің валюта нарығында сатуын қамтамасыз етуді тапсырды.
– Осындай күрделі жағдайда мемлекетті басқару түбегейлі өзгеруі тиіс, өзімізге жауапкершілік алып, батыл әрі тиімді шешімдер қабылдауымыз керек. Мен Үкіметтің әрбір мүшесіне, әкімдерге ерекше режимде жұмыс істейтін уақыт келгенін жеткізгім келеді. Қазіргі жағдайдың қаншалықты күрделі екенін түсінбейтін, ескі әдіспен жұмыс істеп, өз ісіне немқұрайлы қарайтындар орындарын босатуы керек, – деді Мемлекет басшысы.
Қасым-Жомарт Тоқаев Үкімет пен әкімдерге  шұғыл шаралардан бөлек, жағдайды тұрақтандырғаннан кейінгі уақытты ескере отырып, жүйелі бағдарламалар әзірлеп, қабылдауы қажет екенін айтты.
– Қазіргі қалыптасқан жағдай күрделі болғанымен, аса ауыр деп айтуға болмайды. Біздің барлық мүмкіндігіміз бен қорымыз бар. Ең бастысы, қолайсыз жағдайға дер кезінде дайындықты бастадық және не істеу керек екенін білеміз. Салықтық жеңілдіктер мен жергілікті деңгейдегі қолдауларды есептемегенде, дағдарысқа қарсы шараларға бөлінген қаржының жалпы көлемі 4,4 триллион теңгені немесе 10 миллиард долларды құрайды, – деді Президент.
Мемлекет басшысы сөзінің соңында барлық қазақстандықтарды бірігуге, осы күрделі жағдайдан сабақ алуға және ахуал тұрақталғаннан кейінгі жағдайда қажет болатын жаңа жүйелі әдістер іздеуге шақырды.
– Әрбір дағдарыстың екі жағы бар. Біріншіден, бұл, әлбетте – қауіп, екіншіден, бұл – мүмкіншілік. Індет, дағдарыс дегеніміз – уақытша, өтпелі құбылыс. Біздің алдымызда тұрған мақсат – мүмкіндікті барынша пайдалану, осы дағдарыстан аман-есен шығып, одан да мықты болу. Біз әрқайсымыз өз міндетімізді жауапкершілікпен орындасақ, бұл қиындықтан тезірек шығамыз деп сенемін, – деді Қасым-Жомарт Тоқаев.  
Отырыс барысында қалыптасқан жағдайға байланысты Премьер-Министр Асқар Маминнің, Ұлттық банк төрағасы Ерболат Досаевтың, Премьер-Министрдің орынбасары Ералы Тоғжановтың, Денсаулық сақтау министрі Елжан Біртановтың, Нұр-Сұлтан қаласының әкімі Алтай Көлгіновтің, Алматы қаласының әкімі Бақытжан Сағынтаевтың есептері тыңдалды.
Мемлекет басшысының сөйлеген сөзінің толық мәтінін мына сілтеме арқылы оқуға болады.
 
 


///
	 

	Абай Айдарханұлы Бисембаев Қазақстан Республикасы Президентінің Іс басқарушысы болып тағайындалсын.
///
	 

	Мемлекет басшысы жаңа елорданың құрылысына бүкіл ел өз үлесін қосқанына тоқталып өтіп, Астананы салуға тікелей атсалысқан және қаланың табысына қатысы бар баршаға алғысын білдірді.

	Соңында Нұрсұлтан Назарбаев елорданың, бүкіл елдің өсіп-өркендеуін және Қазақстан халқына бақ-береке тіледі.

	 
///
	Сөйлеген сөзінің барысында Нұрсұлтан Назарбаев ТМД-ны одан әрі дамыту тұжырымдамасын және оны іске асыру жөніндегі негізгі іс-шаралар жоспарын қабылдаудың маңыздылығын атап өтті.

	– 2011 жылы қол қойылып, көптеген мемлекеттер ратификациялаған Еркін сауда аймағы туралы шарт инфрақұрылымдарды дамытуға, сондай-ақ одан арғы көптарапты ынтымақтастық үшін тиісті құжаттар қабылдауға мүмкіндік береді. Қауіпсіздік үшін сын-қатерлер мен қауіптің өсуі елдеріміздің құқық қорғау органдарының келешекте бірлесіп жұмыс істеуі қажеттілігін туғызып отыр. Бұған қоса, біз 2014 жылды Достастық шеңберінде Туризм жылы деп жариялауды ұйғардық. Біздің үкіметтеріміз елдеріміздің азаматтарының көбірек араласып, өзара қарым-қатынасын нығайтуға көмектесетін тиісті бағдарламалар қабылдайды, – деді Мемлекет басшысы.

	Қазақстан Президенті «Достастықтың мәдени астаналары» бағдарламасы аясындағы іс-шаралардың маңыздылығына да тоқтала келе, 2014 жылы ТМД-ның мәдени астанасы Алматы қаласы болатындығын атап өтті.  

	Нұрсұлтан Назарбаев 2015 жылды ТМД-да Ұлы Отан соғысы ардагерлерінің жылы деп жариялау және Жеңістің 70 жылдығына қарай Достастық аумағында бірыңғай мерейтойлық награда бекіту жөнінде қабылданған шешімге қолдау білдірді.

	Сондай-ақ, Мемлекет басшысы Украинаның ТМД-ға келесі жылғы төрағалығы Достастықты одан әрі нығайтуға және дамытуға септігін тигізеді деп үміттенетінін білдірді.

	***

	ТМД мемлекеттері басшылары кеңесінің қорытындысында мынадай құжаттарға қол қойылды:

	1. «2014 жылды Тәуелсіз Мемлекеттер Достастығында Туризм жылы деп жариялау туралы» шешім.

	2. «2015 жылды Тәуелсіз Мемлекеттер Достастығында 1941-1945 жылдардағы Ұлы Отан соғысы ардагерлерінің жылы деп жариялау туралы» шешім.

	3. «Кеңес халқының 1941-1945 жылдардағы Ұлы Отан соғысындағы Жеңісінің 70 жылдығына қарай бекітілген ортақ мерейтойлық награда туралы» шешім.

	4. «Тәуелсіз Мемлекеттер Достастығына қатысушы мемлекеттер Парламентаралық Ассамблеясының ТМД жоғары жарғылық органдарының шешімдерін іске асыру жөніндегі қызметі туралы» шешім.

	5.1. «Қылмысқа қарсы күрестің 2014-2018 жылдарға арналған бірлескен шараларының мемлекетаралық бағдарламалары туралы» шешім.

	5.2. «Тәуелсіз Мемлекеттер Достастығына қатысушы мемлекеттердің терроризмге және экстремизмнің өзге де күш көрсетулеріне қарсы күресте 2014-2016 жылдарға арналған ынтымақтастық бағдарламасы туралы» шешім.

	5.3. «Есірткі заттарының, психотроптық заттардың және олардың прекурсорларының заңсыз айналымына қарсы күрес пен нашақорлыққа қарсы әрекет етудегі Тәуелсіз Мемлекеттер Достастығына қатысушы мемлекеттердің 2014-2018 жылдарға арналған бағдарламасы туралы» шешім.

	5.4. «Адам саудасына қарсы күресте Тәуелсіз Мемлекеттер Достастығына қатысушы мемлекеттердің 2014-2018 жылдарға арналған ынтымақтастық бағдарламасы туралы» шешім.

	6. «Қазақстан Республикасы мен Қырғыз Республикасында 2014 жылы «Достастықтың мәдени қалалары» мемлекетаралық бағдарламасын іске асыру туралы» шешім.

	7. «Ақпараттық технологияларды пайдалана отырып жасалған қылмыстарға қарсы күрестегі Тәуелсіз Мемлекеттер Достастығына қатысушы мемлекеттердің ынтымақтастық тұжырымдамасы туралы» шешім.

	8.1. «Тәуелсіз Мемлекеттер Достастығы аясында құпия ақпаратты қорғау туралы келісім және Тәуелсіз Мемлекеттер Достастығы органдарында құпия ақпараттар алмасу ережелері туралы» шешім.

	8.2. Тәуелсіз Мемлекеттер Достастығы аясында құпия ақпаратты қорғау туралы келісім.

	9. Сыбайлас жемқорлыққа қарсы әрекет ету жөніндегі мемлекетаралық кеңес құру туралы келісім.

	10.1. «Мемлекетаралық валюталық комитетті тарату және ТМД-ға қатысушы мемлекеттердің қаржылық, валюталық төлем мен кредиттік қарым-қатынастар саласындағы одан арғы ынтымақтастығы туралы» шешім.

	10.2. Мемлекетаралық валюталық комитетті құру туралы 1995 жылғы 26 мамырдағы келісімнің қолданылуын тоқтату туралы хаттама.

	11. «Тәуелсіз Мемлекеттер Достастығының Экономикалық Соты Төрағасының орынбасары туралы» шешім.

	12. «Тәуелсіз Мемлекеттер Достастығы Грамотасымен марапаттау туралы» хаттамалық шешім.

	13.  «Тәуелсіз Мемлекеттер Достастығына төрағалық ету туралы» шешім.

	14. «Тәуелсіз Мемлекеттер Достастығы мемлекеттер басшылары кеңесінің кезекті отырысын өткізу туралы» хаттамалық шешім.






/// 
Конференцияны Халықаралық әлеуметтік қамсыздандыру қауымдастығы (ХӘҚМ), Денсаулық сақтау және әлеуметтік даму министрлігі, Қазақстан Республикасының Әлеуметтік сақтандыру қоры ұйымдастырды.
Конференция жұмысына Денсаулық сақтау және әлеуметтік даму министрі Т.Дүйсенова, ал ХӘҚМ тарапынан жоғары басшылықтың өкілдері –  президент Эррол Франк Стуве, бас хатшы Ханс-Хорст Конколевски қатысты.
Г.Әбдіқалықова қатысушыларға арнаған сөзінде Қазақстан өзін әлемдегі күрделі экономикалық ахуал жағдайында халқының әл-ауқатын жақсарту шараларын дәйектілікпен жүзеге асырып келе жатқан тұрақты әрі дамыған мемлекет ретінде көрсетіп отырғанын айтты. Бұл үшін республикада тиісті әлеует пен экономикалық алғышарттар бар.
Қазақстан Президенті «100 нақты қадам»: баршаға арналған қазіргі заманғы мемлекет» – Ұлт жоспарында таяу болашақта мемлекеттік қызметтердің бірыңғай жеткізушісіне (провайдеріне) айналатын «азаматтарға арналған үкімет» мемлекеттік корпорациясын құру мәселесін айқындап берді. Халықаралық тәжірибе көрсетіп отырғандай, әлеуметтік саладағы мемлекеттік саясаттың тиімділігі, мемлекеттің әлеуметтік міндеттемелерді орындауы үйлесімді әлеуметтік және экономикалық саясат жүргізгенде ғана мүмкін болмақ.
Конференция халықтың әлеуметтік-экономикалық жағдайын жақсарту мақсатында техникалық және әкімшілік жұмыс тәсілдерін жетілдіру арқылы әлеуметтік қамсыздандыруды дамытуға бағытталған маңызды мәселелерді талдау және талқылау үшін бірегей жаһандық тұғырнама болып саналады.
Аталған халықаралық іс-шара аясында Қазақстанның әлеуметтік саладағы ақпараттық-коммуникациялық технологияларының жетістіктері көрсетіледі. Әлемнің түрлі өңірлерінің әлеуметтік қамсыздандыру ұйымдары өз жетістіктерін паш етеді және оларға дүниежүзілік деңгейдегі ақпараттық-коммуникациялық индустрия өкілдері тарапынан баға беріледі. 
///
	 

	Ұлттық комиссияның отырысында мемлекеттік қызметтің «А» корпусының кадр резервіне іріктеудің қорытындысы шығарылды.
	
	Іріктеуге қатысу үшін барлығы 1029 өтініш беріліп, тестілеу рәсімінен кейін 365 үміткер әңгімелесуге жіберілді.
	
	Әңгімелесу қорытындысы бойынша Ұлттық комиссия 149 кандидатты резервке алуға ұсынды.
///Елбасы Қазақстан үшін Иран ислам әлеміндегі маңызды әріптес және достас ел екенін атап өтті.
Сондай-ақ Қазақстан Президенті Иранның ядролық қарусыздану мәселесін шешуге зор үлес қосып отырғанын айтып, санкциялар алынып тасталғаннан кейін бұл елдің экономикасы қарқынды дамып келе жатқанына назар аударды. Нұрсұлтан Назарбаев Иран тарапынан жүргізіліп отырған саясат Каспий жағалауында орналасқан барлық елге оң әсер ететіне сенім білдірді.
– Сіздің сапарыңыз биылғы сәуір айында Тегеранда басталған келіссөздеріміздің жалғасы болып саналады. Бүгінгі кездесулер де жемісті болады деп ойлаймын, – деді Қазақстан Президенті.
Мемлекет басшысы екі ел арасында қол қойылған жалпы құны 1 млрд доллар болатын коммерциялық келісімдер аясындағы жобалардың іске асырылу барысына тоқталды.
– Жұмыс жүріп жатыр, дегенмен біз қосымша күш-жігер жұмсауымыз керек. Алда әлі де көптеген бірлескен жобалар бар, – деді Нұрсұлтан Назарбаев.
Иран Президенті өз сөзінде екіжақты ынтымақтастықтың одан әрі нығайып, дами беретініне сенім білдірді.


///
	Қазақстан спорттың бұл олимпиадалық түрінен әлем біріншілігін алғаш рет өткізді. Бокстан Халықаралық бокс қауымдастығының (АИБА) 17-ші әлем чемпионатын өткізу – еліміздің халықаралық спорт аренасындағы аса маңызды жетістігінің бірі.

	Жарысқа 100 елден 457 спортшы қатысты. Чемпионаттың құрметті қонақтары – Халықаралық бокс қауымдастығының, ұлттық федерациялар мен халықаралық спорт ұйымдарының басшылары. Турнирге жалпы саны бір жарым мыңға жуық адам тіркелген.

	Еліміздің ұлттық командасы бұдан бұрын әлем чемпионатына он рет қатысып, жалпы саны 24 награда – 6 алтын, 6 күміс және 12 қола медаль жеңіп алды. Қазақстан құрамасы әлем біріншілігінде жалпы командалық есепте екі рет үшінші орынға ие болды. 


///Отырысқа сондай-ақ Ресейдің, Арменияның, Қырғызстанның және Тәжікстанның Президенттері қатысты.
– Біз әлемнің көптеген өңіріндегі қарым-қатынастардың қалыптасуы қаншалықты қиынға соғып отырғанын білеміз. Проблемаларға толы шиеленісті аймақтар саны азаяр емес, – деді іс-шараның ашылу рәсімінде Ресей көшбасшысы.
Отырыс барысында қатысушылар күн тәртібіндегі өзекті мәселелерді, соның ішінде терроризмге қарсы іс-қимыл жөніндегі шараларды талқылады.

///Мемлекет басшысы Қасым-Жомарт Тоқаев Польша тарапының бастамасы бойынша  Президент Анджей Дудамен телефон арқылы сөйлесті.
Президенттер биыл екі ел арасындағы дипломатиялық қатынастардың 30 жылдығы атап өтілетінін айтты. Тарихи өлшем бойынша осы қысқа мерзім ішінде Қазақстан мен Польша өзара тиімді ынтымақтастықты дамытуда айтарлықтай нәтижелерге қол жеткізді.
Сондай-ақ тараптар саяси және сауда-экономикалық салалардағы екіжақты ықпалдастықты дамытудың перспективаларын талқылады.
Мемлекеттер басшылары халықаралық күн тәртібіндегі мейлінше өзекті мәселелер жөнінде пікір алмасты.
Әңгімелесу соңында президенттер өзара мүддені көздейтін кең ауқымды бағыттар бойынша сындарлы диалогты жалғастыруға дайын екенін растады.
 
 
///
	 

	

	Кездесуде екіжақты қарым-қатынастарды одан әрі дамытудың негізгі мәселелері, сондай-ақ Астанада мамыр айында өткен Жоғары Еуразия экономикалық кеңесі отырысының қорытындысы бойынша қол жеткізілген келісімдердің іске асырылу барысы талқыланды.

	Нұрсұлтан Назарбаев В.Путинге сапары үшін ризашылығын білдіріп, екі мемлекет арасындағы ынтымақтастықтың жоғары деңгейде екенін атап өтті.

	– Біздің мемлекеттеріміз бен халықтарымыз арасындағы қарым-қатынас қарышты дамып келеді, жоғары деңгейдегі жиі кездесулер мен жүйелі пікіралмасулар соны көрсетеді. Экономикалық және саяси қатынастар өте тығыз, Кеден одағы, Бірыңғай экономикалық кеңістік және құрылып жатқан Еуразия экономикалық одағы аясындағы үдерістер дамып келеді. Биыл күзде Екатеринбургте Өңіраралық ынтымақтастық форумы аясында кездесу өтеді, оның барысында тату көршілестік және елдер арасындағы одақтастық туралы негіздемелік келісімге әзірленген өзгерістердің енгізілуі мүмкін. Мұның барлығы мемлекеттеріміз арасындағы өзара ықпалдастық тарапында шешілмейтін ешбір мәселе жоқ екенін білдіреді. Сіз Астанада біздер оның 15 жылдығын атап өтіп жатқан күндері болғаныңызға қуаныштымын, – деді Қазақстан Президенті.

	Өз кезегінде В.Путин Нұрсұлтан Назарбаевты өткен туған күнімен және Астана күнімен құттықтап, жұмысына табыс тіледі.

	– Сіз Қазақстан үшін өте көп нәрсе жасадыңыз, әлі де көп нәрсе жасайтыныңызға сенімдімін. Астана күні де Сіздің күніңіз – өйткені бұл Сіздің қалаңыз. Оған Сіз өз перзентіңіздей жан жылуыңыңбен қарайтыныңызды білемін. Қазақстандықтар үшін, Астана тұрғындары үшін қуанбау мүмкін емес, олардың осындай қарыштап даму үстіндегі қалада өмір сүріп жатқаны сөзсіз сәттілік. Екіжақты қарым-қатынастарға келсек, ғарыштық қызметті қоса, біз бүкіл кешенді жайттарды талқылайтын боламыз. Өкінішке қарай, бұл ешкім жоспарламайтын оқиғалар болып жатқан сала. Мәселелер шешілетін болады, біздің бірлескен дербес жұмыс бағдарламамыз бар. Негіздемелік келісім мен интеграция мәселелері де өте маңызды. Сіз шын мәнінде біздің Кеден одағымыздың негізін салушысы – әкесісіз, бұл Сіздің идеяңыз болатын, біз оны жүйелі түрде дамытудамыз. Біз қазір оның нәтижесін сезіп отырмыз, бұл әсіресе әлемдік экономикадағы алмағайып үдерістер жағдайында ерекше маңызды. Интеграциялық сипаттағы қарым-қатынастар біздерге ықпал етіп отырған әлемдік шаруашылықтағы өткір мәселелердің тігісін жатқызуға мүмкіндік береді, – деді Ресей Федерациясы Президенті.

	Сонымен қатар, мемлекеттер басшылары халықаралық күн тәртібіндегі өзекті мәселелерді, соның ішінде келесі жылы коалиция әскерлерін алып кету жоспарланып отырған Ауғаныстандағы ахуалды талқылады.

	Қазақстан Президенті Египет мен Сириядағы үдерістердің өзге елдер үшін сабақ екенін атап өтті.

	– Бұл – нағыз теріс үлгінің дәл өзі, қоғамға ондай қадамға баруға болмайды, –деді Нұрсұлтан Назарбаев.

	В.Путин бұған қоса Таяу Шығыс пен Солтүстік Африкадағы жайттар тақырыбын да қозғап өтті.

	– Сирияны қазірдің өзінде азамат соғысы шарпып тұр, қанша өкінішті болғанымен, Египет те сол бағытқа беттеп бара жатқан сияқты. Египет халқының ондай ықтимал келеңсіз оқиғалардың өрбуінен аулақ болғанын қалар едім, – деді Ресей Президенті.

///Қырғыз Республикасы, Бішкек қаласы
 
Қасым-Жомарт Тоқаев Қырғызстанға ресми сапары аясында Садыр Жапаровпен бірге «Жаһандық өзгерістер дәуіріндегі еуразиялық экономикалық интеграция. Инвестициялық белсенділіктің жаңа мүмкіндіктері» атты тақырыпта өткен Еуразиялық экономикалық форумның пленарлық отырысына онлайн-форматта қатысты.
Қазақстан мен Қырғызстан көшбасшыларымен қатар жиынға Арменияның Премьер-министрі Никол Пашинян, Ресей Президенті Владимир Путин, сондай-ақ Беларусь Премьер-министрі Александр Головченко мен Еуразиялық экономикалық комиссия алқасының төрағасы Михаил Мясникович бейнебайланыс режимінде қатысты. Бұл іс-шараны Ресей өнеркәсіпшілері мен кәсіпкерлері одағының президенті Александр Шохин жүргізді.

Іс-шараға қатысушылар интеграцияны одан әрі дамытудың, Еуразиялық экономикалық одақ аясында энергетика, өнеркәсіп, көлік, қаржы және цифрландыру салаларындағы ынтымақтастықты нығайтудың перспективаларына қатысты ой-пікірлерін ортаға салды. 
Қасым-Жомарт Тоқаев өз сөзін ЕЭО кеңістігіндегі өзара сауда-саттықты арттырудың перспективаларына және Еуразиялық экономикалық комиссияның жұмысын жетілдіруге арнады.  

Мемлекет басшысы Еуразиялық экономикалық одақтың интеграциялық бірігу үдерісіне қатысушы мемлекеттер арасындағы еркін сауданы дамыту мақсатында тиісті жағдай жасау үшін құрылғанын айтты.
– Еуразиялық экономикалық одақ күрделі геосаяси жағдайда өзінің тиімділігін көрсетті. Біз мұны көріп отырмыз. Еуропалық одақтағы және басқа да экономикалық ұйымдардағы сияқты бұл Одақта түрлі мәселелер туындап отыратынына таң қалуға болмайды. Әрбір мемлекет ұлттық мүддесін өздігінше көздейді. Әрбір мемлекет туындаған мәселені өздері дұрыс деп санаған пікірі бойынша шешілгенін қалайды. Бұл әрбір халықаралық, әсіресе саудамен айналысатын ұйымдарға тән жағдай, – деді Қазақстан Президенті.

Сонымен қатар Қасым-Жомарт Тоқаев Еуразиялық экономикалық комиссияның қызметі жөнінде де айтты. Оның пікірінше, Комиссия табысты жұмыс істеп жатыр.
– Бүгінге дейін Еуразиялық экономикалық комиссия аясында өткізілген консультациялар нәтижесінде кедергілердің 80 пайызы жойылды. Бұл күрделі жұмыс жалғасын табады деп үміттенеміз. Интеграция – көп еңбек сіңіруді және мүше мемлекеттер арасында ымыраға келуді қажет ететін үдеріс. Қазақстан Еуразиялық экономикалық комиссияның нақты нәтижеге жай сөзбен емес, нақты іспен қол жеткізгенін қолдайды. Кез келген мәселені іскерлікпен шешкен жөн. Себебі халықтарымыз бұл мәселелердің ұзақ созылғанын күтпейді, қазір шешілгенін қалайды. Олар мәселені шешудің дұрыс жолы осы деп санайды, – деді Мемлекет басшысы.
Қасым-Жомарт Тоқаевтың айтуынша, Қазақстан еуразиялық интеграцияның іскерлік әрі прагматикалық негізде дамығанын жақтайды. 

///Мемлекет басшысы сессияға қатысушыларды Ұлттық ғылым академиясының 70 жылдығымен құттықтап, оның заманауи Қазақстанды дамытуға қосқан үлесін атап өтті.
– Бүгінде Ғылым академиясы салалық және өңірлік бөлімшелері бар ірі зияткерлік орталыққа айналды. Бұл ретте ол Франция, АҚШ және басқа да елдердегі ғылым академиялары сияқты ғылым үшін жат нәрсемен – әкімшілендірумен айналыспайды. Ғылым саласын орталықтандырудың, онда қалыптасатын монополияның тиімсіз екенін әлемдік тәжірибе көрсетіп отыр, – деді Қазақстан Президенті.
Нұрсұлтан Назарбаев Қазақстан ғылымының қалыптасуындағы Академияның еңбегін ерекше атап өтіп, еліміздің ғылыми әлеуетін «Қазақстанның үшінші жаңғыруы: жаһандық бәсекеге қабілеттілік» атты жолдауды іске асыруға пайдаланудың маңыздылығына назар аударды.
Сонымен бірге, Елбасы отандық басқару жүйесі мен ғылыми қызметті үйлестіруге қатысты бірнеше өзекті мәселеге тоқталды.
– Біз ғылымды орталықсыздандырдық. Көптеген бөлігін жоғары оқу орындарына бердік, алайда олардың бәрі әлі инновациялық орталықтарға айнала қойған жоқ. Қазақстанның ғалымдары өз жұмыстарын белсенді түрде патенттеуде. Бірақ олардың басым көпшілігіне сұраныс жоқ. Ғылым негізінен мемлекет есебінен қаржыландырылуда. Іс жүзінде нақты сектордан тапсырыс түспей жатыр. Сонымен қатар, ғылыми жұмыстарда плагиат жиі кездеседі, – деді Мемлекет басшысы.
Осыған орай Қазақстан Президенті отандық ғылымды дамытуға қатысты ұстанымдарды түбегейлі өзгертуді тапсырып, осы бағытта бірқатар нақты міндеттер белгіледі.
– Біз ғылыми және ғылыми-техникалық қызмет нәтижелерін коммерцияландыру туралы заң қабылдадық. Енді осы заң толыққанды қолданылуы қажет. Ғылыми-зерттеушілік қызмет нәтижелерін қазақстандық кәсіпорындардың қажеттіліктеріне бағыттайтын тетіктер енгізу керек. Біздің алдымызда импортты алмастыру және экспорттық өндірісті дамыту міндеті тұр, – деді Нұрсұлтан Назарбаев.
Бұдан бөлек, Қазақстан Президенті академияның әлеуетін пайдалана отырып фундаменталды және гуманитарлық ғылыми жобалар сараптамасының сапасын жақсарту қажеттігін айтты.
– Ғылымды басқарудың, оны қаржыландырудың жаңа формат бойынша және уақтылы жүзеге асырылатын жаңа жүйесі енгізілді. Сондай-ақ, Ғылым академиясы жанынан әдеп жөніндегі алқалы орган құруды ұсынамын. Ол Ғалым кодексін және Жарияланымдар әдебі жөніндегі кодексті әзірлеп шыға алар еді, – деді Нұрсұлтан Назарбаев.
Мемлекет басшысы Білім және ғылым министрлігіне Академиямен және жоғары оқу орындарымен бірге отандық ғылыми басылымдарды халықаралық рейтингтік базаларда ілгерілету жұмыстарын жүзеге асыруды тапсырды.
Сондай-ақ, Қазақстан Президенті әлемдік деңгейдегі ғылыми орталықтарда тағылымдамадан өту үшін үздік зерттеушілерге қосымша гранттар тағайындау, сонымен бірге Орталық Азия елдерінің жас ғалымдарына Қазақстанда ғылыми зерттеу жүргізу үшін грант бөлу мәселесін зерделеу жөнінде тапсырма берді.



/// 
Мемлекет басшысы жиналғандарды Отан қорғаушы күнімен құттықтады.
– Ежелден-ақ Отан қорғаушылар намыс пен айбардың, ерлік пен батылдықтың, патриотизм мен өз халқына қалтқысыз қызмет етудің үлгісі болған. Қазақстандықтар өз өмірін бостандық пен тәуелсіздік үшін қиған қаһармандардың барлығының ерлігін жадында сақтап келеді. Аталар мен әкелердің жауынгерлік наградалары – қазақстандық отбасылар үшін баға жетпес жәдігер. Біздің күнтізбемізде Отан қорғаушы күні мен Ұлы Отан соғысындағы  Жеңіс күні мерекесінің қатар келуінің символдық мәні бар. Бұл біздің халқымыздың барлық буынының даңқты жауынгерлік дәстүрі сабақтастығын көрсетеді, – деді Қазақстан Президенті.
Нұрсұлтан Назарбаев соғыс ардагерлері мен тыл еңбеккерлеріне айрықша алғыс айтты.
– Ұлы Жеңіс – біздің қаһармандық тарихымыз бен гитлерлік фашизмді тізе қосып еңсерген және талқандаған халықтар достығының символы. Сіздердің амандықтарыңыз үшін жасалып отырған қамқорлық – соғыстың ауыр жылдарында өздеріңізді құрбан еткендіктеріңіз үшін қазіргі ұрпақтың көрсеткен құрметінің бір бөлшегі ғана. Сіздердің жауынгерлік ерліктеріңізді Қазақстан жері ешқашан ұмытпайды. Жемісін бүгінде біздер, сіздердің балаларыңыз, көріп отырған Ұлы Жеңіс үшін, қаһармандықтарыңыз үшін барлық ардагерлерге басымызды иіп, рахмет айтамыз, – деді Мемлекет басшысы.
Қазақстан Президенті Отан қорғаушы күні – еліміздің Қарулы Күштерінің құрылған күні екенін атап өтті.
– Биыл біз осы айтулы күнді Тәуелсіздігіміздің 25 жылдық мерейтойына дайындық аясында атап өтеміз. Ұлттық армия, әскери-әуе күштерін және әскери-теңіз флотын  құру – егемен Қазақстан шежіресіндегі маңызды белестің бірі. Алғашқы әскери бөлімдерді қалыптастырудан бастап, ұлттық қорғаныс пен қауіпсіздіктің қазіргі заманауи жүйесіне дейінгі үлкен жолды жүріп өттік. Ең заманауи қарумен және техникамен жабдықталу, командирлердің кәсібилігі, жеке құрамның жоғары жауынгерлік дайындығы мен машығы – осының бәрі біздің Қарулы күштерімізге тән, – деді Нұрсұлтан Назарбаев.
Мемлекет басшысы елімізде жоғары деңгейдегі қорғаныс қабілетін қамтамасыз ету үшін қажетті нәрсенің бәрі жасалып жатқанына назар аударды.
– Қорғаныс шығыстары қиындықтарға қарамастан басым тәртіп бойынша қаржыландырылады. Жауынгерлік кезекшілікке қайта жарақтандыру бағдарламасына толық сай келетін жаңа әскери техника түрлері шығады. Таяу жылдарда қару мен техниканың барлық түрінің 70 пайызы, ал жекелеген санаттар бойынша 100 пайызға дейіні жаңартылатын болады. Жыл сайын жүзден аса шұғыл тексеру және әскери оқу-жаттығулар қазіргі заманғы ықтимал соғыс жағдайына барынша бейімделіп өткізіледі, – деді Қазақстан Президенті.
Сонымен қатар әскери кешенді жаңғырту аясында отандық қорғаныс өнеркәсібінде технология трансферті мен ғылыми ауқымды өндірістерді дамыту тұрғысынан бірқатар міндеттерді орындау мәселесі тұр.
Қазақстан Президенті еліміз шет елдермен әскери-техникалық ынтымақтастығы белсенді түрде дамытылып, ал Қазақстан Қарулы Күштерінің әскери шеберлігі ҰҚШҰ және ШЫҰ аясындағы бірлескен жаттығуларда, НАТО-мен серіктестік бағдарламасы бойынша өзара іс-қимылдар барысында шыңдалып келе жатқанын айтты.
Мемлекет басшысы Отанды қорғау ең құрметті кәсіп екенін атап өтті.
– Ұлттық қорғаныс пен қауіпсіздікті нығайту көп жағдайда әскери білім беру саласын дамытумен, әскерлердің моральдық-саяси рухын күшейтумен байланысты. Бүгінде Қарулы Күштердің жеке құрамымен жұмысты Қазақстан халқы Ассамблеясы қабылдаған Мәңгілік Ел патриоттық актісі негізінде құру маңызды, – деді Нұрсұлтан Назарбаев.
Қазақстан Президенті еліміздің Қарулы Күштері әрқашанда Тәуелсіздіктің, қоғамдағы татулық пен келісімнің  мызғымас тірегі болатынына сенім білдірді.
– Әскери қызметшілерге және қорғаныс кешенінде жұмыс істейтін азаматтық тұлғаларға, барша қазақстандықтарға жоғары патриоттық жауапкершіліктері мен Отанымызды қорғауды қамтамасыз етуге тікелей қатыстылығы үшін алғыс білдіремін, – деді Мемлекет басшысы.
Нұрсұлтан Назарбаев жаңа жаһандық ахуалдың күрделі жағдайында әлем жасампаз константа болып табылатынын атап өтті.
– Жалпыға ортақ әлем халықтар мен елдердің берік және сенімді қорғаны бола алады. Сондықтан мен халықаралық қоғамдастыққа «Әлем. XXI ғасыр» атты манифест арқылы үндеу тастадым. Бұл – жаһандық соғысқа қарсы күш жұмылдырып, адамзатты өзін-өзі жою қатерінен сақтайтын шаралар қабылдауға үндеу. Ол бірнеше айдан соң біз салтанатты түрде атап өтетін Семей ядролық сынақ полигоны жабылуының 25 жылдығы қарсаңында ерекше өзекті болып отыр.
Ядролық қарудан, халыққа төнген әскери қатерден ада, сенім және барлық ұлттың ынтымақтастығы қағидаларына негізделген әділетті әлем құрылымын қалыптастыру – біздің сыртқы саясатымыздың негізі. Оны әр қадам сайын жақындата отырып, біз туған жеріміздің қорғалуын берік әрі сенімді ете түсеміз, – деді Қазақстан Президенті.
Мемлекет басшысы барша қазақстандықтарды Отан қорғаушы күнімен және келе жатқан Жеңіс күнімен тағы да құттықтады.
***
Концерттік бағдарламада Қорғаныс министрлігінің әскери ансамблі мен эстрадалық-симфониялық оркестрі солистерінің, сондай-ақ еліміздің танымал әртістерінің орындауында Отан туралы, оның батыр ұлдары мен жауынгерлері туралы отандық композиторлардың патриоттық әндері, музыкалық композициялары шырқалды.
Музыкалық нөмірлердің бәрі Қорғаныс министрлігі ансамблінің балет труппасы әзірлеген би қойылымдар арқылы сүйемелденіп, әскери өмір мен жауынгерлік жаттығулардың бейнекөріністерімен айшықталып отырды. 




///Мемлекет басшысы Шанхай ынтымақтастық ұйымының XVIII саммитіне қатысу үшін Қытай Халық Республикасының Циндао қаласына жұмыс сапарымен келді.
Сапар барысында Қазақстан Президентінің Шанхай ынтымақтастық ұйымына мүше мемлекеттер басшыларының шағын және кеңейтілген құрамдағы отырыстарына қатысуы, бірлескен құжаттарға қол қоюы, сондай-ақ бірқатар екі жақты кездесулер өткізуі жоспарланып отыр. 

///Қырғызстан, Бішкек қаласы
 
Қасым-Жомарт Тоқаев пен Садыр Жапаров шағын форматта өткен кездесуден кейін екі мемлекеттің ресми делегацияларының қатысуымен кеңейтілген құрамда келіссөз жүргізді.
Қасым-Жомарт Тоқаев қырғыз делегациясына ілтипат білдіріп, Садыр Жапаровтың екіжақты қатынастарды жаңа деңгейге көтеру жөніндегі бастамасын  қолдайтынын айтты.
– Тәуелсіздік кезеңінен бері қазақ-қырғыз ынтымақтастығы барлық салада қарқынды дамып келеді. Осы байланысымыз стартегиялық серіктестік және одақтастық рухында нығая түсуде. Бұған қос халыққа ортақ құндылықтардың арқасында қол жеткіздік, – деді Мемлекетіміздің басшысы. 

Қазақстан Президенті шағын форматта өткен келіссөздердің нәтижесіне көңілі толатынын атап өтіп, Қырғызстан Президентінің елімізбен арадағы көпжақты серіктестікті тереңдетуге деген ниетін жоғары бағалады.
– Мен өз тарапымнан Қазақстанның қазақ-қырғыз қатынастарын достық, тату көршілік және шынайы одақтастық рухында жан-жақты нығайтудың стратегиялық бағытына берік екенін атап өткім келеді, – деді Қасым-Жомарт Тоқаев.
Қасым-Жомарт Тоқаев мемлекетаралық қатынастардың қарқынды дамып келе жатқанын айта келе, жоғары деңгейдегі өзара сенімді және белсенді саяси диалогқа, екі ел үкіметтерінің үйлесімді жұмысына тоқталды.

Қасым-Жомарт Тоқаев қырғыз көшбасшысының Қазақстанға жасаған мемлекеттік сапарының қорытындысы бойынша қол жеткізілген уағдаластықтардың табысты жүзеге асырылып жатқанын айтты. Атап айтқанда, екі ел үкіметтері арасындағы байланыстардың жандануы, жаңғырған «Қордай – Ақ жол» өткізу бекетінің ашылуы, тұрақты гуманитарлық көмек көрсету және  электр энергиясымен алмасу жөнінде сөз болды.
Сонымен қатар Мемлекет басшысы әлемдік экономиканың құбылмалы жағдайындағы ықпалдастықтың жаңа формаларына назар аударды.
Қазақстан Президенті өзара экспорттық номенклатураны кеңейту, қазақ-қырғыз шекарасындағы өткізу мүмкіндігін, соның ішінде кедендік рәсімдерге цифрлық шешімдерді енгізе отырып жақсарту арқылы тауар айналымын ұлғайту мәселелеріне тоқталды.
Бұдан бөлек Қасым-Жомарт Тоқаев облыстар мен өңірлер арасындағы кең ауқымды ықпалдастықты жолға қоюдың маңызды екенін атап өтті. Осы ретте, Президент Қазақстан мен Қырғызстан арасында бірінші Өңіраралық ынтымақтастық форумын тез арада ұйымдастырудың маңызды екенін айтты.

Мемлекет басшысы өзара тиімді ұсыныстарды зерделеп және перспективті жобалардың тізімін жасай отырып, инвестициялық ынтымақтастықты жандандыруға шақырды. Қырғызстанда гидроэнергетикалық нысанды, атап айтқанда Қамбар ата ГЭС-ін бірлесіп салу соның бірі болуы мүмкін.
Келіссөздер барысында су дипломатиясы, ақпараттық технология саласындағы кооперацияны нығайту мәселелері қарастырылды.
Мәдени-гуманитарлық байланыстар бауырлас екі халықтың жақындай түсуіне маңызды үлес қосады. Мемлекет басшысы Бішкек қаласының орталығында қазақтың ұлы ақыны Абай Құнанбайұлының ескерткішін ашу жөніндегі шешімі үшін Садыр Жапаровқа алғыс білдірді. Екі ел президенттері бүгінгі келіссөздерден кейін осы монументтің салтанатты ашылу рәсіміне барады. Қасым-Жомарт Тоқаев өз кезегінде Нұр-Сұлтан қаласында Манасқа ескерткіш қойылатынын айтты.
Қасым-Жомарт Тоқаев Қазақстанның сегіз жоғары оқу орны Қырғызстанда өкілдіктерін ашуға ниет білдіріп отырғанын атап өтіп, қырғыз студенттері үшін бөлінетін квоталардың саны 50-ге дейін көбейгенін жеткізді.

Қырғызстан Президенті өз кезегінде екіжақты қатынастардың қарқынды дамып келе жатқанын айтты.
– Мемлекеттеріміз арасында ешқандай саяси қайшылық жоқ. Ең бастысы – осы. Қырғызстан мен Қазақстан күш біріктіре отырып, екіжақты байланыстарды одан әрі нығайтуды, сондай-ақ аймақтық тұрақтылық пен қауіпсіздікті нығайту үшін өңіраралық және халықаралық құрылымдар аясындағы конструктивті ықпалдастықты қамтамасыз ететіні жөнінде айқын түсінік бар, – деді Қырғызстан Президенті.

Кездесу аясында Қазақстан мен Қырғызстан көшбасшыларына «Қарасу» және «Ақ-Тілек» өткізу бекеттерінің аумағында «Алатау» индустриялды сауда-логистикалық кешені құрылысының басталғаны туралы бейнесюжет көрсетілді. Бұл нысанның салынуы арадағы делдалдардың санын азайтуға, тұтынушылар үшін өнімнің өзіндік құнын төмендетуге және жеткізу жылдамдығын арттыруға мүмкіндік береді.
Келіссөздер қорытындысы бойынша Қасым-Жомарт Тоқаев пен Садыр Жапаров екіжақты ынтымақтастықты мейлінше жаңа деңгейге көтеруге, серіктестікті одан әрі жандандыруға және халықаралық аренадағы іс-қимылдарды үйлестіруге бағытталған бірлескен мәлімдемеге қол қойды.
Содан кейін мемлекет басшыларының қатысуымен ресми делегациялардың мүшелері мынадай құжаттарға қол қойды:
Қазақстан Республикасы Қарағанды облысы әкімдігі мен  Қырғыз Республикасы Президентінің  Шу облысындағы өкілетті өкілінің аппараты арасындағы ынтымақтастық туралы меморандум.  
Қазақстан Республикасы Ақтөбе облысы әкімдігі мен Қырғыз Республикасы Президентінің Баткен облысындағы өкілетті өкілінің аппараты арасындағы ынтымақтастық туралы меморандум.  
Қазақстан Республикасы Атырау облысы әкімдігі мен Қырғыз Республикасы Президентінің Жалал-Абад облысындағы өкілетті өкілінің аппараты арасындағы ынтымақтастық туралы меморандум.
 
///Кездесу барысында Мемлекет басшысына Қазақстан Республикасы Қарулы Күштерінің еліміздің қорғаныс қабілетін нығайту мен әскеріміздің жауынгерлік дайындығын арттыру мәселелері бойынша 2017 жылы атқарған жұмыстарының қорытындысы жөнінде баяндалды.
Нұрсұлтан Назарбаев армиямыз құрылғаннан бергі 25 жыл ішінде аумақтық тұтастығымыздың, мемлекетіміздің экономикалық тұрғыдан өркендеуі мен беделінің нығая түсуінің кепіліне айналғанын атап өтті.
– Біз биыл мемлекетіміздің әскери құрылымының бағыты мен оны әрі қарай дамытудың міндеттері белгіленген ұлттық қауіпсіздік стратегиясын, әскери доктринаны, Қарулы Күштерді дамытудың тұжырымдамасын бекіттік. Осы құжаттарды іске асыру нәтижесінде 2030 жылға қарай Қарулы Күштеріміздің қуаты әскеріміздің жауынгерлік әлеуетінің артуы есебінен бір жарым есе өсуге тиіс. Арнаулы операциялар күшінің мүмкіндіктері үш есе артатын болады, – деді Қазақстан Президенті.
Сондай-ақ, Мемлекет басшысы Қазақстан Республикасы Қарулы Күштері киберәскерінің басқару пунктін аралап көріп, ақпараттық жүйелердің киберқорғанысын қамтамасыз етудің қазіргі мүмкіндіктерімен танысты.
Соңында Нұрсұлтан Назарбаев еліміздің Қарулы Күштерін одан әрі дамыту жөнінде бірқатар нақты тапсырма берді.



///Əңгіме барысында Қазақстан мен Ресей көшбасшылары екіжақты ынтымақтастықтың өзекті мəселелерін талқылады.
Нұрсұлтан Назарбаев пен Владимир Путин сондай-ақ күн тəртібіндегі халықаралық мəселелер, соның ішінде Сириядағы ахуал жөнінде пікір алмасты.
Бұдан бөлек, мемлекеттер басшылары алдағы кездесулердің кестесін қарастырды.
///
	 

	Жеделхатта Қазақстан Президенті Г.Маргвелашвилидің жоғары мемлекеттік лауазымдағы қызметі Грузияның одан әрі жан-жақты дамуы мен өркендеуіне септігін тигізетініне сенімін білдірді.

	«Қазақстан мен Грузия арасындағы өзара тиімді ынтымақтастық біздің елдеріміз халықтарының игілігі үшін өзара сенім мен құрмет жағдайында алда да дами беретініне сенемін», – деп атап өткен Мемлекет басшысы.

	Нұрсұлтан Назарбаев Г.Маргвелашвилиге зор денсаулық және жауапты қызметінде мол табыс, сондай-ақ достас грузин халқына бейбіт өмір мен бақ-береке тіледі.        
///
	 

	Хатта Тәуелсіздік жылдарында Мемлекет басшысының спортты қолдауға бағытталған саясатының арқасында Қазақстан табысты спорт державасына айналғаны атап өтілген. Оған Лондон Олимпиадасының нәтижесі айқын дәлел, онда еліміз жалпы командалық есеп бойынша сенімді түрде 12-орынды иеленді.

	Авторлар Қазақстан Президентінің жетістіктің жоғары көрсеткішін ұстап тұру қажеттігі туралы сөзін де еске алады.

	Олимпиадашылар өздерінің 1 наурызда Теміртауға ­­­– Нұрсұлтан Назарбаевтың еңбек жолы басталған қалаға барғандықтарын мәлімдейді.

	«Біз Сіз еңбек жолыңызды бастаған домна пешінде болдық. Металлургтердің ауыр еңбегі Олимпиада алдындағы күн сайынғы жаттығулар тәрізді көрінді» деп атап өтеді хат иелері.

	Хатта Президенттің «Олимпиададағы табыстарымыз стадионға жүздеген болашақ чемпиондарды жинауға тиіс» деген сөзі келтірілген.  

	Авторлар Мемлекет басшысының қолдауымен отандық спортта жаңа жеңімпаздар пайда болатынына сенім білдірді.

	«Біздің спорттық жетістіктеріміз ­– ата-аналарымыздың дара жеңісі, барша қазақстандықтардың жеңісі, әрине, Сіздің де жеңісіңіз.  Біз бәріміз Қазақстан туы астындағы бір командамыз. Тек күшті және ұйымшыл команда ғана табыстарға жетеді» делінген хатта.
///
	 

	С.Жасұзақов Қорғаныс министрінің бірінші орынбасары – Қазақстан Республикасы Қарулы Күштері Бас штабының бастығы қызметіне тағайындалды, ол бұрынғы атқарған қызметінен босатылды;

	Р.Жақсылықов Қазақстан Республикасы Ішкі істер министрлігінің Ішкі әскерлер бас қолбасшысы  қызметіне тағайындалды, ол бұрынғы атқарған қызметінен босатылды.
///Мемлекеттер басшылары шекаралас елдердегі коронавирустың таралуына тосқауыл қою жөніндегі іс-қимылдарға қатысты мәселелерді талқылады.
Президенттер Қазақстан мен Ресей үкіметтерінің белсенді байланыстарын атап өтіп, екі елдің атқарушы органдары іс-әрекеттерінің үйлесімділігін күшейтуге байланысты ортақ пікір айтты. Қасым-Жомарт Тоқаев Владимир Путинге сынама-жүйесінің 40 мың жиынтығын бергені үшін ризашылығын білдірді. Ресей Президенті өндірістің ұлғаю мүмкіндігіне қарай гуманитарлық көмек ретінде берілетін сынама-жүйесінің жиынтықтар санын арттыра түсетінін  жеткізді.
Қасым-Жомарт Тоқаев Владимир Путинге Ресей арқылы келетін  және шекаралық аймақтағы Қазақстан азаматтарының қайтуына ықпал етуді сұрады. Владимир Путин туындаған мәселені шешуге Ресей үкіметі көмектесетінін айтты.
Ресей Президенті сауда-экономикалық ынтымақтастықты одан әрі кеңейтудің және Еуразиялық экономикалық одақ аясында өзара іс-қимылдарды нығайтудың маңыздылығын атап өтті.
Қазақстан Президенті Қасым-Жомарт Тоқаев ресейлік әріптесін конституциялық реформалардың табысты жүзеге асырылуымен құттықтап, жалпыұлттық дауыс берудің оң нәтиже беретініне сенім білдірді.
 
///
	 

	Мемлекет басшысының Жарлығымен Нұрлан Баймолдаұлы Онжанов Қазақстан Республикасы Президентінің көмекшісі қызметіне тағайындалды, ол Қазақстан Республикасының Германия Федеративтік Республикасындағы Төтенше және Өкілетті Елшісі қызметінен, Қазақстан Республикасының Дания Корольдігіндегі Төтенше және Өкілетті Елшісі қызметін қоса атқарудан босатылды.

	***

	Мемлекет басшысының Өкімдерімен:

	Берік Шолпанқұлұлы Шолпанқұлов Қазақстан Республикасы Қорғаныс министрінің орынбасары қызметіне тағайындалды;

	Асқар Ахметұлы Мусинов Қазақстан Республикасы Сыртқы істер министрінің орынбасары қызметіне тағайындалды, ол Қазақстан Республикасы Сыртқы істер министрлігінің жауапты хатшысы қызметінен босатылды;

	Әбдірашит Төлегенұлы Жүкенов Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметіне тағайындалды.

	Мемлекет Басшысының Жарлығымен Ержан Хозеұлы Қазыханов басқа жұмысқа ауысуына байланысты Республикасы Президентінің көмекшісі қызметінен босатылды.

	***

	Мемлекет басшысының Өкімімен Айбар Жиреншеұлы Боданов Қазақстан Республикасы Экономикалық қылмысқа және сыбайлас жемқорлыққа қарсы күрес агенттігі (қаржы полициясы) төрағасының орынбасары қызметінен босатылды.
///Қазақстан Президенті келіссөздер кезінде мемлекетаралық өзара іс-қимылды нығайту және одан әрі дамыту мәселелері, сондай-ақ бұған дейінгі кездесулер аясында қол жеткізілген уағдаластықтардың іске асырылу барысы талқыланғанын айтты.
– 2017 жылғы қаңтарда Қазақстан мен Иран арасында дипломатиялық қарым-қатынас орнағанына 25 жыл толады. Осы кезеңде мемлекетаралық өзара іс-қимыл қарқынды дамып, барлық бағыт бойынша тығыз және сенімге негізделген қарым-қатынас қалыптасты, – деді Нұрсұлтан Назарбаев.
Мемлекет басшысы еліміздің сыртқы саяси бастамаларына Иран тарапы ұдайы қолдау көрсетіп келе жатқанына назар аударып, Қазақстанның қандай жағдайда да Тегеранмен байланысын үзбегенін атап өтті. Қазақстан Президенті Иранның ядролық бағдарламасына қатысты Алматыда өткен келіссөздердің екі раунды осы күрделі мәселенің шешілуіне септігін тигізгенін айтты.
Нұрсұлтан Назарбаев келіссөздер барысында белгіленген екіжақты өзара іс-қимылды дамытудың бірқатар перспективалы бағыттарына тоқталды. Олардың қатарында теміржол саласындағы көлік-транзит әлеуетін бірлесіп пайдалану және дамыту, ауыл шаруашылығы саласында ұзақ мерзімге арналған бірлескен кәсіпорындар құру, сондай-ақ тау-кен металлургиясы саласында өзара іс-қимыл орнату сияқты жұмыстарды атап өтуге болады.
Бұдан бөлек, Мемлекет басшысы әуе қатынасының аясын кеңейтуге, виза режімін оңтайландыруға, туризмді жандандыруға бағытталған уағдаластықтарға қол жеткізілгеніне назар аударды.
Қазақстан Президенті Иранның ЕАЭО-мен арада еркін сауда аймағын құру ниетін қолдайтынын атап өтті.
Сондай-ақ, Нұрсұлтан Назарбаев келіссөз барысында күн тәртібіндегі халықаралық және өңірлік өзекті мәселелер жөнінде пікір алмасылғанын айтты.
– Исламофобияның таралуы, дінімізді терроризммен және джихадизммен байланыстыру сияқты қатерлермен күрес жолында бірлесуге уағдаластық. Екі елдің Біріккен Ұлттар Ұйымы, Ислам ынтымақтастығы ұйымы, Азия Кеңесі, Шанхай ынтымақтастығы ұйымы сияқты халықаралық ұйымдар аясындағы саяси ықпалдастығын нығайтуға келістік, – деді Мемлекет басшысы.
Соңында Қазақстан Президенті Қазақстан мен Иранның өзара іс-қимылын одан әрі нығайту үшін зор әлеует қалыптасқанын атап өтті.
***
Иран Ислам Республикасы Президенті Хасан Руханидің ресми сапарының қорытындысы бойынша төмендегідей құжаттарға қол қойылды:
– Қазақстан Республикасының Үкіметі мен Иран Ислам Республикасының Үкіметі арасындағы Ветеринария және жануарлар саулығын қорғау саласындағы ынтымақтастық туралы келісім;
– Қазақстан Республикасының Үкіметі мен Иран Ислам Республикасының Үкіметі арасындағы Теңіздегі кеме қатынасы саласындағы сауда мақсатын көздейтін ынтымақтастық туралы келісім;
– Қазақстан Республикасы Инвестициялар және даму министрлігі мен Иран Ислам Республикасының Қолөнер және туризм ұйымы арасындағы Туристік топтардың өзара сапарларын жеңілдету жөніндегі меморандум;
– Қазақстан Республикасының Ұлттық банкі мен Иран Ислам Республикасының Орталық банкі арасындағы Екіжақты сауданы ұйымдастыруға жәрдемдесу жөніндегі өзара түсіністік туралы меморандум;
– Қазақстан Республикасы Денсаулық сақтау және әлеуметтік даму министрлігі мен Иран Ислам Республикасының Кооперация, еңбек және әлеуметтік әл-ауқат министрлігі арасындағы Еңбек және әлеуметтік қамсыздандыру саласындағы ынтымақтастық жөніндегі өзара түсіністік туралы меморандум.

///
	 

	Сергей Витальевич Кулагин Ақмола облысының әкімі болып тағайындалсын.

	 

	Қазақстан Республикасының

	                Президенті                                                                                                    Н.Назарбаев

	 

	 

	Астана, Ақорда, 2014 жылғы   27  мамыр

	№ 828

	 
///
	 

	А.Жанқұлиев Қазақстан Президентіне ведомствоның ағымдағы қызметі мен алдағы кезеңдегі негізгі міндеттері туралы баяндады.

	Кездесу қорытындысы бойынша Мемлекет басшысы бірқатар нақты тапсырмалар берді.
/// 
Брифинг барысында Елбасы ҚХР-ға мемлекеттік сапардың маңызы жоғары екенін атап өтті.
Әлемдік экономика дағдарысты бастан өткеріп жатқан бүгінгі уақытта әлемдік қаржы институттарының инвестициялық мүмкіндіктері айтарлықтай азайды. Осындай жағдайда Қытаймен өзара іс-қимыл біз үшін күрделі кезеңді еңсерудің қолайлы мүмкіндігі болып саналады, – деді Қазақстан Президенті.
Нұрсұлтан Назарбаев сондай-ақ журналистерге ҚХР төрағасы Си Цзиньпинмен кездесу барысында жасалған екіжақты келісімдер туралы айтып берді. Солардың ішіндегі ең ірі жобаларда Павлодар алюминий зауытының өндіріс қуатын 150 мың тоннаға жеткізу, Маңғыстау облысында мұнай-газ жабдықтарын шығаратын зауыт құрылысын салу қарастырылады.
Мемлекет басшысы сапардың өзге де қырларына тоқтала келіп, екінші дүниежүзілік соғыстың нүктесі нақ осы Қытайда қойылғанын атап көрсетті.
Нұрсұлтан Назарбаев Қазақстандағы маңызды оқиғаға да тоқталып, депутаттарды Парламент сессиясының ашылуымен құттықтады.
 Мен біздің парламентшілерге табыс тілеймін, оларға Бес институционалдық реформаны заңнамалық тұрғыдан қамтамасыз ету үшін белсене жұмыс істеуге тура келеді. Жыл аяғына дейін 57 заңнамалық акт қабылдау жоспарлануда. Біздің парламенттік фракциялар бұл міндетке зор жауапкершілікпен қарап, елдегі маңызды жаңғырту ісіне өз үлесін қосады деп ойлаймын, – деді Қазақстан Президенті.
Сонымен қатар Мемлекет басшысы қазақстандықтарды Білім күнімен құттықтады.
Бүгін 7,5 мың мектеп 2,6 миллион балаға есігін ашты, соның 300 мыңы – бірінші сынып оқушылары. Біз әрбір бірінші сынып оқушысына менің жеке құттықтауыммен бірге Отанымыз туралы кітап сыйладық, – деді Нұрсұлтан Назарбаев. 

///
	 

	Мемлекет басшысы құттықтауын Қазақстан халқының және жеке өзінің атынан жолдады.

	Нұрсұлтан Назарбаев Даля Грибаускайтенің көшбасшылық мол тәжірибесі Литваның дамуына айтарлықтай серпін беретіндігіне сенім білдірді.

	«Сіздің қайта сайлануыңыз достық және өзара түсіністік негізінде қалыптасқан екіжақты ынтымақтастықты әрі қарай нығайтуға септігін тигізетініне кәміл сенемін», - делінген жеделхатта.

	Соңында Қазақстан Президенті Литва Республикасының Президентіне зор денсаулық, қажымас қайрат, аса жауапты қызметте табыс, ал достас Литва халқына бірлік пен бақ-береке тіледі.
///
	 

	Нұрсұлтан Назарбаев 2015 жылғы 1 қаңтардан бастап Еуразиялық экономикалық одақ қызметін қамтамасыз ету қажеттігіне тағы да назар аударды.

	– Бұл үшін алда әлі де орасан зор жұмыстар атқарып, 2014 жылғы мамырға қарай Одақ туралы шартты әзірлеуді аяқтау міндеті тұр. Елдеріміздің парламенттері бұл құжатты ратификациялауы қажет. Сондай-ақ, біз елдеріміз арасындағы экономикалық қарым-қатынастарды дамытуға кедергі келтіретін түрлі шектеулерді жою жөнінде шаралар қабылдау туралы келістік. Еуразиялық экономикалық комиссия бұл бағыттағы өз жұмысын жалғастырады, – деді Нұрсұлтан Назарбаев.

	Бұған қоса, Мемлекет басшысы қазіргі кезде өзара тиімді сауда үшін барлық кедергіні жою туралы, атап айтқанда, түрлі тауарлардың еркін қозғалысын қамтамасыз ету жайлы келісімге қол жеткізілгенін айтты.

	Сондай-ақ, Қазақстан Президенті интеграциялық бірлестікке жаңа мүшелерді қабылдауда экономикасы Кеден одағы елдерінің даму деңгейімен сәйкес келуге тиістігі жөнінде жіті көзқарас болу қажеттігін атап өтті.

	Сөз соңында Мемлекет басшысы Қазақстанның Дүниежүзілік сауда ұйымына кіруі үшін бірлескен жұмыстың маңыздылығына тоқталды.

	Жоғары Еуразиялық экономикалық кеңес отырысының барысында бірқатар құжаттарға қол қойылды. Олардың арасында мынадай шешімдер бар:  

	– «Интеграцияны дамытудың негізгі бағыттары және Еуразиялық экономикалық одақ туралы шарт жобасымен жұмыс барысы туралы»;

	– «Еркін сауда аймағы туралы шартқа 2011 жылғы 18 қазандағы 6 ұсынысты қарастыратын шаралар туралы»;

	– «Беларусь Республикасы, Қазақстан Республикасы және Ресей Федерациясы Кеден одағы мен Бірыңғай экономикалық кеңістігіне Армения Республикасының қосылуы туралы»;

	– «Бәсекелестік туралы» модельдік заң туралы;

	– «Кеден одағының кедендік аумағы бойынша есірткі заттарының, психотроптық заттарының және олардың прекурсорлары қозғалысының тәртібі жөніндегі келісім туралы»;

	– «Еуразиялық экономикалық комиссияның 2012 жылғы бюджетінің орындалуы туралы жылдық есеп туралы»;

	– «Еуразиялық экономикалық комиссия Алқасының мүшелері мен Еуразиялық экономикалық комиссия қызметкерлері ұсынған табыстары туралы мәліметтердің анықтығы мен толықтығын, мүліктері мен мүліктік сипаттағы міндеттемелерін, сондай-ақ олардың отбасы мүшелерінің табыстары, мүліктері мен мүліктік сипаттағы міндеттемелері туралы мәліметтерді тексеру Ережелерін бекіту туралы».

	Сондай-ақ, «Кеден одағының кедендік аумағы бойынша есірткі заттарының, психотроптық заттарының және олардың прекурсорлары қозғалысының тәртібі жөніндегі келісімге» қол қойылды және Армения Республикасының еуразиялық интеграциялық процеске қатысу туралы Өтініші қабылданды.
///Съезге еліміздің судьялар корпусының өкілдері, Парламент депутаттары, мемлекеттік органдар басшылары, құқықтық қоғамдастық, халықаралық ұйымдар, сондай-ақ БАҚ пен үкіметтік емес ұйымдар өкілдері қатысты.
Мемлекет басшысы съезде сөйлеген сөзінде тәуелсіздік жылдарында Қазақстанда түбегейлі жаңа өзгерістерге сай келетін заманауи сот жүйесі қалыптасқанына ерекше назар аударды.
– Сот жүйесін реформалаудың негізгі мақсаты – тәуелсіз және сатылмайтын сот билігін қалыптастыру. Бұл жерде судьялардың адалдығы мен біліктілігі, сот төрелігінің әділеттігі мен қолжетімділігі маңызды, – деді Қазақстан Президенті.
Елбасы қабылданған «100 нақты қадам» ұлт жоспары құқық қорғау органдары мен соттардың қызметінің барлық қырын қамтитынын атап өтті.
– Бұл реформаның басты буыны сот билігі болып саналады. Біз оны жаңғыртпасақ, басқа шараларымыздың пайдасы болмай қалады, – деді Мемлекет басшысы.
Нұрсұлтан Назарбаев Ұлт жоспарын жүзеге асыру аясында сот жүйесін жаңғырту ісі басталып кеткенін атап өтті.
– Сот жүйесінің көп сатылылығы жойылды, инвестициялық даулар бойынша сот өндірісі енгізілді, IT-технологиялар негізінде барлық жерде сот талқылауларын аудио, бейне жазбалар арқылы фиксациялау тәсілі енгізілуде. Біз «Астана» халықаралық қаржы орталығын құрамыз, онда ағылшын құқығы, сондай-ақ әлемнің жетекші қаржы орталықтарының стандарттары қолданылады. Алқа билер сотының қолданылу аясы кеңейтілді, судьяларға қойылатын талаптар барынша қатайтылды, – деді Елбасы.
Сондай-ақ, Нұрсұлтан Назарбаев жеке сот орындаушылары институтын бірте-бірте нығайту қажеттігіне назар аударды.
Қазақстан Президенті сот жүйесін жетілдіру ісі бойынша алда ауқымды жұмыс күтіп тұрғанын атап өтіп, сот төрелігін дамытудың перспективалы негізгі бағыттарын белгіледі.
– Қазіргі заманда Қазақстан соттарының алдында төмендегідей міндеттер тұр: Біріншіден – заң үстемдігін қамтамасыз ету, бұл міндетті шешуде сот басты рөл атқарады. Екіншісі – судьялардың жауаптылығын күшейту, бұл олардың тәуелсіздігіне қол сұғу деген сөз емес. Үшіншісі – лайықты судьялар корпусын қалыптастыру. Төртіншісі – сот істерін қарау тәжірибесінің бірізділігін қамтамасыз ету. Ал бесіншісі – бұл құқықтық ағартушылық мәселесі. Азаматтарымыздың құқықтық сауаттылығының арқасында сот дауларының санын айтарлықтай азайтуға болады, – деді Нұрсұлтан Назарбаев.
Бұған қоса, Мемлекет басшысы съезде судьялардың жаңа Әдеп кодексінің қабылдануын елеулі оқиға ретінде атап өтті.








///
	 

	Қазақстан Президенті ТМД мемлекет басшылары кеңесінің, сондай-ақ Еуразиялық экономикалық қоғамдастықтың Мемлекетаралық кеңесінің және Жоғары Еуразиялық экономикалық кеңестің мемлекет басшылары деңгейіндегі отырыстарына қатысу үшін Минск қаласына келді.
///
	 

	Қабылдауға жиналғандарға арнаған сөзінде Қазақстан Президенті Астананың іс жүзінде он жыл ішінде салынған ХХІ ғасырдағы бірден-бір елорда екенін атап өтті.

	–Астананың қалыптасуы халық тағдырымен және мемлекет тәуелсіздігінің жылнамасымен тығыз астасып жатыр. Біз осы елордада ел тарихының жаңа парағын ашып, болашаққа зор сеніммен қараймыз. Астана мемлекеттілік пен егемендіктің айрықша символына айналды. Осының бәрі біздің ортақ еңбегіміздің нәтижесі, - деді Нұрсұлтан Назарбаев.

	Соңында Мемлекет басшысы баршаға бақ-береке, денсаулық және табыс тіледі.

	Елбасы сондай-ақ Қазіргі заманғы өнер музейінің директоры Н.Шивринаға, «Астана Опера» мемлекеттік опера және балет театрының директоры Т.Мұхамеджановқа және «Sembol Insaat» АҚ президенті Ф.Таминджеге «Астана қаласының құрметті азаматы» атағын тапсырды.

///
	 

	Мемлекет басшысы құттықтауын Қазақстан халқының және жеке өзінің атынан жолдады.

	Нұрсұлтан Назарбаев Даля Грибаускайтенің көшбасшылық мол тәжірибесі Литваның дамуына айтарлықтай серпін беретіндігіне сенім білдірді.

	«Сіздің қайта сайлануыңыз достық және өзара түсіністік негізінде қалыптасқан екіжақты ынтымақтастықты әрі қарай нығайтуға септігін тигізетініне кәміл сенемін», - делінген жеделхатта.

	Соңында Қазақстан Президенті Литва Республикасының Президентіне зор денсаулық, қажымас қайрат, аса жауапты қызметте табыс, ал достас Литва халқына бірлік пен бақ-береке тіледі.
///Қырғыз Республикасы, Бішкек қаласы
 
Қасым-Жомарт Тоқаев Бішкекке ресми сапары барысында Қырғыз Республикасының Президенті Садыр Жапаровпен келіссөз жүргізді.
Келіссөздерге дейін Қырғызстан Президентінің «Ала-арча резиденциясы аумағындағы «Ақ кеме» мәрмәр шатырында салтанатты түрде ресми қарсы алу шарасы өтті. Құрмет Қарауылының бастығы екі ел басшыларына рапорт беріп, Қазақстан мен Қырғызстанның әнұрандары шырқалғаннан кейін Қасым-Жомарт Тоқаев пен Садыр Жапаров бір-біріне ресми делегациялардың құрамын таныстырды.
 
Салтанатты рәсімнен кейін шағын құрамда кездесу болды. Қазақстан Президенті бауырлас Қырғыз Республикасына ресми сапармен келуге шақырғаны үшін Садыр Жапаровқа ризашылығын білдірді.
 – Мен сіздің шақыруыңызды зор ризашылықпен қабыл алдым. Бұл сапардың мәні ерекше. Осы маңызды сапар елдеріміздің арасындағы ынтымақтастықтың одан әрі дамуына зор серпін беретіні сөзсіз. Соның арқасында стратегиялық серіктестігіміз де нығая түспек. Қырғызстан – Қазақстанға барлық жағынан ең жақын ел. Оны күмәнсіз айтуға болады. Биыл екі елдің дипломатиялық қатынас орнатқанына 30 жыл толып отыр. Осы кезеңде ынтымақтастық аясы барынша кеңейіп, достығымыз нығая түсті. Біз барлық деңгейде өзара сенімге негізделген саяси диалог орнаттық. Мемлекетаралық, парламентаралық және үкіметаралық кеңестеріміз бар. Сондай-ақ, Сыртқы істер министрліктері ықпалдаса жұмыс атқаруда. Қазақстан тек Қырғыз елімен осындай тығыз байланыс орнатқанын ерекше атап өткім келеді, – деді Қасым-Жомарт Тоқаев.
 
Садыр Жапаров өзінің шақыруын қабыл алып, Қырғызстанға ресми сапармен келгені үшін Қасым-Жомарт Тоқаевқа алғыс айтып, Қазақстан Президентінің бұл сапары екі ел арасындағы ынтымақтастыққа тың серпін беретінін атап өтті.
– Біз – ынтымақтастығы жарасқан бауырлас елдерміз. Екі ел арасында, тіпті өңірлеріміздің деңгейінде де ешқандай түсінбестік болған емес. Толықтай достық рухта бірге дамып келеміз, – деді Қырғызстан Президенті.

Мемлекеттер басшылары бұдан кейін саяси, сауда-экономикалық және мәдени-гуманитарлық салаларды кеңейтуге ерекше көңіл бөле отырып, қазақ-қырғыз стратегиялық серіктестігінің ауқымды мәселелерін талқылады. Сонымен қатар аймақтық күн тәртібіндегі проблемалар қарастырылды.

Сондай-ақ президенттер мәдени-гуманитарлық байланыстарды одан әрі нығайтуға өзара мүдделі екендерін айтты.
///
	 

	Нұрсұлтан Назарбаев 2015 жылғы 1 қаңтардан бастап Еуразиялық экономикалық одақ қызметін қамтамасыз ету қажеттігіне тағы да назар аударды.

	– Бұл үшін алда әлі де орасан зор жұмыстар атқарып, 2014 жылғы мамырға қарай Одақ туралы шартты әзірлеуді аяқтау міндеті тұр. Елдеріміздің парламенттері бұл құжатты ратификациялауы қажет. Сондай-ақ, біз елдеріміз арасындағы экономикалық қарым-қатынастарды дамытуға кедергі келтіретін түрлі шектеулерді жою жөнінде шаралар қабылдау туралы келістік. Еуразиялық экономикалық комиссия бұл бағыттағы өз жұмысын жалғастырады, – деді Нұрсұлтан Назарбаев.

	Бұған қоса, Мемлекет басшысы қазіргі кезде өзара тиімді сауда үшін барлық кедергіні жою туралы, атап айтқанда, түрлі тауарлардың еркін қозғалысын қамтамасыз ету жайлы келісімге қол жеткізілгенін айтты.

	Сондай-ақ, Қазақстан Президенті интеграциялық бірлестікке жаңа мүшелерді қабылдауда экономикасы Кеден одағы елдерінің даму деңгейімен сәйкес келуге тиістігі жөнінде жіті көзқарас болу қажеттігін атап өтті.

	Сөз соңында Мемлекет басшысы Қазақстанның Дүниежүзілік сауда ұйымына кіруі үшін бірлескен жұмыстың маңыздылығына тоқталды.

	Жоғары Еуразиялық экономикалық кеңес отырысының барысында бірқатар құжаттарға қол қойылды. Олардың арасында мынадай шешімдер бар:  

	– «Интеграцияны дамытудың негізгі бағыттары және Еуразиялық экономикалық одақ туралы шарт жобасымен жұмыс барысы туралы»;

	– «Еркін сауда аймағы туралы шартқа 2011 жылғы 18 қазандағы 6 ұсынысты қарастыратын шаралар туралы»;

	– «Беларусь Республикасы, Қазақстан Республикасы және Ресей Федерациясы Кеден одағы мен Бірыңғай экономикалық кеңістігіне Армения Республикасының қосылуы туралы»;

	– «Бәсекелестік туралы» модельдік заң туралы;

	– «Кеден одағының кедендік аумағы бойынша есірткі заттарының, психотроптық заттарының және олардың прекурсорлары қозғалысының тәртібі жөніндегі келісім туралы»;

	– «Еуразиялық экономикалық комиссияның 2012 жылғы бюджетінің орындалуы туралы жылдық есеп туралы»;

	– «Еуразиялық экономикалық комиссия Алқасының мүшелері мен Еуразиялық экономикалық комиссия қызметкерлері ұсынған табыстары туралы мәліметтердің анықтығы мен толықтығын, мүліктері мен мүліктік сипаттағы міндеттемелерін, сондай-ақ олардың отбасы мүшелерінің табыстары, мүліктері мен мүліктік сипаттағы міндеттемелері туралы мәліметтерді тексеру Ережелерін бекіту туралы».

	Сондай-ақ, «Кеден одағының кедендік аумағы бойынша есірткі заттарының, психотроптық заттарының және олардың прекурсорлары қозғалысының тәртібі жөніндегі келісімге» қол қойылды және Армения Республикасының еуразиялық интеграциялық процеске қатысу туралы Өтініші қабылданды.
///Кездесу барысында Мемлекет басшысына Қазақстан Президенті жанындағы консультативтік-кеңесші органдардың қызметі туралы мәлімделді, сондай-ақ ұлттық және мемлекеттік мерекелерді атап өтуге дайындық барысы жөнінде есеп берілді.
Нұрсұлтан Назарбаев осы бағыттағы ұйымдастыру жұмыстарын сапалы жүргізудің маңызды екенін атап өтті.
Сонымен қатар, Г.Әбдіқалықова мемлекеттік наградалар және Әдебиет пен өнер саласындағы Қазақстан Республикасының Мемлекеттік сыйлығын беру жөніндегі комиссиялардың жұмысы туралы баяндады.
Соңында Мемлекет басшысы бірқатар нақты тапсырма берді.

///Ерболат Досаев Қасым-Жомарт Тоқаевқа валюта нарығы мен қаржы саласындағы қазіргі ахуал туралы айтты.
Ұлттық банк төрағасы Қазақстанның қор биржасындағы «теңге-доллар» саудасы кезінде Франкфурт аукционы әдісін уақытша енгізу, сондай-ақ, қаржылық тұрақтылық пен іскерлік белсенділікті сақтау мақсатында ақша-кредит саясатына қатысты қабылданған шаралар жайында баяндады.
Мемлекет басшысы валюта нарығындағы жағдайды тұрақтандыру үшін Ұлттық банктің, Үкіметтің және ұлттық холдингтердің үйлесімді жұмыс жүргізіп, тиімді шешімдер қабылдауының маңыздылығын атап өтті.
Қасым-Жомарт Тоқаевтың пікірінше, инфляция деңгейінің өсуіне қарсы жұмыстарға ерекше назар аудару керек.
Кездесу қорытындысы бойынша Президент отандық кәсіпорындарға несие беруге, олардың операциялық қызметін қаржыландыруға қатысты кешенді қолдау шараларын қабылдауды тапсырды.
///
	 

	Қазақстан Президенті жалпы аумағы 77800 шаршы метрден астам 3 деңгейлі заманауи орталықты қарап шықты. Сауда-ойын-сауық орталығында 1000 орындық амфитеатр, сондай-ақ түрлі арт-инсталля́циялар орналасқан.

	Ғимаратты қарап шыққаннан кейін Мемлекет басшысы БАҚ өкілдері үшін Алматыға жұмыс сапарының қорытындысы бойынша брифинг өткізді.    

	– Өңірлерде, атап айтқанда, Алматыда болғанымда, мен адамдардың толыққанды тіршілігі және қаланың тиімді дамуы үшін қажетті жаңадан салынған көлік және әлеуметтік нысандарды қарап шығамын. Ол анағұрлым көрікті әрі тіршілікке қолайлы бола түсуде. Басты проблема – экологиялық мәселе болып қалуда  – автокөлік көбеюде, кептелістер мен бөгелістер пайда болуда. Көлік жолайрықтарын, жаяу жүргіншілер өткелдерін салу Алматының көлік проблемаларын шешуге бағытталған. Тек соңғы жылдары ғана 13 жол айрығы салынды. Келешекте бұл цифр 20-ға жетіп, оларды салу одан әрі жалғасын табады. Барлық салынған нысандар қаланы көрікті етіп, оны заманауи қалаға айналдырады, – деді Мемлекет басшысы.

	Сөз соңында Нұрсұлтан Назарбаев қазақстандықтарды отандық боксшылардың әлем чемпионатында жалпы командалық есепте бірінші орын алуымен құттықтады. Мемлекет басшысы бұл Қазақстан боксының зор табысы екенін, оның еліміздегі спорттың осы түрінің кеңінен таралуына оң ықпал ететінін атап өтті.           

	 

///
	 

	Отырысқа Қазақстан, Ресей және Беларусьтің мемлекет басшыларымен бірге Армения Республикасының Президенті Серж Саргсян және Қырғыз Республикасының Президенті Алмазбек Атамбаев, сондай-ақ Жоғары Еуразиялық экономикалық комиссия алқасының төрағасы  Виктор Христенко қатысты.

	Мемлекет басшылары Арменияның Еуразиялық экономикалық одаққа қосылуы туралы шартты әзірлеу барысын, сондай-ақ Қырғызстанның Кедендік одаққа қосылуы жөніндегі Жол картасын қарады.

	Қазақстан Президенті еуразиялық экономикалық ықпалдастық үдерісінде кезекті белестің бағындырылғанын айтты.

	– Бүгінде біздің бұдан арғы іс-қимылымыздың стратегиясын кемінде 15-20 жылға айқындап, алыс көкжиекке қарау маңызды болып отыр. Одағымыздың 21 ғасырдың бірінші жартысындағы басты миссиясы екі жайтқа байланысты екенін түсіну керек. Біріншіден, әлемнің маңызды экономикалық макроөңірлерінің біріне айналу, бұл бізге Шығыс пен Батыстың, Еуропа мен Азияның арасындағы «экономикалық көпір» ретінде бәсекелестікте табиғи артықшылық береді. Екіншіден, елдеріміздің әрқайсысының әлемдегі дамыған мемлекеттер қатарына қосылуын қамтамасыз етеді, – деді Мемлекет басшысы.

	Нұрсұлтан Назарбаев Еуразиялық экономикалық одақ халықтар мен мемлекеттер үшін ауыртпалыққа емес, игілікке айналуы тиістігін атап көрсетті.

	– Осындай ұстанымда болу арқылы ғана еуразиялық таңдаудың тартымдылығын қамтамасыз етіп, Еуразиялық экономикалық одақтың тағдырлы мақсаттарына қатысты кез келген күмәнді біржола сейілте аламыз. Біз Еуразиялық экономикалық комиссия Мәскеуде болады деп келістік. Минскіде Еуразиялық сот орналасады. Ол жерде біздің одақтың құқықтық аспектілері шоғырланады. Одақтың қаржы нарықтарын реттеу жөніндегі ұлтүстілік органы 2025 жылдан бастап Алматыда болады, – деді Қазақстан Президенті.

	Бұл ретте Мемлекет басшысы одақтық қаржылық регулятордың құрылуын күтпей-ақ Алматыны Еуразиялық экономикалық одақтың қаржы орталығы ретінде таныта беруге шақырды.
	Сондай-ақ, ол Еуразиялық экономикалық одақ құру экономикамызды жан-жақты жаңғыртуға қуатты серпін беретініне сенім білдірді.

	Армения Президенті С.Саргсян Еуразиялық экономикалық одақ туралы шартқа қол қою тәрізді тарихи оқиғаға және Жоғары Еуразиялық экономикалық кеңестің отырысына қатысуға шақырылғаны үшін алғысын білдірді.  

	– Кеден одағының мемлекеттер басшыларын ЕАЭО-ның, көп жағдайда оған кіретін елдердің бұдан әрі дамуын айқындайтын бірлестіктің құрылуының маңызды белесіне қадам басуымен шын жүректен құттықтаймын. Сөз жоқ, бұл – бәрінің көңіліне қонымды құжатты келісу үшін мүмкін болғанды жүзеге асырған, түрлі кедергілер мен келіспеушіліктерді еңсере отырып, ымыралы ұсыныстар бойынша тіл табыса білген көптеген сарапшылар мен лауазымды тұлғалардың еңбегінің нәтижесі. Бірақ соның барлығы мемлекеттер басшыларының саяси жігерінсіз мүмкін болмас еді, – деді С.Саргсян.

	Армения Президенті Беларусь, Қазақстан және Ресейдің салалық мекемелерімен, Еуразиялық экономикалық комиссиямен бірлесе жүргізілген жүйелі жұмыс Еуразиялық экономикалық одақ туралы шартқа Арменияның қосылуы жөніндегі шарт жобасын көзделген мерзімде дайындап шығуға мүмкіндік бергенін айтты.

	Қырғызстан Президенті А.Атамбаев Нұрсұлтан Назарбаев көтерген Еуразиялық экономикалық одақ құру идеясы шын мәнінде жүзеге асқанын атап өтті.

	– Мен ЕАЭО барлық мүшелерінің экономикалық дамуы үшін бәріне пайдалы алаң қалыптастыратын пәрменді ұйымға айналады деп сенемін. Кеден одағымен және одан кейінгі ЕАЭО-мен интеграция Қырғызстан үшін саналы шешім және экономикалық саясаттың маңызды бағыты болып саналады. Кеден одағына мүше елдер біздің тек негізгі экономикалық серіктестеріміз ғана емес, бұлар – ең алдымен араларында ешқандай тілдік кедергі жоқ, рухы және ортақ тарихы жөнінен жақын халықтар, – деді А.Атамбаев.      

	Сондай-ақ, ол Қырғызстан экономикасын өтпелі кезеңде қолдау тетігін әзірлеуге көрсеткен көмегі үшін Қазақстан мен Ресейге алғысын білдірді. 


///Мемлекет басшысы Канпур қаласында пойыз апаты салдарынан көптеген адам қаза болғаны туралы хабарды зор күйзеліспен қабылдады.
«Оқиға салдарынан қаза болғандардың отбасылары мен жақындарына көңіл айтамын, сондай-ақ зардап шеккендердің тезірек сауығып кетуіне тілектестік білдіремін», – делінген жеделхатта.
///
	 

	Мемлекет басшысы жиналған қауымды келе жатқан Астана күнімен құттықтады және Мемлекеттік туды көтеру рәсімі елорда құрметіне арналған мерекелік шараларды бастайтын жақсы дәстүрге айналғанын атап өтті.

	– Біздің байрағымыз Біріккен Ұлттар Ұйымы ғимаратының жанында, барлық елдердегі елшіліктеріміздің ғимараттарында желбіреп тұр. Ол Қазақстан спортшыларының халықаралық жарыстардағы жеңістерінің құрметі үшін де көкке көтеріледі. Ту – патриотизм мен Отанымызға деген адалдықтың символы, – деді Нұрсұлтан Назарбаев.

	Қазақстан Президенті Астананың жас болса да, еліміздің елордасы ретінде айтарлықтай табыстарға жеткеніне тоқталды.

	– Елордамыз небәрі 16 жылда сүйікті қаламызға, бүкіл еліміздің орталығына айналды. Халықаралық ауқымдағы маңызды іс-шараларды өткізу арқылы ол енді бүкіл әлемге танылды. ЕҚЫҰ секілді беделді ұйым өз саммитін біздің елордамызда өткізуге болады деп ұйғарды. Мұнда басқа да елеулі экономикалық және саяси сипаттағы шаралар өтті. Астана Еуразиялық кеңістіктегі ықпалдастық үдерістердің бесігіне айналды, – деді Мемлекет басшысы.

	Қазақстан Президенті Елорда күніне орай әрдайым жаңа нысандар іске қосылатынын, солардың қатарында биыл Ұлттық музей, Тұңғыш Президент кітапханасы бар екенін айтты.

	– Шағын қала болған Ақмола – бүгінде 800 мыңнан астам адам тұратын мегаполис. Астана тұруға жайлы әрі қолайлы қала болып қалыптасып келеді. Ел қазынасына едәуір қаражат әкеле бастаған елордамыз бюджеттің донорына айналды. Бизнес белсенді дамып, инновациялар енгізілуде. Астана сондай-ақ білім, денсаулық сақтау және мәдениет салаларының маңызды орталығы болып отыр. Сол себепті де біз өз елордамызды жақсы көреміз және онымен мақтанамыз, – деді Мемлекет басшысы.

	Салтанатты рәсім барысында Мемлекет басшысы – Қазақстан Республикасы Қарулы Күштерінің Жоғарғы Бас қолбасшысы еліміздің жоғары әскери оқу орындарының түлектеріне офицерлік погондар тапсырды.

	– Сіздер Қарулы Күштердің, полиция мен өзге де құқық қорғау органдарының қатарында қызмет ететін боласыздар. Иығына погон таққан азаматтар ылғи да елдің көз алдында. Сіздерге қарап жастар бой түзейді. Сіздер дайындықтан өтіп, білім алдыңыздар, енді өздеріңіз жаңадан қабылданушыларға тәлімгер боласыздар. Оларға патриотизмнің, Отанға адалдықтың үлгісін, ерлік пен адам рухының көркемдігін көрсетесіздер деген үміттемін, – деді Нұрсұлтан Назарбаев.

	Соңында Мемлекет басшысы барша жас офицерлерді, әскери оқу орындары түлектерін құттықтап, оларға табыс және бақ-береке тіледі.

	Мемлекет басшысының қолынан офицерлік погонды Қорғаныс министрлігінің Радиоэлектроника және байланыс Әскери-инженерлік институты мен Құрлық әскерлерінің Әскери институты, ҚР ҰҚК Шекара қызметі академиясы, ҚР Төтенше жағдайлар министрлігінің Көкшетау техникалық институты, ҚР Ұлттық ұланының Әскери институты секілді жоғары әскери оқу орындарының 12 үздік түлегі алды.

	Салтанатты рәсімге ҚР Мемлекеттік күзет қызметінің Құрмет қарауылы ротасы, ҚР Қорғаныс министрлігінің Құрмет қарауылы ротасы және ҚР ІІМ Ішкі әскерлерінің Ұлттық ұланы ротасы қатысты.






///Кездесу барысында Нұрлан Нығматулин Мемлекет басшысына заң жобалау жұмыстары жоспарын орындау аясындағы Парламенттің төменгі палатасының үшінші сессия кезеңіндегі қызметінің қорытындылары жөнінде мәлімдеді.
– Мәжіліс 24 заң жобасын, соның ішінде үшжылдық бюджетті, салық, әкімшілік және кеден кодекстерін, бұқаралық ақпарат құралдары туралы заңды қабылдады. Осылайша, заң жобаларының барлық топтамасы Сенатқа жолданды, – деді Н.Нығматулин.
Кездесу соңында Елбасы Қазақстанның үшінші жаңғыруы үрдісін уақтылы заңнамалық тұрғыдан қамтамасыз ету аясында Парламент Мәжілісі қызметінің маңызды екенін айтты.

///
	 

	Р.Түсіпбеков Мемлекет басшысын агенттіктің биылғы 10 айдағы қызметінің қорытындылары туралы хабардар етті.

	Кездесу барысында Нұрсұлтан Назарбаев сыбайлас жемқорлықты қабылдау индексі рейтингінде еліміздің позициясы төмендегенін атап көрсетті.

	– Рейтингтің нашарлауы бұл бағыттағы жұмыс қарқынының төмендегенін немесе агенттіктің қызметінде тиісті есеп жүргізілмейтінін білдіреді. Жергілікті жерлерде тұрғындар сыбайлас жемқорлықтың ахуалынан жақсы хабардар, солармен тығыз жұмыс істеу қажет. Оған қоса, бұл іспен «Нұр Отан» партиясының өкілдігі айналысуда, оларға мұндай фактілерді жұрт хабарлап отырады. Егер осындай ескертулерді назардан тыс қалдырмай, тексеріс жүргізіп, істі соңына дейін жеткізсе, онда бұл сыбайлас жемқорлыққа қарсы нақты іс-қимыл болады, – деді Қазақстан Президенті.      

	Мемлекет басшысы жемқорлықты жою үшін жалғыз агенттіктің немесе құқық қорғау органдарының күші жеткіліксіздігін, жүйелі шаралар қажет екенін атап өтті.

	– Жылдан-жылға экономикалық, заңнамалық жағдайлар жақсара түсуде, тексерістер саны қысқаруда. Шенеуніктер мен тұрғындар арасында байланыс азайып, еңбекақы мөлшері артып келеді. Осының бәрі сыбайлас жемқорлыққа қарсы тұруға бағытталған. Көрсеткіштерді жасанды түрде көтерудің қажеті жоқ, барлығы сезінетін, сыбайлас жемқорлыққа қарсы нағыз күрес жүргізілуі тиіс, – деді Нұрсұлтан Назарбаев.

	Агенттік төрағасы сыбайлас жемқорлыққа қарсы іс-қимыл мәселелері бойынша бірқатар халықаралық және қазақстандық қоғамдық ұйымдармен ынтымақтастық туралы айтты және бұл жұмыстар жалғасатынын мәлімдеді.   

	Р.Түсіпбеков агенттік өз жұмысының бірқатар бағыттары бойынша көрсеткіштерді жақсартқанын да баяндады.

	– Биылғы жылдың басынан бері сыбайлас жемқорлық қылмыс жасаған 900 тұлғаға, сондай-ақ мемлекеттік функцияларды орындауға уәкілетті лауазымды тұлғалар мен оларға теңестірілген тұлғаларға қатысты 1333 қылмыстық іс қозғалды. Соның ішінде, республикалық және облыстық деңгейдегі 120-дан астам лауазымды тұлға жауапкершілікке тартылды. Көлеңкелі экономика бойынша, Сіздің тапсырмаңызға сәйкес, біз алкогольдің, мұнайдың заңсыз айналымына, жалған кәсіпорындарға қарсы күресті күшейттік. Жалпы, 4652 қылмыс анықталды. Бүгінде осы жұмыстың барлығы нәтижесін беруде, – деді Экономикалық қылмысқа және сыбайлас жемқорлыққа қарсы күрес агенттігінің төрағасы.

	Кездесу қорытындысында Мемлекет басшысы қаралған мәселелер бойынша бірқатар нақты тапсырмалар берді. 
///
	 

	Қазақстан Республикасы Тұңғыш Президенті күнін мерекелеуге орай Елбасы Нұрсұлтан Назарбаевтың атына қазақстандық және шетелдік саяси және іскерлік топтардан, мемлекет және қоғам қайраткерлерінен, кәсіпорындардың ұжымдары мен қоғамдық ұйымдардан, жекелеген азаматтардан көптеген құттықтаулар келіп түсті.

	Құттықтауларда Республикамыздың  өз әлеуетін жүзеге асырып, өркендеуші елге айналуына себепкер болған Қазақстан Республикасы Тұңғыш Президентінің  халықаралық саясаттағы және біздің мемлекетіміздің қарқынды дамуындағы баға жетпес рөлі атап  көрсетілген.

	***

	Вук Еремич: Біріккен Ұлттар Ұйымы Бас Ассамблеясы 67-сессиясының президенті:

	– Мемлекеттік мереке – Тұңғыш Президент күніне байланысты шынайы құттықтауымды білдіремін.

	 Екі онжылдық аралығындағы Сіздің көзқарасыңыз терең құрмет сезімін оятады, елді керемет түрлендірудің қозғаушы күні болып саналады, ол Қазақстан Республикасының дамуы мен тұрақтылығына елеулі үлес қосты. 

	БҰҰ Бас Ассамблеясы 67-сессиясының президенті ретінде жұмыс істеген кезімде соңғы бірнеше жыл ішінде Сіз алға тартқан «Жасыл көпір» серіктестік бағдарламасы, «Еуразиялық экономикалық ғалымдар клубы» қауымдастығы, Астана экономикалық форумы, G-Global халықаралық жобасы, «АТОМ» ядролық қаруға қарсы жобасы, Әлемдік және дәстүрлі діндердің съезі сияқты халықаралық бастамаларыңызбен бір қатарда тұрған, аса маңызды бастамалардың бірі – Бүкіләлемдік дағдарысқа қарсы конференцияда негізгі сөз сөйлеуім мен үшін үлкен құрмет болды. Ол жобалардың бәрін халықаралық қоғамдасты ерекше ықыласпен қолдады.

	***

	Свен Алкалай, БҰҰ Бас хатшысының орынбасары, БҰҰ Еуропалық экономикалық комиссиясының атқарушы хатшысы:

	 – Қазақстан Республикасының Тұңғыш Президенті күніне орай, Жоғары мәртебелі Нұрсұлтан Назарбаев пен Қазақстан халқына бақытты, өскелең және бейбіт болашақ тілеймін!

	Мен және БҰҰ Еуропалық экономикалық комиссиясындағы әріптестерім біздің ұйым мен Қазақстан арасында қалыптасқан жемісті ынтымақтастықты тұтас өңірдің игілігі үшін дамытуға алдағы уақытта да бар күшін салады. Сіздің тиімді басшылық етуіңіздің арқасында Қазақстан Орталық Азия өңірі елдерін дамыту саласындағы өзінің маңызды мәртебесін сақтап, Еуропа мен Азия арасына көпір болуы жалғастыра беретініне шексіз сенемін.

	***

	Виллем Кок, Мадрид клубының президенті, Нидерланды премьер-министрі (1994-2002):

	– Мен Қазақстан Республикасының мемлекеттік мерекесін атап өтуіне байланысты өзімнің шынайы тілегімді білдіргім келеді.

	Мадрид Клубы мүшелері мен хатшылығы атынан Сізге және Қазақстан халқына мәңгілік игілік пен бақ-береке тілеймін.

	Сондай-ақ, осындай маңыз­ды күні Сіздің қонақжайлығыңыз бен елеулі қолдауыңыздың арқасында мен және менің әріптестерім жаһан­дық сын-қатерлерге қарсы күресу үшін құрылған, жыл­ сайын өткізілетін Астана эко­номикалық форумы мен басқа да маңызды халықаралық бастамаларға ұдайы қатысып келе жатқанымызды зор қанағаттанушылықпен және ризашылықпен  айтуға рұқсат етіңіз.

	Мен біздің өзара тиімді және жемісті ынтымақтастығымыз одан әрі нығайып, тереңдей беретініне сенемін.

	***

	Роберт Ауманн, экономика саласы бойынша 2005 жылғы Нобель сыйлығының лауреаты:

	– Сізді Қазақстан Республикасының мемлекеттік мерекесімен құттықтауға рұқсат етіңіз.

	Сіздің ел басқаруыңыз Қазақстанды Кеңес Одағының аса мәлім емес бөлігінен  әлемдік аренада басты рөл ойнайтын ұлы ұлтқа айналдырды.

	***

	Джордж Ф. Смут ІІІ, физика бойынша 2006 жылғы Нобель сыйлығының лауреаты:

	–Мемлекеттік мереке – Қазақстан Республикасының Тұңғыш Президенті күнімен Сізге және бүкіл Қазақстан халқына жүрекжарды құттықтауымды қабыл алыңыз.

	Сіздің басшылығыңызбен Қазақстан заманауи және демократиялық мемлекетке айналды. Бұл – сіздің орасан зор жетістігіңіз. Болашақта  біз әлі де мол табыс, ілгерілеу және халықаралық бірлікті көретінімізге сенімдіміз. Біз өзара ынтымақтастығымыз бен бірлескен жобаларымызды өте бағалаймыз.

	***

	Филипп Нобель, Нобель халықаралық бауырластығының төрағасы, Тогрул Багиров, Нобель мұрасы Баку қорының төрағасы, Густав Нобель, Нобель сенімі Трастының төрағасы:

	–  Нобель халықаралық бауырластығы, Нобель мұрасы Баку қоры, Нобель сенімі Трасты атынан Сізге 1 желтоқсан – тарих үшін төтенше маңызды күні ең жақсы тілектерімізді білдіргіміз келеді.

	«Еуразия экономикалық ға­лым­дар клубы» қауым­дас­ты­ғының қызметіне және жыл сайын Астана экономикалық форумы жұмысына қатысудың өзі үлкен сәттілік, сондықтан біз тек Сіздің еліңіздің халықаралық қауымдастықтың бөлігі бола отырып, қалай өркендеп келе жатқанына өз таңданысымызды жеткіземіз.

	***

	Марк Узан, Жаңартылған Бреттон-Вудс комитетінің атқарушы директоры:

	– Соңғы үш жыл ішінде мен, Назарбаев мырза, Сізбен кездесуге мүмкіндік берілген Астана экономикалық форумына қа­ты­су құрметіне ие болдым. Мен Форум кезінде біздің арамыздағы идея алмасудан зор әсер алдым және осын­дай ауыр өтпелі кезеңде жа­һандық қаржылық архитектураны реформалау қажеттігі туралы көзқарасыңыз қатты әсер етті. Мен сондай-ақ  Сіздің бү­гін­гі күн мен болашақтың мәселелерін шешу үшін бүкіл әлем бойынша қа­тысушыларды тартудың керемет платформасы саналатын Сіздің дағдарысқа қарсы бастамаңызға (G-Global) да тәнті болдым.

	Сондай-ақ Эстония ірі кәсіпкерлері қауымдастығының  басқарма мүшесі, Эстонияның  премьер-министрі (1992, 1995-1997)  Тийт Вяхи және психология және медицина бойынша Нобель сыйлығының лауреаты Сэр Ричард Робертс  те құттықтаулары мен жылы тілектерін жолдады.

	***

	Мемлекет басшысына ізгі тілектері мен құттықтау хаттарын  Қазақстанның әртүрлі кәсіпорындарының жұмысшылары  да жолдады.

	Олардың қатарында «Қазмырыш» компаниялар тобының мыңдаған ұжымы өз құттықтауында бүгінгі Қазақстан – тұрақтылық, қарқынды даму және жасампаздық секілді үш фактормен сипатталатынын атап өткен.

	Оларға  Алматы локомотив пайдалану депосының ұжымы да қосылады.

	Степногорскінің «Арыстан» құбыр зауытының жұмысшылары түбегейлі қайта жаңарулар мен жаңғыртулардың дәйекті саясаты, орнықты және үйлесімді экономиканы қамтамасыз ету жөніндегі ойластырылған жүйе бүкіл әлемде танымалдыққа ие болып отырғанына тоқталған. 

	«Кәсіпорын ұжымы Қазақстанның заманауи өнеркәсіп өндірісін одан әрі дамытуға бағытталған жобаларға Сіздің Президент ретінде назар қойып және қолдау көрсетіп отырғаныңызды жоғары бағалайды», – делінген олардың хатында.

	«KSP Steel» сауда үйі» ЖШС басшысы М.Әбиев өз хатында Мемлекет басшысы Қазақстан мен оның халқының игілігі жолында қажырлылықпен еңбек етіп жатқанын ерекше атап көрсеткен.

	Ақмола облысындағы «Есіл-Агро» ЖШС бас директоры А.Исмағамбетов Мемлекет басшысының ұдайы көңіл бөліп отырғанының арқасында бүгінде агроөнеркәсіп саласы әлемдік талаптарға сай дамып келе жатқанын айтқан. Өз кезегінде Астанадан хат жолдаған «Biomarket.kz» ЖШС ұжымы республикада биоегіншаруашылығы мен биомалшаруашылығын дамыту үшін барлық күштерін салатынына сендірген. 

	Сонымен қатар, Қазақстан кәсіподақтары федерациясының  ұжымы атынан оның төрағасы Ә. Құсайынов, Алматы қаласындағы Халыққа қызмет көрсету орталықтардың бірінің ұжымы атынан А. Шәкенов құттықтау жолдаған.

	Қазақстан Республикасы Президенті жанындағы Қазақ стратегиялық зерттеулер институты, Ғ.Сапарғалиев атындағы Мемлекет және құқық ғылыми-зерттеу институты ұжымдары атынан еліміздің ғылыми топтары Мемлекет басшысының жаңа, тәуелсіз Қазақстанды құрудағы, экономиканы және еліміздің халықаралық беделін нығайтудағы көпшілік мойындаған үлесін атап өткен.

	Ізгі тілекке толы хаттар еліміздің білім беру мекемелерінен де келді.

	Х.Досмұхамедов атындағы Атырау мемлекеттік университетінің профессорлары мен студенттері, Қарағанды мемлекеттік техникалық университетінің ұжымы білім беру саласын мемлекеттік қолдаудың маңыздылығына тоқталған.

	Т.Жүргенов атындағы Қазақ ұлттық өнер академиясының ұжымы жолдаған хатта Президенттің басшылығымен еліміз өркендеу мен жасампаздық жолын жүріп өткені баяндалған.

	«Ол жеңіл болған жоқ, бірақ ол, егер еркін сайлауға және халықтың ерік-жігеріне сүйенетін болса, егер бабалардың рухани тәжірибесін ұмытпаса және инновациядан қаймықпаса, онда қандай жоғары нәтижелерге жетуге болатынын көрсетті», – деп жазады хат иелері.

	М.Мақатаев атындағы №140 мектеп-гимназиясының мұғалімдері, сондай-ақ Алматы қаласының №116 «Бөбекжай» балабақшасының тәрбиешілері жолдаған хаттарында тәрбиеленушілерінің жетістіктері жөнінде айтқан. Сондай-ақ, хат иелері Мемлекет басшысына білім беру жүйесіне көңіл бөліп, оның қарқынды дамуына жағдай жасағаны үшін алғыстарын жеткізген. Педагогтар балалардың дамуы үшін пайдалы ресурсқа айналған «Балапан» балалар телеарнасын іске қосудың маңыздылығын айрықша атап өткен.

	Өз хатында Қазақстан халқы ассамблеясының халықаралық медиа-форумына әлемнің 20 елінен келген қатысушылар Нұрсұлтан Назарбаевқа тек Қазақстанда ғана емес, бүкіл әлемде тыныштық пен келісімнің сақталуын ілгерілетушілік қызметі үшін алғыстары мен құрметтерін білдірді. Олардың игі тілектеріне Ақмола облысының Қазақстан халқы ассамблеясының XVI сессиясына, «Жаңа Қазақстанды қалыптастыру жөніндегі ҚР Тұңғыш Президенті Н.Ә.Назарбаевтың бетбұрысты шешімі» өңірлік ғылыми-практикалық конференциясына қатысушылар, Оңтүстік Қазақстан облысының зиялы қауым өкілдері, сондай-ақ Орал мен Ақтөбе архиепископы Антоний қосылып отыр.

	«Жанашыр» халықаралық қайырымдылық қорының президенті Ж.Әпетова Нұрсұлтан Назарбаевтың басшылығымен Қазақстан тәуелсіздік жылдарында орасан нәтижеге жетті деп санайды.  

	«Мәдениет, өнер мен ғылым тәрізді салалар мүлде жаңаша дамыды. Сонымен бірге, менің замандастарымның сана-сезімі, дүниетанымы және мінез-құлқы өзгеріп, жаңаша қалыптаса бастады», – делінген хатта. 

	Семей қаласындағы «Көмек» мүгедектер қоғамдық бірлестігі өкілдерінің құттықтауында Мемлекет басшысының  еліміздің әлеуметтік-экономикалық дамуындағы және халықтың өмір сүру деңгейін арттыру үшін жағдай жасаудағы  рөлін атап көрсетілген.

	Мемлекет басшысының Теміртауда жұмыс істеген үзеңгілестері А.Жүнісов, К.Омашев, Е.Тілеубаев, В.Никонов, Ж.Арысов, А.Асанов, В.Колбаса, Н.Вахитова, Т.Искаков та жүрекжарды тілектерін жолдаған. Олар өздеріне еңбексүйгіштіктің үлгісін көрсеткен Нұрсұлтан Назарбаевпен бірге жұмыс істеу мүмкіндігіне ие болғаны үшін бойларын мақтаныш сезімі кернейтінін жазады.

	Өз кезегінде Қарағандыдан еңбек ардагерлері С.Досмағамбетов пен З.Молдахметов Тәуелсіздік қарсаңындағы сайлауалды кезеңде Нұрсұлтан Назарбаевпен кездескен кездерін еске алады.

	«Халық қатты алаңдады, әрі қарай не болады, қалай өмір сүреміз, республика тағдыры не болмақ? Осы кездесуде Сіз барлық сауалға толық жауап бердіңіз және бұдан әрі біз әлемдік өркениет жолымен алға жылжитынымызды,  Қазақстан тәуелсіз мемлекет ретінде толық дами алатынын және өркендейтінін айттыңыз», – деп жазады еңбек ардагерлері.

	Қазақстан Жазушылар одағының мүшесі Т.Нұрахунов, ақын әрі әнші И.Тасқара, Шымкенттен зейнеткер, тыл еңбеккері Б.Ботайұлы, Солтүстік Қазақстан облысының Талшық ауылының тұрғыны И.Ильясов, Ақмола облысынан Т.Барышникова, Алматыдан И.Хасенұлы, Қарағанды облысы Балқаш қаласының №7 мектеп-гимназиясының оқушылары өз құттықтауларын өлең жолдары арқылы білдірген. З.Көшімбаева өз хатында немересі Н.Көшімбаеваның өлеңін қоса салған, онда Тұңғыш Президенттің тәуелсіз Қазақстанды қалыптастыру мен дамытудағы рөлі туралы баяндалған.

	Алматыдан Қазақстан халық әртісі, композитор Б.Жұманиязов, Марат пен Нағима Назарбаевтар, К.Бөлегенова, А.Айханова, А.Әкімұлы, Петропавлдан К.Әубәкірова, Талдықорғаннан Б.Төреханова, Шығыс Қазақстан облысы Семей қаласынан Х.Қалиева, Астанадан А.Ғабдуллина, Садуақас, Т.Сапарова, Айжан мен Әлия Айтхожиналар, Шымкенттен И.Оразбай, О.Көмекбаева, зейнеткер Б.Шүкірбекова, Оралдан Т.Құбашева, Б.Меңдіғалиқызы, Ақмола облысынан еңбек сіңірген қызметкер, зейнеткер Г.Нүркенова, К.Әбуова. т.б. жолдаған хаттарда Мемлекет басшысына зор денсаулық, сондай-ақ жауапты қызметіне мол табыс тілеген игі тілектер білдірілген.

	Алматыдан жолдаған өз хатында Г.Светлова мен Л.Шабалина қазақстандықтарға көрсетілген қамқорлық үшін Мемлекет басшысына зор алғыстарын білдірген. Мұндай көңіл бөлудің бір мысалы ретінде олар Қазақстан мен Ресей арасында қол қойылған XXI ғасырдағы тату көршілестік пен одақтастық туралы тарихи шартты атаған.

	Құттықтаулар жолдаған қазақстандықтар арасында Астана тұрғыны, 1-сыныпты инженер-ұшқыш Н.Ахмуханов та бар. Ол хатында «Балалық шағымның аспаны» фильмін тамашалаудан алған өз әсерін бөліскен.

	«Ең алдымен, туған ауылына,  әке шаңырағына деген ерекше сүйіспеншілік, ұшқан ұя мектебіне, балалық шақтағы достарына деген адалдық шынайы танытылғандықтан, фильм тамаша болды. Ең бастысы, бұл фильм әрбір қазақстандықтың, әрбір отбасының және әсіресе жастардың жүрегінен өз орнын тапты», – деп жазады Н.Ахмуханов.  

	Құттықтау хаттары мен жеделхаттар орталық және жергілікті мемлекеттік органдардың басшыларынан, Парламент депутаттарынан да келді.  

	Келіп түскен құттықтаулармен танысып шыққан Мемлекет басшысы Нұрсұлтан Назарбаев хаттар мен жеделхаттар жолдаған барлық авторларға құттықтаулары мен игі тілектері үшін алғысын білдірді.     
///Рәсім барысында Мемлекет басшысы Нұрсұлтан Назарбаевқа Швеция Корольдігінің Төтенше және өкілетті елшісі Матс Фойер, Куба Республикасының Төтенше және өкілетті елшісі Эмилио Певида Пупо, Үндістан Республикасының Төтенше және өкілетті елшісі Прабхат Кумар, Ұлыбритания және Солтүстік Ирландия Құрама Корольдігінің Төтенше және өкілетті елшісі Майкл Джон Гиффорд сенім грамотасын тапсырды.
Мемлекет басшысы рәсімге қатысушыларды Қазақстандағы дипломатиялық миссияларының ресми түрде басталуымен құттықтап, олардың жауапты әрі мәртебелі миссиялары елдеріміз арасындағы ынтымақтастықты жан-жақты дамытуға септігін тигізетініне сенім білдірді.
– Сіздердің жұмыстарыңыз қызықты және жауапты кезеңге тұспа-тұс келіп отыр. Технологиялық революция жаңа сын-қатер әкелумен қатар, кез-келген елдің дамуында серпіліс жасауға мүмкіндік береді. Сондықтан Қазақстан халқына «Төртінші өнеркәсіптік революция жағдайындағы дамудың жаңа мүмкіндіктері» атты Жолдауымды жарияладым, – деді Нұрсұлтан Назарбаев.
Қазақстан Президенті әлемнің озық дамыған 30 елінің қатарына қосылуды жеделдету үшін қажетті заманауи технологияларды пайдаланудың маңыздылығын атап өтті.
– Мен Жолдауда экономиканы, әлеуметтік саланы, сондай-ақ мемлекеттік басқару ісін дамытудың негізгі бағыттары бойынша нақты он міндет қойдым, – деді Мемлекет басшысы.
Нұрсұлтан Назарбаев Қазақстанның халықаралық аренада белсенді позиция ұстанып келе жатқанын айтып, 2017 жылы Астанада өткен бірқатар іс-шараның нәтижелеріне назар аударды. Олардың қатарында имидждік тұрғыдан ғана емес, сондай-ақ экономикалық тұрғыдан оң әсері болған халықаралық «ЭКСПО-2017» мамандандырылған көрмесін, Шанхай ынтымақтастық ұйымының саммиті мен Ислам ынтымақтастығы ұйымының Ғылым және технологиялар жөніндегі саммитін атаған жөн.
– Сирияаралық қақтығыстарды реттеудің жаңа тетігі ретіндегі Астана процесі аясындағы оң нәтижелер біздің елдің дербес және бейтарап алаң ретінде таңдалуының дұрыстығын көрсетті және оны әлемдік қоғамдастық мойындады, – деді Қазақстан Президенті.
Мемлекет басшысы Қазақстанның БҰҰ Қауіпсіздік Кеңесінің төрағасы ретінде қарастыратын мәселелеріне жан-жақты тоқталып, жаһандық органның барлық мүшелерінің өзара ымыра мен консенсуске келуі үшін белсенді түрде күш жұмылдырудың маңызды екенін айтты.
– Біз таратпау режімін дәйекті түрде нығайту мен кеңейту арқылы ғаламды ядролық қарудан азат ету, сондай-ақ жаһандық соғыс қаупінің алдын алып, оны толық жою үшін әлемдік қоғамдастықтың күш-жігерін жұмылдыра беруге ниеттіміз, – деді Нұрсұлтан Назарбаев.
Қазақстан Президенті Ұлыбритания және Солтүстік Ирландия Құрама Корольдігінің Төтенше және өкілетті елшісіне арнаған сөзінде экономикалық бағыт еліміздің шетелдік әріптестермен ынтымақтастығының басты өзегі болып саналатынын атап өтті.
– Елдеріміздің ынтымақтастығы өзара құрмет пен сенімге берік негізделген. Бүгінде Ұлыбритания Қазақстанның ірі инвесторларының және сауда әріптестерінің бірі болып саналады, – деді Мемлекет басшысы.
Нұрсұлтан Назарбаев Швециямен ынтымақтастықты дамытуға айрықша мән беретінін атап өтіп, Швеция Риксдагының спикері Урбан Алиннің елімізге сапары өткен жылдың басты оқиғасына айналғанын айтты.
Қазақстан Президенті Нұрсұлтан Назарбаев Прабхат Кумарды Үндістанның Шанхай ынтымақтастық ұйымының толық мүшесі болуымен құттықтап, Қазақстан Үндістан Республикасын маңызды сыртқы саяси және сауда серіктесі ретінде қарастыратынын атап өтті.
– Елдеріңіз Шанхай ынтымақтастық ұйымының жұмысына тың серпін беріп, мәртебесін арттырады деп сенемін, – деді Мемлекет басшысы.
Сонымен қатар, Нұрсұлтан Назарбаев соңғы жылдары Қазақстан-Куба қарым-қатынастары айтарлықтай жанданғанын атап өтіп, елдеріміздің сауда-экономикалық және саяси ынтымақтастығын нығайту үшін нақты жұмыстарды жалғастыру қажет екенін айтты.
Соңында Қазақстан Президенті дипломаттарды тағы да құттықтап, алдағы жұмыстарына табыс тіледі.



///
Мемлекет басшысы өз сөзінде салтанатты жиынға қатысушыларды Ұлыстың ұлы күнімен құттықтап, бұл мейрамның тарихы терең төл мерекеміз екенін атап өтті. 
  – Әз Наурыз табиғатты түлетіп, тіршілікке нәр береді, жаңару мен жаңғыруға үндейді. Мен күні кеше ғана халыққа Жолдауымды жариялап, Жаңа Қазақстанды құруға жол ашатын маңызды бастамалар ұсындым. Мұның бәрі – елімізде жүзеге асырылып жатқан саяси реформалардың заңды жалғасы. Біздің мақсатымыз – тиімді мемлекет және әділ қоғам құру. Сондай-ақ халқымыздың әл-ауқатын арттырып, тұрмыс сапасын жақсарту.  Ең бастысы, қастерлі Тәуелсіздігімізді қорғап, Қазақстанды мықты мемлекетке айналдыру, – деді Президент. 

Мемлекет басшысы қоғамның барлық саласында түбегейлі өзгеріс жасауға кірісе отырып, елімізді дамытудың мүлде жаңа кезеңіне қадам басатынымызға назар аударды. Оның пікірінше, Жаңа Қазақстан – абстракты идея емес, келешектің жарқын көрінісі.
– Сіздердің әрқайсыларыңыз ынтымақ пен бірлік құндылықтарына адалдығын іс жүзінде дәлелдеген нағыз патриотсыздар. Өздеріңіздің қажырлы еңбектеріңізбен, көмек қолын созуға деген шынайы ниеттеріңізбен барша отандасымызға үлгі-өнеге көрсетесіздер. Біз Қазақстанды реформалау үдерісін бастадық. Жаңа мүмкіндіктер мен  дамуға ұмтылған Жаңа Қазақстанды бірге құрамыз, – деді Қасым-Жомарт Тоқаев.
 

Президент Жолдаудағы әрбір бастаманы осы мақсатқа жету жолындағы нақты қадам деп санайды. Оны табысты жүзеге асыру – баршамыздың ортақ міндетіміз.
– Қазір аумалы-төкпелі кезең болып тұр. Геосаяси ахуал күннен күнге ушыға түсуде. Оның салқыны белгілі себептерге байланысты Қазақстанға да тиеді. Бірақ, біз  бағдарымыздан айнымай, көздеген мақсатымызға қалайда жетеміз. Сол үшін бір жағадан бас, бір жеңнен қол шығарып, жұмыла жұмыс істеуіміз керек, – деді Мемлекет басшысы.  

Қасым-Жомарт Тоқаевтың айтуынша, бүгінде әрбір отандасымыз егемен елімізді өркендетуге өз үлесін қосуда. Халқымыз қашанда береке-бірлікке, ырыс-ынтымаққа баса мән берген, өзара жанашырлық пен қамқорлықты барынша дәріптеген.
– Ел ішінде бейбіт күнде еңбегімен, қиын сәтте ерлігімен көзге түскен жандар аз емес. Кешегі дүрбелең кезінде қаншама азаматымыз  жұртты сабырға шақырып, салиқалы сөз айтты. Олар өз басын қатерге тігіп, айналасындағы адамдарға көмектесті. Жауапты сәтте жұртына қорған болып, елдіктің нағыз үлгісін көрсетті. Осындай отаншыл тұлғаларымыз – жас ұрпаққа өнеге.  Халқымыз «Ер – еңбегімен қадірлі» деп бекер айтпаған. Елге еңбегі сіңген жандарға Ұлыстың ұлы күнінде құрмет көрсетудің зор символдық мәні бар, – деді Президент.

Қасым-Жомарт Тоқаев сөзін қорытындылай келе, Наурыз мерекесі қарсаңында бір топ қайраткерге мемлекеттік награда тапсыру жөнінде шешім қабылдағанын жеткізді. Сондай-ақ бұл іс-шараны осы мейрамға орай өткізу игі дәстүрге айналатынын айтты.  
 

















///Мемлекет басшысы әңгімелесу барысында А.Дуданы Польшаның БҰҰ Қауіпсіздік Кеңесінің тұрақты емес мүшесі ретіндегі қызметінің басталуымен құттықтады.
– Бүгінгі кездесу қарым-қатынастарымызды талқылау үшін бізге зор мүмкіндік береді. Польшаның Біріккен Ұлттар Ұйымы Қауіпсіздік Кеңесінің 2018-2019 жылдардағы тұрақты емес мүшесі ретіндегі қызметінің басталуымен құттықтаймын, – деді Қазақстан Президенті.
Нұрсұлтан Назарбаев Қазақстан мен Польшаның БҰҰ Қауіпсіздік Кеңесі жұмысындағы ұстанымдарының ұқсастығын атап өтті.
– Біздің ой-пікіріміз бен Біріккен Ұлттар Ұйымы Қауіпсіздік Кеңесіндегі жұмыс бағытымыздың ұқсас екеніне қуаныштымын. Менің Варшаваға сапарым және Сіздің өткен жылғы Астанаға сапарыңыз әлі есімде. Мұндай кездесулер бізді әрі елдерімізді жақындата түседі, – деді Қазақстан Президенті.
А.Дуда кездескеніне және екіжақты ынтымақтастықтың өзекті мәселелерін талқылау мүмкіндігі болғанына ризашылық білдірді.

///
	 

	Сергей Витальевич Кулагин Ақмола облысының әкімі болып тағайындалсын.

	 

	Қазақстан Республикасының

	                Президенті                                                                                                    Н.Назарбаев

	 

	 

	Астана, Ақорда, 2014 жылғы   27  мамыр

	№ 828

	 
/// 
Отырыс барысында Мемлекет басшысы атқарған жұмысы үшін А.Мырзахметовке алғыс айтып, партия Төрағасының жаңа бірінші орынбасары М.Құл-Мұхаммедті таныстырды.
Қазақстан Президенті партия Төрағасының бірінші орынбасары  ретінде А.Мырзахметовтің өзіне жүктелген міндеттерді орындағанын, парламент сайлауын табысты өткізгенін атап өтті. Сондай-ақ Нұрсұлтан Назарбаев А.Мырзахметовке жаңа лауазымында бірқатар кешенді міндеттерді, соның ішінде жер мәселесінің тиімді шешілуін жүзеге асыру қажет болатынын айтты.
А.Мырзахметов сенім артқаны үшін Нұрсұлтан Назарбаевқа алғыс айтып, тапсырылған жаңа салада өз міндетін жауапкершілікпен атқаруға дайын екенін білдірді.
Сонымен қатар, Мемлекет басшысы М.Құл-Мұхаммедтің журналистік және заңгерлік білімі бар екеніне, әр жылдары Парламент Сенатының депутаты, Президенттің баспасөз хатшысы, кеңесшісі, Мәдениет министрі болып жұмыс істегеніне назар аударды.
Қазақстан Президенті партия Төрағасының жаңа орынбасары партияның қызметін одан әрі нығайту қажеттігін ескере отырып тағайындалғанын, «Нұр Отанда» бұл үшін қаржылық, кадрлық және материалдық ресурстың бәрі бар екенін атап өтті.
– Партия қуатты саяси күш болып қалуға тиіс. Барлық пікір, идеялар партиядан шығуы керек. «Нұр Отанның» өзінің талдау орталығы болуы қажет, – деді Нұрсұлтан Назарбаев.
М.Құл-Мұхаммед өзіне сенім артылғаны үшін алғыс білдіріп, партияның тиімді жұмыс істеуін қамтамасыз ету үшін бар күші мен білімін жұмсайтынын айтты. 

///Кездесу барысында Қазақстан мен Әмірліктер арасындағы өзара ықпалдастықтың қазіргі жағдайы, сондай-ақ саяси, экономикалық және мәдени-гуманитарлық салалардағы ынтымақтастықтың перспективалары талқыланды.
– Қазақстан Президенті Нұрсұлтан Назарбаев пен Біріккен Араб Әмірліктерінің басшысы шейх Халифа Әл Нахаянның тығыз әрі өзара сенімді байланыстарының арқасында елдеріміз арасында достық қарым-қатынас орнады, – деді Мемлекеттік хатшы.
Г.Әбдіқалықова Қазақстанның 4.0-Индустриясы элементтерін енгізуді және әлемнің озық дамыған отыз елінің қатарына қосылуды көздейтін Мемлекет басшысының «Төртінші өнеркәсіптік революция жағдайындағы дамудың жаңа мүмкіндіктері» атты жолдауын іске асыруға кіріскенін атап өтті.
– Біз БҰҰ Қауіпсіздік Кеңесінің тұрақты емес мүшесіміз. Таяуда Нұрсұлтан Назарбаев Қауіпсіздік Кеңесінің отырысындағы сөйлеген сөзінде халықаралық қарым-қатынаста саяси сенім мен жүйелі диалогтың маңызды екеніне назар аударған болатын, – деді Мемлекеттік хатшы.
Гүлшара Әбдіқалықова «Астана» халықаралық қаржы орталығы мен Әмірліктердің қаржы орталықтары арасында өзара белсенді іс-қимылды жалғастырудың маңызды екенін атап өтті.
Соңында Мемлекеттік хатшы Біріккен Араб Әмірліктерінің Халықаралық «Астана ЭКСПО-2017» мамандандырылған көрмесіне белсенді атсалысқаны үшін ризашылық білдіріп, Дубайдағы келесі ЭКСПО-2020 көрмесінің жоғары деңгейде өтетініне сенім білдірді.
– Қазақстан Біріккен Араб Әмірліктерімен толыққанды стратегиялық серіктестік орнатуға мүдделі және ЭКСПО-2020 көрмесіне белсенді атсалысатын болады, – деді Г.Әбдіқалықова.
***
Қазақстан Республикасы мен Біріккен Араб Әмірліктері арасындағы тауар айналымы 2017 жылғы қаңтар-қараша аралығында 590,3 миллион АҚШ долларын құрады. 2005-2017 жылдары Әмірліктерден Қазақстанға келген тікелей инвестицияның жалпы көлемі шамамен 2 миллиард АҚШ долларына жетті.
Қазақстанда Әмірліктер капиталының қатысуымен 233 бірлескен кәсіпорын жұмыс істейді. Ең ірі екіжақты инвестициялық жоба – құны 1,2 миллиард АҚШ доллары болатын «Абу Даби Плаза» көп функционалды кешені.
//////Кездесудің басында Мемлекеттік хатшы Қазақстан терең әрі жүйелі жаңарулар кезеңін бастан өткеріп жатқанын атап өтті. Мемлекет басшысы мықты әрі жауапкершілігі жоғары ұлт болу үшін болашаққа қалай қадам басып, бұқаралық сананы қалай өзгерту керектігі жөнінде міндет қойды. Мұны орындау үшін қажетті басты шарт төл мәдениетті, дербес ұлттық кодты сақтау болып саналады.
Г.Әбдіқалықова Қазақстан Президентінің тапсырмасы бойынша «Жаһандағы заманауи қазақстандық мәдениет» атты жобаның іске асырылатынын айтты. Мемлекеттік хатшы Елбасымыз бізді әлемнің қара алтынмен және сыртқы саясаттағы жобаларымызбен ғана емес, маңызды мәдени жетістіктерімізбен де тануға тиістігі жөнінде міндет қойғанына назар аударды.
Сондай-ақ, кездесуде опера және балет өнері саласындағы ынтымақтастықты дамыту, «Ла Скала» театрының Қазақстандағы және «Астана Опера» мемлекеттік опера және балет театрының Италиядағы гастрольдерін өткізу тәжірибесін өрістету мәселелері талқыланды.
Гүлшара Әбдіқалықова халықаралық «ЭКСПО-2017» мамандандырылған көрмесі аясында Қазақстан елордасында 1-10 қыркүйек аралығында тұңғыш рет Миландағы әйгілі «Ла Скала» театрының толық құрамдағы гастролі өткізілетінін айтты.
Мәдени бағдарлама аясында италиялық ұжым «Астана Опера» сахнасында Джузеппе Вердидің «Фальстаф» операсын ұсынады, сондай-ақ маэстро Зубин Метаның жетекшілігімен Людвиг ван Бетховеннің әйгілі шығармасы – №9 симфония орындалады.
Мемлекеттік хатшы Г.Әбдіқалықова кездесу соңында А.Перейраға мықты денсаулық, мол игілік және зор  шығармашылық табыс тіледі.
///
	Кездесу барысында қоғамдық ұйым мәртебесін алған 10 жылдан бергі кезеңдегі Ұлттық ғылым академиясының одан арғы қызметінің мәселелері қаралды.

	Қазақстан Президенті бұл мәртебенің берілуімен бірге Академияның тиімділігі артып, ғылыми қызметті жүезе асыру мүмкіндігі пайда болғанын атап өтті.

	– Академияның ірі техникалық жобаларға, ғылыми-зерттеулер мен тәжірибелік-құрастырушылық жұмыстарға сараптама жасаумен,  Phd докторлық дәрежесін беру үшін диссертациялық кеңестер құрумен, ірі ғылыми конференциялар мен симпозиумдар өткізумен айналысқаны пайдалы болар еді деп ойлаймын. Бұл оның дамуының жаңа маңызды кезеңі болған болар еді, – деді Нұрсұлтан Назарбаев.      

	М.Жұрынов Қазақстан ғылымы посткеңестік кеңістікте бірінші болып батыстық даму үлгісіне көшкенін және оның келешектегі даму перспективаларын Мемлекет басшысымен бірге талқылаудың өте пайдалы болғанын айтты.


///
	 

	Кездесуге Австрия Республикасының экс-федералдық канцлері Альфред Гузенбауэр, Польша Республикасының бұрынғы Президенті Александр Квасьневский, сондай-ақ Италия Республикасының бұрынғы Премьер-министрі әрі Еуропалық Комиссияның бұрынғы төрағасы Романо Проди қатысты.

	Әңгіме барысында Қазақстанның экономикалық дамуының негізгі мәселелері талқыланды. Сонымен қатар, халықаралық күн тәртібіне қатысты өзекті жайттар жөнінде пікір алмасылды. 


///Кездесу барысында қазіргі қазақ әдебиеті мен отандық кино өнерінің дамуы талқыланды. Мемлекет басшысына алдағы уақытта жүзеге асырылатын жобалар, соның ішінде Абай Құнанбайұлының 175-жылдығын тойлау аясындағы шаралар жөнінде мәлімет берілді.
Қазақстан Президенті төл мәдениетіміздің өркендеуі ұдайы назарда болатынын айтып, сапалы әдеби туындылар мен кинофильмдерді жарыққа шығарудың маңыздылығын атап көрсетті. 

///
	 

	Танымал хореограф Рудольф Нуриевтің өңдеуіндегі балетті әйгілі «Ла Скала» театры қойды.  

	 «Дон Кихот» балетіне Милан театрының 100-ден аса адамнан құралған шығармашылық ұжымы қатысты. 
///Қазақстан Президенті Бир әл-Абд қаласының мешітіндегі террорлық акт салдарынан көптеген адамның қаза болып, зардап шеккені туралы хабарды зор күйзеліспен қабылдады.
«Қазақстан халқы және жеке өзімнің атымнан Сізге, сондай-ақ қаза болғандардың отбасылары мен жақындарына көңіл айтып, орны толмас қайғыға ортақтастығымды білдіремін. Қайғылы оқиға кезінде зардап шеккендердің тезірек сауығып кетуіне тілектеспін.
Біз бейбітшілік пен қауіпсіздікке қарсы бағытталған экстремизм мен халықаралық терроризмнің кез келген түрін қатаң айыптаймыз.
Елдеріміздің бейбіт өмірі мен қауіпсіздігін қамтамасыз ету үшін қазіргі заманғы қауіп-қатерлерге қарсы күресте Қазақстан Мысырмен ынтымақтастықты жалғастыруға әрқашан дайын», – делінген жеделхатта.
/// 
Қазақстан Республикасы Конституциясының 44-бабының  3) тармақшасына сәйкес мемлекеттік басқару жүйесін жаңғырту және оның тиімділігін арттыру мақсатында қаулы етемін:
1. Қазақстан Республикасының Ақпарат және коммуникациялар министрлігі, оған Қазақстан Республикасының Инвестициялар және даму министрлігінің ақпарат, ақпараттандыру және байланыс саласындағы   функциялары мен өкілеттіктері беріле отырып, құрылсын.
2. Қазақстан Республикасының Ұлттық экономика министрлігі, Қазақстан Республикасының Ауыл шаруашылығы  министрлігіне жер ресурстарын басқару, геодезиялық және картографиялық қызмет саласындағы мемлекеттік саясатты қалыптастыру және іске асыру аясындағы функциялары мен өкілеттіктері беріле отырып, қайта ұйымдастырылсын.
3. Қазақстан Республикасының Үкіметі:
1) Қазақстан Республикасының Президенті Әкімшілігімен келісу бойынша  қайта ұйымдастырылатын және  құрылған мемлекеттік органдардың штат санын қайта бөлуді;
2) осы Жарлықтан туындайтын өзге де шаралар қабылдауды қамтамасыз етсін.
4. «Қазақстан Республикасы Үкіметінің құрылымы туралы» Қазақстан Республикасы Президентінің 1999 жылғы 22 қаңтардағы № 6 Жарлығына мынадай толықтыру енгізілсін:
1-тармақта:
«Қазақстан Республикасының Мемлекеттік қызмет істері министрлігі;» деген жолдан кейін мынадай мазмұндағы жолмен толықтырылсын:
«Қазақстан Республикасының Ақпарат және коммуникациялар министрлігі;».
5. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.
6. Осы Жарлық қол қойылған күнінен бастап қолданысқа енгізіледі.
 
Қазақстан Республикасының 
                 Президенті 
 
Н.Назарбаев
 
 
 
Астана, Ақорда, 2016 жылғы  6 мамыр    
                     № 253
///Қазақстан Президенті Ресей Федерациясының Қорғаныс министрлігі ұшағының Сочи қаласы маңында апатқа ұшырауы салдарынан Ресей азаматтарының қаза болғаны туралы қайғылы хабарды зор күйзеліспен қабылдады.
Нұрсұлтан Назарбаев қайғыға ортақтасып, Қазақстан халқының және жеке өзінің атынан қаза болғандардың туыстары мен жақындарына, сондай-ақ барша Ресей халқына көңіл айтты.
///Қымбатты отандастар!
Еліміздің барша православ христиандарын Рождество мейрамымен шын жүректен құттықтаймын!
Бұл жарқын мереке гуманизмнің, рақымдылықтың, мейірімділіктің, жақынына деген сүйіспеншілік пен қамқорлықтың мызғымас дәстүрі ретінде қазіргі заманның дәнекеріне айналды.
Республикамыздың православ христиандары біздің ортақ үйімізде бейбітшілік пен келісімнің сақталуына зор үлес қосып келеді.
Азаматтардың діни сезімдеріне құрметпен және ықыласпен қарау мемлекеттік саясаттың маңызды қағидаларының бірі болып табылады. Соның арқасында біз елімізде бейбітшілік пен келісімді сақтай алдық, экономика мен қоғамдық дамуда айтарлықтай табыстарға қол жеткіздік.
Осындай айтулы күні Отанымыздың игілігі жолындағы адал еңбектеріңіз бен игі істеріңіз, ізгі ниеттеріңіз бен жарқын ойларыңыз үшін ризашылығым мен алғысымды білдіремін.
Әр үйге, әрбір қазақстандыққа амандық пен молшылық, сүйіспеншілік пен береке, бейбітшілік пен бақыт тілеймін!
///
	Кездесуде «Қазақстан – 2050» Стратегиясын іске асыру аясында жаңа экономика құру үшін білікті кадрларды даярлау және отандық ғылыми базаны дамыту мәселелері талқыланды.

///Қасым-Жомарт Тоқаевқа Семей қаласының әлеуметтік-экономикалық дамуы, халықтың әл-ауқатын арттыру бағытында атқарылып жатқан шаралар туралы баяндалды.
Кездесуде тоқтап тұрған кәсіпорындарды іске қосу, атап айтқанда, тері-жүн комбинатының жұмысын қайта жүргізу мәселесі қарастырылды. Сонымен қатар радиологиялық орталықты пайдалануға беру мен жаңа мектептің құрылысы, жол жөндеу жұмыстары мен көшелердің абаттандырылуы сөз болды.
Президент Абайдың 175 жылдығына арналған мерейтойлық шараларды сапалы әрі шетелден мамандар тартпай ұйымдастыруды тапсырды.
Мемлекет басшысы Семейге тарихи орталық мәртебесін беру жөнінде маңызды қадам жасалғанын атап өтіп, оның музейлер жұмысының сапасын арттыруға және қаланың көрікті жерлерін абаттандыруға бағытталған тиісті шаралар қабылдауды талап ететінін айтты. Аталған нысандар туристер мен қала қонақтары үшін тартымды болып, қызмет етуі тиіс.
Қасым-Жомарт Тоқаев Ермак Сәлімовке волонтерлер қозғалысымен бірлесіп, «Семей орманы» аумағында ағаш егу жұмыстарын ұйымдастырып, бұл акцияға жастардың қатысуын қамтамасыз ету қажеттігін айтты. 

///
	 

	Қайрат Пернешұлы Қожамжаров Қазақстан Республикасы Президентінің көмекшісі – Қауіпсіздік Кеңесінің хатшысы болып тағайындалсын, ол Ақмола облысының әкімі қызметінен босатылсын.

	 

	Қазақстан Республикасының 

	Президенті                                                                                                             Н.Назарбаев

	 

	Астана, Ақорда, 2013 жылғы 22 қаңтар

	                         № 481
///Еліміздің Тәуелсіздігі күні қарсаңында Қазақстан Республикасы Президентінің жарлығымен елдің әлеуметтік-экономикалық және мәдени дамуына, халықтар арасындағы достық пен ынтымақтастықты нығайтуға қосқан елеулі үлесі және белсенді қоғамдық қызметі үшін бір топ азаматтар мемлекеттік наградалармен марапатталды. Олардың қатарында өндіріс, бизнес, білім беру, денсаулық сақтау салаларының көрнекті өкілдері, әскери қызметшілер, құқық қорғау органдары қызметкерлері, спортшылар, соғыс және еңбек ардагерлері, мәдениет және ғылым қайраткерлері бар.
«Қазақстанның Еңбек Ері» атағы Қазақстан Республикасын экономикалық, әлеуметтік-гуманитарлық тұрғыдан дамыту жолындағы аса үздік жетістіктері үшін «Ұлттық нейрохирургия орталығы» АҚ басқарма төрағасы С.Қ.Ақшолақовқа және Қостанай облысының «Қарасу» СӨК» ЖШС бас директоры А.Ж.Тұрсыновқа берілді.
«Отан» орденімен – Астана қаласындағы «Стройконструкция» АҚ президенті В.Д.Буллер, І дәрежелі «Барыс» орденімен – Президент Әкімшілігінің басшысы Ә.Р.Жақсыбеков және Жоғарғы Соттың төрағасы Қ.Ә.Мәми, ІІ дәрежелі «Барыс» орденімен – «Ұлттық штаттық командалар және спорт резерві дирекциясы» РМҚК нұсқаушы-спортшысы З.Р.Габидуллина, «Қазақстан теміржолы» ҰК» АҚ президентінің кеңесшісі Ф.Х.Галимов, «Қазақстан Республикасы Ұлттық ғылым академиясы» РҚБ президенті М.Жұрынов, Ұлттық қауіпсіздік комитетінің төрағасы К.Қ.Мәсімов, Қазақстан Республикасының Ресей Федерациясындағы Төтенше және өкілетті елшісі М.М.Тәжин, Президент жанындағы Мемлекеттік басқару академиясының Мемлекеттік және жергілікті басқару институтының директоры З.Л.Федотова, ІІІ дәрежелі «Барыс» орденімен – журналист, қоғам қайраткері А.Бекбосын, Парламент Сенаты төрағасының орынбасары Б.Ә.Бекназаров, «Базис» холдинг компаниясы» ЖШС директорлар кеңесінің төрағасы А.Я.Белович, композитор А.Қоразбаев, Қаржы министрлігінің жауапты хатшысы Н.А.Коржова, «Нұр Отан» партиясы төрағасының бірінші орынбасары М.А.Құл-Мұхаммед, Оңтүстік Қазақстан облысы «САУТС ОЙЛ» ЖШС президенті С.Сейітжанов, Ақмола облысы «Агрофирма «TNK» ЖШС бас директоры Б.Т.Уәлиев, академик Т.Шарманов, «Қазақстан Халық Банкі» АҚ басқарма төрайымы Ү.Б.Шаяхметова және басқалар марапатталды.
Бір топ белгілі ғалымдар мен мәдениет, білім қайраткерлерінің, өндірістік сала өкілдерінің еңбегі «Парасат» орденімен атап өтілді, олардың арасында «Тұран» университетінің ректоры Р.Алшанов, актер Д.Ахимов, «Ұлттық өнер» ЖШС директоры Т.Н.Бурмистрова, «Қазақстан Алюминийі» АҚ президенті А.Есенжолов, жазушы Қ.Жиенбай, «Камерата Казахстана» классикалық музыка ансамблі» РМКК директоры Г.Мырзабекова, Маңғыстау облысы «Сенек» ЖШС директоры Қ.Наурызмағанбетов, «Еуразиялық құқық қорғау орталығы» ҚҚ президенті Е.Нұрғалиева, Солтүстік Қазақстан облысы «Тайынша-Астық» ЖШС бас директоры А.Б.Рафальский, Сәулетшілер одағының президенті А.Рүстембеков, М.Әуезов атындағы Қазақ мемлекеттік академиялық драма театрының әртістері Қ.Тастанбеков пен Т.Тасыбекова, ақын С.Тұрғынбекұлы бар.
ІІ дәрежелі «Достық» орденіне «Вайнах» Қарағанды облысының шешен-ингуш этномәдени бірлестігі» ҚБ төрағасы У.Джанаев, Астана қаласы «Жастар театры» МКҚК көркемдік жетекшісі Н.Жақыпбай, «Қазақстан Республикасының Ұлттық инженерлік академиясы» РҚБ президенті Б.Жұмағұлов, «Акушерлік, гинекология және перинатология ғылыми орталығы» РМК профессоры Н.Каюпова, «Мемлекеттік республикалық корей музыкалық комедия театры» РМҚК директоры Л.Ни, «С.Асфендияров атындағы Қазақ ұлттық медицина университеті» РМК профессоры К.Ормантаев, әнші Р.Рымбаева, жазушы Р.Сейсенбаев, Моңғолияның «Жерлестер» қазақ қоғамдық ұйымы төрағасының орынбасары С.Тәукейұлы және басқалар ие болды.
«Құрмет» орденімен марапатталғандар қатарында режиссер Р.Әбдірашов, «Л.Гумилев атындағы Еуразиялық ұлттық университеті» РМК профессоры Қ.Алпысбаев, жазушы Ж.Ахмадиев, Шығыс Қазақстан облысы Семей қаласы «№19 жалпы орта білім беру мектебі» ММ директоры Ә.Ахмерова, Алматы қаласы «Аймақтық диагностикалық орталық» РМК рентгенолог-дәрігері М.Байжанов, «Ертіс су жолдары кәсіпорны» РМҚК «Малайсары Тархан» кемесінің ауысым капитаны – механигі А.Н.Бедрин, «Ұлттық ғылыми кардиохирургия орталығы» АҚ басқармасы төрағасының орынбасары М.Бекбосынова, «Қазанғап атындағы Қызылорда музыкалық колледжі» МКҚК директоры К.Ботабаев, Алматы облысы «Дәулет Бекет» ЖШС бас директоры С.Дәулетов, Атырау облысы Елтай ауылдық округінің әкімі Е.Дүйшім, Батыс Қазақстан облысы «Киргенев» ШҚ басшысы Қ.Киргенев, Ақтөбе қаласы «Облыстық Достық Үйі» МКҚК «Достық сазы» халықтық фольклорлық ансамблінің көркемдік жетекшісі Б.Зейнелов, шахматшы Д.Сәдуақасова, Жамбыл облыстық ардагерлер кеңесінің төрағасы Е.Солтыбаев бар.
Өнеркәсіп, көлік, құрылыс, ауыл шаруашылығы және басқа материалдық өндіріс салаларының 72 жұмысшысы мен еңбеккері ІІІ дәрежелі «Еңбек Даңқы» орденінің иегерлері атанды.
«Қазақстанның еңбек сіңірген қайраткері» құрметті атағы ғылым, мәдениет және әлеуметтік саланың 53 көрнекті өкіліне берілді. Қазақстан Республикасының Құрмет грамотасымен 539 адам наградталды.
Әскери және қызметтік борышын үлгілі атқарғаны, заңдылық пен құқықтық тәртіпті қамтамасыз ету, елдің ұлттық қауіпсіздігі мен қорғаныс қабілетін нығайту кезінде көрсеткен ерлігі мен қажырлылығы үшін әскери қызметшілер мен құқық қорғау органдары өкілдерінің бір тобы І және ІІ дәрежелі «Даңқ» орденімен, І, ІІ және ІІІ дәрежелі «Айбын» ордендерімен, «Ерлігі үшін» және «Жауынгерлік ерлігі үшін» медальдарымен марапатталды.
Марапатталғандардың тізімі жергілікті баспасөзде жарияланады.








///Салтанатты қарсы алу рәсімінен кейін Қазақстан мен Түркия президенттері арасында келіссөз өтті.
Кездесуде мемлекеттер басшылары екі жақты ынтымақтастықтың және сауда-экономикалық қатынастарды нығайтудың өзекті мәселелерін талқылады.  
Сонымен қатар, Нұрсұлтан Назарбаев пен Режеп Тайип Ердоған халықаралық және өңірлік күн тәртібіндегі маңызды мәселелер жөнінде пікір алмасты.
 





///
	 

	Авторлар өз хатында Қазақстан Президентінің  «Қазақстан білім қоғам жолында» дәрісін тыңдағандығын және еліміздің болашағына қамқорлығы үшін айрықша алғыс білдіргендігін хабарлайды.

	«Сіз ұсынған және жариялаған Қазақстанды еңбек қоғамы, білім қоғамы жолына ілгерілету идеясы аумалы-төкпелі дәуірде білім алушы қазақстандық жас ұрпаққа,  тікелей бізге қатысты. Біз Сіздің баяндамаңызда қойылған ұлан-ғайыр міндеттерді шешуге қатысымыз бар екенін және оларды іске асыру үшін жауапты екенімізді сезінеміз» деп жазады хат иелері.

	Осыған байланысты студент жастар тек жақсы оқып қана қоймай, ғылыми зерттеулерге белсенді қатысуды, инновациялық технологияларды меңгеруді, тіл үйренуді және әлемдік білім кеңістігіне Қазақстанның интеграциялануына барлық күш-жігерлерін салуды маңызды деп санайды.

	«Біз еліміздің әрбір жастар өкілдерін интернационализм, патриотизм және толеранттылық идея негізінде жоғары интеллектуалды, мәдениетті және рухани-адамгершілікті тұлға ретінде қалыптасуға шақырамыз» делінген хатта. 
///
	 

	Сессия Мемлекет басшысы, Қазақстан халқы Ассамблеясының Төрағасы Нұрсұлтан Назарбаевтың төрағалығымен Бейбітшілік және келісім сарайында «Қазақстан – 2050 стратегиясы»: татулық, руханилық және келісім мәдениеті» атты күн тәртібімен өтті.

	Оның жұмысына Ассамблея мүшелері, Парламент депутаттары, Үкімет мүшелері, саяси партиялар, діни конфессиялар, дипломатиялық миссиялар басшылары, ғылыми және шығармашылық интеллигенция, бұқаралық ақпарат құралдары өкілдері, шетелдік қонақтар қатысты.

	Өз сөзінде Мемлекет басшысы қоғамымыздағы тұрақтылық пен бірлік «Қазақстан – 2050»  Стратегиясын іске асырудың аса маңызды факторы екенін атап өтті.

	Нұрсұлтан Назарбаев толеранттылық пен келісімнің қазақстандық үлгісін одан әрі дамыту жөнінде бірқатар қосымша шаралар қабылдау қажеттігін айтты.

	Қазақстан халқы Ассамблеясының және ел Конституциясының алдағы 20 жылдығына байланысты Мемлекет басшысы 2015 жылды «Ассамблея жылы» деп жариялады. Ол Үкіметке Ассамблеямен бірлесіп, тиісті Ұлттық Іс-шаралар жоспарын әзірлеуді, сондай-ақ Астана қаласында Қазақстан халқы форумын ұйымдастыруды тапсырды.

	Бұған қоса, Қазақстан Президенті 2015 жылды елордада «Астана – татулық пен келісім қаласы» атты ұранмен өткізіп, оған барлық республикалық этномәдени бірлестіктерді қатыстыру керектігін атап өтті.

	Мемлекет басшысы Алматыдағы Достық үйінің базасында Ассамблея қызметін қамтамасыз ететін мемлекеттік мекеме, сондай-ақ аймақтық кіші  ассамблеялар жұмысын қамтамасыз ететін өңірлік мекемелер құру мәселелерін пысықтауды тапсырды.

	Іс-шарада білім, медицина, шығармашылық, бизнес, өндіріс саласында еңбек ететін түрлі ұлт өкілдері мен мамандық иелері сөз сөйледі, олардың арасында шет мемлекеттер азаматтары да болды. Олар татулық пен келісімнің қазақстандық үлгісінің зор табысын атап өтіп, қазіргі қоғамдағы бірлік пен толеранттылықтың маңыздылығына тоқталды.

	Сессия барысында республикамыздың этномәдени бірлестіктер өкілдері А.Башмаков пен А.Смирнов Қазақстан халқы Ассамблеясы Төрағасының орынбасарлары болып тағайындалды. 

	Сонымен қатар Қазақстан Президенті Сочиде өткен XXII қысқы Олимпиадалық ойындардың қола жүлдегері Д.Тенге «Құрмет» орденін және Ассамблея мүшелеріне «Қазақстан халқы Ассамблеясының қоғамдық «Бірлік» алтын медалі» марапаттарын тапсырды.

	Ассамблеяның XXI сессиясының үндеуі қабылданды, ол жалпыұлттық бiрлiкті, тұрақтылықты нығайтуға, экстремизмге, надандыққа және зорлық-зомбылыққа бірлесе қарсы тұруға шақырады. Сондай-ақ, үндеуде Қазақстан Президентінің салиқалы, сындарлы және сарабдал саясаты, оны бүкілхалықтық қолдау, халқымыздың ұлы мақсаттардың – елдің өсіп-өркендеуі мен гүлденуінің жолында топтасуы ғана Отанымыздың кемел болашағын қамтамасыз етуге мүмкіндік беретініне деген нық сенім көрініс тапқан.

	Іс-шара соңында түрлі этномәдени бірлестіктер шығармашылық ұжымдарының, сондай-ақ қазақстандық белгілі өнер шеберлерінің қатысуымен салтанатты концерт өтті.

	Сөздің толық мәтінін мына жерден қараңыз.





///
	 

	Кездесу барысында экономиканың одан арғы дамуы, бюджеттік саясат және мемлекет қаражатын тиімді пайдалану мәселелері талқыланды.

	Е.Досаев Мемлекет басшысына министрліктің өткен жылғы қызметінің негізгі қорытындылары туралы баяндады және қазіргі кезеңдегі жұмысының басты бағыттарын таныстырды.

	Қазақстан Президенті қазіргі уақытта бюджеттік саясат мәселесі министрліктің құзыретіне берілгенін атап өтті.

	- Индустриялық-ииновациялық даму бағдарламасын, шағын және орта бизнеске қолдау көрсетуді ескере отырып, қандай жолмен тиімді бюджеттік жоспарлау мәселелеріне түзету енгізетініміз жөнінде нақты көзқарасымыз болуы керек. Министрлік – еліміздің экономикалық саясатын жоспарлайтын және үйлестіретін орталық орган, сондай-ақ ЭКСПО-2017 көрмесіне дайындық жасау және оны өткізу жөніндегі жұмысшы орган болып саналады. Міндет көп, бірақ осы жұмыстың бәрін дер кезінде жүзеге асыру қажет, - деп атап өтті Нұрсұлтан Назарбаев.

	Сондай-ақ, Мемлекет басшысы мемлекеттің шығысын орынды және тиімді жоспарлау қажеттігіне назар аударды.

	- Біз әсіресе, білім мен денсаулық салаларын дамытуға мол қаражат бөлудеміз. Атап айтқанда, мен қолданыстағы жағдайға бейім болуы үшін құрылыс нормалары мен ережелеріне өзгерістер енгізу жөнінде бұған дейін бірнеше рет айттым. Мемлекеттің ақшалай қаражатын орынсыз пайдалануды тоқтату қажет. Министрлік олардың тиімді қолданылуын үйлестіретін орган болуға тиіс. Мемлекеттің шығысы жылдан-жылға өспеуін қадағалаған жөн, - деді Мемлекет басшысы.         

	Министр бүгінде Мемлекет басшысы Қазақстан халқына Жолдауында және Үкіметтің кеңейтілген кеңісінде алға қойған міндеттерді іске асыруға арналған нақты жоспар жасалғанын атап өтті.

	- Біз бюджеттердің дамуын ұлғайтуды және мемлекеттік органдардың ағымдық шығысын азайтуды жоспарлап отырмыз. Мәселен, экономиканың тұрақты өсуі үшін бюджеттік даму үлесі кемінде 30-40 пайызды құрайды. Тек осындай жағдайда ғана біз орнықты экономикалық өсуді қамтамасыз ете аламыз, - деді Е.Досаев.

	Кездесу қорытындысы бойынша Қазақстан Президенті елдің экономикалық өсуін қамтамасыз ету жөнінде бірқатар нақты тапсырмалар берді.       
///Кездесу барысында Мемлекет басшысы компанияның Қазақстанда жұмыс жүргізу жөніндегі шешімін құптайтынын айтты.
– Сіздердің Қазақстанда, «Астана» халықаралық қаржы орталығында жұмыс істеу жөніндегі шешімдеріңізді қолдаймыз. Біз Конституцияға және еліміздің бірқатар заңына өзгерістер енгіздік. Онда ағылшын құқығы енгізілген және қатысушылардың барлығына жеңілдіктер қарастырылған. Жұмыс істейтіндер үшін барлық қолайлы жағдайды жасаймыз, – деді Қазақстан Президенті.
Нұрсұлтан Назарбаев «Nasdaq» компаниясының бұл шешімі оның серіктестері мен басқа да шетелдік компанияларды «Астана» халықаралық қаржы орталығымен ынтымақтастықты дамытуға жетелейтінін атап өтті.
А.Фридман Қазақстанның халықаралық қаржы орталығын құру жолында атқарған жұмыстарынан алған әсері жөнінде айтты.
– Біз «Астана» халықаралық қаржы орталығын дамыту жөніндегі жоспарларға өте тәнті болдық. Қаржы орталығының жұмысына қатысты барлық мәселенің жан-жақты қарастырылғанын атап өткіміз келеді. Бұл жұмыстың тыңғылықты атқарылғанына ризамыз, – деді «Nasdaq» компаниясының басшысы.
Сонымен қатар, А.Фридман «Астана» халықаралық қаржы орталығымен ынтымақтастастықты бастауға және Қазақстан биржасының жұмысына қажетті озық технологиялармен қамтамасыз етуге әзір екенін айтты.
Келіссөз барысында тараптар бірлесе жұмыс істеудің және Қазақстанда қолайлы инвестициялық ахуал қалыптастыру үшін ұзақ мерзімді байланыстарды орнатудың маңыздылығын атап өтті.
Соңында Мемлекет басшысы Нұрсұлтан Назарбаев А.Фридманды биылғы шілде айында болатын «Астана» халықаралық қаржы орталығының ресми түрде ашылу рәсіміне қатысуға шақырды.

///
	 

	Самат Сапарбекұлы Ескендіров Солтүстік Қазақстан облысының әкімі болып тағайындалсын.

	 

	 

	Қазақстан Республикасының 

	    Президенті                                                                                                 Н.Назарбаев

	 

	 

	Астана, Ақорда, 2013 жылғы 22 қаңтар

	                           № 484
///Қазақстан Президентінің Алматыдағы резиденциясында өткен кездесу барысында Бауыржан Байбек Мемлекет басшысына қаланың әлеуметтік-экономикалық дамуы жөнінде атқарылып жатқан жұмыстар туралы баяндады.
Нұрсұлтан Назарбаев Алматының республика экономикасында маңызды рөл атқаратынын атап өтіп, қаланың даму мәселелерін ұдайы назарда ұстайтынын айтты.
– Егер қала халқы 2 миллион адамнан асса, ол экономикалық тұрғыдан өзін-өзі толық қамтамасыз ете алады. Қаланың дамуы жаңа мүмкіндіктер туғызып, шағын және орта бизнестің ілгерілеуіне жол ашады. Мұндай қалалар шикізатсыз-ақ көркейіп, елімізді өркендетуге үлес қосады, – деді Елбасы.
Қазақстан Президенті Алматыны газбен қамту және оның экологиясын жақсарту мәселелеріне назар аударды.
– Бізге электр станциялары мен тұрғын үйлерді газбен қамту, қоғамдық және жеке автокөліктерді газбен жүргізуге көшіру бағытындағы жұмыстарды жалғастыру қажет. Келешекте біз Алматы мен Астанада тек электромобильмен жүретін жағдайға жетуіміз керек, – деді Мемлекет басшысы.
Алматы қаласының әкімі Елбасыға қаладағы автомобильдерге арналған үлкен айналма жол құрылысының басталғанын айтып, оған 1,5 миллиард АҚШ доллары көлемінде инвестиция тартылғанын мәлімдеді.
– Бұл жоба іске асырылған кезде қаладағы көлік кептелісін күніне 10 пайызға немесе 40-60 мың автомобильге азайтуға мүмкіндік береді. Ол қаланың экологиялық жағдайын жақсартып, Алматының көлік-логистика желісін «Батыс Еуропа – Батыс Қытай» жүйесіне қосатын болады, – деді Бауыржан Байбек.
Сонымен қатар кездесу барысында өнеркәсіп кәсіпорындарын қала сыртына көшіру мәселелері қарастырылып, азаматтардың әлеуметтік тұрғыдан осал топтарын тұрғын үймен қамтамасыз ету жөнінде Алматы қаласы әкімдігі атқарып жатқан шаралар талқыланды.
– Биыл 6 мыңға жуық жалдамалы пәтер, оның ішінде Атлеттер қалашығынан 1748 пәтер берілді. Осылайша, кезекте тұрған әрбір үшінші отбасы тұрғын үймен қамтамасыз етілді, – деді қала әкімі.
Кездесу соңында Нұрсұлтан Назарбаев Алматы қаласының одан әрі дамуына қатысты бірқатар нақты тапсырма берді.
***
Алматы экономикасының өсімі жыл қорытындысы бойынша 3 пайыздан жоғары болады деп болжанып отыр.
Өнеркәсіп, құрылыс, инвестиция көлемінің, шағын және орта бизнес субъектілері санының өсімі 3 пайыздан, пайдалануға берілген тұрғын үйлер 2 пайыздан асады. Шағын және орта бизнес субъектілері өндірген өнімнің көлемі 20,7 пайызға өсті.
Республикалық бюджетке өткен жылмен салыстырғанда 6 пайыздан астам (1,3 триллион теңге), жергілікті бюджетке 10 пайыздан астам (372 миллиард теңге) салық жиналды.
Бюджеттің 99,5 пайызы игеріліп, үнемделген қаражат 1,5 миллиард теңге болды.
Дағдарысқа қарсы үкіметтік бағдарламалар мен жергілікті шараларды іске асыру нәтижесінде 45 мыңға жуық жұмыс орны ашылды.
Қаланың автобус паркі 2017 жылы 30 пайызға жаңартылып, 500 жаңа автобус сатып алынды.
Сәулет, қала құрылысы және Алматы қаласының бас жоспарын әзірлеу мәселелері жөніндегі «АлматыБасЖоспары» ғылыми-зерттеу институты құрылды.
Үкіметпен бірлесе отырып, «Алатау» инновациялық технологиялар паркі арнайы экономикалық аймағын коммуналдық меншікке беру үдерісі басталды.
«Самұрық Қазына» ұлттық әл-ауқат қорымен бірлесе отырып, ЖЭО-2 нысанын газға көшіру мәселесі қарастырылуда.
Халықаралық әуежайды кеңейту және жаңғырту үшін 3В жаңа ұшу-қону жолағы салынып, VIP терминал салу мақсатымен ескі ғимараттар бұзылды, сондай-ақ жаңа ғимараттың эскизі әзірленуде.
Студенттер тұратын 93 жатақханаға жөндеу жұмыстары жүргізіліп, әлеуметтік-тұрмыстық жағдай жақсартылды. Бүгінде 2 мың орынға арналған 4 жатақхананың құрылысы аяқталуда.

///
	 

	Ғабидолла Рахметоллаұлы Әбдірахымов Қазақстан Республикасы Президентінің Әкімшілігі Басшысының орынбасары болып тағайындалсын.

	 

	Қазақстан Республикасының 

	 Президенті                                                                                                                            Н.Назарбаев

	 

	 

	Астана, Ақорда, 2013 жылғы 22 қаңтар

	                           № 485
///Кездесу барысында азаматтық авиацияны дамыту мәселелері, сондай-ақ «Эйр Астана» әуе компаниясының қазіргі ахуалы мен алдағы перспективалары талқыланды.
– «Эйр Астана» – біздің негізгі әуе тасымалдаушы компаниямыз. Біз оны Ричард Эванспен бірлесе құрдық. Осы жылдар ішінде көп жұмыс атқарылды. Бүгінде компания жақсы қырынан танылып, оң имидж қалыптастырды, – деді Нұрсұлтан Назарбаев.
Кездесуге қатысушылар Қазақстан Президентіне әлемдік әуе тасымалы нарығындағы соңғы үрдістер жөнінде айтты. Сонымен қатар, Нұрсұлтан Назарбаевқа ұшу қауіпсіздігін қамтамасыз етуге қатысты азаматтық авиацияны басқарудың британдық моделінің элементтерін енгізу мақсатымен атқарылып жатқан жұмыстар жөнінде баяндалды.    
Инвестициялар және даму министрінің мәліметіне сәйкес, 2018 жылы Қазақстанда 13 бағыт бойынша әуе рейстері ашылып, Астана қаласында «ашық аспан» пилоттық жобасы іске асырылды.
Кездесу соңында Мемлекет басшысы әуе тасымалы қызметінің халыққа қол жетімділігін арттырудың маңыздылығын атап өтіп, «Эйр Астана» компаниясының базасында төмендетілген тариф бойынша көлік қызметін көрсететін бюджеттік әуе компаниясын құруды тапсырды.


///
	 

	Кездесуде алда қол қойылатын Қазақстан мен Еуропалық одақтың арасындағы кеңейтілген серіктестік және ынтымақтастық туралы келісім аясындағы өзара іс-қимылдың кең ауқымды мәселелері талқыланды. Тараптар сондай-ақ халықаралық күн тәртібіндегі өзекті мәселелерге қатысты да сөз қозғады.

	Нұрсұлтан Назарбаев пен Ж.М.Баррозу бірлесе жұмыс жүргізген жылдары ынтымақтастықтың жоғары деңгейіне қол жеткізілгенін  атап өтті.

	Қазақстан Президенті Еуропалық Комиссия басшысына біздің еліміз бен Еуропалық одақ арасындағы өзара іс-қимылды дамытуға қосқан елеулі үлесі үшін алғыс айтып, оған табыс тіледі. 
///Кездесу барысында тараптар Қазақстанның «Шеврон» компаниясымен мұнай-газ саласындағы ынтымақтастығын одан әрі нығайту мәселелерін талқылады.
Мемлекет басшысы мұнай-газ саласына қатысты жобаларды бірлесе іске асырудың тиімділігін айтып, Джон Уотсонға осы жұмыстарды атқаруға қосқан үлесі үшін ризашылық білдірді.
– Қазақстан «Шеврон» компаниясымен ерекше қарым-қатынас орнатты. Біз ширек ғасырдан астам уақыттан бері бірге жұмыс жасап келеміз. Мен бірлесе атқарған жұмыстарыңыз үшін Сізге алғыс айтқым келеді. Біз сіздермен өзара тиімді ынтымақтастық орната білдік, – деді Қазақстан Президенті.
Джон Уотсон Қазақстан мен «Шеврон» компаниясының ынтымақтастық мәселелерін талқылап, оны әрі қарай дамытуға қатысты пікір алмасуға мүмкіндік туғызғаны үшін Нұрсұлтан Назарбаевқа алғыс айтты.
Кездесуде Джон Уотсон Мемлекет басшысына 2018 жылдың ақпан айынан бастап компанияның бас атқарушы директоры қызметін атқаратын Майкл Уиртті таныстырды.

///Мемлекеттер басшылары қазақ-қырғыз стратегиялық серіктестігі мен одақтастық қатынастардың қазіргі ахуалын және оны одан әрі нығайтудың перспективаларын талқылады. 
Әңгімелесу барысында Қазақстан Президентінің 2019 жылғы қарашада Қырғыз Республикасына жасаған мемлекеттік сапарының қорытындылары бойынша қол жеткізген уағдаластықтарды сапалы жүзеге асыру қажеттігі айтылды.
Тараптар кеден бекеттеріндегі жүк тасымалы рәсімдерін жеңілдету мақсатында цифрлық технология саласы бойынша ықпалдастық орнату мәселесін қарастырды.
Қырғыз Республикасының Президенті Сооронбай Жээнбеков Қасым-Жомарт Тоқаевқа Қазақстанның Ухань (ҚХР) қаласынан қырғыз азаматтарын эвакуациялауға көрсеткен көмегі үшін алғыс білдірді.  
Телефон арқылы сөйлесуге қырғыз тарапы бастамашы болды.
 
///Форум жұмысына Қазақстан Республикасы Парламенті Мәжілісінің депутаты М.Қазбекова, Ауғанстан Парламентінің депутаты Ш.Баракзай, БҰҰ Даму бағдарламасының әкімшісі Х.Кларк, Нобельдік бейбітшілік сыйлығының 2011 жылғы лауреаты Т.Карман, сондай-ақ таяу және алыс шет елдердің саяси, экономикалық, бизнес-топтары өкілдері қатысты.
Форумды ашқан Г.Әбдіқалықова гендерлік теңдікті ілгерлетудегі және әйелдердің іскерлік белсенділігін арттырудағы еліміздің жетістіктерін атап өтті. Мемлекеттік хатшы институционалдық тәсілдерді жетілдірудің, әйелдер кәсіпкерлігін одан әрі дамытуға  инвестициялар мен инновациялар тартудың және әйелдерді оқыту мен олардың біліктілігін арттырудың заманауи инфрақұрылымын жасау қажеттілігіне назар аударды.
Г.Әбдіқалықова қазіргі кезеңде инфрақұрылымдық дамудың 2015-2019 жылдарға арналған «Нұрлы жол» мемлекеттік бағдарламасындағы жобаларды іске асыру ісіне әйелдердің көбірек тартылуын қамтамасыз ету маңызды екенін айтты. 
Сонымен бірге, форумда әлемдік жаңа трендтер жағдайында әйелдердің экономикалық белсенділігін одан әрі арттыруға қатысты сын-қатерлер мен мүмкіндіктер талқыланды.
Форумды Қазақстанның іскер әйелдер қауымдастығы «Нұрлы жол – болашаққа бастар жол» жолдауын іске асыру аясында ұйымдастырды. Форум жұмысының қорытындысы бойынша әйелдердің экономикалық мүмкіндіктерін арттыру, әйелдер арасындағы жұмыссыздық деңгейін төмендету, әйелдердің көшбасшылық әлеуетін арттыру, сондай-ақ Қазақстанда шағын және орта бизнесті қолдау жөнінде ұсынымдар әзірленді.
 
///Мемлекет басшысы Қазақстан халқының және жеке өзінің атынан Халтмаагийн Баттулганы президенттік сайлаудағы жеңісімен құттықтап, Қазақстанның барлық бағыт бойынша ынтымақтастықты дамытуға дайын екенін айтты.
–  Биыл Қазақстан Республикасы мен Монғолия арасындағы достық қарым-қатынастар мен ынтымақтастық жөніндегі шартқа қол қойылғанына 25 жыл толады. Бұл құжат көп ғасырлық достық және тату көршілік дәстүрі бар елдеріміз арасындағы ынтымақтастықты дәйекті дамыту жолында маңызды рөл атқарады, – деді Қазақстан Президенті.
Халтмаагийн Баттулга өзінің Монғолия Президенті болып сайлануымен және туған күнімен құттықтағаны үшін Нұрсұлтан Назарбаевқа ризашылық білдірді.
– Мен Сіздің жұмысыңызды мұқият бақылап отырамын және жаңа елорда – Астана қаласын салғаныңызды білемін. Мен Монғолияның құрылыс министрі болған кезде де Қазақстан тәжірибесін көп зерттедім. Біз де еліміздің астанасы – Ұлан-Батор қаласының төңірегінде Майтар қаласын салу мүмкіндігін қарастырып жатырмыз, – деді Монғолия Президенті. 
Соңында Мемлекет басшысы, ең алдымен, екі ел арасындағы ынтымақтастықты жаңа деңгейге көтеру қажеттігіне тоқталып, Монғолияның Шанхай ынтымақтастық ұйымының жұмысына атсалысуға деген ұмтылысын Қазақстанның қолдайтынын айтты.


///Мәскеуге жұмыс сапарымен барған Қазақстан Президенті Қасым-Жомарт Тоқаев Ресей Президенті Владимир Путинмен келіссөз жүргізді.
Мемлекеттер басшылары екіжақты қатынастардың перспективаларын және аймақтық деңгейдегі ықпалдастықтың өзекті мәселелерін талқылады.
Қазақстан Президенті Мәскеуге сапармен келуге шақырғаны және дәстүрлі түрде қонақжайлық көрсеткені үшін Ресей көшбасшысына ризашылығын білдірді.
– Владимир Владимирович, ең алдымен, Мәскеуге сапармен келуге шақырғаныңыз үшін алғыс айтамын. Шын мәнінде, бұл Жаңа жылдан кейінгі, өкінішке қарай, елімізде болған қаңтардағы қайғылы оқиғалардан кейінгі алғашқы сапарым. Бұл еліміздің конституциялық құрылысына нұқсан келтіріп, мемлекеттік төңкеріс жасау мақсатымен Қазақстанға шабуыл жасаған халықаралық лаңкестер мен бұзақылардың мұқият дайындаған операциясы болды. Қазір тергеп-тексеру жұмыстары жүргізіліп жатыр. Алғашқы нәтижелері де бар. Өкінішке қарай, құрбан болғандардың саны өте көп. Бұл менің де жаныма батады. Қаза болғандардың жақындары мен туыстарына көңіл айттым. Әрбір жағдай жіті тексеріледі. Кінәлілер анықталып, жауапқа тартылады. Елімізге бітімгерлік күштерін жіберу жөніндегі Қазақстанның үндеуіне жылы әрі іскерлікпен қарағаныңыз үшін Сізге тағы да ризашылығымды білдіремін. Бітімгерлік контингент стратегиялық нысандарды күзету тұрғысынан өте маңызды рөл атқарды, – деді Қасым-Жомарт Тоқаев.

Владимир Путин қаңтардағы қайғылы оқиғаларға қатысты өзінің пікірін білдірді.
– Қазақстанды ел ішіндегі күрделі жағдайды пайдаланған қандай да бір халықаралық бүлікшілердің құрбаны болды десек, артық айтқандық емес. Ресей Ұжымдық қауіпсіздік туралы шарт ұйымына мүше мемлекеттің бірі ретінде Шарттың 4-бабына сәйкес Қазақстанға көмек қолын созды. Дегенмен, Қазақстан басшылығы негізгі рөл атқарды, сондай-ақ өздерінің ісіне, антына және халқына адал құқық қорғау органдары мен қарулы күштер өздеріне жүктелген міндетті орындады. Осы оқиғалар кезінде қираған нысандарды қалпына келтіру үшін көп күш жұмсау қажет екенін де білемін. Бірақ Қазақстан Сіздің табандылығыңыздың арқасында нық тұр және Сіздің басшылығыңызбен белсенді дамуда, – деді Ресей Президенті.
Президенттер екі ел арасындағы жан-жақты байланыстардың табысты дамуын жоғары бағалап, саяси, экономикалық, сауда, инвестициялық және мәдени-гуманитарлық қарым-қатынастарды тереңдетуге екі тараптың да мүдделі екенін айтты.
– Алдағы келіссөз барысында Қазақстанның және екі елдің де стратегиялық мүдделерін қамтитын бірқатар өзекті мәселе бойынша пікір алмасуды жоспарлап отырмыз. Маңызды келісімге қол қойылды. Жалпы, саяси ерік-жігер бар, өзара стратегиялық, одақтастық қарым-қатынастар бойынша нақты нәтижеге қол жеткіземіз деп ойлаймын. Бұдан бұрын да Қазақстан мен Ресейдің Құдай қосқан көрші екенін айтқанбыз. Әлемдегі ең ұзын құрлықтық шекара да бізге тиесілі. Елдеріміз арасында достық пен ынтымақтастықтан басқа қарым-қатынас болуы мүмкін емес, – деді Қазақстан Президенті.
Ресей басшысы екі ел арасындағы экономикалық ықпалдастықты арттыруға ниетті екенін мәлімдеді.
– Ресей Қазақстанның ірі сауда-экономикалық серіктесі екеніне қуаныштымын. Халықаралық алаңдарда да тығыз ынтымақтастық орнатқанбыз, бұрынғы Кеңестік кеңістіктен тыс ірі халықаралық ұйымдарда да ықпалдастығымыз бар. Биыл дипломатиялық қатынастарды орнатқанымызға – 30 жыл. Бірқатар көлемді іс-шара өткізу көзделіп отыр. Олар біздің іскерлік, гуманитарлық байланыстарымызға пайдалы болатынына сенімдімін. Ғарыш, энергетика, машина жасау салаларындағы ірі жобалар бойынша бірлесіп атқаратын жұмыс көп, – деді Владимир Путин.
Қазақстан мен Ресей басшыларының кездесуі барысында білім беру саласындағы ынтымақтастыққа баса мән берілді. Инженерлік-техникалық саладағы жоғары білікті мамандардың тапшылығына байланысты Қазақстанда Ресейдің жетекші жоғары оқу орындарының филиалдарын ашу және «Болашақ» бағдарламасы аясында Ресейде мамандар әзірлеу жөнінде уағдаластыққа қол жеткізілді.
Келіссөз қорытындысы бойынша білім беру, теміржол, цифрландыру, ғарышты игеру және атом энергетикасы салалары бойынша мамандар даярлауға қатысты бірқатар құжатқа қол қойылды.
 
Қол қойылған құжаттар тізімі:
1.  Қазақстан Республикасы Цифрлық даму, инновациялар және аэроғарыш өнеркәсібі министрлігі мен Ресей Федерациясы Цифрлық даму, байланыс және бұқаралық коммуникациялар министрлігі арасындағы цифрландыру саласындағы тәжірибе алмасу жөніндегі өзара түсіністік туралы меморандум.
2.  Қазақстан Республикасы Цифрлық даму, инновациялар және аэроғарыш өнеркәсібі министрлігі мен «Роскосмос» ғарыш қызметі мемлекеттік корпорациясы арасындағы Жерді қашықтан зондтау ғарыш аппараттарының деректерімен алмасу жөніндегі өзара түсіністік туралы меморандум.
3.  Қазақстан Республикасы Энергетика министрлігі мен «Росатом» атом энергиясы мемлекеттік корпорациясы (Ресей Федерациясы) арасындағы Қазақстан Республикасының атом энергиясын бейбіт мақсатта пайдалану саласындағы қадрларды даярлау жөніндегі өзара түсіністік туралы меморандум.
4.  Қазақстан Республикасы Білім және ғылым министрлігі мен Ресей Федерациясы Ғылым және жоғары білім министрлігі арасындағы өзара түсіністік туралы меморандум.
5.  «Қазақстан темір жолы» ҰК» АҚ және «Трансмашхолдинг» АҚ арасындағы өзара ынтымақтастық туралы келісім.
6.  «Халықаралық бағдарламалар орталығы» акционерлік қоғамы (Қазақстан Республикасы) мен «Н.Э.Бауман атындағы Мәскеу мемлекеттік техникалық университеті» федералдық мемлекеттік автономды жоғары оқу орны арасындағы өзара түсіністік туралы меморандум.
7.  «Халықаралық бағдарламалар орталығы» акционерлік қоғамы (Қазақстан Республикасы) мен «МИСиС» Ұлттық технологиялық зерттеу университеті» федералдық мемлекеттік автономды жоғары білім беру мекемесі (Ресей Федерациясы) арасындағы өзара түсіністік туралы меморандум.
8.  «Халықаралық бағдарламалар орталығы» акционерлік қоғамы (Қазақстан Республикасы) мен «МИФИ» ұлттық ядролық зерттеу  университеті» федералдық мемлекеттік автономды жоғары білім беру мекемесі арасындағы өзара түсіністік туралы мемарандум.
9.  «Халықаралық бағдарламалар орталығы» акционерлік қоғамы (Қазақстан Республикасы) мен «Мәскеу физико-техникалық иниституты» федералдық мемлекеттік автономды жоғары білім беру мекемесі арасындағы өзара түсіністік туралы меморандум.
10.  «Халықаралық бағдарламалар орталығы» акционерлік қоғамы (Қазақстан Республикасы) мен «И.М.Губкин атындағы Ресей Мемлекеттік мұнай және газ университеті (Ұлттық зерттеу университеті)» федералдық мемлекеттік автономды жоғары білім беру мекемесі арасындағы өзара түсіністік туралы меморандум.
11.  «Халықаралық бағдарламалар орталығы» акционерлік қоғамы (Қазақстан Республикасы) мен «Нақты механика мен оптика институты» ұлттық зерттеу университеті»  федералдық мемлекеттік автономды жоғары білім беру мекемесі арасындағы өзара түсіністік туралы меморандум.
 
/// 
Кездесу барысында екі елдің ынтымақтастығын нығайту перспективалары, сондай-ақ Қазақстан мен Еуропалық одақ арасындағы қарым-қатынастарды ЕО-ға Люксембургтің алдағы төрағалығы аясында тереңдету мәселелері қаралды.
Мемлекет басшысы біздің еліміз былтыр Қазақстан мен ЕО-ның кеңейтілген серіктестігі мен ынтымақтастығы туралы келісім жобасы жөніндегі келіссөздерді аяқтау туралы құжатқа қол қойғанын еске салды.
– Сіздердің төрағалық еткен кезеңде осы үдерістер аяқталады деп үміттенемін. Елдеріміздің достық қатынастарын ескере отырып, Еуропалық одақпен өзара ықпалдастық кезінде виза режимін жеңілдетуді, авиация саласындағы шектеулерді алып тастауды қамтитын бірқатар мәселелерді шешу ісінде Сіздің қолдауыңызға сүйенеміз, – деді Нұрсұлтан Назарбаев.
Тараптар Қазақстан мен Люксембург арасындағы ынтымақтастықты әрі қарай тереңдетудің маңыздылығын атап өтті. 


///Нұрсұлтан Назарбаев рақымшылық жасау мемлекеттің ізгі ниетінің көрінісі  болып саналатынын айтты.
– Отандастарымызға қатысты жасалған осынау кешірім мен мейірім және үміт актісі қоғамды сауықтыруға мүмкіндік береді. Рақымшылық жасау шарасы әлеуметтік тұрғыдан осал адамдарды, атап айтқанда, кәмелетке толмағандарды, жүкті және балалары бар әйелдерді, мүгедектер мен қарттарды қамтиды, – деді Қазақстан Президенті.
Мемлекет басшысы елімізде Тәуелсіздік жылдарында 8 рет рақымшылық жасалғанын айтты.
– Рақымшылық 28 мыңға жуық азаматқа жасалады деп жоспарланып отыр. Бұл – ел Тәуелсіздігінің мерейтойы қарсаңындағы маңызды адамгершілік акциясы, – деді Елбасы.
Нұрсұлтан Назарбаев түзеу мекемелерінен 1500 адам босатылып, соның 80%-ы пробация қызметінің бақылауында болатынын атап өтті.
– Бұлардың бәрі – өз азаматтарымыз. Олардың түзу жолға түсіп, қоғамнан орнын табуына мүмкіндік беру керек. Бәріміз оларға көмек көрсетуіміз қажет. Кешірім жасалғандар енді заңсыздыққа жол бермейді деп үміттенемін, – деді Қазақстан Президенті.
Сондай-ақ, Мемлекет басшысы Тәуелсіздік жылдарында республикамызда заңнаманы ізгілендіру жолында ауқымды жұмыс атқарылғанын айтты.

///Жиын барысында Мемлекет басшысы және ресми делегация мүшелері жаңа жағдайға байланысты келешекте атқарылатын өзара іс-қимыл мәселелерін талқылап, халықаралық және өңірлік күн тәртібіндегі өзекті мәселелер жөнінде  пікір алмасты.
Қазақстан Президенті Қытай Халық Республикасының Төрағасы Си Цзиньпинге дәстүрлі қонақжайлық көрсеткені үшін және Кеңес отырысын өткізуге жақсы жағдай жасағаны үшін алғыс айтып, саммит жұмысына толық құқылы мүше ретінде бірінші рет қатысып отырған Үндістан мен Пәкістан тараптарына ілтипат білдірді.
– Үндістан мен Пәкістан Астана саммиті барысында ұйымға мүше болғаннан кейін, Шанхай ынтымақтастық ұйымы өңірлік және халықаралық саясаттың ықпалды қатысушысы ретінде өзінің рөлін едәуір нығайтты, – деді Нұрсұлтан Назарбаев.  
Қазақстан Президенті Ұйымның бүкіл кеңістігінде саяси диалог пен сенімді нығайтудың, қауіпсіздік пен дамуды қамтамасыз етудің кепілі саналатын Шанхай ынтымақтастық ұйымына мүше мемлекеттердің ұзақ мерзімге арналған тату көршілік, достық және ынтымақтастық жөніндегі шартын дәйекті жүзеге асырудың маңызды екенін айтты.  
– Елдеріміздің үш миллиардтық адами әлеуетінің жиынтық күшін Шанхай ынтымақтастық ұйымының экономикалық ынтымақтастығын жандандыру үшін пайдалану керек. Елдеріміз арасындағы сауда-инвестициялық жобаларды жүзеге асыруды екі жақты деңгейден көп жақты деңгейге көшіруді қамтамасыз ету маңызды болып саналады. Біз Ұйым аясында жобаларды қаржыландырудың бірлескен тетіктерін қалыптастыруға және технологиялық ресурстарды жұмылдыруға шақырамыз, – деді Нұрсұлтан Назарбаев.
Мемлекет басшысы бірлескен заманауи өндірісті дамыту үшін және электронды сауданы кеңейту үшін ортақ платформа құру мақсатымен цифрландыру және жаңа технологиялар саласында тәжірибе алмасу жөніндегі алаң қалыптастыру идеясын талқылауға ұсынды.
Қазақстан Президенті сапалы экономикалық өсім үшін инфрақұрылымдық «мегажобаларды» жүзеге асыруды ұсынды. Бұл жобалар мультьпликативтік әсердің қуаттылығын қамтамасыз етуге және Шанхай ынтымақтастық ұйымына мүше мемлекеттердің ғылыми, қаржылық және адами әлеуетін жұмылдыруға мүмкіндік беруге тиіс. 
– «Бейжің-Астана-Мәскеу-Берлин» бағыты бойынша Еуразия жоғары жылдамдықпен жүретін темір жол магистралін жүзеге асыру осындай жоба бола алады. Бұл жобалардың іске асуы Шанхай ынтымақтастық ұйымы – Еуразиялық экономикалық одақ ықпалдастығының перспективалық форматын, ал болашақта Еуропа одағымен де ынтымақтастықты қамтиды деп үміттенеміз, – деді Нұрсұлтан Назарбаев.
Сонымен қатар Қазақстан Президенті әлемдегі жетекші қаржы орталықтарының үздік моделдерін негізге алған «Астана» халықаралық қаржы орталығы өз жұмысын бастағанын және оның Қазақстанның экономикасы мен Шанхай ынтымақтастық ұйымына қарасты барлық елдердің қаржы жүйесінің дамуына оң әсер ететінін атап өтті.
Мемлекет басшысы Шанхай ынтымақтастық ұйымы елдерінің мәдени-гуманитарлық және ғылыми ықпалдастығы аясында былтыр Бейжіңде өзі айтқан Жібек жолы халықаралық ғылым академиясы бастамасын жүзеге асыру мәселесіне ерекше тоқталды.
– Бүгінде шамамен 30 елдің ғылыми мекемелерінің өкілдері осы Академияны құру жөніндегі құрылтайшылық құжатқа қол қойды және «Бір белдеу, бір жол» жобасына ғылыми-сарапшылық қолдау жасауға дайын, – деді Қазақстан Президенті.
Нұрсұлтан Назарбаев Қазақстанның конфессияаралық келісім саласындағы мол тәжірибесіне және оның мәдениеттер мен өркениеттер диалогын дамытуға қосқан үлесіне тоқталып, Астанада Әлемдік және дәстүрлі діндер көшбасшыларының съезі өткізіліп келе жатқанын айтты және жиынға қатысып отырған елдердің өкілдерін биылғы 10-11 қазанда «Діни көшбасшылар қауіпсіз әлем үшін» ұранымен өтетін VI съезд жұмысына қатысуға шақырды.  
Нұрсұлтан Назарбаев Қазақстанның әрдайым жаһандық және өңірлік тұрақтылықты қамтамасыз етуге күш салып келе жатқанына басқосуға қатысушылардың назарын аударды.
–  Қазақстан Ауғанстанның экономикалық тұрғыдан орнықты және қауіпсіз дамуын қолдайды. Осыған орай біз көп жылдан бері Кабулға қаржылай көмек беріп келеміз, – деді Мемлекет басшысы.
Қазақстан Президенті Сириядағы дағдарысты реттеу жөніндегі Астана процесі қысқа мерзім ішінде осы елде бейбітшілікке қол жеткізу жолындағы тиімді тетік ретінде танылғанын айтты.  
– Қазақстан Корей түбегінің ядросыз мәртебесіне тек бейбіт жолмен қол жеткізуді жақтайды. Сонымен қатар, Иранның ядролық бағдарламасы бойынша келісім жасауды дәйекті түрде қолдап, өз үлесін қосып келеді. Біз Іс-қимылдардың бәрін қамтитын бірлескен жоспардың сақталуын және оның одан әрі мүлтіксіз орындалуын жақтаймыз, – деді Нұрсұлтан Назарбаев.
Соңында Мемлекет басшысы Қытай Халық Республикасының Төрағасы Си Цзиньпинге тиімді әрі табысты төрағалық еткені үшін алғыс айтып, Қырғызстанның да  осылайша жемісті жұмыс жүргізуіне тілектестік білдірді.
– Ұйымның табысты болуы көбіне біздің үйлесімді әрекеттерімізге, әлемдік және өңірлік күн тәртібіндегі өзекті мәселелерді шешуге қатысты ұстанымдарымыздың біркелкілігіне байланысты. Сол арқылы біз қазіргі заманда туындап жатқан кез келген сын-тегеуріндер мен қауіп-қатерлерге дер кезінде жауап беруге кепілдік бере алатынымызға сенімдімін, – деді Қазақстан Президенті.
Отырыста, сондай-ақ, Шанхай ынтымақтастық ұйымына мүше мемлекеттердің басшылары – Қытай Халық Республикасының Төрағасы Си Цзиньпин, Үндістан Премьер-Министрі Н.Моди, Қырғыз Республикасының Президенті С.Ш.Жээнбеков, Пәкістан Президенті М.Хусейн, Ресей Федерациясының Президенті В.В.Путин, Тәжікстан Республикасының Президенті Э.Ш.Рахмон, Өзбекстан Республикасының Президенті Ш.М.Мирзиеев, Шанхай ынтымақтастық ұйымы жанындағы бақылаушы мемлекеттер делегацияларының басшылары – Ауғанстан Ислам Республикасының Президенті М.А.Ғани, Беларусь Республикасының Президенті А.Г.Лукашенко, Иран Ислам Республикасының Президенті Х.Рухани, Монғолия Президенті Х.Баттулга және Шанхай ынтымақтастық ұйымының тұрақты органдарының басшылары – Шанхай ынтымақтастық ұйымының Бас хатшысы Р.К.Алимов, Шанхай ынтымақтастық ұйымы Өңірлік антитеррорлық құрылымы атқару комитетінің директоры Е.С.Сысоев, сондай-ақ, Біріккен Ұлттар Ұйымы Бас хатшысының бірінші орынбасары А.Мохаммад сөз сөйледі.
***
Шанхай ынтымақтастық ұйымына мүше мемлекеттер басшылары отырысының қорытындысы бойынша мынадай құжаттар қабылданды:
 
Шанхай ынтымақтастық ұйымына мүше мемлекеттер басшылары кеңесінің отырысында мемлекеттер басшылары алдында қол қойылған құжаттар:







/// 
Қазақстан Президенті халық саны жөнінен алдыңғы қатардағы өңірдің бірі  саналатын Оңтүстік Қазақстан облысының дамуына мемлекеттің зор көңіл бөліп отырғанын атап өтті.
– Біз Шымкенттің миллионнан асатын тұрғыны бар қалаға айналуы үшін қажетті күш-жігер жұмсап отырмыз. Қала өсіп, мұнда жаңа орталық салынуда. Өңірдің инфрақұрылымы жақсарып келеді. Облыс арқылы  автомобиль жолдары мен теміржол магистральдері, газ құбырлары өтіп жатыр. Бұл жайт бизнестің өркендеуіне, жалпы бүкіл халықтың әл-ауқатының артуына септігін тигізеді, – деді Нұрсұлтан Назарбаев.
Сондай-ақ Мемлекет басшысы ауыл шаруашылығы кешенін басым дамыту ісіне назар аударды.
– Облыстың көкөніс пен жеміс-жидек өндіретін нағыз «фабрикаға» айналуға барлық мүмкіндігі бар. Бұған айтарлықтай қаражат бөлініп жатыр, қазірдің өзінде оның нәтижесі көрінуде. Біз заманауи технологиялар енгізіліп жатқанын көріп отырмыз, соның есебінен өндіріс ұлғаюда. Мәселен, бес жыл ішінде ауыл шаруашылығы өнімдерін шығару мөлшері 2,5 есе өсті, соның нәтижесінде оның бір бөлігін облыс экспортқа жібере бастады. Бұдан бөлек, мал шаруашылығы қарқынды дамуда. Осы жұмыстың барлығы жалғасатын болады, – деді Қазақстан Президенті.
Нұрсұлтан Назарбаев биыл еліміз халық бірлігінің, өзара түсіністігі мен толеранттылығының нығаюына септігін тигізетін бірқатар маңызды тарихи оқиғаларды атап өтетіне тоқталды.
Соңында Мемлекет басшысы облыс тұрғындарына бақ-береке және табыс тіледі. 
///
	 

	Қабылдау барысында екі ел арасындағы ынтымақтастықты дамыту мәселелері талқыланды.
///
	 

	Кездесу барысында Е.Ыдырысов Қазақстан Президентін 2012 жылы сыртқы саясат саласында атқарылған жұмыстың негізгі қорытындылары, сондай-ақ, ведомствоның ағымдағы қызметі және министрліктің алдына қойылған алдағы кезеңге арналған міндеттерді іске асыру барысы жөнінде хабардар етті.

	Кездесуде Қазақстанның сыртқы саясаты келешекте де көршілес елдермен екіжақты қатынастарды нығайту ісімен геосаяси үйлесімде болатыны атап өтілді. Сондай-ақ, сыртқы саяси бағыттың негізгі басымдықтарының бірі еуразиялық интеграция болып саналады.

	Мемлекет басшысы Қазақстанға шетел инвестициясын тартуға және еліміздің сыртқы саясатының экономикалық аспектісін күшейтуге көмектесу қажеттігін атап өтті.

	Е.Ыдырысов министрліктің қызметі «Қазақстан-2050» Стратегиясында алға қойылған халықаралық қатынастар саласындағы міндеттерді орындауға және ЭКСПО-2017 көрмесін табысты өткізуге бағытталатынына тоқталды.

	Кездесу қорытындысы бойынша Мемлекет басшысы республиканың сыртқы саяси бағымдықтарын жүзеге асыру жөнінде бірқатар нақты тапсырмалар берді.          
///Қазақстан Республикасының Тұңғыш Президент күнін және Қазақстан Республикасының Тәуелсіздік күнін мерекелеуге орай Нұрсұлтан Назарбаевтың атына шет мемлекеттер басшыларынан, халықаралық ұйымдардан, шетелдік және Қазақстанның мемлекеттік, қоғамдық және іскерлік ұйымдарының жетекшілерінен, зиялы қауым өкілдерінен, сондай-ақ Қазақстан азаматтарынан көптеген хаттар келіп түсті.
Мемлекет басшының атына Ресей Президенті Владимир Путин, Қытай Халық Республикасының Төрағасы Си Цзиньпин, Америка Құрама Штаттарының Президенті Дональд Трамп, Түркия Президенті Режеп Тайип Ердоған, Германия Президенті Франк-Вальтер Штайнмайер, Франция Президенті Эмманюэль Макрон, Өзбекстан Президенті Шавкат Мирзиёев, Қырғызстан Президенті Сооронбай Жээнбеков, Тәжікстан Президенті Эмомали Рахмон, Түрікменстан Президенті Гурбангулы Бердымұхамедов, Беларусь Президенті Александр Лукашенко, Әзербайжан Президенті Ильхам Әлиев, Армения Президенті Серж Саргсян, Украина Президенті Петр Порошенко, Грузия Президенті Георгий Маргвелашвили, Молдова Президенті Игорь Додон, Иран Президенті Хасан Рухани, Үндістан Президенті Рам Натх Ковинд, Пәкістан Президенті Мамнун Хусейн, Индонезия Президенті Джоко Видодо, Біріккен Араб Әмірліктері Президенті Халифа бен Заид Әл Нахаян, Австрия Президенті Александр Ван дер Беллен, Италия Президенті Серджо Маттарелла, Польша Президенті Анджей Дуда, Швейцария Президенті Дорис Лёйтхард, Венгрия Президенті Янош Адер, Сербия Президенті Александр Вучич, Словакия Президенті Андрей Киска, Хорватия Президенті Колинда Грабар-Китарович, Финляндия Президенті Саули Ниинистё, Грекия Президенті Прокопис Павлопулос, Болгария Президенті Румен Радев, Сингапур Президенті Халима Якоб, Мексика Президенті Энрике Пенья Ньето, Моңғолия Президенті Халтмаагийн Баттулга, Куба Республикасы Мемлекеттік кеңесінің және Министрлер кеңесінің төрағасы Рауль Кастро Рус, Бельгия Королі Филипп, Испания Королі VI Фелипе, Нидерланд Королі Виллем-Александр, Жапония Императоры Акихито, Швеция Королі Карл XVI Густав, Сауд Арабиясының Королі Салман бен Абдуләзиз Әл Сауд, Марокко Королі VI Мұхаммед, Бруней сұлтаны Хаджи Хассанал Болкиах, Біріккен Араб Әмірліктерінің вице-президенті, Премьер-Министрі, Дубай әмірлігінің билеушісі шейх Мұхаммед бен Рашид Әл Мактум, Әбу-Дабидің мұрагер ханзадасы, Біріккен Араб Әмірліктері Қарулы күштерінің Жоғарғы бас қолбасшысының орынбасары шейх Мұхаммед бен Заид Әл Нахаян; Сауд Арабиясы Корольдігі Министрлер кеңесі төрағасының орынбасары, қорғаныс министрі, мұрагер ханзада Мұхаммед бен Салман бен Абдуләзиз Әл Сауд, Австралияның генерал-губернаторы Питер Косгроув және Канаданың генерал-губернаторы Жули Пайетт құттықтау хаттарын жолдады.
Шетел мемлекеттері мен үкіметтері басшыларының құттықтау жеделхаттарында Қазақстан Республикасының қарқынды дамып келе жатқаны атап өтіліп, ел Президенті Нұрсұлтан Назарбаевтың тәуелсіз Қазақстанның қалыптасуындағы, елдің халықаралық аренадағы беделін бекітудегі рөлі айрықша көрсетілген.
Нұрсұлтан Назарбаевтың бейбітшілік пен тұрақтылықты сақтаудағы, сондай-ақ ынтымақтастықты мемлекетаралық деңгейде жолға қойып, дамыту үшін қолайлы жағдайлар жасаған үлесіне халықаралық ұйымдардың басшылары мен өкілдерінің хаттары мен жеделхаттарында жоғары баға берілген. Солардың қатарында БҰҰ Бас хатшысы А.Гутерриштің, ҰҚШҰ Бас хатшысы Ю.Хачатуровтың, ШЫҰ Бас хатшысы Р.Алимовтың, Түркі тілдес мемлекеттердің ынтымақтастық кеңесінің Бас хатшысы Р.Гасановтың, Түрік мәдениеті халықаралық ұйымының Бас хатшысы Д.Қасейіновтің, Жалпыға ортақ кәсіподақтар конфедерациясының Бас хатшысы В.Щербаковтың, ТМД Атқарушы комитетінің төрағасы – Атқарушы хатшысы С.Лебедевтің, Мемлекетаралық авиация комитетінің төрағасы Т.Анодинаның, Парламентаралық ассамблеялар кеңесінің Бас хатшысы лауазымын уақытша атқарушы С.Антуфьевтің құттықтау хаттары бар.
Құттықтау хаттары мен жеделхаттары шетелдік және отандық өндірістік ұжымдардан да келіп түсті. Атап айтқанда, «Теңізшевройл» ЖШС басшылары Т.Этчинсон мен М.Мұқашевтан, «Эни» компаниясының бас атқарушы директоры К.Дискальциден, «Шеврон» корпорациясының еуразиялық бөлімшесінің басқарушы директоры Т.Миллерден, Еуразиялық топ басшылары А.Машкевичтен, П.Шодиевтен және А.Ибрагимовтан, «Астана ӘӘК» басқарма төрағасы Т.Зейнулиннен, «Еуразиялық банк» АҚ басқарма төрағасы П.Логиновтан, «Польфарма» АҚ Бақылау кеңесінің төрағасы Е.Старактан, «Kazzinc Holdings» ЖШС директорлар кеңесінің төрағасы Н.Поповичтан, «Қазақстанның халқы банкі» АҚ басшылары Ү.Шаяхметова мен А.Павловтан, «Астана» халықаралық қаржы орталығының басқарушысы Қ.Келімбетовтен, «Мабетекс» компаниясының басшысы Б.Паколлиден, «Өскемен титан-магний комбинаты» АҚ президенті Ә.Мамытовадан, «ALTYN COMPANY» ЖШС директоры Д.Әбдірашқызынан және «Астана-Бизнес» ЖШС директоры Ф.Абитаевадан құттықтаулар келді.
«Теңізшевройл» ЖШС бас директоры Т.Этчинсон өз хатында Нұрсұлтан Назарбаевтың басшылығымен демократия қағидаттарымен өмір сүретін құқықтық мемлекеттің берік іргетасы жасалғанын атап өткен. «Біз компаниямыздың бастауында әрдайым Сіз – Тәуелсіз Қазақстанның Тұңғыш Президенті тұрғанын мақтан тұтамыз. Сіздің ерік-жігеріңіз бен саясатыңыздың арқасында Қазақстанға көптеген шетелдік инвесторлар тартылды», – делінген хатта.
«Kazzinс Holdings» ЖШС директорлар кеңесінің төрағасы Н.Попович өз хатында компания ұжымының атынан Қазақстанның сенімді және мақсатты дамуын, тәуелсіздік жолындағы қоғамдық-саяси және экономикалық құрылыстың барлық саласындағы елеулі нәтижелерін атап өткен.
Сондай-ақ, өз құттықтауларын Рим Папасы Франциск, Ресей Федерациясы Мұсылмандары рухани басқармасының және Ресей Мүфтилер кеңесінің төрағасы, Ресей Федерациясының Президенті жанындағы Діни бірлестіктермен өзара іс-қимыл жөніндегі кеңестің мүшесі Мүфти шейх Равиль Гайнутдинов, Жоғарғы патриарх және бүкіл армяндардың католикосы ІІ Гарегин жолдады.
Мерекелік хаттардың біразы Ресей Федерациясынан келіп түсті. Атап айтқанда, Мемлекет басшысын Татарстан Республикасының Президенті Р.Минниханов, Ингушетия Республикасының басшысы Ю.Евкуров, Астрахан облысының губернаторы А.Жилкин, Пенза облысының губернаторы И.Белозерцев, Ресей Сыртқы барлау қызметінің директоры С.Нарышкин, Ресей Сбербанкі басқармасының төрағасы Г.Греф, «РуссНефть» ҰК» БАҚ директорлар кеңесінің төрағасы М.Гуцериев, «Мир» МТРК төрағасы Р.Батыршин және Мәскеу қаласында тұратын қазақстандық бір топ ардагер құттықтады.
Өздерінің құттықтау хаттарын еліміздің ғылым, білім және мәдениет қайраткерлері де жолдады. Олардың қатарында Ұлттық ғылым академиясының президенті М.Жұрынов, академиктер Ә.Бейсенова мен С.Қирабаев, әл-Фараби атындағы ҚазҰУ ректоры Ғ.Мұтанов, Қазақ ұлттық аграрлық университетінің ректоры Т.Есполов, Қарағанды мемлекеттік техникалық университетінің ректоры М.Ибатов, Қарағанды мемлекеттік индустриялық университетінің ректоры Б.Жәутіков, М.Дулатов атындағы Қостанай инженерлік-экономикалық университетінің ректоры С.Есмұратов, М.В. Ломоносов атындағы ММУ-дің Қазақстандағы филиалының директоры А.Сидорович, Ы.Жақаев атындағы Қазақ күріш шаруашылығы ҒЗИ директоры С.Өмірзақов, М.Айтқожин атындағы Молекулярлы биология институтының директоры Н.Айтқожина, профессорлар А.Ағыбаев, Б.Садық, И.Кендюха, жазушылар С.Сматаев, С.Досанов, ақындар Ш.Сариев, Қ.Әбіл, Д.Кәпұлы; республиканың еңбек сіңірген әртісі В.Сухов, Қазақстанның халық әртісі Н.Нүсіпжанов және «Нұрсұлтан Назарбаев білім қоры» ҚҚ ұжымы бар.
Астана қаласындағы №7 мектеп-гимназиясының ұжымы өздерінің хаттарында тәуелсіздік жылдарында ұлттық педагогика шеберлігін шыңдап, дәйекті түрде дамып келе жатқанын атап өтеді. Мұғалімдер қоғамдық сананы жаңғырту міндетін орындау тұрғысынан Қазақстанның әлемдік аренадағы беделін нығайту ісіне үлес қосуға ықыластарын білдірген.
Сондай-ақ, құттықтауларын Қазақстанның Бас мүфтиі Серікбай қажы Ораз, Қазақстан Православие шіркеуінің басшысы Астана және Қазақстан Митрополиті Александр, Орал және Ақтөбе Архиепископы Антоний жолдады.
Құттықтаулар қоғам қайраткерлері: О.Әбдікәрімовтен, Т.Мансұровтан, Қарулы күштер ардагерлері кеңесінің төрағасы, Халық Қаһарманы М.Алтынбаевтан, «Ауыл» халықтық-демократиялық патриоттық партиясының төрағасы Ә.Бектаевтан, «Егемен Қазақстан» республикалық газеті» АҚ басқарма төрағасы Д.Қыдырәліден, еңбек ардагері Т.Королевадан, «Қазақстан ардагерлері» Ауғанстан соғысы ардагерлері ұйымы қауымдастығының төрағасы Б.Смағұлдан, журналист З.Жандосовадан, Қазақстанның еңбек сіңірген қайраткері Ж.Ерғалиевтен, Шымкент қалалық мәслихатының депутаты Ғ.Ташқараевтан, Олимпиада чемпионы А.Винокуровтан келіп түсті.
Мемлекет басшысына ізгі тілектерін білдірген хаттар мен жеделхаттарды Астана қаласынан Ә.Жолшыбеков, Т.Сегізбаева, К.Жиренчин, К.Мейірбек, Айтхожиндер отбасы; Алматы қаласынан В.Костолевский, С.Жұмабаев, Т.Бурумбаев, Г.Жетаева, Н.Исаев, С.Елубаев, И.Абуздин; Ақмола облысынан Р.Гатаулин; Ақтөбе облысынан П.Едігеев пен К.Қозыбақов; Алматы облысынан Е.Тегісбаев; Атырау облысынан Б.Кәрімов; Шығыс Қазақстан облысынан Е.Оразалин мен П.Серіков; Жамбыл облысынан Б.Қасенова; Батыс Қазақстан облысынан З.Минулин, С.Власова, Т.Құбашев пен М.Әлбекова; Қарағанды облысынан Д.Исағұлов пен С.Белгібаев; Қостанай облысынан Ә.Сейтімбетова мен Т.Шарафетдинова; Қызылорда облысынан Итемгеновтер отбасы; Маңғыстау облысынан бір топ ардагер; Павлодар облысынан М.Өтеубаев, С.Тасқараев және Е.Сейітжанов; Солтүстік Қазақстан облысынан В.Алексеева; Оңтүстік Қазақстан облысынан С.Мұратов, Б.Серіков, В.Андрюков, Д.Нәлібаева, Х.Доспанбетова жолдады.
Алматыдан Люлиндер отбасы өздерінің құттықтауында Қазақстан Президентінің халықаралық байланыстарды нығайту мен кеңейтудегі, көптеген инвестициялық жобалар мен маңызды саяси шешімдерді жүзеге асырудағы еңбегін атап көрсетеді. «Алда әлі көптеген іс күтіп тұр. Бірақ біз Сіздің барлық ойға алған жұмыстарыңыздың жүзеге асатынына сенеміз», – делінген құттықтау хатта.
Алматы облысының тұрғыны М.Молдашева өзінің құттықтауында Президент Н.Ә.Назарбаевтың елдегі қоғамдық және ұлтаралық келісімді қалыптастыру жөніндегі күш-жігерін жоғары бағалай келіп: «Түрлі халықтардың тарихын тұлғалар жасайды. Тәуелсіз Қазақстанның көшбасшысы болу дәл Сізге бұйырыпты», – деп атап көрсеткен.
Қостанай облысынан Е.Серікбаев өз құттықтауын ерекше өлең жолдарымен жолдапты.
Балалардың хаттары да айрықша бір жылылыққа толы. Өздерінің Мемлекет басшысына деген тілектерін Қызылорда облысындағы «Күнекей» балалар бақшасының тәрбиеленушісі Ж.Серікқызы, Алматы облысынан Д.Шафхатов, Ақмола облысынан А.Маратова, Қарағанды облысынан Э.Вайс жолдаған.
Көптеген құттықтаулар министрліктер мен ведомстволар басшыларынан, облыс әкімдерінен, Қазақстан Парламентінің депутаттарынан, елшілерден, ұлттық компаниялар басшыларынан және басқа да мемлекеттік мекемелерден, республиканың кәсіпорындары мен ұйымдарынан келіп түсті.   
Мемлекет басшысы өзінің атына келіп түскен барлық хаттармен және жеделхаттармен мұқият танысып шығып, авторлардың барлығына жылы құттықтаулары мен ізгі тілектері үшін ризашылығын білдірді.
///Мемлекет басшысы өз сөзінде Тәуелсіздік күні қарсаңында жастармен кездесуінің маңызды екенін атап өтті.
– Біз үшін бұдан асқан қастерлі әрі маңызды мереке жоқ. Тәуелсіздігімізді нығайтып, елімізді одан әрі өркендету – қазіргі ұрпақтың қасиетті борышы. Сондықтан біз сіздерге зор үміт артамыз. Мемлекетіміздің келешегі – өздеріңіз! Бүгінгі жастар – еліміздің ертеңі, ұлтымыздың болашағы, мемлекетіміздің мәртебесі. Ұрпағын аялай білген халық іргелі жұртқа айналатыны белгілі. Біз халқымызды әлемге танытқан ең асыл қасиеттерді сіздердің бойларыңыздан көргіміз келеді, – деді Қасым-Жомарт Тоқаев.
Президенттің айтуынша, Елбасы Нұрсұлтан Назарбаевтың бастамасымен өткен Жастар жылында мемлекеттік органдар өскелең ұрпақты қолдау мақсатында көптеген жұмыс атқарған, бірнеше бағыттар бойынша жобалар іске асқан, оның ішінде, баспанамен және жұмыспен қамту, сапалы әрі қолжетімді білім беру ісі қолға алынған.
– Еліміздің ірі қалаларында жұмысшы жастарға 9 мың пәтер беру туралы шешім қабылданды. Оны жалға алу құны айына 15 мың теңге ғана болады. Биыл 5 мың азамат мемлекеттен грант алып, жас кәсіпкер атанды. Алдағы үш жыл ішінде олардың саны 30 мыңға дейін көбейеді. Бұдан бөлек 10 мың жас бизнесмен шағын несиенің арқасында өз өндірісін кеңейтті. Соның басым көпшілігі аудан және ауыл тұрғындарына арналды, – деді Мемлекет басшысы.
Қасым-Жомарт Тоқаев жастардың назарын олар үшін ашылып жатқан жаңа перспективаларға, жас буынның әлемдегі алдыңғы қатарлы университеттерде білім алу мүмкіндіктеріне аударды. Сондай-ақ жастарды жетекші технологиялық компанияларда жұмыс істеуге, өз жобаларын озық ғылыми орталықтарда жүзеге асыруға шақырды.
– Кез келген елдің табысы өз азаматтарының жекелеген жетістіктерінен құралады. Егер әрқайсысыңыз алдарыңызға қойған мақсатқа қол жеткізіп, өз қабілеттеріңізді арттырсаңыздар, мемлекет те табысты болады. Бүгінгідей жоғары бәсекеге қабілетті әлемде ешкім туғаннан табысты бола алмайды және оған кепілдік те берілмейді. Ол үшін үнемі еңбектену керек, ең алдымен, өз-өзіңді дамытуың қажет, – деді Мемлекет басшысы.
Президент жастарды қолдау жөнінде бірыңғай кешенді бағдарлама жасау қажеттігін айтты.
– Бірыңғай бағдарлама өскелең ұрпақтың өзекті проблемаларын шешуге бағытталады. Ең бастысы, оның механизмі жастарымыз үшін қарапайым әрі түсінікті болуы тиіс. Жеке және кәсіби тұрғыдан өсу, жұмысқа орналасу немесе тұрғын үй алу үшін Қазақстанның қай жерінде, қандай мүмкіндіктер бар екенін әркім білуге тиіс, – деді Қасым-Жомарт Тоқаев.
Қазақстан Президенті білім беру сапасы мен қол жетімділігін арттыру ісін негізгі міндеттердің бірі ретінде көрсетті. Мемлекет басшысы диплом басып шығаратын және тарататын мекемеге айналған жоғары оқу орындарына қатысты шара қабылдау қажеттігін талап етті. Сонымен қатар Президент Үкіметке жоғары оқу орындары мен колледж студенттерінің стипендиясын көтеруді тапсырды.
– Жоғары оқу орындары студенттерінің стипендиясын арттыру өзекті мәселелердің бірі екенін білемін. Бұл мәселеге көңіл бөлінбей қалды. 2016 жылдан бері стипендия көбейген жоқ. Сондықтан студенттерді қолдау үшін 2020 жылдың 1 қаңтарынан бастап бакалавриат, магистратура мен докторантурада оқитын студенттердің стипендиясын 25 пайызға өсіру жөнінде шешім қабылдадым. Бұл жалпы 130 мыңға жуық адамды қамтиды. Мұндай қолдау колледж студенттеріне де көрсетілетін болады, – деді Мемлекет басшысы.  
Қасым-Жомарт Тоқаев алдағы Волонтер жылының міндеттері туралы айта келіп,  бірнеше негізгі бағыттарға назар аударуды ұсынды.
«Сабақтастық» жобасы аясында еріктілер балалар үйінің тәрбиеленушілерін өз қамқорлықтарына ала алады. «Саулық» бағыты бойынша медициналық волонтерлік дамиды, олар ауырған адамдарға жәрдем көрсетеді. «Таза әлем» жобасы қоршаған ортаны қорғауға бағытталған. «Асыл Мұра» бағыты еріктілерді материалдық және рухани, мәдени-тарихи мұраларды сақтау жұмыстарына тартады. «Қамқор» бастамасы қарттар үйіндегі еріктілер жұмысын қамтамасыз етеді. «Білім» жобасы ауыл мектептеріндегі жоғары сынып оқушыларын ҰБТ-ға дайындау жұмыстарына, ағылшын тілін үйретіп, компьютерлік сауаттылықты жетілдіруге көмектеседі. «Үміт» жобасы бойынша еріктілер Екінші дүниежүзілік соғыстағы Жеңістің 75 жылдығы аясында отандастарымыздың ерлігін баяндайтын құжаттарды іздестірумен айналысады. 
Президент волонтерлікті ұлттық масштабта ғана емес, әрбір қала мен ауылда дамыту керек деп санайды. Сонымен қатар ұжымдық волонтерлікті өркендетуге мемлекеттік аппаратты да, ұлттық және ірі компанияларды да атсалысуға шақырды.
– Дана халқымыз «Жұмыла көтерген жүк жеңіл» деген. Қайырымдылық пен мейірімділік – қанымызға сіңген қасиет. Қазақта асар жасап, бір-біріне көмектесіп, қолдау көрсету дәстүрі бар. Оның волонтерлікпен үндесетіні сөзсіз. Сондықтан алдағы жылы сол дәстүрді заманға сай қайта жаңғыртуымыз қажет, – деді Мемлекет басшысы.
Шара соңында Қасым-Жомарт Тоқаев жастардың белсенді өкілдерін мемлекеттік наградалармен және алғыс хаттарымен марапаттады. Сондай-ақ ЭКСПО аумағында ашылған «ArtHUB» шығармашылық бастамалар орталығының жобаларымен танысты.
Мемлекет басшысының сөйлеген сөзінің толық мәтінімен мына жерден танысуға болады.
























///
	 

	Қазақстан Президенті форумға қатысушыларға арнаған сөзінде бизнес-форум екі елдің тығыз ынтымақтастығы мен ықпалдастығының жарқын мысалы екендігін айтты.

	– Тарихи тұрғыдан солай болды, қазақтар мен корейлер бауырласып, ауыр тарихи сынақтарды бірге өткерді. Қазақстан өткен ғасырдың 30-жылдары жер аударылған жүз мыңнан астам корейдің екінші отанына айналды.  Біз сол қиын-қыстау уақыттың ауыртпалығын тең бөлістік. Бүгінде Қазақстандағы корей диаспорасы өз отандарына айналған мемлекетіміздің дамуына елеулі үлес қосуда, – деді Мемлекет басшысы.

	Нұрсұлтан Назарбаев Корея Республикасы еліміздің Азиядағы ең белсенді бизнес-серіктестерінің бірі екеніне тоқталды.

	– Былтырғы жыл қорытындысы бойынша елдеріміздің арасындағы тауар айналымының көлемі 9,5% -ға ұлғайып,  1,5 миллиард долларға жетті. Соңғы 20 жылда біздің елге келген оңтүстіккореялық тікелей инвестициялардың жалпы көлемі 5 миллиард долларды құрады. Қазір жалпы сомасы 22 миллиард доллар болатын 15 бірлескен жоба жүзеге асырылу сатысында. Тағы 8 жоба пысықталып жатыр. Машина жасау, тамақ және химия өнеркәсібі, энергетика және металлургия секілді салаларда ынтымақтастығымыз дамуда, – деді Қазақстан  Президенті.

	Мемлекет басшысы қазіргі кезде елімізде корей бизнесінің ірі компаниялары бар екеніне, сонымен бірге шағын және орта кәсіпкерліктің де болуы маңызды екендігіне назар аударды.

	– Экономикалық ынтымақтастыққа қажетті әлеует түгесілген жоқ. Біз еліміздің экономикасына корейлік инвестициялардың әлі де тартылғанын қалаймыз. Қазақстан – экономикалық даму жөнінен Орталық Азиядағы көшбасшы. Республикамыздың ІЖӨ барлық Орталық Азия елдерін қоса алғандағы ІЖӨ-нен екі есе асып түседі. Тек былтырдың өзінде Қазақстанға тартылған тікелей шетелдік инвестициялар 18 миллиард долларды құрады,  бұл өңірдің өзге республикаларға тартылған жалпы инвестициядан 4 есе көп, – деді Нұрсұлтан Назарбаев.

	Сонымен қатар, Қазақстан Президенті Ресей және Беларусьпен бірлесіп құрылған Еуразиялық экономикалық одақ бизнестің мүмкіндіктерін кеңейтетіндігін атап өтті.   

	– Қазақстан инвесторлардың Еуразиялық экономикалық одақ нарығына кіруі үшін тиімді бастапқы алаң болып саналады. Инвестициялық көшбасшы мәртебесін нығайта түсу үшін таяуда ғана біз инвесторларға арналған ынталандыру мен преференциялардың тұтас бір жаңа жиынтығын қабылдадық.  Біз сондай-ақ Қазақстанның инвестициялық тартымдылығын көтеруге қосымша серпін беретін Дүниежүзілік сауда ұйымына кіру ниетіндеміз, – деді Мемлекет басшысы.

	Нұрсұлтан Назарбаев Қазақстан елді индустрияландыру бағдарламасын жүзеге асырып жатқанын, оның екінші кезеңі өңдеуші өнеркәсіпті,  инновациялық және сервистік салаларды дамытуға бағытталатынын атап өтті.  

	–  Бұл орайда біз үшін Оңтүстік Кореяның тәжірибесі қызықты әрі маңызды. Біз Сіздің елмен ынтымақтасуға ниеттіміз және серіктестіктің ол үшін тиімді болатынына сенімдіміз,  – деді Қазақстан Президенті.   

	Соңында Мемлекет басшысы сапармен келгені үшін Пак Кын Хеге ризашылығын білдіріп, оған және барша Оңтүстік Корея халқына табыс пен игілік тіледі.

	Өз кезегінде Корея Республикасының Президенті қатысушыларды бизнес-форумның ашылуымен құттықтап, ол екі ел экономикасын бірлесе дамыту жөніндегі шараларды талқылауға мүмкіндік беретініне тоқталып өтті.

	– Жаһандық қаржы дағдарысына қарамастан, Қазақстан экономика өсімінің жоғары қарқынын сақтап, Орталық Азияның бай әрі ең қолайлы бизнестік ахуалға ие елі ретінде мойындалып отыр. Болашақта екі елдің экономикалық серіктестігін экономиканы энергетика және өзге де салаларда мейлінше теңгермелі дамытуды көздейтін Қазақстанның ұлттық стратегиясына сәйкес әртараптандыру қажет. Бұл орайда «Қазақстан-2050» стратегиясы елді одан әрі дамытудың өте дұрыс таңдалған жолы болып саналады деп ойлаймын, – деді Корея Республикасының Президенті.

	Пак Кын Хе көне замандардан бері Еуразия өңірі Ұлы Жібек жолы елдерінің алмасуын, ынтымақтастығын және жақындасуын ілгерілете отырып, өркениеттің дамуында маңызды рөл атқарып келгенін атап өтті.

	– Былтырғы қазан айында мен «Еуразиялық бастама» тұжырымдамасын ұсындым, оның мақсаты – Еуразияны біріктіру және оны бүкіл халықаралық қоғамдастықтың өсіп-өркендеу орталығы ретінде дамыту. Қазақстан Еуразияның дәл орталығында БРИКС елдерімен, соның ішінде Ресей, Үндістан және Қытаймен іргелес орналасқан, сондықтан ол Еуропа мен Азия арасын жалғастырушы буын қызметін атқарады. Қазақстан мен Корея әртүрлі салалардағы бірлескен жобаларды ілгерілете отырып, ортақ күш-жігер арқылы бейбіт әрі өркендеген Еуразия дәуірінің басталуында негізгі рөл атқаратын болады деп үміттенемін. Кәсіпкерлерден осы мақсаттың жүзеге асырылуына бірлесе күш-жігер жұмсауды өтінемін, – деді Пак Кын Хе.

	Бұл ретте ол Қазақстанда елдің болашақ дамуы жолында бірлесе жұмыс істеп жатқан 100-ден астам ұлттың өкілі өмір сүруде екеніне назар аударды.  

	– Өткен ғасырда қазақтар өздерінің өте қиын жағдайда болғанына қарамастан, Орталық Азияға күштеп қоныстандырылған корейлерге үлкен көмек көрсетті. Ал қазір корейлер Қазақстан қоғамының бөлінбес бөлшегіне айналып отыр. Егер қазақстандықтардың сол ашық-жарқын мінезі корейлердің экономикалық дамудағы тәжірибесімен ұштасса, біз елдеріміздің болашақтағы өсіп-өркендеуін жақындата алар едік, – деді Оңтүстік Корея Президенті.

	Соңында Пак Кын Хе бизнес-форумға қатысушыларға мықты денсаулық және бақ-береке тіледі.

	Бизнес-форумның ашылуынан кейін екі мемлекет басшылары елорданың бірқатар мәдени-гуманитарлық айшықты нысандарын аралады.  





///Құрметті отандастар!
Санаулы сәттерден соң біз күнтізбенің жаңа парағын ашып, 2018 жылды қарсы аламыз.
Жаңа жыл – барша жұрт ізгі тілекпен, үкілі үмітпен, ақ ниетпен асыға күтетін айрықша мереке.
2017 жыл Тәуелсіздік жылнамасында ерекше із қалдырған оқиғаларға толы болды.
Ата заңымызға өзгеріс енгізіп, мемлекеттік басқару жүйесін жетілдіру үшін маңызды қадам жасадық.
Бабалар дәстүрінен нәр алып, болашақтың бағдарын айқындайтын Рухани жаңғыру жолын бастадық.
Өткен жыл қазақ тілінің жаңа әліпбиі қабылданған тарихи шешім арқылы есте қалады.
Біз саясатта, экономикада, спорт саласында маңызы зор халықаралық шараларға бастамашы болдық.
Татулық пен тұрақтылықтың мекені – Қазақстан ел мен елдің арасын жақындатты.
Әлемнің әр түкпірінен келген спорт саңлақтары Қысқы Универсиада төрінде бас қосты.
Астананың және бүкіл еліміздің ажарын ашқан «ЭКСПО» көрмесі беделімізді биіктетіп, абыройымызды асқақтатты.
Барша мұсылман елдерінің басшылары қатысқан жиын өтті.
Биыл біз он сегіз миллион халқы бар еңселі елге, мерейлі мемлекетке айналдық.
Өтіп бара жатқан жылды баршамыз үшін құтты жыл болды деп сеніммен айтуға болады.
Жарқын жетістіктеріміз бен жасампаз жеңістеріміз – бекем бірлігіміздің арқасы.
Бұл белестерді өздеріңізбен бірге алдық, толайым табыстарға сіздермен бірге жеттік.
Қадірлі қазақстандықтар!
Босағамыздан аттағалы тұрған 2018 жыл да берекелі болады деп ойлаймын.
Қазақстан келер жылды Біріккен Ұлттар Ұйымының Қауіпсіздік кеңесіне төрағалық етумен бастайды.
Бұл – қазіргідей күрделі кезеңде елімізге артылған үлкен сенім және зор жауапкершілік.
Алдағы жылы ерке Есілдің жағасындағы ажарлы Астананың 20 жылдығын атап өтеміз.
Елордасы еңселі, қуатты Қазақстанның мақсаты – биік, бағдары – айқын, келешегі – кемел.
Келер жыл ел қазынасын еселеп, халықтың әл-ауқатын арттыратын жемісті жыл болсын!
Дорогие соотечественники!
Мы с радостью встречаем Новый год в нашем большом общем доме – Республике Казахстан.
Этот светлый праздник дарит нам тепло общения с родными и близкими, друзьями и коллегами.
Сегодня каждым из нас подводятся итоги, загадываются желания и строятся планы на будущее.
В эти мгновения уходит в историю 2017 год.
Мы прожили его очень насыщенно, динамично и ярко.
В каждой казахстанской семье были свои счастливые моменты и радости, которые запомнятся на всю жизнь.
Восторг и восхищение переполняли нас на спортивных аренах зимней Универсиады, мы заглянули в интересное будущее в павильонах международной выставки ЭКСПО.
Казахстан обрел еще большую известность и уважение во всем мире.
Наши усилия в Совете Безопасности ООН и в рамках Астанинского процесса содействовали укреплению мира и урегулированию сирийского кризиса.
Мы достигли важного рубежа – родился восемнадцатимиллионный житель страны.
Это исторически значимое событие, демонстрирующее успешное развитие независимого Казахстана.
В уходящем году мы делали все, чтобы укрепить позитивные перемены во всех сферах жизни наших граждан.
Конституционная реформа усилила роль Правительства и Парламента.
Введены новые индустриальные проекты, набирают силу транзитный потенциал и цифровизация страны.
Увеличились пенсии и другие социальные выплаты.
Все эти весомые достижения страны – заслуга каждого из нас.
Хотел бы искренне поблагодарить всех казахстанцев за проявленное единство и согласие, энергию и труд.
Лишь совместными усилиями мы достигаем новых вершин!
Уважаемые казахстанцы!
В наступающем году мы продолжим курс перемен, созидающих процветающий Казахстан.
Начнет свою деятельность Международный финансовый центр «Астана».
Знаковым событием станет 20-летие нашей прекрасной столицы – главного символа достижений и побед нашей страны.
Своим стремительным темпом развития она задает ритм обновления всему Казахстану.
Дорогие друзья!
Совсем скоро войдет в наши дома Новый 2018 год!
Пусть в наступающем году в каждой казахстанской семье царит мир, пребывают добро и благополучие!
От всей души желаю вам счастья, здоровья и процветания!
С Новым годом!
Алдағы жылда еліміз аман, жұртымыз тыныш болсын, ел ішінде ынтымақ пен молшылық арта берсін! Баршамыз сол үшін қызмет етейік!
Әрбір шаңыраққа бақыт, береке, бірлік тілеймін!
Жаңа жыл құтты болсын!

///
	 

	Келіссөздер қорытындысы бойынша мемлекет басшыларының бірлескен мәлімдемесі қабылданып, екі ел президенттерінің қатысуымен төмендегідей бірқатар құжаттарға қол қойылды:

	– Қазақстан Республикасы Үкіметі мен Корея Республикасы Үкіметінің арасындағы өзара визалық талаптарды жою туралы келісім; 

	– Қазақстан Республикасының Әділет министрлігі мен Корея Республикасының Мемлекеттік заңнама министрлігі арасындағы өзара түсіністік және ынтымақтастық туралы меморандум; 

	– Қазақстан Республикасының Білім және ғылым министрлігі мен Корея Республикасы Ғылым, ақпараттық-коммуникациялық технологиялар және болашақ жоспарлау министрлігінің арасындағы ғылым және ғылыми-техникалық қызмет саласындағы өзара түсіністік туралы меморандум;

	– Қазақстан Республикасының Қоршаған орта және су ресурстары министрлігі мен Корея Республикасының Орман шаруашылығы қызметі арасында орман шаруашылығы және Қазақстан Республикасының ормандарын қалпына келтіру саласындағы ынтымақтастық бойынша өзара түсіністік туралы меморандум;

	  - Өндіруші қондырғылардың электр қуатын әзір күйде ұстап тұру бойынша көрсетілетін қызметті сатып алу шарты.

	Құжаттарға қол қою рәсімінен кейін екі елдің көшбасшылары мәлімдеме жасады.

	Нұрсұлтан Назарбаев Корея Республикасы Президентінің сапары түрлі бағыттар бойынша жақсы дамып келе жатқан екіжақты іс-қимылдар қарқынын күшейтетіндігіне сенім білдірді.

	– Оңтүстіккореялық серіктестермен шикізаттық емес саладағы ынтымақтастық жүйелі түрде кеңейіп келеді. Қазірдің өзінде 300-ден аса бірлескен кәсіпорын құрылды, соның ішінде жеңіл автомобильдер мен жүк және жолаушы тасымалы көліктерін құрастыру кәсіпорындары бар. Балқаш ЖЭС-ның, Атырау облысындағы газ-химия кешені құрылысы, «Жамбыл» кенішін игеру секілді ірі жобалар табысты ілгерілеуде. Сондай-ақ келіссөздер барысында біз Пак ханыммен бірге корейлік бизнестің Қазақстанның үдетілген индустриялық-инновациялық даму бағдарламасына қатысуы жайын талқыладық. Тараптар «технологияларды ресурсқа алмастыру» формуласы бойынша ынтымақтасуға мүдделі екендігін қуаттады, – деді Мемлекет басшысы.

	Нұрсұлтан Назарбаев Қазақстан-Корея бизнес-форумы аясында маңызды келісімдерге қол қойылатынын айтты.  Сондай-ақ, қыркүйек айына «Қазақстан Республикасы – Корея Республикасы» іскерлік форумы жоспарланғанын хабарлады.

	Мемлекет басшысы бизнеске жақсы мүмкіндіктер ұсынатын «Инвестициялар туралы» жаңа заңға қол қойылғанына назар аударды.

	– Компаниялар корпоративтік және табыс салығынан 10 жылға, мүлік салығынан 8 жылға босатылады. Олардың күрделі шығындарының 30 пайызы өтеледі. Жұмыс күшін тарту квотасыз және рұқсаттамаларсыз жүзеге асады, сондай-ақ біздің елдеріміз арасында визасыз режім орнатылды. Осының бәрі екі мемлекет үшін де ыңғайлы және тиімді бизнестік ахуал  қалыпастырады, – деді Қазақстан Президенті.

	Мемлекет басшысы екі елдің ынтымақтастығы халықаралық деңгейде де тиімді жүзеге асып жатқанын айтты.

	– Сеулдің АӨІСШК жұмысына белсене қатысуын  қанағаттанушылықпен атап өтеміз. Біз ЭКСПО-2017 көрмесіне белсене қатысу туралы да өтініш жасадық. Корейлік озық компаниялар көрме аумағында жаңа зерттеу орталықтарын құруға көмектесе алар еді. Біз Оңтүстік Корея тарапының біздің Еуразиялық экономикалық одақ идеямызбен сәйкесетін «Еуразиялық бастамасын» қолдаймыз. Солтүстік Кореяның ядролық қарусыз мәртебесі туралы Корея Республикасының идеясы мен ұсынысын, сондай-ақ түбекті бейбіт негізде біріктіру мәселесін шешуді қолдаймыз. Біз солтүстіккореялық серіктестерді ядролық арсеналдан бас тартып, полигонды жапқан Қазақстанның тәжірибесін ескеруге шақырамыз, – деді Мемлекет басшысы.  

	Нұрсұлтан Назарбаев Пак Кын Хеге елінің алдында тұрған мәселелерді шешуде сәттілік тіледі.

	Корея Республикасының Президенті осы сапарына айрықша мән беретінін, өйткені Еуразиялық өңірде негізгі рөл ойнайтын Қазақстан экономикалық ынтымақтастықта маңызды серіктес болып саналатынын атап айтты.   

	– Бүгін біз 1992 жылы дипломатиялық қарым-қатынас орнатылған сәттен бастап барлық салада жүйелі дамып келе жатқан екіжақты қарым-қатынастарды жаңа, әлдеқайда тиімді және болашаққа межеленген деңгейге алып шығуға уағдаластық. Мен бүгін қабылданған Бірлескен мәлімдеме қарым-қатынастарымыздың даму бағыты мен түрлі саладағы практикалық ынтымақтастықтың нақты шараларын айқындап, екі елдің өзара ықпалдастығының даму үдерісінде «нұсқаулық» рөлін атқарады деп үміттенемін, – деді Пак Кын Хе.

	         Сондай-ақ, Оңтүстік Корея Президенті екі ел бір-бірін өзара толықтыратын экономикалық құрылымға ие екенін айтты.

	– Былтыр елдеріміз арасындағы тауар айналымы бүкіл тарихымыздағы  рекордтық көрсеткішке жетті. Қазақстан Корея инвестициясының Орталық Азиядағы ірі нарығы болып саналады. Біз бірлескен үш үлкен жобаның – Балқаш ЖЭС құрылысының, Атырау облысындағы газ-химия кешенінің,  «Жамбыл» кенішінің игерілуінің жүзеге асырылуына қатысудамыз. Сонымен қатар біз Теңіз кен орнында өндіріс аясының кеңейтілуі тәрізді жаңа жобаны ілгерілетудің көзделіп отырғанын да қолдаймыз, – деді Корея Республикасының Президенті.

	Пак Кын Хе ынтымақтастықтың жаңа форматын әзірлеу жөнінде келісімге қол жеткізілгенін, оның аясында синергиялық нәтижені пайдалану үшін ресурстар мен технологиялар біріктірілетінін хабарлады.

	– Біз инфрақұрылымдық құрылыс, ғылым мен технология, орман шаруашылығы мен экология сияқты салалардағы ынтымақтастық аясын кеңейте отырып, екі елдің бірлесе дамуына және Қазақстан экономикасын әртараптандыруға үлес қосу жөнінде келісімге келдік. Біз екі елдің болашаққа межеленген қарым-қатынасы үшін гуманитарлық-мәдени алмасуды жандандырып, бастапқы кезеңде инвестициялық кедергілерді азайту маңызды екені жөнінде ортақ пікірге келдік, – деді Оңтүстік Корея Президенті.

	Бұдан бөлек, Пак Кын Хе Корея Республикасы Қазақстанның ДСҰ-ға кіру жөніндегі ұмтылысын қолдайтынын айтып, бұл екі ел арасындағы сауда-инвестициялық ынтымақтастықты арттыра түсетініне, ал біздің мемлекеттің әлемдік экономика дамуына бұдан да көбірек үлес қосатынына деген үмітін білдірді.

	Соңында ол осы сапар өткен жиырма жыл ішінде қалыптасқан сенімді қарым-қатынастар әлеуетінің бұдан әрі дамытылуына айтарлықтай серпін беретінін атап өтті.
///Мемлекет басшысы Линкольн орталығында өткен «Астана Балет» театрының концертіне барды. «Астана Балет» театры «Жаһандағы заманауи қазақстандық мәдениет» жобасы аясындағы «Қазақстан Астана Балет Гала» бағдарламасын ұсынды.
Бағдарламаға «Арулар», «Ақ қыз», «Әсемқоңыр» хореографиялық миниатюралары, «Щелкунчик» балетіндегі адажионың классикалық редакциясы және басқа да қойылымдар енген.



///Қасым-Жомарт Тоқаев М.Лермонтов атындағы Орыс ұлттық драма театрының ұжымына Қазақстанның халық әртісі, театр режиссері, профессор Рубен Суренович Андриасянның қайтыс болуына байланысты көңіл айту жеделхатын жолдады.
«Белгілі қоюшы-режиссер және білікті педагог Рубен Суренович театр өнерін дамытуға өлшеусіз үлес қосты. Ол ширек ғасыр бойы М.Лермонтов атындағы драма театрды басқарып, елімізде және шет елдерде жүзден астам қойылымдарды сахналады. Рубен Суренович кісілік келбеті жоғары жан еді. Өзінің өмірлік және қызметтік ұстанымдарын жас ұрпақтың бойына сіңіре білді. Рубен Суреновичтің есімі жадымызда мәңгі сақталады», – делінген жеделхатта
 
/// 
Қазақстан мен Ресей көшбасшылары әңгіме барысында бір-бірін Ұлы Отан соғысындағы Жеңістің алда келе жатқан 71 жылдығымен құттықтады.
Сондай-ақ мемлекеттер басшылары екіжақты ынтымақтастықтың және Еуразия кеңістігіндегі өңірлік өзара іс-қимылдың қазіргі мәселелерін талқылады.   
///
	 

	Нұрмұхамбет Қанапияұлы Әбдібеков Қарағанды облысының әкімі болып тағайындалсын.

	 

	Қазақстан Республикасының

	             Президенті                                                                                                                           Н.Назарбаев

	 

	 

	Астана, Ақорда, 2014 жылғы  20  маусым

	           №  845
///
	 

	Авторлар бұл форум жұмысына 500-ден астам делегат – 10 мыңнан аса адам жұмыс істейтін 200-ден астам отандық компания өкілдері қатысқанын мәлімдеген.

	«Форум деңгейі ірі компанияның бірінің жергілікті жеткізушілермен өзара қарым-қатынасын талқылау шеңберінен асып түсті. Бұл кездесу жалпы республикалық диалог алаңына айналды, оның басты мақсаты – Қазақстандағы шағын және орта бизнеске жүйелі әрі тиімді қолдау көрсету, оны әртараптандыру», – делінген хатта.

	Хат соңында Отандық өндірушілер форумына қатысушылар Мемлекет басшысына қазақстандық үлесті дамыту мәселелеріне ерекше көңіл бөлініп отырғаны үшін ризашылықтарын білдірген.

	«Біз бұл бастамаға салалық ведомстволар мен ірі компаниялардың орасан мол күш-жігері жұмылдырылғанын түсінеміз және өз тарапымыздан қазақстандық өндірушілерге артылған сенімді ақтауға дайынбыз», – деп атап өткен авторлар.   
///Жеделхатта Қазақстан Президентінің террорлық акт туралы хабарды зор күйзеліспен қабылдағаны айтылған.
«Заманауи сын-қатерлер өршіп тұрған алмағайып заманда біз Түркиямен бірге халықаралық қауіпсіздік пен тұрақтылықты қамтамасыз ету үшін күш жұмылдыруға дайынбыз», – делінген жеделхатта.
Мемлекет басшысы қаза болғандардың отбасылары мен жақындарына Қазақстан халқының және жеке өзінің атынан көңіл айтты, сондай-ақ зардап шеккендердің тезірек сауығып кетуіне тілектестік білдірді.
///Кездесу барысында Нұрсұлтан Назарбаев Қазақстан мен Ресейдің ЕАЭО аясындағы тиімді ынтымақтастығын атап өтті.
– Біздің қарым-қатынасымыз дамып келеді. Туындаған мәселелер елдеріміздің Үкіметтері деңгейінде шешіліп жатыр. Сізбен бірге Байқоңыр қаласын одан әрі дамыту мәселесін талқыладық. Біз қазір 8 жылға арналған тиісті «жол картасын» әзірледік, – деді Қазақстан Президенті.
Сондай-ақ, Мемлекет басшысы республикамыздың ЕАЭО-ға табысты төрағалық еткенін және бұл кезеңде одақтың Кеден кодексі келісіліп, қол қоюға дайын болғанын айтты.
– Отырысқа қатысатын мемлекеттер басшылары осы құжатты қолдайды деп ойлаймын. Еуразиялық экономикалық одақ елдері арасында тауар айналымы бәсеңдеді, ол биржа бағамының біздің тауарларға деген қатынасына байланысты. Бұл ретте сауданың нақты көлемі сақталуда, – деді Нұрсұлтан Назарбаев.
Қазақстан Президенті Ресей Федерациясымен әскери-техникалық ынтымақтастықты одан әрі дамытуға ниетті екенімізді атап өтті.
Бұдан бөлек, Нұрсұлтан Назарбаев В.Путинге Сирия қақтығысы жөнінде Астанада келіссөздер өткізу үшін Қазақстан мүмкіндік беруге дайын екенін айтты.
Ресей көшбасшысы Қазақстан Президентін Тәуелсіздіктің 25 жылдығымен құттықтап, еліміздің осы кезеңдегі жетістіктерін атап өтті.
– Қазақстан – интеграциялық үдерістерге белсене атсалысып келе жатқан ел. Табысты мемлекеттің интеграциялық жобаларды белсенді түрде жүргізуі Еуразиялық экономикалық одақтың барлық елдеріне пайдасын тигізіп отыр, – деді В. Путин.
***
Екіжақты келіссөздер қорытындысы бойынша төмендегідей құжаттарға қол қойылды:
– «Байқоңыр» кешенінде ынтымақтастықты одан әрі жалғастыру тұжырымдамасы;
– Байқоңыр қаласының мәртебесі және ондағы атқарушы өкімет органдарын құру тәртібі мен олардың мәртебесі туралы мемлекетаралық келісімге өзгерістер енгізу туралы 1995 жылғы 23 желтоқсандағы хаттаманың Қазақстан Республикасының мемлекеттік органдарының тізіміне қатысты бөлігі.



///Нұрсұлтан Назарбаев CNPC компаниясының мұнай мен газды өндіру, тасымалдау және оны қайта өңдеу салалары бойынша Қазақстанның негізгі әріптесі болып саналатынына тоқталып, бұл кәсіпорынның еліміздегі жұмысына қанағаттанатынын айтты.
– Жалпы осы жылдар ішінде Қазақстанда 100 миллион тоннадан астам мұнай өндірілді. Біз сіздің компанияңызбен ынтымақтастықты жалғастыруға дайынбыз. Әсіресе, «Кеңқияқ-Атырау» мұнай құбырын пайдалану арқылы ішкі нарыққа және Қытайға жеткізілетін мұнай көлемін арттыра аламыз.  
Компания басшысы CNPC-дің Қазақстандағы әріптестермен 20 жылдан астам уақыттан бері ынтымақтаса жұмыс істеп келе жатқанын және зор жетістіктерге жеткенін айтты.  
– Сіздің көңіл бөлгеніңіздің және Қытай Үкіметі көмегінің арқасында айтулы нәтижелерге қол жеткіздік. Сізге зор құрметім мен ризашылығымды білдіруге рұқсат етіңіз. Біздің мүмкіндігіміздің бар екенін және оны одан әрі дамытып, жұмыс істеуге ниетті екенімізді жеткізгім келеді, – деді Ван Илинь.
Компания басшысы Қазақстан Президентіне Іскерлік кеңес аясында жүргізілген келіссөздер мен қол қойылған келісімшарттар жөнінде баяндады.
– Үкіметіміз және Си Цзиньпин мырзаның жеке өзі қазақстандық әріптестермен тығыз ынтымақтастықты жаңа деңгейде дамытуға мүдделілік танытып отыр. Бұл міндетті орындауға шамамыз жететініне кәміл сенеміз, – деді компания басшысы.


/// 
Кездесуде компанияның Қазақстан индустриясын дамытуға қатысуының негізгі бағыттары мен алдағы кезеңге арналған жоспарлары қарастырылды.
Мемлекет басшысы компанияның еліміздегі кәсіпорындары тұрақты жұмыс істеп, экономиканың дамуына оң ықпал етіп отырғанын атап айтты.
Нұрсұлтан Назарбаев компанияның Жәйрем тау-кен байыту комбинатын меншігіне алуының маңыздылығын, оның айтарлықтай әлеуетке ие екенін атап өтті.
А.Глазенберг Жәйрем кенішін одан әрі дамыту компанияның шикізаттық базасын кеңейтуге мүмкіндік беріп, қорғасын-мырыш саласының ұзақмерзімді тиімділігін арттыруға ықпал ететініне тоқталды. 


///Кездесуде тараптар екіжақты ынтымақтастықтың мейлінше өзекті мәселелерін талқылады.
Әңгімелесу барысында Нұрсұлтан Назарбаев пен Майкл Пенс Қазақстан мен АҚШ арасындағы саяси және экономикалық қарым-қатынастарды нығайтып, одан әрі кеңейте түсудің маңыздылығын атап өтті.




///
Мемлекеттер басшылары коронавирус пандемиясының таралу жағдайын талқылап, осы індетке қарсы күреске байланысты қабылданған шаралар туралы ақпарат алмасты.

Шавкат Мирзиёев қазақстандық әріптесінің дер кезінде қабылдаған шұғыл шешімдері мен нәтижелі іс-қимылдарын қолдайтынын айтты.

Президенттер жоғары деңгейде ықпалдастық орнату және екі ел Үкіметтерінің жұмыстарын үйлестіру жайын да келісті. Әңгімелесу барысында Қазақстан мен Өзбекстан арасындағы сауда-экономикалық және гуманитарлық салалар бойынша ынтымақтастықты одан әрі нығайту үшін бірлескен жұмыстарды жалғастырудың маңыздылығы туралы ортақ пікір айтылды.
///Мемлекет басшысы видеоконференция форматында өткен Шанхай ынтымақтастық ұйымына мүше мемлекеттер басшылары Кеңесінің отырысына қатысты.
Қасым-Жомарт Тоқаев саммитті ұйымдастырғаны үшін Ресей Федерациясының Президенті Владимир Путинге ризашылығын білдірді және Тәжікстан Президенті Эмомали Рахмонды жуырда өткен президент сайлауындағы жеңісімен құттықтады.
Қазақстан Президенті Шанхай ынтымақтастық ұйымы құрылғаннан бергі 20 жыл ішінде ауқымды жұмыстар атқарғанын және ең табысты халықаралық ұйымға айналғанын атап өтті. Ұйым құқықтық жағынан ғаламшардағы аумақтың төрттен бірін, Жер бетіндегі халықтың 40 пайызын және әлемдегі ішкі жалпы өнімнің үштен бірін қамтитын кеңістікте ынтымақтастық пен өзара сенімнің тиімді құралы ретінде бағаланады. Бірақ коронавирус пандемиясы әлемдік қоғамдастық үшін қатаң сынақ болып отыр. БҰҰ-ның деректеріне сәйкес әлемдік экономиканың құлдырауы 2020 жылдың қорытындысы бойынша 4,4 пайызға жетеді, халықаралық туризм деңгейі 70 пайызға төмендейді және тікелей инвестиция тарту көлемі 40 пайызға дейін құлдырайды.
 – Мұндай жағдайда «Азаматтарымыздың мүддесі жолында Шанхай ынтымақтастық ұйымын күрделі жағдайға қалай бейімдейміз?» деген секілді өзекті мәселелерді шешудің тиімді жолдарын табуға тиіспіз. «Шанхай рухы», сондай-ақ, қазіргі сын-қатерлерге бірлесіп ұтымды жауап іздеудегі мол тәжірибе, түптеп келгенде, осы ауқымды міндетті шешуге мүмкіндік береді. Қазақстан ортақ күш-жігердің «Бәрі де адам үшін» деген ізгі мақсатқа қол жеткізуге бағытталғанын аса маңызды санайды. Осы ретте «ұжымдық иммунитетіміздің» күшеюін пандемия мен басқа да жаһандық сын-қатерлерге қарсы қоюдың кепілі деп білемін, – деді Қасым-Жомарт Тоқаев.
Мемлекет басшысының пікірінше, Шанхай ынтымақтастық ұйымы пандемияның теріс салдарын жою жөніндегі күш-жігерді үйлестіру тұрғысынан өз деңгейінің жоғары екенін көрсетті.
– «Дос қиындықта сыналады» деген барлық халық үшін түсінікті мақал осы ауыр індет ушыққан кездегі Шанхай ынтымақтастық ұйымына мүше мемлекеттердің ынтымақтастық рухын дәл айғақтайды. Өзара гуманитарлық көмек пен эпидемиолог мамандардың жіберілуі елдеріміздегі ахуалды тұрақтандыруға септігін тигізді. Қазақстан жаһандық проблема кезіндегі белсенді әрі жемісті ынтымақтастығы үшін тиісті мемлекеттерге, соның ішінде, Ресей мен Қытайға ризашылығын білдіреді, – деді Президент.
Қасым-Жомарт Тоқаев бүгінгі жиында Эпидемия қаупіне қарсы күрес жөніндегі бірлескен іс-қимылдардың кешенді жоспарының  бекітілуін жоғары балалады, сондай-ақ, Дүниежүзілік денсаулық сақтау ұйымы аясында Аурулар мен биоқауіпсіздікті бақылау жөніндегі өңірлік орталықтар желісін құру туралы Қазақстан бастамасының маңызды екенін атап өтті.
– Әлемдегі құбылмалы жағдай «үш зұлымдық» – сепаратизм, терроризм және экстремизмнің күшеюіне алып келді. Терроризмге, сепаратизмге және экстремизмге, соның ішінде, Интернет желілеріндегі  қарсы күресте Шанхай ынтымақтастық ұйымына мүше мемлекеттердің ынтымақтастығы жөніндегі бағдарламаның белсенді жүзеге асырылуы біздің ұйымның өршіп келе жатқан қауіп-қатерге беретін тиісті жауабы болар еді. Қоғамдық және экономикалық өмірдегі көптеген саланың онлайн кеңістікке көшуі киберқауіпсіздік мәселесін өзекті ете түседі. Сондықтан Шанхай ынтымақтастық ұйымының Террорға қарсы өңірлік құрылым базасында Ақпараттық қауіпсіздік орталығын жедел құру қажет деп санаймыз, – деді Мемлекет басшысы.
Шанхай ынтымақтастық ұйымы үшін Ауғанстанды қайта қалпына келтіру мәселесі өзекті болып табылады. Қазақстан Ауғанстанды әлеуметтік-экономикалық тұрғыдан оңалту үшін «ШЫҰ–Ауғанстан» байланыс тобы аясындағы ынтымақтастықты жалғастыруға дайын. Бүгінде «үш зұлымдықты» күш қолдану арқылы жеңу мүмкін емес екені айқын болды. Терроризмге, экстремизмге, сепаратизмге және рухани құндылықтардың құнсыздануына қарсы күресте халықтардың  жасампаздық әлеуетін жұмылдыру үшін ШЫҰ-на мүше мемлекеттердің бірегей мәдени мұрасын дамыту маңызды. Қазақстан Президенті Шанхай ынтымақтастық ұйымы үшін келесі жылды – ШЫҰ-ның Мәдениет жылы деп жариялағанын қолдады.
– Протекционизмнің күшеюі және тауар тасымалдауға қатысты халықаралық тізбектің үзілуі Ұйымымыздың экономикалық әлеуетін жедел айқындау қажеттігін көрсетіп отыр. ШЫҰ-ның 2025 жылға дейінгі даму стратегиясын жүзеге асыру жөніндегі іс-қимылдар жоспарының бекітілуі өзара сауда-саттықты қалпына келтіруге және арттыруға септігін тигізеді деп үміттенеміз. Аталған міндеттің шешілуі жобалық іс-әрекеттердің қаржыландырылу тетігін қалыптастыру жөніндегі келіссөздерді тездетуді талап етеді. Өзара есеп айырысуда ұлттық валюталардың рөлін біртіндеп арттыру, сондай-ақ, Еуразиялық қаржыландыру, кеңес беру механизмін қалыптастыру жөніндегі Жол картасы сияқты шаралардың қабылдануы бұл жұмысқа тың серпін берер еді, – деді Қасым-Жомарт Тоқаев.
Мемлекет басшысы Қазақстан тарапының Биологиялық қауіпсіздік жөніндегі халықаралық агенттік құру туралы ұсынысын тағы бір мәрте еске салып, Технопарктер пулы жөніндегі тұжырымдамасын келісу жұмыстарын жеделдету керек екенін айтты. Сонымен қатар Цифрлық дәуір кезеңіндегі шалғай және ауылдық аймақтарды дамыту жөніндегі ынтымақтастық тұжырымдамасына қол қойылғанын құптады. Президент өз сөзінде елдеріміз арасындағы сауда-саттықты кеңейту мен Шанхай ынтымақтастық ұйымына мүше және бақылаушы мемлекеттердің инфрақұрылымдық дамуының ұлттық бағдарламаларының синергиясын қамтамасыз ету үшін өзара көлік-логистикалық іс-қимылды нығайту қажеттігін атап өтті.
Қасым-Жомарт Тоқаев «Бір белдеу, бір жол» мегажобасының дамуы ортақ күш-жігерді біріктіретініне сенімді. Қазақстан инфрақұрылымдық және логистикалық жобаларды бірлесіп атқару мақсатында қажетті шараның барлығын қабылдайды. Бұл біздің экономикамыз үшін пайдалы болмақ. Сондай-ақ, Президенттің пікірінше, экология мәселелерін де назардан тыс қалдыруға болмайды.
– Біз экологиялық проблемаларды және оның мемлекеттеріміздің әлеуметтік-экономикалық дамуы барысындағы теріс салдарын назарда ұстауға міндеттіміз. Сондықтан Шанхай ынтымақтастық ұйымына мүше мемлекеттердің тиісті ведомстволары аталған проблема бойынша өзара іс-әрекетін күшейтуі аса маңызды. Шанхай ынтымақтастық ұйымының Экологиялық проблемаларының реестрін жасау бұл бағыттағы жұмыстардың жай-күйін тұтас көруге мүмкіндік берер еді. Бұл – шұғыл ұжымдық шешімді талап ететін мәселе, – деді Мемлекет басшысы.
Биылғы жыл Екінші дүниежүзілік соғыстың аяқталғанына және БҰҰ-ның құрылғанына 75 жыл аясында өтіп жатыр. Келесі жылы Шанхай ынтымақтастық ұйымына 20 жыл толады. Президент осынау тарихи кезеңдерді өңірлік және жаһандық проблемаларды шешу үшін таптырмас тәсіл ретінде қолданудың айрықша маңызды екеніне сенімді. Сыртқы ашықтық пен Халықаралық әріптестік аясын кеңейтуге ұмтылу – ұйым тиімділігінің кепілі. Сондықтан Қазақстан Шанхай ынтымақтастық ұйымының өзге де халықаралық ұйымдармен ынтымақтастық туралы меморандумдарға қол қою туралы шешімін құптайды.
– Шанхай ынтымақтастық ұйымының мерейтойы – бұл оның елеулі жетістіктерін атап өтуге ғана емес, сондай-ақ, осал тұстарымызды анықтап, «әттеген-ай» дейтін жерлерімізді ой елегінен өткізіп, одан пайдалы сабақ алу үшін жақсы мүмкіндік. Сондықтан хатшылыққа ұйымның тетіктері мен органдарының қызметін жетілдіру жөнінде нақты ұсыныстар енгізе отырып, Шанхай ынтымақтастық ұйымының жұмысына жан-жақты талдау дайындауды тапсыруды ұсынамын. Біздің халықтарымыз Шанхай ынтымақтастық ұйымына үлкен үміт артады. Олар біздің Ұйым шеңберінде ымыраласу және өзара мүдделерді ескеру негізінде жемісті ынтымақтастық орнатып, сол арқылы бүгінгі сынақтар мен алдағы сын-қатерлерге абыроймен төтеп беріп, азаматтарымыздың әл-ауқатын жақсартуға мүмкіндік болады деп санайды, – деді Қасым-Жомарт Тоқаев.
Қазақстан Президенті сөзінің соңында Шанхай ынтымақтастық ұйымына мүше мемлекеттердің көшбасшыларын ортақ міндеттерді шешу және «Шанхай рухын» нығайту жолында бірігуге шақырды.
 
***
Саммит қорытындысы бойынша төмендегідей құжаттар қабылданып, қол қойылды:
1.      Шанхай ынтымақтастық ұйымына мүше мемлекеттер басшылары Кеңесінің Мәскеу декларациясы.
2.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымының 2025 жылға дейінгі даму стратегиясын жүзеге асырудың 2021-2025 жылдар аралығындағы іс-қимыл жоспарын бекіту туралы шешімі.
3.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымына мүше мемлекеттердің цифрлық дәуір кезіндегі шалғай және ауылдық аймақтарды дамыту жөніндегі Тұжырымдамасының шешімі.
4.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымына мүше мемлекеттер аймағындағы эпидемиялық қауіп-қатерге қарсы іс-қимылдың бірлескен кешенді жоспары.
5.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы хатшылығымен және Біріккен Ұлттар Ұйымының Азия-Тынық мұхиты аймағы үшін экономикалық және әлеуметтік комиссиясы хатшылығымен өзара түсіністік жөніндегі меморандумына қол қою туралы шешімі.
6.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы хатшылығымен және Еуразия экономикалық комиссиясымен өзара түсіністік жөніндегі меморандумына қол қою туралы шешімі.
7.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы хатшылығымен және Дүниежүзілік денсаулық сақтау ұйымымен өзара түсіністік жөніндегі меморандумына қол қою туралы шешімі.
8.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымының Мәдени интеграциялық орталығы туралы шешімі.
9.      Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымы Бас хатшысының Шанхай ынтымақтастық ұйымының өткен жылғы қызметі жөніндегі баяндамасы туралы шешімі.
10.    Шанхай ынтымақтастық ұйымына мүше мемлекеттер басшылары Кеңесінің Шанхай ынтымақтастық ұйымының Аймақтық антитеррористік құрылымының 2019 жылғы қызметі жөніндегі Шанхай ынтымақтастық ұйымының Аймақтық антитеррористік құрылымы кеңесінің баяндамасы туралы шешімі.
11.    Шанхай ынтымақтастық ұйымына мүше мемлекеттер басшылары Кеңесінің Екінші дүниежүзілік соғыстағы Жеңістің 75 жылдығына байланысты мәлімдемесі.
12.    Шанхай ынтымақтастық ұйымына мүше мемлекеттер басшылары Кеңесінің террористік, сепаратистік және экстремистік идеологияны, оның ішінде, Интернет жүйесінде таратуға қарсы іс-қимыл туралы мәлімдемесі.
13.    Шанхай ынтымақтастық ұйымына мүше мемлекеттер басшылары Кеңесінің халықаралық ақпараттық қауіпсіздікті қамтамасыз ету саласындағы ынтымақтастық туралы мәлімдемесі.
14.    Шанхай ынтымақтастық ұйымына мүше мемлекеттер басшылары Кеңесінің есірткі қаупіне қарсы іс-қимыл туралы мәлімдемесі.
15.    Шанхай ынтымақтастық ұйымына мүше мемлекеттер басшылары Кеңесінің жаңа коронавирус инфекциясына қарсы бірлескен іс-қимыл туралы мәлімдемесі.
16.    Шанхай ынтымақтастық ұйымына мүше мемлекеттер басшылары Кеңесінің цифрлық экономика саласындағы ынтымақтастық туралы мәлімдемесі.






///Мемлекет басшысы бүкілхалықтық талқылауға шығарылған конституциялық реформалар жобасына қатысты ұсыныстарды жинақтау, пысықтау, талдау және талқылау жөнінде жұмыс тобы ауқымды жұмыс атқарғанын атап өтті.
– Өзімнің конституциялық құқығымды пайдалана отырып, мен референдумға шығармай-ақ, Парламентте талқылау арқылы Негізгі заңға өзгерістер енгізу туралы шешім қабылдадым, – деді Қазақстан Президенті.
Нұрсұлтан Назарбаев енгізілетін өзгерістердің бәрі еліміздің дамуына ерекше серпін беретінін және бұл қадам біз үшін маңызды екенін атап өтті.
– Біз Қазақстанның саяси моделін – президенттік республиканы сақтап қалатынымызды айтып өткен жөн. Мемлекеттік басқару жүйесі заман талабына сай икемді болуға тиіс. Жүргізілген реформалар нәтижесінде билік өкілеттіктерінің бір бөлігі биліктің бір тармағынан екіншісіне беріліп, өкілді органдардың Үкімет пен атқарушы органдарға қатысты жүргізетін бақылау функциялары күшейтілетін болады, бұл оларды кәсібилендіруге және халық билігі қағидаттарын бекітуге бағытталады. Бізге халқымыздың болашағы үшін маңызды құжат мәселесін шешу керек, бүкілхалықтық талқылаудың қорытындысын шығарып, оны Парламенттің қарауына енгізу мерзімін анықтау қажет. Конституцияның 23 бабына және заңдарға 35 өзгерту енгізілетіні белгілі болды. Енгізілетін өзгерістердің басты мәні – Президенттің бірқатар өкілеттіктерін биліктің басқа тармақтарына қайта бөлу, – деді Елбасы.
Мемлекет басшысы басқарудың президенттік моделінің табыстылық факторына, соның арқасында еліміздің әлемдік қоғамдастықта танымал болғанына, халықтың әл-ауқатының артып, оны бұдан әрі жақсарту жөнінде жоспарлы жұмыстар жүргізіліп жатқанына қатысушылардың назарын аударды.
– Елімізде іске асырылып жатқан Бес институционалдық реформаға және Қазақстан халқына арналған жаңа жолдауға сәйкес, республикамыздың саяси жүйесі де нақты өзгерістерді қажет етіп отыр, – деді Нұрсұлтан Назарбаев.
Жұмыс тобының жетекшісі Қазақстан Президентіне Конституциямен қатар, ел заңдарына да өзгерістер енгізуді көздейтін билік тармақтары арасында өкілеттіктерді қайта бөлу жөнінде ұсыныстар әзірленіп жатқаны туралы баяндады.
– Жұмыс тобының мүшелері бүкілхалықтық талқылау барысында келіп түскен ой-пікірлердің, сауалдар мен ұсыныстардың бәрін тіркеді. Президент Әкімшілігі кез келген азаматтың өз материалын жолдауы үшін арнаулы пошта мекен-жайларын ұйымдастырды. Жұртшылық ұсынылған реформаларды талқылау жөнінен жоғары белсенділік көрсетті. Ұсыныстар барлық өңірлерден, халықтың барлық тобынан келіп түсті. Ғалымдар, заңгерлер, қоғам қайраткерлері мен бизнес өкілдері түрлі ой-пікірлерін жолдады. Ұсыныстардың көп бөлігі талқылаудың соңғы күндерінде түсті. Мұның бәрі конституциялық реформаларды қоғамда талқылау жөніндегі Сіздің шешіміңіздің дұрыс болғанын көрсетіп отыр, – деді Ә.Жақсыбеков.
Сондай-ақ, Президент Әкімшілігінің басшысы азаматтардан Конституцияның 63 бабына қатысты 6 мыңнан астам ұсыныс келіп түскенін, олар Негізгі заңның барлық тарауын қамтитынын мәлімдеді.
– Ұсыныстар әртүрлі және олар бүкілхалықтық талқылауға шығарылған нормалар жобасымен ғана шектелмейді. Бұлардың бәрі бірнеше бөлік бойынша жүйелендірілді. Мемлекет басшысының мәртебесі мен өкілеттігін айқындайтын бөлімге қатысты 40-тан астам ұсыныс түсті. Реформаның мақсаты Президент өкілеттіктерін биліктің басқа да тармақтарына қайта бөлу болғанына қарамастан, ұсыныстардың көпшілігі Мемлекет басшысының өкілеттігін нығайтуға бағытталып отыр. Жалпы, Парламенттің өкілеттігіне қатысты, оның Үкіметті жасақтаудағы рөлін күшейту бастамасын қолдауға бағытталған 88 ұсыныс келді. Атап айтқанда, парламенттік республикаға өту, бір палаталы Парламент жасау, депутаттарды мажоритарлық жүйе қағидаты бойынша сайлау туралы ұсыныстар болды. Депутаттық корпусқа бір реттен артық үміткер болуға шектеу қою, жас шамасын арттыру сияқты талаптарды күшейту ұсынылды, – деді жұмыс тобының жетекшісі.
Бұған қоса, Ә.Жақсыбеков Парламент алдындағы есептілігін күшейтуге қатысты Үкіметтің мәртебесі мен қызметі жөніндегі ұсыныстарға тоқталды. Олардың қатарында Үкіметтің бүкіл құрамын міндетті түрде Мәжіліспен келісу, оның тек Мәжіліс алдында ғана емес, тұтас Парламент алдында есепті болуы туралы талапты бекіту мәселесі бар.
Президент Әкімшілігінің басшысы сөзін түйіндей келіп, Конституциялық кеңесті қалыптастыру тәртібін өзгертуге және оны Конституциялық сот ретінде қайта құруға бағытталған ұсыныстарды атап өтті. Келіп түскен ұсыныстардың басым көпшілігі құқық қорғау органдары мен соттардың өкілеттігіне қатысты болғаны хабарланды.
Мемлекет басшысы азаматтардан келіп түскен түрлі сипаттағы әр алуан пікірлер мен ұсыныстар біздің қызметімізде кемшіліктер мен олқылықтар бар екенін көрсететінін, алдағы жұмыс барысында оларды жою қажеттігін айтты.
Отырыс барысында жұмыс тобының барлық мүшелері сөз сөйледі. Атап айтқанда, Қазақстан Республикасы Конституциясының қолданыстағы редакциясында меншік құқығына қатысты 26-бапқа ұсынылған түзетулер талқыланды. Жұмыс тобы мүшелері аталған нормаға ұсынылған өзгерістерге қатысты халықтан түрлі ұсыныс түскені туралы айтты.
Нұрсұлтан Назарбаев Қазақстан азаматтарының пікірін ескеріп, 26-бапқа өзгеріс енгізбеуді ұсынды, сондай-ақ заңнаманы жетілдіру және оның негізгі ережелерін түсіндіру шараларын одан әрі жалғастыру қажеттігін атап өтті.
Сонымен бірге, жұмыс тобының мүшелері Мемлекет басшысын ел азаматтарының көпшілігі пәрменді президенттік вертикальді билікті сақтау қажеттігін айтып, кейбір өкілеттіктердің қайта бөлінуіне алаңдаушылық білдіріп отырғаны туралы хабардар етті.
Соңында Нұрсұлтан Назарбаев ұсынылған түзетулерді талқылау барысында ел азаматтары жоғары белсенділік танытқанын айта келіп, алдағы реформаның маңыздылығы мен өзектілігін тағы бір мәрте атап өтті.
– Мемлекет құрылымына ұсынылған өзгерістер қоғамымызды демократияландыру ісін күшейтіп, халық билігінің негізін одан әрі нығайтуға, парламенттің рөлін, үкіметтің президенттік басқару нысаны алдындағы дербестігі мен жауапкершілігін арттыруға бағытталған. Реформаның түпкі мәні де осында жатыр. Бұған қоса, құқық қорғау және сот жүйесі қызметінің конституциялық негізі жаңғыртылады, конституциялық қадағалау жүйесі жетілдіріледі. Конституциялық құрылымымыздың мызғымастығына деген кепілдік те бекем бола түседі. Жақын арада Конституцияға енгізілетін өзгерістер жобасы Парламентке талқылау үшін ұсынылатын болады, – деді Қазақстан Президенті.
Отырысты қорытындылаған Мемлекет басшысы жұмыс тобының барлық мүшелеріне табысты және маңызды тарихи жұмыстары үшін алғыс айтты.

///Жиында Қазақстан азаматтығына қабылдау және одан шығу мәселелері қарастырылды.
Мемлекет басшысы тиісті Жарлыққа қол қойғаннан кейін бізге жақын және алыс шетелдерден келген әр түрлі этностың 734 өкілі еліміздің жаңа азаматы болады.
Мемлекеттік хатшы тәуелсіздік алған сәттен бері 1 миллионнан астам адам еліміздің азаматтығын алғанына тоқталды. Бұл Нұрсұлтан Назарбаевтың басшылығымен орнықты өсіп-өркендеп келе жатқан Қазақстанның әлемдегі тартымды мемлекеттердің біріне айналғанын айғақтайды.
Гүлшара Әбдіқалықова Тұңғыш Президент күні қарсаңында еліміздің жаңа азаматтарын қуана қарсы алатынымызды, оларға бақытты өмір және бұдан былай олардың да Отаны болып саналатын Қазақстанның игілігі жолындағы еңбектеріне табыс тілейтінімізді айтты.
Мемлекеттік хатшы жаңа отандастар еліміздің лайықты азаматы болып, тәуелсіз Қазақстанның одан әрі дамуы мен өсіп-өркендеуіне өз үлесін қосатынына сенім білдірді.
Сондай-ақ, басқосу барысында Сыртқы істер министрлігінің жекелеген бағыттар бойынша қызметінің қорытындылары талқыланды.
Комиссия отырысының қорытындысы бойынша тиісті шешімдер мен ұсынымдар қабылданды.
///Нұрсұлтан Назарбаев Ақтөбе облысында жолаушылар автобусының өртенуі салдарынан Өзбекстан азаматтарының қайғылы қазаға ұшырауына байланысты көңіл айтты.
«Орны толмас қайғыға ортақтастығымды білдіре отырып, Қазақстан халқының және жеке өзімнің атымнан қаза болғандардың туыстары мен жақындарына қолдауым мен ниеттестігімді жеткізуіңізді сұраймын. Зардап шеккендердің тезірек сауығып, отбасыларына оралуына тілектеспін», – делінген жеделхатта.
Сонымен бірге, Мемлекет басшысының тапсырмасы бойынша оқиғаның мән-жайы мен себептерін анықтау үшін Үкіметтік комиссия құрылды.
/// 
Әңгіме барысында Қазақстан Президенті елде жүзеге асырылып жатқан бағдарламалар, ел экономикасын дамытудың негізгі бағыттары, Еуразиялық экономикалық одаққа мүше мемлекеттер ынтымақтастығының келешегі, жаһандық экономика дамуының маңызды жайттары туралы, сондай-ақ шетел мемлекеттерімен өзара іс-қимылды нығайтуға қатысты сұрақтарға жауап берді.
Атап айтқанда, Мемлекет басшысы Астана экономикалық форумында негізгі мәселелердің бірі болған инфрақұрылымдық даму құрлықтың орталығында орналасқан және теңізге тікелей шығатын жолы жоқ Қазақстанның экономикасы үшін маңызды мәнге ие екеніне назар аударды.
Нұрсұлтан Назарбаев еліміз әрі қарай өсу үшін жаңа бағыт қажет болатын белгілі бір даму деңгейіне жеткенін атап айтты.  
– Осы тұрғыдан алғанда, инфрақұрылымды жаңғырту дегеніміз жол құрылысын ғана емес, мультипликативті әсер тудыруды да білдіреді: Кәсіпорындар тапсырыспен қамтамасыз етіледі, жаңа елді мекендер пайда болады, азаматтар жұмысқа және табыс көзіне ие болады, бюджетке түсім түседі. Бұл Қазақстанның экономикалық өсімін сақтауға мүмкіндік береді деп сенеміз, – деді Мемлекет басшысы.
Қазақстан Президенті республикамыз көрші елдердің – Қытай Халық Республикасы мен Ресей Федерациясының әлеуетін белсенді түрде пайдаланатынын атап өтті. Мәселен, Қазақстан өз аумағында автокөлік және темір жол бағыттарын ашу арқылы Жібек жолы экономикалық белдеуінің конфигурациясына іс жүзінде қосылды.
Мемлекет басшысы Жібек жолының экономикалық белдеуі жаңа көлік бағыттары бойында іскерлік белсенділікті дамыту ісін  қарастыратынын еске салды. Осыған байланысты Азиялық инфрақұрылымдық даму банкі Қазақстан, Ресей және бүкіл Еуразиялық экономикалық одақ үшін зор мүмкіндіктер ұсынады.
Нұрсұлтан Назарбаев экономикадағы қытай ықпалының артуына байланысты қауіптенуді «фантомдық үрей» деп атады. Ол Қазақстанның бүгінде ҚХР-мен бірқатар кәсіпорынның құрылысын салу туралы шарт жасау қарсаңында тұрғанын айтты. Қазақстан Президенті Ресейдің Қытаймен бірлесіп мұнай-газ саласында, коммуникация құрылысында ірі жобаларды жүзеге асыруы Ресей экономикасына Азия өңірін қатыстыруға мүмкіндік беретінін, мұның да әрі қарай даму үшін оң серпінге ие болып отырғанына тоқталды.
Қазақстан Президенті батыс елдері мен Ресей арасындағы өзара санкциялар саясат пен экономиканың араласып кетуінің нәтижесі екеніне назар аударды. Бұл жағдайдан Ресей ғана емес, өзге елдер де зардап шегіп отырғанын айтты.
Нұрсұлтан Назарбаев Украина төңірегіндегі ахуалды шешу үшін қажетті барлық күш-жігерін жұмсап отырғанын айтты.
– Менен араағайындық етуді өтінгенде уақытты да, күшімді де аямаймын, кездесулер өткізіп, тараптарды келіссөздерге шақырамын. Бұл жағдайда ел басшылары кездесе отырып, ымыраласу арқылы ортақ тіл таба алады. Шешілмейтін мәселе көріп тұрғаным жоқ. Мен қазір ресейлік те, украиналық та тараптың мәселені шешіп, пайда болған қарама-қайшылық түйінін тарқататын кезең жеткенін байқап отырмын. Мұның тезірек болғаны керек, еуропалық көшбасшылар да осыны қалайды. Қазіргі уақыт осындай қадам үшін қолайлы, – деді Қазақстан Президенті.
Қазіргі қаржы жүйесіндегі қиындықтар туралы айтқан Нұрсұлтан Назарбаев жаһандық валюта архитектурасының ескіргенін атап өтті.
Мемлекет басшысы әлемдік резервтік валютаның бір эмитентке ғана тәуелділігі  өзге мемлекеттер үшін қатерлі екеніне тоқталды. Қазіргі кезде Латын Америкасы, араб әлемі өздерінің өңірлік валютасын енгізу жөнінде айтуда, бұдан доллардың ықпалын азайтуға ұмтылыс аңғарылып отыр. Сонымен бірге, бүгінгі таңда доллар әлі де қолданыстағы негізгі әлемдік валюта, ал АҚШ әлемдегі экономикасы ірі ел болып саналады.
Осыған байланысты Қазақстан Президенті Астана экономикалық форумы сияқты халықаралық басқосулар әлемдік институттар мен халықаралық ұйымдардың қаржы мәселелері бойынша ортақ тіл табуы үшін жағдай жасайтынын атап өтті.  
Нұрсұлтан Назарбаев елде жүзеге асырылатын маңызды жоба – «ЭКСПО-2017» халықаралық көрмесіне, оның базасында «Астана» қаржы орталығы құрылатынына назар аударды. Жаңа орталықтың қатысушылары үшін ағылшын тілін қолданатын британдық құқық қағидаттарына негізделген сот жүйесін қамтитын ерекше жағдайлар жасалатын болады.
Мемлекет басшысы отандық білім беру ісіндегі үштілділік туралы айта келіп, келешекте Қазақстан мектептің жоғары сыныптары мен университеттерде жаратылыстану ғылымдарын оқытуды ағылшын тілінде жүргізуге көшу ниетінде екенін атап өтті. Жалпы алғанда, білім саласында қабылданып жатқан шаралар Астанадағы қаржы орталығының жұмысына тартылуы мүмкін ағылшын тілінде сөйлейтін жастар қатарын қалыптастыруы тиіс. 
Сондай-ақ Қазақстан Президенті елдің бұдан әрі дамуы үшін бес институционалдық реформаның маңыздылығын, оны нақты әрі жүйелі түрде жүзеге асыру үшін Жаңғырту жөніндегі ұлттық комиссия құрылғанын  айтты.
Мемлекет басшысы бес институционалдық реформа аясында ұсынылған өзгерістер халық тарапынан кеңінен қолдау тапқанын, оны өткен президенттік сайлау қорытындысы көрсеткенін атап өтті.  
 

///Мемлекет басшысы Қазақстан халқының және жеке өзінің атынан Бенгазидегі жарылыс салдарынан қаза тапқан БҰҰ-ның Ливиядағы миссиясы қызметкерлерінің отбасылары мен жақындарына көңіл айтты.
«Бұл зұлымдыққа толы лаңкестік шабуыл ізгілік пен жанашырлық құндылықтарын дәріптейтін қасиетті мұсылман мерекесі – Құрбан айт қарсаңында жасалғаны аса жан түршігерлік жағдай болып табылады. Әлемдік қауымдастықтың зорлық-зомбылыққа қарсы бірлескен және батыл күреске шақыратын үндеуін берік қолдай отырып, Қазақстан лаңкестіктің ешқандай түрі мен көрінісін қабылдамайды. Біз БҰҰ қызметкерлерінің жаһандық ұйымның игі мақсаттарына қол жеткізу жолындағы қызметін жоғары бағалаймыз», – делінген жеделхатта.
///
	 

	Әнуар Төлеуханұлы Садықұлов Қазақстан Республикасы Мемлекеттік күзет қызметінің бастығы болып тағайындалсын, ол бұрынғы атқарған қызметінен босатылсын.

	 

	Қазақстан Республикасының

	           Президенті                                                                                                                             Н.Назарбаев

	 

	 

	 

	Астана, Ақорда, 2014 жылғы  21 сәуір

	        № 810
///Гүлшара Әбдіқалықова Мемлекет басшысының «Қазақстанның үшінші жаңғыруы: жаһандық бәсекеге қабілеттілік» атты жолдауы Ұлттық комиссия жұмысына тың серпін бергенін айтты.
Мемлекеттік хатшы Қазақстан Президентінің «Заман сынынан сүрінбей өткен озық дәстүрлерді табысты жаңғырудың маңызды алғышарттарына айналдыра білу қажет. Егер жаңғыру елдің ұлттық-рухани тамырынан нәр ала алмаса, ол адасуға бастайды» деген сөзін атап өтті.
Өскелең ұрпақ бойында жат ұғымдарға қарсы тұра алатын иммунитет қалыптастыру, отбасы құндылықтарын, Қазақстан халқының озық дәстүрлерін дәріптеу маңызды бағыт болып саналады. Бұл істің нәтижелі болуы мемлекеттік органдар мен қоғамдық институттардың өзара тиімді іс-қимылына байланысты.
Жиында Қазақстан Республикасындағы 2030 жылға дейінгі отбасылық және гендерлік саясат тұжырымдамасын іске асыру жөніндегі 2017-2019 жылдарға арналған іс-шаралар жоспарының Павлодар және Қызылорда облыстарында орындалу барысы жөнінде мәлімет тыңдалды.
Павлодар облысында өнімді еңбекпен айналысу және жаппай кәсіпкерлікті дамыту жұмыстары белсенді түрде жүргізілуде. Жыл басынан бері мейлінше сұранысқа ие 52 жұмысшы мамандығы бойынша 329 әйел (32%) оқытылды. Облыстың ауылдық жерлерінде әйелдер көшбасшылығы мектептерін дамыту жөніндегі жұмыстар жалғасуда. Маусым айында Баянауыл ауданында осындай тағы бір мектеп ашылды. Павлодар облысы – жергілікті өкілетті органдарындағы әйелдер саны 30 пайызға жеткен еліміздегі 3 өңірдің бірі. Бүгінде олардың саны аудандық мәслихат депутаттары арасында – 29,4%, қалалық мәслихаттарда – 27,3%, облыстық мәслихатта 21,9% болып отыр.
Қызылорда облысында «Рухани жаңғыру» бағдарламасы аясында 135 іс-шара ұйымдастырылып, оның барысында өңірдің 7 мыңнан астамы жастары қамтылды. Есепті кезеңде жұмыссыз және өзін-өзі жұмыспен қамтыған 2136 адам еңбек нарығында сұранысқа ие мамандықтар бойынша қысқа мерзімді кәсіби дайындау курстарына жолданды. Олардың 1500-і, яғни 70,2 пайызы – әйелдер. Оқу курстарын аяқтаған әйелдерді жұмыспен қамту мәселесі тұрақты бақылауда. Сонымен қатар, «Бастау-бизнес» жобасы аясында 320 әйел оқытылды. Олардың 124-не несие берілді, 54 әйел өз кәсібін бастады.
Сондай-ақ, отырыста 2018 жылғы ақпанда БҰҰ-ның салалық комитетіне ұсынылатын Әйелдерге қатысты кемсітушіліктің барлық түрін жою туралы конвенцияның орындалу барысы туралы Қазақстан Республикасының кезекті бесінші баяндамасының жобасы таныстырылды.
Жиын соңында Мемлекеттік хатшы Г.Әбдіқалықова мемлекеттік органдарға бірқатар нақты тапсырма берді.
///Берлинде ресми сапармен жүрген Қасым-Жомарт Тоқаев Қауіпсіздік жөніндегі Мюнхен конференциясының төрағасы Вольфганг Ишингермен кездесу өткізді.
Қазақстан Президенті Германия басшылығымен жүргізілген келіссөздердің нәтижелеріне тоқталып, Қазақстан нарығына неміс бизнесін, технологиясы мен инвестициясын тартудың маңыздылығы жөнінде айтты.
Вольфганг Ишингер келесі жылы өтетін кезекті Мюнхен конференциясына дайындық барысы туралы мәлімет беріп, Қазақстан Президентін аталған беделді жиынға қатысуға шақырды.
Сонымен қатар тараптар халықаралық күн тәртібіндегі өзекті мәселелер жөнінде пікір алмасты.
 



///Нұрсұлтан Назарбаев мемлекеттік сапары барысында Тяньаньмэнь алаңында орналасқан Халық батырларының ескерткішіне гүл шоғын қойып, қытай халқының ХІХ және ХХ ғасырлардағы ұлт-азаттық күресі барысында құрбан болған перзенттерінің рухына тағзым етті.
Монумент 1840 жылғы Бірінші апиын соғысынан бастап 1949 жылы Қытай Халық Республикасы құрылғанға дейінгі кезеңдегі Қытай революциялық қозғалысының тарихынан сыр шертетін оқиғаларға арналған.



///Съезге еліміздің судьялар корпусының өкілдері, Парламент депутаттары, мемлекеттік органдар басшылары, құқықтық қоғамдастық, халықаралық ұйымдар, сондай-ақ БАҚ пен үкіметтік емес ұйымдар өкілдері қатысты.
Мемлекет басшысы съезде сөйлеген сөзінде тәуелсіздік жылдарында Қазақстанда түбегейлі жаңа өзгерістерге сай келетін заманауи сот жүйесі қалыптасқанына ерекше назар аударды.
– Сот жүйесін реформалаудың негізгі мақсаты – тәуелсіз және сатылмайтын сот билігін қалыптастыру. Бұл жерде судьялардың адалдығы мен біліктілігі, сот төрелігінің әділеттігі мен қолжетімділігі маңызды, – деді Қазақстан Президенті.
Елбасы қабылданған «100 нақты қадам» ұлт жоспары құқық қорғау органдары мен соттардың қызметінің барлық қырын қамтитынын атап өтті.
– Бұл реформаның басты буыны сот билігі болып саналады. Біз оны жаңғыртпасақ, басқа шараларымыздың пайдасы болмай қалады, – деді Мемлекет басшысы.
Нұрсұлтан Назарбаев Ұлт жоспарын жүзеге асыру аясында сот жүйесін жаңғырту ісі басталып кеткенін атап өтті.
– Сот жүйесінің көп сатылылығы жойылды, инвестициялық даулар бойынша сот өндірісі енгізілді, IT-технологиялар негізінде барлық жерде сот талқылауларын аудио, бейне жазбалар арқылы фиксациялау тәсілі енгізілуде. Біз «Астана» халықаралық қаржы орталығын құрамыз, онда ағылшын құқығы, сондай-ақ әлемнің жетекші қаржы орталықтарының стандарттары қолданылады. Алқа билер сотының қолданылу аясы кеңейтілді, судьяларға қойылатын талаптар барынша қатайтылды, – деді Елбасы.
Сондай-ақ, Нұрсұлтан Назарбаев жеке сот орындаушылары институтын бірте-бірте нығайту қажеттігіне назар аударды.
Қазақстан Президенті сот жүйесін жетілдіру ісі бойынша алда ауқымды жұмыс күтіп тұрғанын атап өтіп, сот төрелігін дамытудың перспективалы негізгі бағыттарын белгіледі.
– Қазіргі заманда Қазақстан соттарының алдында төмендегідей міндеттер тұр: Біріншіден – заң үстемдігін қамтамасыз ету, бұл міндетті шешуде сот басты рөл атқарады. Екіншісі – судьялардың жауаптылығын күшейту, бұл олардың тәуелсіздігіне қол сұғу деген сөз емес. Үшіншісі – лайықты судьялар корпусын қалыптастыру. Төртіншісі – сот істерін қарау тәжірибесінің бірізділігін қамтамасыз ету. Ал бесіншісі – бұл құқықтық ағартушылық мәселесі. Азаматтарымыздың құқықтық сауаттылығының арқасында сот дауларының санын айтарлықтай азайтуға болады, – деді Нұрсұлтан Назарбаев.
Бұған қоса, Мемлекет басшысы съезде судьялардың жаңа Әдеп кодексінің қабылдануын елеулі оқиға ретінде атап өтті.








///Қазақстан Президенті Түркияның бизнес өкілдері алдында сөйлеген сөзінде екі мемлекет арасындағы сауда-экономикалық ынтымақтастық оң қарқын алып келе жатқанын атап өтті.
– Қазақстан мен Түркия арасындағы қатынастар өзара достыққа, бауырластық пен сенімге негізделген. Сауда айналымы жөнінен Түркия Қазақстанның стратегиялық серіктестерінің алғашқы ондығына кіреді. Екі ел арасындағы тауар айналымы 2017 жылы 27 пайызға өсіп, 2 миллиард АҚШ долларына жуықтады, – деді Нұрсұлтан Назарбаев.
Мемлекет басшысы инвестициялық ынтымақтастық пен экономиканың түрлі салаларындағы бірлескен жобаларды іске асыру мәселелеріне тоқталды. Атап айтқанда, тәуелсіздік алғаннан бері елімізге Түркия 3 миллиард АҚШ долларынан астам инвестиция құйғанын және бүгінде Қазақстанда түрік капиталының қатысуымен 2 мыңға жуық кәсіпорын жұмыс істеп отырғанын атап өтті.
Сонымен қатар, Қазақстан Президенті екі ел кәсіпкерлерін қолдауға бағытталған «Жаңа синергия» бағдарламасының жүзеге асырылу нәтижелері жөнінде айтты.
– Осы бағдарлама аясында құны 800 миллион доллар болатын 23 жоба іске қосылып, 3 мың жаңа жұмыс орнының ашылуына мүмкіндік берді. Кеше елдеріміздің бизнес өкілдері құны 1,7 миллиард доллардан асатын 24 келісім-шартқа қол қойды. Бұл – біздің өзара сенім мен ынтымақтастығымыздың жарқын мысалы, – деді Нұрсұлтан Назарбаев.
Кездесу барысында Мемлекет басшысы Қазақстанның экономикалық артықшылықтарына және елімізде бизнес жүргізу үшін жасалған қолайлы жағдайларға назар аударды.
– Қазақстанда инвестициялық ахуалды жақсарту жөнінде кешенді жұмыстар жүргізілуде. Кәсіпкерлікті дамыту үшін заңнамаға тиісті өзгерістер енгізілді. Дүниежүзілік банктің «Бизнес жүргізу жеңілдігі» рейтингінде Қазақстан 190 елдің арасында 36-орында. Біздің мемлекет Экономикалық ынтымақтастық және даму ұйымы Инвестициялық комитетінің мүшесі болып саналады, – деді Қазақстан Президенті.
Сондай-ақ, Нұрсұлтан Назарбаев Қазақстан Республикасының Президенті жанындағы Шетелдік инвесторлар кеңесі мен «Қазақ Инвест» компаниясының жұмысы және инвесторлар үшін қарастырылған түрлі жеңілдіктер жөнінде айтты.
– Қазақстанда 11 арнайы экономикалық және 24 индустриялық аймақ бар. Олардың жұмысына қатысушылар үшін салықтық және өзге де жеңілдіктер қарастырылған. Түрік компанияларын Қазақстанда өз бизнестерін өркендетуге шақырамын, – деді Мемлекет басшысы.
Сонымен қатар, Қазақстан Президенті еліміздің көлік-транзит әлеуетінің мүмкіндіктеріне жан-жақты тоқталды.
– Қазақстан Еуропа мен Азия арасындағы трансконтинентальды мультимодальды жүк тасымалын белсенді дамытуда. Еліміз арқылы 5 темір жол және 6 халықаралық автомобиль жолы өтеді. Транскаспий мультимодальды жүк тасымалын дамыту үшін көп жұмыс атқарылуда. Ақтау портын жаңғыртып, оның мүмкіндіктерін кеңейттік, – деді Нұрсұлтан Назарбаев.
Мемлекет басшысы Қазақстандағы өнеркәсіп кәсіпорындарын жекешелендіру үдерісіне және агроөнеркәсіп кешеніндегі инновациялық жобаларды іске асыруға шетелдік инвесторлардың қатысу мүмкіндігі бар екенін де атап өтті.
Сонымен қатар, Қазақстан Президенті түрік бизнесмендерін Назарбаев университеті мен Инновациялық технологиялар паркі базасында құрылған инновациялық кластерлердің жұмысына атсалысып, туристік саладағы бірлескен жобаларды жүзеге асыру мүмкіндіктерін қарастыруға шақырды.
– «ЭКСПО-2017» көрмесінің базасында «Астана» халықаралық қаржы орталығы жұмысы істей бастады. Бұл орталық Нью-Йорк, Сингапур, Лондон және Дубай қалаларындағы қаржы орталықтарының үздік моделі негізінде жұмыс жүргізеді. Оның құқықтық мәртебесі конституциялық заңмен бекітілді, жұмыс тілі – ағылшын тілі. Бұл – өңірдегі қызметі ағылшын құқығына негізделген бірден-бір орталық, – деді Нұрсұлтан Назарбаев.
Мемлекет басшысы «Астана» халықаралық қаржы орталығының негізгі артықшылықтары жөнінде айтып, бұл орталықтың жұмысына қатысушылар үшін арнайы салық, валюта, виза және еңбек режімдері енгізілгенін атап өтті.
Соңында Қазақстан Президенті екі ел бизнесмендерін бүгінгі жасалып отырған мүмкіндіктің бәрін пайдалана отырып, мемлекетаралық байланыстарды дамыту және нығайту ісіне белсенді атсалысуға шақырды.








///
	 

	Н.Жылқайдаров Қазақстан Республикасы Республикалық ұланы қолбасшысының орынбасары қызметінен;

	Г.Бимендина Қазақстан Республикасы Жер ресурстарын басқару  агенттігінің жауапты хатшысы қызметінен;

	С.Дембай Қазақстан Республикасы Құрылыс және тұрғын үй-коммуналдық шаруашылық істері агенттігінің жауапты хатшысы қызметінен босатылды.
///Президент Қасым-Жомарт Тоқаев Премьер-Министрдің орынбасары Бердібек Сапарбаевтың есебін тыңдады. Онда Үкіметтің еліміздегі әлеуметтік қамсыздандыруға мұқтаж тұрғындардың жағдайына қатысты атқарып жатқан жұмысы туралы айтылды. 2020 жылдан бастап атаулы әлеуметтік көмек, ең алдымен, аз қамтылған отбасылардың балаларына беріледі.
Мемлекет басшысы облыстардағы азаматтардың арыз-шағымдарын әділ әрі тиімді қарастыруға ерекше көңіл бөлуді тапсырды. Осыған байланысты барлық деңгейдегі әкімдердің жауапкершілігі айтарлықтай артатын болады.
Кездесу барысында міндетті медициналық сақтандыру жүйесін сапалы жүзеге асыру мәселесі де қарастырылды. Үкіметке нақты тапсырмалар берілді.
Сонымен қатар бүгін Қасым-Жомарт Тоқаевқа Есеп комитетінің төрағасы Наталья Годунова  Қорғаныс министрлігіне, «Қазақстан инжиниринг» Ұлттық компаниясы» акционерлік қоғамына және «Қазарнаулыэкспорт» республикалық мемлекеттік кәсіпорнына жүргізілген мемлекеттік аудиттің қорытындысы туралы баяндады. Есеп комитетінің төрағасы «Қазақстан инжиниринг» компаниясының қаржылық-шаруашылық жұмысындағы ретсіз шығындар, қарыз жүктемелерінің артуы, холдингтегі өндіріс жүйесінің әбден ескіргені жөнінде мәлімет берді.
Мемлекет басшысы аудит қорытындысы бойынша жинақталған материалдарды өкілетті органдарға жолдауды, лауазымды тұлғалардың жауапкершілігін қарастыруды тапсырды.
///
	 

	Кәрім Қажымқанұлы Мәсімов Қазақстан Республикасы Президенті Әкімшілігінің Басшысы болып тағайындалсын.

	 

	            Қазақстан Республикасының

	                          Президенті                                                                                                                           Н.Назарбаев
///
	 

	В.Школьник Мемлекет басшысының «Қазатомөнеркәсіп» ҰАК» АҚ стратегиялық даму бағдарламасын, сондай-ақ ядролық-отын циклы, химиялық индустрия мен жаңартылатын энергетика саласындағы ірі индустриялық және инновациялық жобаларды іске асыру жөніндегі тапсырмаларының орындалу барысы туралы баяндады.

	Нұрсұлтан Назарбаев ұлттық компанияның бірқатар бағыттар бойынша, атап айтқанда, атом стансалары үшін құрастыру өндірісімен,  баламалы энергетика және сирек кездесетін кен өнімдерімен байланысты қызметін күшейтудің маңыздылығын атап өтті.

	Сондай-ақ, кездесу барысында «Қазатомөнеркәсіп» ҰАК» АҚ басшысы Мемлекет басшысын Қазақстанның әлемдік өндірудің 37 %-ын қамтамасыз ете отырып, әлемдегі уран өндіру саласында көшбасшылық позициясын  ұстап келе жатқаны жайында хабардар етті. Бұл ретте компания қаржылық орнықтылығы мен даму қарқынын сақтап, инвестициялық бағдарламасы мен әлеуметтік міндеттемелерін толық көлемде орындап келеді. 2010 жылдан бері әлеуметтік саланың дамуына 37 млрд.-тан астам теңге бөлінген.

	Кездесу қорытындысында Қазақстан Президенті жаңартылатын энергетика және сирек кездесетін кен өнімдерін өңдеу саласындағы компанияның қызметінде жаңа инновациялық технологияны қолдану жөнінде нақты тапсырмалар берді.       


///Мемлекет басшысы Ресей Федерациясына жұмыс сапары аясында «Диаконт» акционерлік қоғамының қызметімен танысты.
Кәсіпорынның таныстырылымы алдында Қазақстан мен Ресей Президенттері Ресей Федерациясының Қорғаныс министрлігі ұшағының апатқа ұшырауына байланысты мәлімдеме жасады. Нұрсұлтан Назарбаев Ресей халқына тағы да көңіл айтты.
«Диаконт» акционерлік қоғамы радиацияға төзімді трансфокатор объективтерін шығаратын әлемдегі екі кәсіпорынның бірі болып саналады және ғылымды қамтитын экономикадағы қауіпсіздікті қамтамасыз ететін құрылғылар әзірлеу және өндіру саласындағы әлемдік көшбасшылар қатарына кіреді.








///
	 

	Елбасы Астана қаласының ірі инвестициялық нысандарының бірі саналатын кешеннің жаңа ғимаратын аралап көрді.

	«4+» санатындағы қонақ үй құрылысы 2010 жылдың маусымында басталған болатын. Ғимараттың жалпы алаңы 43 мың шаршы метрден асады, ал қонақ үйдің нөмірлер қоры 283 бөлмеден тұрады.
///Жиынды ашқан Мемлекет басшысы отырысқа қатысқаны үшін Біріккен Ұлттар Ұйымының Бас хатшысы А.Гутерришке, Польша Республикасының Президенті А.Дудаға және БҰҰ Қауіпсіздік Кеңесіне мүше басқа да елдердің делегация басшыларына ризашылық білдірді.
– Мүмкіндікті пайдалана отырып, Президент Дуданы Польшаның Біріккен Ұлттар Ұйымы Қауіпсіздік Кеңесінің тұрақты емес мүшесі ретіндегі қызметінің басталуымен құттықтаймын. Сонымен бірге, Кот-д’Ивуар, Кувейт, Перу және Экваторлық Гвинеяны да биыл Қауіпсіздік Кеңесінің тұрақты емес мүшесі болуымен құттықтаймын. Жаһандық ұйымның осы маңызды органы аясында ынтымақтастық пен ықпалдастық танытып, бірлесе жемісті жұмыс істейміз деп үміттенемін, – деді Қазақстан Президенті.
Нұрсұлтан Назарбаев бекітілген күн тәртібіне сәйкес, сөзді БҰҰ-ның Бас хатшысы А.Гутерришке берді.
А.Гутерриштің баяндамасынан кейін Мемлекет басшысы Кеңес мүшелеріне арнап мәлімдеме жасады.
– Біз Қазақстанның Біріккен Ұлттар Ұйымы Қауіпсіздік Кеңесінің тұрақты емес мүшесі болып сайлануын және бүгінгі төрағалық қызметімізді әлемдік қоғамдастықтың елімізге және оның бейбітшіл саясатына деген сенімі деп білеміз. Бұл мәртебелі қызметтегі Орталық Азияның бірінші мемлекеті бола отырып, біз Дүниежүзілік ұйымның бұл маңызды органындағы өңір халықтарының «үніне» айналдық, – деді Қазақстан Президенті.
Нұрсұлтан Назарбаев Қазақстанның БҰҰ Қауіпсіздік Кеңесі жұмысына өткен жылғы қосқан үлесін атап өтті.
– Ауғанстан/«Талибан», ИЛИМ/ДАИШ, «әл-Каида» және Сомали/Эритрея жөніндегі комитеттерді басқара отырып, олардың жемісті қызмет етуіне өз үлесімізді қосып келеміз. Кеңестің барлық мүше-мемлекеттеріне берік ынтымақтастығы үшін ризашылығымды білдіремін, – деді Мемлекет басшысы.
Қазақстан Президенті бейбітшілік пен қауіпсіздікке қол жеткізу жолындағы сенім шаралары шиеленістің алдын алу және маңызды жаһандық проблемаларды шешу кезінде негізгі рөл атқаратынын айтты.
– Мен Біріккен Ұлттар Ұйымы Бас Ассамблеясының 47-ші сессиясының мінберінен Азиядағы қауіпсіздік және сенім шаралары жөніндегі өңірлік құрылым құру туралы ұсыныс айтқан болатынмын. Тынымсыз дипломатиялық жұмыстың нәтижесінде бұл механизмді құруға қол жеткізілді. Бүгінде Азиядағы өзара ықпалдастық және сенім шаралары кеңесі өңірдегі 26 мемлекетті біріктіріп, табысты жұмыс істеуде. Ширек ғасырдан кейін тағы да Біріккен Ұлттар Ұйымында Қауіпсіздік Кеңесінің тұрақты емес мүшесі ретінде Қазақстанның атынан сөз сөйлеп тұрмын, – деді Нұрсұлтан Назарбаев.
Мемлекет басшысы сенім шараларын күн тәртібінен түсірмеу қажеттігін айтып, бұған ықпал ететін бірнеше факторды атап өтті.
Қазақстан Президенті Ядролық қаруды таратпау туралы шартқа негізделген қаруды таратпау режімін нығайту мәселесінде терең ментальді өзгерістер мен көпжақты жаңа саяси шешімдер қажет екенін айтты.
Осыған байланысты Нұрсұлтан Назарбаев қаруды таратпау саласындағы сенімді нығайта түсуге бағытталған бірқатар шараларды ұсынды.
Соңында Мемлекет басшысы қақтығыстарды тиімді шешу үшін әлемдік ядролық державалар арасында өзара түсіністік пен өзара сенім орнатудың маңыздылығына назар аударды.
– Әлемдік қоғамдастық – алуан түрлі және көп қырлы сипаты арқылы күшейе түскен біртұтас организм. Ол жер бетіндегі ұлттар мен халықтар арасында теңгерім мен үйлесім болған кезде ғана алға басып, дами алады. Сол себепті, біз халықаралық құқық үстемдігіне негізделген қауіпсіз әлем мен әділетті әлемдік тәртіпке бірлесе қол жеткізуіміз керек. Бұл істе Біріккен Ұлттар Ұйымы Қауіпсіздік Кеңесінің рөлі зор және оған тарихи миссия жүктелетіні де сөзсіз, – деді Қазақстан Президенті.
Сондай-ақ, Кеңес отырысы барысында Польша Президенті А.Дуда, Кувейт Премьер-Министрінің орынбасары – Сыртқы істер министрі Шейх Сабах Халед Әл-Сабах және Ресей Федерациясының Сыртқы істер министрі С.Лавров сөз сөйледі.






///
	 

	Кездесу барысында Мемлекет басшысы қазіргі уақытта Бірыңғай экономикалық кеңістіктің тиімді жұмыс жасауына байланысты бірқатар мәселелерді шешу қажеттігін атап өтті.   

	Сонымен қатар, Нұрсұлтан Назарбаев тауар өндіру, тарату және біркелкі жағдай мен тең бәсекелестік ортада қызмет көрсетуге байланысты Кеден одағының тауарлы рыноктарына жүйелі талдау жүргізу қажет екеніне тоқталды.

	Н.Алдабергенов өткен жылғы жұмыс қорытындылары және монополияға қарсы қызметті реттеу, атап айтқанда, Кеден одағы елдерінің тауарлы рыноктарын бақылау саласындағы алдағы кезеңге арналған жоспарлары туралы баяндады.

	Сондай-ақ кездесуде электр энергетикасы, авиация және теміржол салаларындағы бәсекелестік пен монополияға қарсы реттеу мәселелері қаралды.

	Кездесу қорытындысы бойынша Мемлекет басшысы тауарлы рыноктарға, атап айтқанда шекаралас аумақтарға жан-жақты талдау жасау жөнінде бірқатар тапсырмалар берді. 
///Қазақстан Президентіне сот жүйесіне әкімшілік әділет механизмін енгізу барысы жайында мәлімет берілді. Сондай-ақ Қасым-Жомарт Тоқаевқа жаңа судьяларды іріктеу жүйесін жақсартуға, сот практикасының бірізділігін қамтамасыз етуге және сот ісін жүргізу сапасын арттыруға бағытталған ұсыныстар жөнінде айтылды.
Жақып Асанов биылғы жылдың 30 қазан күні онлайн форматта өткен Шанхай Ынтымақтастық Ұйымына мүше мемлекеттердің жоғарғы сот төрағаларының 15-ші кеңесінің қорытындылары туралы мәлімет берді.
Президент қылмыстық процесте айыптаушы мен қорғаушы тараптар арасында нақты жарыссөзді қамтамасыз ету мәселесіне назар аударды.
Қасым-Жомарт Тоқаев азаматтардың, кәсіпкерлер мен инвесторлардың сотқа деген сенімін арттыру сот төрелігі жүйесінің басты басымдығы екенін ерекше атап өтті.

///Қадағалау ведомствосының жетекшісі Мемлекет басшысына Төтенше жағдай кезінде еліміздегі құқықтық тәртіпті сақтау үшін қабылданған шаралар туралы баяндады.
Қасым-Жомарт Тоқаевқа Бас прокуратурадағы және жергілікті жерлердегі іс-қимылдар мен шешімдерге дер кезінде құқықтық баға беру үшін шұғыл әрекет ету штабтары құрылғаны жайында мәлімет берілді.
Ғизат Нұрдәулетов жекелеген медициналық құрал-жабдықтарды қолдан қымбаттатуға жол бермеу, жалған және арандатушылық ақпараттардың таралуына қарсы күресу мақсатында, сондай-ақ, Төтенше жағдай режимінің бұзылуына қатысты құқық қорғау органдарының қабылдайтын шаралары туралы айтты.
 Қазақстан Президенті азаматтардың құқықтары мен қоғам мүддесін сақтаудың, уақытша шектеу шаралары кезінде заңдылықты қамтамасыз етудің маңыздылығына баса мән берді.

/// 
А.Мамин Мемлекет басшысына компанияның қазіргі қызметі, оның еншілес кәсіпорындарының тиімділігін арттыру шаралары, негізгі жобалардың жүзеге асырылу барысы және алдағы кезеңге арналған жоспарлары туралы баяндады.
Қазақстан Президенті елімізде іске асырылып жатқан «Нұрлы жол» бағдарламасының маңыздылығына, оның аясында ауқымды жұмыстар жоспарланғанына тоқталды.
– Астанадан шұғыла тәрізді тарайтын автокөлік жолдарын салу және қалпына келтіру мәселесін тұрақты бақылауда ұстау қажет. Бұл жұмыстар өндірушілерді техника мен құрылыс материалдарын жеткізу жөніндегі тапсырыстармен қамтамасыз ете отырып, мультипликативті әсерге ие болмақ. Бұл экономика үшін қиын уақытта оны дамытудың драйверіне айналады. Біздің еліміз Жібек жолының «экономикалық белдеуіне» кіретіндіктен, Қытай Халық Республикасы да қолдау көрсететін болады, – деді Мемлекет басшысы.
Елбасы Астанада халықаралық қаржы орталығын құру ісі де көлік-логистика саласын дамыту жұмыстарын жүргізуді қажет ететінін айтты.
– Елорданы Дубай, Франкфурт, Гонконг сияқты жетекші қаржы орталықтарымен байланыстыру қажет. Азаматтық авиация саласында осыған дайындалып, жаңа бағыттарды игерген жөн. Сонымен қатар біз ішкі рейстерді кеңейту үшін авиакомпаниялар құруға тиіспіз, – деді Нұрсұлтан Назарбаев.
«Қазақстан темір жолы» АҚ президенті «Нұрлы жол» бағдарламасы аясында жаңа теміржол, автомобиль магистральдарын салу, теңіз порттары мен әуежайлардың инфрақұрылымын қайта жөндеу бойынша ауқымды жұмыс жүргізіліп жатқанына тоқталды. Соның ішінде ол Инфрақұрылымдық даму жоспарында межеленген бірқатар ірі жобалардың жүзеге асырылуы туралы айтты.  Батыс өңірдің көлік жүйесін дамыту мақсатында Ақтау теңіз портын кеңейтуге мүмкіндік беретін үш жаңа жүк терминалы салынды. Боржақты – Ерсай теміржол желісі салынып жатыр.
А.Мамин Қазақстанды Еуразияның көлік-логистика хабына айналдыру жөніндегі міндеттерді жүзеге асыру үшін қажетті күш-жігер жұмсалып жатқанын атап өтті. Сол үшін елдің ішінде және шетелде логистикалық инфрақұрылым салу жұмыстары жүргізілуде. Мәселен, Қытай – Қазақстан – Еуропа бағытында контейнерлік тасымал соңғы үш жылдың қорытындысы бойынша 15 есеге өседі деп жоспарлануда. Сонымен қатар, Үндістанға транзиттік тасымал ұйымдастыру мәселесі де пысықталуда.
Мемлекет басшысы кездесу қорытындысы бойынша бірқатар нақты тапсырма берді. 


///Қасым-Жомарт Тоқаев Қазақстанға ресми сапармен келген Швейцария Конфедерациясы Федералды Жиналысының Ұлттық Кеңесінің (төменгі палатасының) төрағасы Андреас Эбиді қабылдады.
Мемлекет басшысы Швейцарияны Қазақстанның Еуропадағы маңызды серіктестерінің бірі екенін айта отырып, олардың өнеркәсіп, «жасыл» экономика, ауыл шаруашылығы және қаржы саласындағы жоғары инновациялық әлеуетін атап өтті.

Қазақстан Президенті біздің елдің шикізаттық емес секторына Швейцария капиталы мен технологияларын тарта отырып, жаңа ірі жобаларды іске асыруға бейілді екенін білдірілді. Мемлекет басшысының айтуынша, бұл Қазақстан экономикасындағы швейцариялық бизнестің онсыз да берік позициясын одан әрі нығайтуға ықпал етеді.
Швейцария – 2005 жылдан бері еліміздің экономикасына 27 миллиард доллардан астам инвестиция салған ең ірі үш инвесторының бірі. Біздің елде Glencore Xstrata, ABB, Philipp Morris, Rieter, Schindler, Bühler, Leica, Nestlé, Roche, Novartis, Syngenta, Ammann Group және басқа да ірі швейцариялық компаниялар табысты жұмыс істейді.

Сонымен қатар Швейцариямен арадағы тауар айналымы былтыр 1,7 миллиард долларға жетіп, жалпы сауда секіртерінің арасында 11-ші орынға ілінген.  Мемлекет басшысы Қазақстан мен Швейцария арасындағы қарым-қатынастардың табысты дамуына екі елдің тығыз саяси байланыстары ықпал етеді деген пікірін білдірді. Осыған байланысты Қасым-Жомарт Тоқаев жақында Швейцария Президенті Гай Пармеландпен мазмұнды келіссөздер өткізгенін атап өтті.
Жемісті байланыстарды жалғастыру үшін Мемлекет басшысы келесі кездесуді биыл қараша айының соңында өткізуге дайын екенін білдірді.

Өз кезегінде Андреас Эби екіжақты ынтымақтастықтың қазіргі даму деңгейін оң бағалап, оны парламентаралық байланыстар арқылы нығайтуға септесуге дайын екенін білдірді. Осыған байланысты «Қазақстан - Швейцария» парламентаралық ынтымақтастық тобының жұмысын жандандыру туралы келісімге қол жеткізілді.
Әңгімелесушілер Ауғанстандағы қазіргі жағдайға ерекше назар аударды. Тараптар бұл мәселе бойынша жан-жақты пікір алмасып, осы елдегі әскери-саяси және гуманитарлық жағдайдың шиеленісуіне алаңдаушылық білдірді.
Қасым-Жомарт Тоқаев 26 тамызда Кабул халықаралық әуежайында лаңкестік жасағандарды айыптап, террористік қауіпке қарсы тұру, Ауғанстандағы жағдайды тұрақтандыру, әлемдегі және Орталық Азиядағы бейбітшілік пен қауіпсіздікті нығайту үшін ғаламдық қоғамдастықтың күш-жігерін жұмылдыру қажет деген пікір білдірді.

///
	 

	Родина ауылының мәдениет үйінде болған кездесу барысында Мемлекет басшысы елдімекен мен агрокәсіпорынның даму қарқыны жақсы екенін атап өтті.

	– Ауылда 1700-ден астам адам тұрады. Осы адамдар мен ұжымның арқасында ауыл дамып келеді. Еңбек өнімділігі артуда. Шаруашылық басшылығы мен актив бұл ауылдың өркендеуі үшін бәрін жасауда. Егер де барлық шаруашылық осылай бар ынтасымен жұмыс істейтін болса, біздің елімізде азық-түлік өнімдері артығымен болар еді, – деді Қазақстан Президенті. 

	Өз кезегінде тұрғындар ауылдың дамуы, соның ішінде бірқатар әлеуметтік нысандардың салынуы, бала туудың өскені және тұрғын үймен қамтамасыз етілуі жөнінде айтты. Сондай-ақ олар Мемлекет басшысын ел игілігін одан әрі нығайтуға өздерінің лайықты үлес қосатынына сендірді.

	Кездесу соңында Нұрсұлтан Назарбаев тұрғындарға табыс пен игілік тіледі.  


///
	 

	Нұрмұхамбет Қанапияұлы Әбдібеков Қарағанды облысының әкімі болып тағайындалсын.

	 

	Қазақстан Республикасының

	             Президенті                                                                                                                           Н.Назарбаев

	 

	 

	Астана, Ақорда, 2014 жылғы  20  маусым

	           №  845
///
	 

	Қосман Қайыртайұлы Айтмұхаметов Ақмола облысының әкімі болып тағайындалсын.

	 

	 

	Қазақстан Республикасының 

	  Президенті                                                                                                              Н.Назарбаев

	 

	 

	Астана, Ақорда, 2013 жылғы 22 қаңтар

	                           № 482
/// 
«Инфрақұрылым: экономиканың орнықты өсімінің драйвері» тақырыбына арналған форум жұмысына әлемнің 90 елінен 3000-ға жуық саяси, сарапшылық және іскерлік топ өкілдері қатысты.
Қазақстан Президенті форумда сөйлеген сөзінде бүгінгі жаһандық кеңістікте болашақтағы өркендеуге қауіп төндіретін сын-қатерлер туындап келе жатқанына назар аударды.  
– Біз әлемде бұрынғы тежеу және арасалмақ сақтау жүйесінің күйреуіне, ұлы державалар көшбасшылары арасындағы сенімнің жоғалуы мен халықаралық құқықтың қожырауына куә болып отырмыз. Халықаралық институттар бейбітшілік пен тұрақтылыққа кепілдік бере алмайды. Сонымен қатар климаттың өзгерісі жылдам жүріп жатыр. Бұл салдары ауыр табиғат апаттарынан көрініс табуда. Азық-түлік тапшылығы да жалғасып отыр. Халық санының, табыс пен урбанизацияның өсуі секілді үшжақты үдерістің қысымымен таяу 30 жылда азық-түлік өндірісін екі еселеуді қажет етеді. Мұны жердің ресурсы таусылып жатқан кезде істеуге тура келеді, –  деді Нұрсұлтан Назарбаев.
Мемлекет басшысы көлік саласындағы бірлескен бастамалар ынтымақтастық үшін жақсы іргетас болатынын айтты.
– Ол елдердің, сондай-ақ өңірлік бірлестіктердің  өзара тығыз іс-қимылы мен ықпалдастық формаларына бастау болуы тиіс. Мен Біріккен еуразиялық экономикалық кеңістік құруды ұсынамын. Бізге барлық қатысушылардың ұлттық мүдделерін ескеретін және кедергілерді жоюға, өзара тиімді ықпалдастықты арттыруға бағытталатын бірыңғай қағидалар қабылдау маңызды. Қағидалар бірінші кезекте сауда, тасымал және ресурс қозғалысына қатысты болуы тиіс. Жібек жолының экономикалық белдеуін құру түпкі мәнінде осы қағидаттарды қалыптастырады, – деді Қазақстан Президенті.
Нұрсұлтан Назарбаев ұсынылып отырған Біріккен Еуразиялық кеңістік аясында құрлықтың әрі қарай даму бағыттары мен ықпалдастық деңгейін арттыру жөніндегі ұсынымдар әзірленетін, тұрақты жұмыс істейтін алаң құру қажеттігін атап өтті. Мемлекет басшысы Астана экономикалық форумының осындай алаң бола алатынын айтты.
Форумның жалпы отырысының модераторы ВВС бас бизнес-тілшісі Л.Юэ болды. Сондай-ақ іс-шара барысында БҰҰДБ әкімшісі Х.Кларк, Люксембург Премьер-министрі К.Беттель, JP Morgan Chase International компаниясының төрағасы Д.Френкель, экономист К.Рогофф, Roubini Global Economics президенті Н.Рубини сөз сөйледі. Сонымен қатар, форум қатысушыларына ЭЫДҰ бас хатшысы сөз арнады. 






///Кездесуде Нұрсұлтан Назарбаев Бақытжан Әбдірайымды Кәсіподақтар федерациясының төрағасы лауазымына сайлануымен құттықтап, оның жаңа қызметіне табыс тіледі.
– Сіз көптеген қызмет атқардыңыз. Ректор да, министрдің орынбасары да болдыңыз. Құқық қорғау, әділет органдарында, Жоғарғы сотта еңбек еттіңіз. Заң саласындағы біліміңіз бен тәжірибеңіз мол, – деді Қазақстан Президенті.
Мемлекет басшысы кәсіподақтар еңбек қатынастарын реттеуде және еңбеккерлер мен жұмыс берушілер арасында сындарлы диалог орнатуда маңызды рөл атқаратынын атап өтті.

///
	 

	Мемлекет басшысы жөндеу және қайта жаңғырту жұмыстары жүргізілген балабақшаға барды.

	Мектепке дейінгі мекеменің негізгі міндеті – жас буынды тәрбиелеу және сапалы білім беру. Балабақшада жас ерекшелігі бойынша бөлінген 4 топ жұмыс істейді. Медициналық бөлме, спорт және музыка залдары бар. Ғимараттың жалпы аумағы – 1075 шаршы метр.

///Кездесуде тараптар «Астана» халықаралық қаржы орталығы мен «Goldman Sachs» компаниясының одан әрі ынтымақтасу мәселелерін талқылады.
Нұрсұлтан Назарбаев халықаралық қаржы орталығын құру үшін атқарылған жұмыстардың нәтижелеріне тоқталды.
– Бүгінде барлық құқықтық жағдай жасалды. Ағылшын құқығы базасындағы сот құрылды. Қатысушылар үшін қажетті барлық жеңілдіктер қарастырылды, соның ішінде виза және салық жеңілдіктері де бар, – деді Қазақстан Президенті.
Сондай-ақ, Мемлекет басшысы «Астана» халықаралық қаржы орталығы Американың «Nasdaq» биржасымен және Шанхай қор биржасымен ынтымақтастық орнатқанын атап өтті.

///Кездесу барысында тараптар Қазақстан мен Сауд Арабиясы арасындағы ынтымақтастықты кеңейту мәселелерін талқылады.
Қазақстан Президенті екі ел арасындағы қарым-қатынасты нығайтуға Әбдел Әзиз бен Сауд бен Наифтің зор үлес қосқанын атап өтті.
– Сауд Арабиясы – ислам әлеміндегі біздің маңызды әрі сенімді серіктесіміз. Біз екі мемлекет арасындағы саяси және экономикалық байланыстарды одан әрі тереңдетуге ниеттіміз. Сондықтан мен Сауд Арабиясының Королі Салманды және Тақ мұрагерін Қазақстанға шақырдым, – деді Нұрсұлтан Назарбаев.
Сауд Арабиясы Корольдігінің Ішкі істер министрі кездесуге мүмкіндік алғаны үшін Мемлекет басшысына ризашылық білдіріп, Қазақстанға Сауд Арабиясының жоғары басшылығының тапсырмасы бойынша келгенін айтты.




///Кездесу барысында Мемлекет басшысына денсаулық сақтау саласын дамытуға арналған «Денсаулық» мемлекеттік бағдарламасының іске асырылуы жөнінде аралық есеп беріліп, министрліктің алдына қойылған міндеттердің орындалуы туралы ақпарат ұсынылды.
Елбасы ауру-сырқаудың алдын алу шараларының маңыздылығын атап өтіп, салауатты ұлт қалыптастыру ісінде халықтың ерекше рөл атқаратынын айтты.
– Азаматтарымызды өздерінің денсаулықтарын нығайтуға тартуымыз қажет. Адам денсаулығының 10-15 пайызы ғана медицинаға тәуелді. Қалғанының бәрі тек өзіне байланысты болады, – деді Нұрсұлтан Назарбаев.
Қазақстан Президенті халық арасында салауатты өмір салтын насихаттау мәселесіне тоқталып, қазақстандықтардың өмір сүруінің орташа ұзақтығын 80 жасқа дейін көтеру жөніндегі міндеттің өзектілігіне назар аударды.
Денсаулық сақтау министрі Қазақстан Президентіне тұрғындар денсаулығының негізгі көрсеткіштерінің жақсарып келе жатқанын мәлімдеді.
– Барлық көрсеткіш бойынша ахуал тұрақты. Өмір сүрудің орташа ұзақтығы көтерілуде. Ана өлімінің көрсеткіші төмендеп келеді. Бала өлімінің көрсеткіші де қатарынан бірнеше жыл бойы төмендеуде, – деді Елжан Біртанов.
Денсаулық сақтау министрі халықтың денсаулығын жақсарту бойынша министрліктің қабылдап жатқан шаралары жөнінде айтып, ауру-сырқау белгілерін бастапқы сатыда анықтаудың маңызды екенін атап өтті.
– Қазақстанда 2012 жылдан бастап тегін дәрі-дәрмекпен қамту жөніндегі бағдарлама жүзеге асырылуда. Оның тиімділігі өте жоғары. Бағдарлама аясында 2,5 миллионға жуық адам аурудың 50 түрі бойынша, соның ішінде күретамыр гипертониясы, қант диабеті және онкологиялық аурулар бойынша тегін дәрі-дәрмекке қол жеткізіп отыр, – деді Е.Біртанов.
Сондай-ақ, Елжан Біртанов Нұрсұлтан Назарбаевқа көрсетілетін алғашқы медициналық қызметтердің сапасын арттыру және денсаулық сақтау жүйесіне цифрлық технологияларды енгізу жөнінде қабылданып жатқан шаралардың нәтижелері туралы баяндады.
Кездесу барысында Мемлекет басшысы дәрі-дәрмек бағасын мемлекеттік реттеу және фармацевтика саласындағы сыбайлас жемқорлықпен күрес жүргізу мәселелеріне ерекше тоқталды.
– Менің бағаға қатысты мәселені шешу жөнінде берген тапсырмамнан кейін Фармация комитетінің төрағасы, «СК-Фармация» компаниясының басшылығы және бес облыстың басқарма басшылары ұсталды. Дәрі-дәрмек бағасының негізсіз өсуі шарттар жасасудағы заңнан тыс әрекеттер нәтижесінде орын алады, – деді Елбасы.
Қазақстан Президенті алға қойылған міндеттердің уақтылы іске асырылуын қамтамасыз етуді және денсаулық сақтау саласына, соның ішінде дәрі-дәрмектерді сатып алу үрдісіне тиісті бақылау орнатуды тапсырды.
Бұл ретте, Нұрсұлтан Назарбаев Е.Біртановқа өзі басшылық ететін салаға дербес жауап беретінін ескертті.

/// 
Дәурен Әскербекұлы Абаев Қазақстан Республикасының Ақпарат және коммуникациялар министрі болып тағайындалсын.
 
 
Қазақстан Республикасының
                Президенті                                                                                       Н.Назарбаев
 
 
 
Астана, Ақорда, 2016 жылғы  6 мамыр
                       №  254
 
 
///Мемлекеттік хатшы жиында сөйлеген сөзінде бұқаралық ақпарат құралдарының Қазақстан мемлекеттілігін нығайтудағы маңызды рөліне тоқталып, БАҚ өкілдерін келе жатқан кәсіби мерекелері – Байланыс және ақпарат қызметкерлері күнімен құттықтады.
– Елімізде және шетелде болып жатқан маңызды оқиғалар Қазақстандағы реформалардың бағыты мен мемлекеттік саясатты дұрыс жеткізу ісіндегі отандық БАҚ-қа деген жоғары сұраныстың және оның ерекше рөлін айқындайды. Жалпыға ортақ ақпараттандыру ғасырында дәл әрі нақты ақпарат негізгі құндылық болып табылады. БАҚ қазіргі әлемдегі соның қозғаушы күші әрі дистрибьютері болып саналады, – деді Қоғамдық комиссияның төрайымы Гүлшара Әбдіқалықова.
Мемлекет ақпараттық дәуір жағдайындағы БАҚ-тың рөліне терең мән бере отырып, өзінің кәсіби деңгейі мен шеберлігін ұдайы жетілдіріп отыратын талантты журналистердің шығармашылық бастамалары мен ынта-жігерін қолдау арқылы қазақстандық бұқаралық ақпарат құралдарына жан-жақты көмек көрсетуде.
Мемлекеттік хатшы еліміздің медиа-қоғамдастығы өзінің «төртінші билік» ретіндегі жоғары мәртебесін растай отырып, қазақстандық патриотизмді нығайтуға, қоғамдық келісім мен этносаралық татулық құндылықтарын бекемдей түсуге, мемлекет пен қоғамның өзекті проблемаларына жедел үн қатуға септігін тиігізетінін айтты.
Биыл Қоғамдық комиссияның қарауына 61 ұсыным берілді, соның ішінде 47-сі журналистерге, 14-сі шығармашылық ұжымдарға қатысты. Бұл ретте, 25 ұсыным баспасөз басылымдарынан, 36 ұсыным электрондық БАҚ-тан, телекомпаниялардан, телеарналардан келіп түсті.
Қоғамдық комиссия отырысында журналистер материалдарының деңгейі жоғары екендігі, сондай-ақ баспасөз қоғамдастығының Қазақстан дамуының маңызды қоғамдық-саяси және әлеуметтік-экономикалық мәселелерін жариялап-көрсетудегі үлесі атап өтілді.
Талқылау қорытындысы бойынша, БАҚ саласындағы президенттік марапаттарды тағайындау ережесіне сәйкес, Қоғамдық комиссия ашық дауыс беру арқылы БАҚ өкілдеріне 2 сыйлық беру, 2 грант тапсыру және 4 шығармашылық ұжымға Президент Алғысын жариялау жөнінде Мемлекет басшысына ұсыныс жасау туралы бірауыздан қаулы қабылдады. 
Отырысқа Комиссия мүшелері – республикалық бұқаралық ақпарат құралдарының, шығармашылық одақтардың, журналистердің қоғамдық бірлестіктері мен мүдделі мемлекеттік органдардың өкілдері қатысты. 
/// 
Мемлекет басшысы Душанбе қаласына келді. Сапар барысында Тәжікстан Президенті Э.Рахмонмен кездесу және бірқатар екіжақты құжаттарға қол қою, сондай-ақ ҰҚШҰ Ұжымдық қауіпсіздік кеңесі сессиясына қатысу жоспарланған. 
/// 
Концерт барысында Қазақстан әртістері мен музыканттары әлемге әйгілі классикалық шығармаларды және қазақтың халық әндерін, сондай-ақ дүние жүзінің түрлі халықтарының музыкалық туындыларын орындады.  
/// 
Фестиваль аясында «Оперетта кеші» атты концерт өтіп, оған Д.Назарбаева, Қазақстанның еңбек сіңірген қайраткерлері С.Байғожин мен А.Трегубенко, Ресей Федерациясы Башқұртстан Республикасының еңбек сіңірген әртісі А.Каримова, халықаралық конкурстардың лауреаты М.Байнеш қатысты.
Жыл сайын өтетін бұл жоба қайырымдылық мақсатындағы шара болғандықтан барлық билет тегін таратылады. Шара мақсаты – халықтың түрлі әлеуметтік топтарына әлемдік өнердің жауһарларын тамашалауға мүмкіндік беру. 
///Мемлекет басшысы Қазақстан халқының және жеке өзінің атынан Бенгазидегі жарылыс салдарынан қаза тапқан БҰҰ-ның Ливиядағы миссиясы қызметкерлерінің отбасылары мен жақындарына көңіл айтты.
«Бұл зұлымдыққа толы лаңкестік шабуыл ізгілік пен жанашырлық құндылықтарын дәріптейтін қасиетті мұсылман мерекесі – Құрбан айт қарсаңында жасалғаны аса жан түршігерлік жағдай болып табылады. Әлемдік қауымдастықтың зорлық-зомбылыққа қарсы бірлескен және батыл күреске шақыратын үндеуін берік қолдай отырып, Қазақстан лаңкестіктің ешқандай түрі мен көрінісін қабылдамайды. Біз БҰҰ қызметкерлерінің жаһандық ұйымның игі мақсаттарына қол жеткізу жолындағы қызметін жоғары бағалаймыз», – делінген жеделхатта.
///Қазақстан Президенті Крайстчерч қаласындағы лаңкестік әрекет салдарынан көптеген адамның қаза болғаны туралы хабарды зор күйзеліспен қабылдады.
«Біз жаһандық қауіпсіздік пен бейбітшілікке қатер төндіретін терроризм мен экстремизмнің кез келген түрін қатаң айыптаймыз.
Қазақстан біздің елдеріміздің бейбіт өмірі мен қауіпсіздігін қамтамасыз ету үшін қазіргі заманның қауіп-қатерлеріне қарсы ынтымақтастықты жалғастыруға әрқашан дайын», – делінген жеделхатта.
Нұрсұлтан Назарбаев Қазақстан халқының және жеке өзінің атынан қаза болғандардың жақындары мен туған-туыстарына көңіл айтты, сондай-ақ зардап шеккендердің тезірек сауығып кетуіне тілектестік білдірді.
///Кездесу барысында Мемлекет басшысына Ұлттық қауіпсіздік комитетінің өзге құқық қорғау органдарымен бірлесіп, «ЭКСПО-2017» халықаралық көрмесінің ашылуы қарсаңында атқарып жатқан жұмыстары жөнінде мәлімет берілді.
Нұрсұлтан Назарбаев «ЭКСПО-2017» халықаралық көрмесі және осы кезеңде өтетін ауқымды халықаралық іс-шаралар аясында қауіпсіздікті қамтамасыз ету мәселесін  толық бақылауға алу қажеттігін атап өтті. 

/// 
Әңгіме барысында саяси, сауда-экономикалық және гуманитарлық салалардағы екіжақты ынтымақтастықтың өзекті мәселелері егжей-тегжейлі талқыланды.
Екі ел көшбасшылары Қазақстан мен Моңғолияның көптеген халықаралық мәселелер жөніндегі ұстанымының ортақтығын және көпжақты ұйымдар мен форумдар аясындағы ықпалдастық деңгейінің жоғарылығын атап өтті.
Тараптар көпғасырлық достық пен мәдени ортақтыққа негізделген қазақ-моңғол қарым-қатынастары алдағы уақытта да Қазақстан мен Моңғолия халықтарының игілігі үшін қарқынды дами беретініне сенім білдірді.
Телефон арқылы сөйлесуге Моңғолия жағы бастамашылық етті. 
///
	 

	Аслан Есболайұлы Мусин Республикалық бюджеттің атқарылуын бақылау жөніндегі есеп комитетінің төрағасы болып тағайындалсын, ол Қазақстан Республикасы Президенті Әкімшілігінің Басшысы қызметінен босатылсын.
///Мемлекет басшысы «Нұр Отан» партиясы төрағасының жаңа бірінші орынбасары Мәулен Әшімбаевты таныстырып, Мұхтар Құл-Мұхаммедке атқарған жұмысы үшін алғыс айтты.
– Мұхтар Құл-Мұхаммед Қазақстан Республикасы Парламенті Сенатының депутаты болып тағайындалуына байланысты партия төрағасының бірінші орынбасары лауазымынан босатылады. Осы жауапты қызметтегі үлесіңіз бен сіңірген еңбегіңіз үшін алғыс білдіремін. Осыған орай партия төрағасының бірінші орынбасары лауазымына Мәулен Әшімбаевты тағайындау туралы шешім қабылданды. Ол бес жылдан астам Парламент Мәжілісінің депутаты болып, комитет басқарды. Мен оның партия мәртебесі мен рөлін арттыруға үлкен үлес қосатынына сенімдімін. Жұмыстарыңызға сәттілік тілеймін, – деді Нұрсұлтан Назарбаев.
Елбасы «Нұр Отан» партиясының алдында тұрған қазіргі міндеттерге ерекше назар аударды.
– «Нұр Отан» партиясы мемлекет саясатын айқындайтын маңызды саяси күшке айналды. Партия барлық бағдарламаларымызды іске асыруға атсалысып келеді, – деді Қазақстан Президенті.
Мемлекет басшысы барлық мемлекеттік және салалық бағдарламалардың сапалы жүргізіліп, олардың іске асырылуына бақылауды күшейтудің маңызды екенін атап өтті.
Нұрсұлтан Назарбаев ұлттық экономиканы төртінші өнеркәсіптік революция жағдайына бейімдеу қажеттігін айтты.
– Егер біз әлемдік дамудан қалып қоймаймыз десек, онда алға ұмтылуымыз қажет. Сол себепті биылғы Жолдау осы реформаларды орындауға бағытталған. Бұған дейінгі барлық бағдарламаларымыз осыған арналған болатын. Мәселе олардың қалай жұмыс істеуінде. Біз экспорттық өнім шығаратын кәсіпорындар құруымыз қажет, – деді Қазақстан Президенті.
Нұрсұлтан Назарбаев «Нұрлы жол» инфрақұрылымдық даму бағдарламасын іске асырудың өзектілігін атап өтті.
Соңында Елбасы мемлекеттік бағдарламаларды әзірлеу және іске асыру ісіндегі партияның белсенділігін арттырудың маңыздылығына назар аударды.
– Облыстарда партия ұйымдары бар. Олар белгіленген міндеттерді іске асыруда белсенді болуға тиіс, – деді Қазақстан Президенті.


///
	 

	Елбасы шараға қатысушыларға арнаған сөзінде тәуелсіз еліміздің тарихында алғаш рет Мемлекеттік күзет қызметі құрылғанын айтты.

	– Сіздер тәуелсіздікті нығайтуға атсалысасыздар, мемлекеттік механизмнің тұрақты жұмысын қамтамасыз ете отырып, қауіп-қатерлерге қарсы тұрасыздар. Сіздердің қызметтеріңізді, бәлкім, бүкіл халық көрмейтін болар, бірақ сіздер жауапкершілік ауқымы зор жұмыс атқарасыздар. Қызметті лайықты атқару үшін тәртіп, үлкен машық пен жоғары моральдық дайындық қажет. Өздеріңізге жүктелген сенімді абыроймен ақтайтындарыңызға сенімдімін, – деді Мемлекет басшысы.

	Нұрсұлтан Назарбаев сондай-ақ қазақстандықтардың 23 жыл бұрын тарихта бірінші рет бүкілхалықтық дауыс беру арқылы Мемлекет басшысын сайлағанына тоқталды.

	– Бүкілхалықтық сенімге арқа сүйей отырып, мен 16 желтоқсанда еліміздің тәуелсіздігін жарияладым. Сол себепті де Тұңғыш Президент күні мен алдағы ұлттық мереке – Тәуелсіздік күні арасында тығыз байланыс бар, – деді Қазақстан Президенті.

	Соңында Мемлекет басшысы офицерлерге мықты денсаулық, Отанымыздың игілігі жолындағы жауапты қызметтеріне табыс тіледі.

	Рәсім барысында Мемлекеттік әнұранның әуенімен резиденция алдындағы тутұғырға Қазақстан Республикасы Президентінің байрағы көтерілді.

	Қазақстан Республикасының рәміздеріне әскери құрметін өтеген парадтық есептоп сарбаздары «Ақорда» алдындағы алаңда сап түзеп өтті.

	Байрақ республика елордасындағы Қазақстан Президентінің резиденциясында тұрады, ал Мемлекет басшысының сапарлары кезінде басқа резиденцияларда, Республика Президентінің көліктерінде болады.

	 


///
	 

	«Астана Опера» Мемлекеттік опера және балет театрының алдындағы алаңда өткен іс-шараға халықаралық конкурстардың жеңімпаздары мен елорда мектептерінің оқушылары қатысты.

	Елбасы жиналғандарға арнаған сөзінде елімізде жас ұрпаққа қажетті барлық жағдай жасалып жатқанына тоқталды.

	– Сендер білімді, денсаулығы мықты әрі еліміздің нағыз азаматтары болып өсулерің үшін балабақшалар, мектептер, спорт кешендері салынды. Біздің буын жаңа кәсіпорындар салынып, жұмыс орындары ашылып жатқан тәуелсіз Қазақстанды құрды. Осының бәрі сендердің бақытты болуларың үшін және әлемде сый-құрметке ие елде өмір сүрулерің үшін жасалуда. Келе жатқан Жаңа жыл армандарыңды жүзеге асырып, ертегі шындыққа айналсын, – деді Мемлекет басшысы.

	Соңында Нұрсұлтан Назарбаев баршаға мықты денсаулық, табыс және бақ-береке тіледі.

	Елдің «Бақыт құсы» аталған бас шыршасының биіктігі 25 метр.

	Бүгін бас шыршамен бірге бір мезгілде елдің барлық өңірлеріндегі шыршалардың шырағы жағылды. 


///
	 

	Қымбатты отандастар!

	Бүкіл жер шарындағы миллиондаған адам ерекше сезіммен күтетін жарқын мереке – Пасхамен шын жүректен құттықтаймын!

	Бұл – христиандар үшін ең қастерлі күн және биыл оны провославтар мен католиктер бір мезгілде мерекелеуінде символдық мән бар.

	Пасха жаңару, шаттық және үміт лебін ала келеді. Ол ізгілік бастауының, ақиқат пен әділеттің салтанатын паш етіп, игі істерге шақырады.

	Бұл күндері барлық адамға бірлік, сенім, өзара құрмет және сұхбаттасуға бейілділік сияқты құндылықтардың өміршең мәні айрықша айқын сезіледі. Гуманистік мұраттар ортақ рухани кеңістік қалыптастыра отырып, мейлінше құнды бола түседі.

	Қазақстан – қоғамның нығаюына, елдің дамуы мен өркендеуіне өлшеусіз үлес қосатын барлық дін үшін құшағы ашық ел. Біздің мемлекетіміз барлық конфессия өкілдеріне жайлы ахуал қалыптастырып отыр. Біз бәріміз бірге, соның ішінде провославтар мен католиктердің де белсене қатысуымен татулық пен келісім арқылы қуатты Қазақстанды қалыптастырудамыз.

	Пасха – адамдарды жақындастыра түсетін отбасылық мереке және бұл тату-тәтті тұратын, ортақ болашағына сеніммен қарайтын алып шаңырақ іспетті біздің ел үшін ерекше маңызды.

	Менің құттықтауымды және бақыт, игілік, жан жылуын тілеген лебізімді қабыл алыңыздар! Барша қазақстандықтарға өзара түсіністік пен келісім тілеймін!

	 
///Мемлекет басшысы Тегеран қаласындағы ел парламентінің ғимараты мен имам Хомейни кесенесі аумағындағы террорлық актілер салдарынан көптеген адамның қаза болғаны және зардап шеккені туралы хабарды зор күйзеліспен қабылдады.
Елбасы Қазақстан халқының және жеке өзінің атынан қаза болғандардың отбасылары мен жақындарына көңіл айтты.   
«Біз бейбітшілік пен қауіпсіздікке қауіп төндіріп отырған халықаралық терроризм мен экстремизмнің кез-келген түрін қатаң айыптаймыз.
Елдеріміздің бейбіт өмірі мен қауіпсіздігін қамтамасыз ету үшін қазіргі заманғы қауіп-қатерлерге қарсы күресте Қазақстан Иранмен ынтымақтастықты жалғастыруға әрқашан дайын», – делінген жеделхатта. 
///Мемлекет басшысы Қасым-Жомарт Тоқаев Өзбекстан Республикасының Олий Мәжілісі Заң шығару палатасының төрағасы Нурдинжон Исмоиловқа ілтипат білдіре отырып, елдеріміз достық пен тату көршілікке, ортақ мәдени құндылықтарға негізделген, мемлекетаралық ынтымақтастықтың үлгісі болатын берік әрі үйлесімді қатынастарды орнатқанын атап өтті.

Қазақстан Президенті өткен жылдың желтоқсан айында Шавкат Мирзиёевтің елімізге жасаған мемлекеттік сапарын жоғары бағалады. Сол сапар қазақ-өзбек ынтымақтастығын одақтастық деңгейіне көтеруге негіз болған.
– Өзбекстан – Қазақстан үшін бауырлас, серіктес ел. Сондықтан екі ел арасындағы өзара қарым-қатынастарды дамытуға баса мән береміз. Біздің одақтас қатынастарымыз кең ауқымды және саяси, сауда-экономикалық, мәдени-гуманитарлық байланыстарды қамтиды. Осы ретте парламент дипломатиясы ерекше рөл атқарады, – деді Мемлекет басшысы.

Өз кезегінде Нурдинжон Исмоилов Қасым-Жомарт Тоқаевқа кездесуге уақыт бөлгені үшін алғыс білдіріп, Өзбекстан Президентінің ізгі тілегі мен сәлемін жеткізді.

///Нұрсұлтан Назарбаев Жоғары Еуразия экономикалық кеңесінің отырысына және ТМД мемлекеттері басшыларының бейресми саммитіне қатысу үшін Санкт-Петербург қаласына келді.  

///Қоғам қайраткері, «BTS Digital» білім беру жобасының жетекшісі Саясат Нұрбекпен кездесу барысында кәсіптік-техникалық білім беру ісін және еңбек нарығын дамыту мәселелері талқыланды.
Саясат Нұрбек Президентке «Жаңа мамандықтар атласы» ұлттық жобасының жүзеге асырылуы жайында айтты. Оның пікірінше, аталған жоба жастардың мамандық таңдауына және алдағы уақытта елімізде сұранысқа ие болатын кәсіптерді меңгеруіне көмектеседі.
Мемлекет басшысы білім беру саласында жаңа ғылыми әдістерді және технологиялық шешімдерді қолданудың маңыздылығын атап өтті. Қасым-Жомарт Тоқаевтың айтуынша, білім жүйесін жаңғыртуға байланысты мәселелер Ұлттық қоғамдық сенім кеңесінің кезекті отырысының күн тәртібіне енгізіледі.
Экономикалық саясат институтының президенті Қайырбек Арыстанбековпен кездесуде ұлттық экономиканы дамыту, мемлекеттің әлеуметтік саясатының тиімділігін жақсарту мәселелері қарастырылды. Қазақстан Президентіне Институттың жүргізген зерттеу жұмыстарының нәтижелері баяндалды.
 


///
	 

	Қазақстан халқы мен Президентіне Жоғары Сот Кеңесінің төрағасы Б.Бекназаров, Республикалық бюджеттің атқарылуын бақылау жөніндегі есеп комитетінің төрағасы Қ.Жаңбыршин, Президент Күзеті қызметінің бастығы Ә.Садықұлов, бірқатар Үкімет мүшелері және облыс әкімдері салтанатты түрде ант берді.

	Мемлекет басшысы берілген анттың әр сөзі зор жауапкершілік жүктейтінін атап өтті.

	– «Қазақстан – 2050» Стратегиясы және әлемдегі дамыған 30 елдің қатарына қосылу жөніндегі мақсатымыз аясында мемлекет алдына биік міндеттер қойып отыр. Сондықтан сіздердің әрқайсыңыз өз салаларыңыз бойынша жүктелген міндеттерді ең жоғары деңгейде орындауға тиіссіздер. Сіздердің парыздарыңыз ел экономикасын жақсарту, әрбір өңір тұрғындарының әл-ауқатын арттыру, халықтың бірлігін сақтау болмақ. Егер әркім өз жұмысын ойдағыдай атқаратын болса, біз алға қойған барлық мақсаттарға қол жеткізе аламыз, – деді Нұрсұлтан Назарбаев.


///Мемлекет басшысы террорлық акт туралы хабарды зор күйзеліспен қабылдады.
«Оқиға құрбандарының басым көпшілігі әйелдер мен балалар екені бәрімізді де бей-жай қалдырған жоқ. Қазақстан қауіпсіздік пен бейбітшілікке қатер төндіріп отырған халықаралық экстремизм мен терроризм актілерін қатаң айыптайды. Каирдегі террорлық акт өркениетті әлемде радикалды топтар мен олардың идеологиясына орын жоқ екеніне тағы да көзімізді жеткізді», – делінген жеделхатта.
Нұрсұлтан Назарбаев қаза болғандардың отбасылары мен жақындарына, сондай-ақ барша Мысыр халқына Қазақстан халқының және жеке өзінің атынан көңіл айтып, зардап шеккендердің тезірек сауығып кетуіне тілектестік білдірді.
/// 
Асқар Исабекұлы Мырзахметов Қазақстан Республикасының Ауыл шаруашылығы министрі болып тағайындалсын.
 
 
Қазақстан Республикасының
                Президенті                                                          Н.Назарбаев
 
 
Астана, Ақорда, 2016 жылғы  6 мамыр
                       №  252
///Кездесу барысында екі елдің парламентаралық ынтымақтастығын дамытудың негізгі жолдары, атап айтқанда, мемлекеттер басшылары деңгейінде қабылданған құқықтық шешімдерді қамтамасыз ету жоспарлары талқыланды.
Нұрсұлтан Назарбаев В.Володинді Ресей Мемлекеттік Думасының төрағасы қызметіне сайлануымен құттықтады.
Тараптар екі ел арасындағы қарым-қатынасты нығайтудың, сондай-ақ Қазақстан мен Ресей стратегиялық серіктестігіне негізделген интеграциялық үдерістерді одан әрі дамытудың маңыздылығын атап өтті.
Соңында В.Володин Мемлекет басшысын және республика тұрындарын ел тәуелсіздігінің 25 жылдығымен құттықтады.
– Қазақстанның қалай дамып келе жатқанын көріп отырмыз. Елдеріңіз тәуелсіздік алғаннан бері зор табыстарға жетті. Атап айтқанда, халықтың әл-ауқаты жақсарып, экономиканың түрлі саласында жетістіктерге қол жеткізілді, Астананың даму қарқыны артты, – деді Мемлекеттік Думаның төрағасы.
В.Володиннің Қазақстанға келуі оның Мемлекеттік Дума төрағасы ретіндегі шетелге алғашқы сапары болып саналады.


///
	 

	20 маусымда біздің елімізге жұмыс сапарымен келетін Иордания Королі Абдалла ІІ-мен екіжақты кездесу өткізу жоспарлануда.
///Ресей, Мәскеу қаласы
Кездесу барысында Қазақстан мен Ресей президенттерінің бүгінгі келіссөздерінің қорытындысы бойынша қол жеткізілген уағдаластықтарды жүзеге асыру мәселелері талқыланды.
– Елдеріміз арасындағы стратегиялық серіктестік пен шынайы одақтастық қатынастарды ілгерілету үшін көп жұмыс істеу керек. Бар күш-жігерді күн тәртібіне енгізілген мәселелер бойынша нақты нәтижелерге қол жеткізу үшін жұмсау қажет. Мен жаңа ғана Владимир Владимировичпен ұзақ әрі тиімді келіссөз жүргіздім. Біз ынтымақтастығымызды нығайтуға, халықаралық және өңірлік жағдайға қатысты барлық мәселе бойынша сөйлестік, – деді Қасым-Жомарт Тоқаев.

Мемлекет басшысы Қазақстанның жаңа Үкіметімен жүйелі жұмыс істеудің маңызды екенін атап өтті.
– Сіздердің өкілдеріңіз бен Қазақстанның жаңа Үкіметі арасындағы байланыстарға тың серпін бергім келеді. Қарым-қатынастар Ресей Үкіметімен арадағы іскерлік, белсенділік және өте тығыз байланыстарды жалғастыруға бағытталуы керек, – деді Президент.
Оның айтуынша, Қазақстан мен Ресейдің Камаз, Сибур және басқа да жетекші компанияларының қатысуымен жүзеге асырылып жатқан стратегиялық сипаты зор маңызды бірлескен жобалары бар. Бұл жобалар өндірістік кооперацияны кеңейтуге, жаңа жұмыс орындарын ашуға, екі елдің өнеркәсіптік және технологиялық әлеуетін күшейтуге бағытталған. Сонымен қатар Қазақстан тарапы Еуразиялық экономикалық одақ аясында тығыз ықпалдастық орнатуға ниетті.  
Өз кезегінде Михаил Мишустин екі ел арасындағы достық пен ынтымақтастықты дамыту үшін Қасым-Жомарт Тоқаевтың Мәскеуге жасаған сапарының маңызы зор екенін атап өтті.
– Ресей Федерациясының Үкіметі жоғары деңгейде қол жеткізілген уағдаластықтарды орындау үшін барлық қажетті шараны қабылдайтынын мәлімдеймін, – деді Михаил Мишустин.
Кездесу соңында Қазақстан Президенті экономикалық кооперацияның мемлекеттеріміз арасындағы ынтымақтастықтың стратегиялық мақсатына сай келетініне сенім білдірді.
///Наурыз мерекесіне орай Қасым-Жомарт Тоқаевтың атына шет мемлекеттердің басшыларынан, халықаралық ұйымдардың жетекшілерінен құттықтау жеделхаттары келіп түсуде.
АҚШ Президенті Джо Байден өз құттықтауында Мемлекет басшысына денсаулық және Қазақстан халқына бақ-береке тілеген.
– Бейбітшілік пен жаңаруға үндейтін бұл күні Құрама Штаттардағы және бүкіл әлемдегі көптеген адам осынау керемет мейрамды Сізбен бірге тойлайды. Қазақстан мен АҚШ 30 жылдан бері берік әрі тұрақты  серіктестікке негізделген дипломатиялық қатынастарды жалғастырып келеді. Менің Әкімшілігім халқыңыздың экономикалық, әлеуметтік және саяси мүмкіндіктерін қалыптастыруды көздейтін реформаларыңыздың бағдарламасына қолдау көрсетеді. Наурыз құтты болсын! – делінген Джо Байденнің жеделхатында.
Өзбекстан Президенті Шавкат Мирзиёев Наурыз мерекесі Орталық Азия халықтарының ортақ мақсаты мен арманын білдіретін мейрам екенін атап өткен.
– Адамзат тарихында үлкен орын алатын осы айтулы мереке халықтарымыз бен елдеріміз арасындағы достық арқауын бекемдеуге, ынтымақтастық пен үйлесімді қатынастарды нығайтуға өлшеусіз үлес қосады. Біз екі ел арасындағы өзара сенім мен құрметке негізделген тату көршілік байланыстарымызды, стратегиялық серіктестігіміз бен одақтастық қатынастарымызды одан әрі кеңейте беретініміз сөзсіз, – делінген құттықтау хатта.
Тәжікстан Президенті Эмомали Рахмон өз құттықтауында қазіргі күрделі әлеуметтік-экономикалық және геосаяси жағдайда өзара құрмет пен қолдаудың, достық пен бірліктің, бейбітшілік пен тұрақтылықтың, өрлеу мен жасампаздықтың биік мақсаттарына үндейтін көктем мерекесінің жалпыадамзаттық құндылықтарының мәні арта түсетінін жазған.
– Қастерлі Наурыз мерекесінің ізгі дәстүрлеріне негізделген Тәжікстан мен Қазақстан арасындағы достық, стратегиялық серіктестік қатынастары халықтарымыздың түпкі  мүдделеріне сәйкес алдағы уақытта да дамып, кеңейе береді, – деп жазған Эмомали Рахмон.
Әзербайжан Президенті Ильхам Әлиевтің құттықтау жеделхатында Әзербайжан мен Қазақстан арасындағы достық, тату көршілік және ынтымақтастық бүгінде Наурыз мейрамының ежелгі дәстүрлерін сақтап келе жатқан халықтарымыздың мүддесі жолында одан әрі  дамып, нығая түсетініне сенім білдірді.
– Өзімнің және әзербайжан халқының атынан Сізді және халқыңызды қасиетті Наурыз мейрамымен шын жүректен құттықтаймын. Бұл мереке – табиғатқа деген шексіз махаббат пен үлкен құрметтің белгісі. Мыңдаған жылдар бойы сынаққа төзіп келген өмірлік философияның нышаны, – делінген құттықтау жеделхатта.
Президент Қасым-Жомарт Тоқаевтың атына өз құттықтауларын Түркі мемлекеттері ұйымының бас хатшысы Бағдат Әміреев, Кавказ мұсылмандар басқармасының төрағасы, ТМД дінаралық кеңесінің төрағалығын қоса атқарушы шейх-уль-ислам Аллахшүкір Паше-заде, "Шеврон" корпорациясы еуразиялық бөлімшесінің басқарушы директоры Дерек Магнесс, Еуразиялық даму банкінің басқарма төрағасы Николай Подгузов, Байқоңыр қаласы қалалық әкімшілігінің басшысы Константин Бусыгин және басқалары жолдады.
Құттықтау жеделхаттары әлі де келіп түсуде.
/// 
Елбасы жүргізіліп жатқан жұмыстардың барысымен танысып, нысан құрылысшыларымен әңгімелесті.
***
«Талан Тауэр» көпфункционалды кешені жобасына 157 орындық қонақ үй, ауданы 8300 шаршы метр сауда галереясы, А сыныпты бизнес-орталық және тұрғын жайлар кіреді. Нысан құрылысына 40-тан аса мердігерлік ұйым тартылған. Мұнда Қазақстанда бірінші рет «жасыл» технологиялар – «жасыл» шатыр, энергия тұрғысынан тиімді лифтілер, энергия сақтаушы әйнектер, жаңбыр суын қайта пайдалану қондырғысы қолданылады, паркинг және электромобильдерге арналған зарядтаушы стансалар, арнаулы орындар, велосипедшілерге арналған киім шешетін және жуынатын орындар болады.
***
«Әбу-Даби Плаза» кешені – түрлі мақсаттағы блоктардан құралған көпфункционалды зәулім ғимарат. Атап айтқанда, оған кеңселер, қонақ үй және тұрғын үй кешені кіреді. Құрылыстың жалпы ауданы – 500 мың шаршы метр.
***
«Жасыл квартал» кешені жобасы энергия сақтаудың жаңа технологияларына негізделген. 20 гектардан астам аумақта көпқабатты үйлер, кеңсе ғимараттары, паркинг, сондай-ақ субтропикалық микроклиматы, экзотикалық дендросаябағы бар шағын көл, биокүмбезді  мәдени және әлеуметтік инфрақұрылым нысандарын салу жоспарланған.
Мұнда суғарылмайтын ландшафт жүйесі, «қалдық суды» коммерциялық ғимараттарда қайта пайдалану, қоқысты орталықтандырылған жинау жүйесі, «ақылды» автотұрақ жүйесі, велокөліктерді қоюға арналған орындар, елдегі электрмен зарядтайтын алғашқы толыққанды станса қарастырылған.  





///Мемлекет басшысы кешке қатысушыларға арнаған сөзінде Жаңа жыл мерекесі әрдайым көтеріңкі көңіл-күй мен бақытты болашаққа деген үміт сыйлайтынын атап өтті.
– Өтіп бара жатқан жыл жарқын және ауқымды оқиғаларымен есте қалады. Қысқы Универсиада мен халықаралық «ЭКСПО-2017» көрмесі қазақстандықтарға және шетелдік қонақтарға спорт пен технологияның тамаша мерекесін тарту етті. Біз Ислам ынтымақтастығы ұйымының саммитін жоғары деңгейде өткіздік, – деді Қазақстан Президенті.
Елбасы БҰҰ Қауіпсіздік Кеңесінде еліміздің бейбіт бастамаларын ілгерілету мәселелеріне және алдағы жылы Қазақстанның осы халықаралық ұйымға төрағалық етуінің перспективаларына ерекше тоқталды.
– Бұл – әлемнің екі жүзге жуық елінің жас мемлекетке білдірген айрықша сенімі. Келесі жылы Қазақстанда әлемдік және дәстүрлі діндер көшбасшыларының съезі, Азиядағы өзара ықпалдастық және сенім шаралары жөніндегі кеңес, сондай-ақ басқа да көптеген маңызды іс-шаралар өтеді. Бұл жеңістердің барлығы – әрқайсымыздың күш-жігеріміз бен қажырлы еңбегіміздің нәтижесі. Әрбір азаматымыз Қазақстанның жетістіктеріне қатысы бар екенін сезінгені маңызды, – деді Мемлекет басшысы.
Соңында Нұрсұлтан Назарбаев кешке қатысушыларды келе жатқан жаңа 2018 жылмен құттықтап, барша қазақстандықтарға зор денсаулық, қуаныш пен шаттық тіледі.
– Бәріміздің үйіміз мейірім шуағына бөленіп, бақ-берекеге толы болсын! – деді Қазақстан Президенті.
Жаңажылдық балды өткізуден түскен қаражат қайырымдылық мақсатқа бағытталатын болады.



///Кездесу барысында екі ел арасындағы стратегиялық байланыстарды одан әрі дамыту, сауда-экономикалық қатынастарды жандандыру, IT технология саласындағы ықпалдастықты арттыру мәселелері сөз болды.
Кездесу соңында Қасым-Жомарт Тоқаев Дархан Кәлетаевқа бірқатар нақты тапсырма берді.

///
	 

	Шіркеуді аралау барысында Мемлекет басшысы діндарлар қауымы алдында сөз сөйлеп, оларды Пасха мерекесімен құттықтады.

	– Биылғы мереке православтар мен католиктердің оны бір күнде атап өтуімен ерекше. Бұл – барша қазақстандықтар үшін ортақ мереке, өйткені елімізде барлық діннің теңдігі қамтамасыз етілген. Біздің халқымыз Пасха мен Рождествоны, Наурыз бен Құрбан айтты бірге атап өтеді, бұл бүгінде дәстүрге айналды. Діндердің өзгешелігі барша Қазақстан халқын біріктіруші фактор болып саналады, көптің көңіліне сенімділік, тыныштық, татулық пен келісім ұялатады. Дәл осы арқылы біз елді дамытып, азаматтарымыздың әл-ауқатын жақсартып, балаларымызды өсіреміз және болашағымызға сеніммен қарай аламыз, – деді Қазақстан Президенті.

	Нұрсұлтан Назарбаев қазақстандықтар толеранттылық пен бір-біріне деген өзара сыйластықты қылаусыз сақтауы тиіс екенін атап өтті.

	– Пасханы мерекелеу үлкен үмітпен ұштас. Мен біздің ортақ үмітіміз баршамыздың алаңсыз еңбек етіп, балаларды тәрбиелей алуымыз үшін елімізде бәрінің тұрақты болуына саяды деп ойлаймын, – деді Қазақстан Президенті.

	Сөзінің соңында Мемлекет басшысы христиандарға және барша Қазақстан халқына мол игілік, зор денсаулық, әр шаңыраққа бақ-береке тіледі.

	Өз кезегінде Астана және Қазақстан Митрополиті Александр соборға келіп, православие христиандарын Пасхамен құттықтағаны үшін Нұрсұлтан Назарбаевқа алғыс айтты. 

	– Сіз даналықпен айтқандай, бұл – барша қазақстандықтардың мерекесі, өйткені Сіз бірлік, татулық және келісім саясатын жүргізіп келесіз. Қазақстан тұрғындары Сіздің бүкіл халықтың игілігі үшін еткен еңбегіңізді өте жоғары бағалайды, – деді Митрополит.

	Дәстүр бойынша Митрополит Мемлекет басшысына пасха мерекесіне арнайы әзірленген жұмыртқаны ұсынды.            




///
	 

	Мемлекет басшысы Эссон Департаментіндегі қайғылы жағдай туралы жайсыз хабарды күйзеле қабылдағанын атап өткен.

	«Қазақстан халқының және жеке өз атымнан Сізге және қаза болғандардың туған-туыстарына, сондай-ақ барша француз халқына шын ниетпен қайғырып көңіл айтамын. Осындай қиын кезде сабырлылық пен төзімділік тілеймін. Апаттан зардап шеккендердің тез арада сауығып кетуіне тілектеспін», – делінген жеделхатта
///
	 

	Сессия Мемлекет басшысы, Қазақстан халқы Ассамблеясының Төрағасы Нұрсұлтан Назарбаевтың төрағалығымен Бейбітшілік және келісім сарайында «Қазақстан – 2050 стратегиясы»: татулық, руханилық және келісім мәдениеті» атты күн тәртібімен өтті.

	Оның жұмысына Ассамблея мүшелері, Парламент депутаттары, Үкімет мүшелері, саяси партиялар, діни конфессиялар, дипломатиялық миссиялар басшылары, ғылыми және шығармашылық интеллигенция, бұқаралық ақпарат құралдары өкілдері, шетелдік қонақтар қатысты.

	Өз сөзінде Мемлекет басшысы қоғамымыздағы тұрақтылық пен бірлік «Қазақстан – 2050»  Стратегиясын іске асырудың аса маңызды факторы екенін атап өтті.

	Нұрсұлтан Назарбаев толеранттылық пен келісімнің қазақстандық үлгісін одан әрі дамыту жөнінде бірқатар қосымша шаралар қабылдау қажеттігін айтты.

	Қазақстан халқы Ассамблеясының және ел Конституциясының алдағы 20 жылдығына байланысты Мемлекет басшысы 2015 жылды «Ассамблея жылы» деп жариялады. Ол Үкіметке Ассамблеямен бірлесіп, тиісті Ұлттық Іс-шаралар жоспарын әзірлеуді, сондай-ақ Астана қаласында Қазақстан халқы форумын ұйымдастыруды тапсырды.

	Бұған қоса, Қазақстан Президенті 2015 жылды елордада «Астана – татулық пен келісім қаласы» атты ұранмен өткізіп, оған барлық республикалық этномәдени бірлестіктерді қатыстыру керектігін атап өтті.

	Мемлекет басшысы Алматыдағы Достық үйінің базасында Ассамблея қызметін қамтамасыз ететін мемлекеттік мекеме, сондай-ақ аймақтық кіші  ассамблеялар жұмысын қамтамасыз ететін өңірлік мекемелер құру мәселелерін пысықтауды тапсырды.

	Іс-шарада білім, медицина, шығармашылық, бизнес, өндіріс саласында еңбек ететін түрлі ұлт өкілдері мен мамандық иелері сөз сөйледі, олардың арасында шет мемлекеттер азаматтары да болды. Олар татулық пен келісімнің қазақстандық үлгісінің зор табысын атап өтіп, қазіргі қоғамдағы бірлік пен толеранттылықтың маңыздылығына тоқталды.

	Сессия барысында республикамыздың этномәдени бірлестіктер өкілдері А.Башмаков пен А.Смирнов Қазақстан халқы Ассамблеясы Төрағасының орынбасарлары болып тағайындалды. 

	Сонымен қатар Қазақстан Президенті Сочиде өткен XXII қысқы Олимпиадалық ойындардың қола жүлдегері Д.Тенге «Құрмет» орденін және Ассамблея мүшелеріне «Қазақстан халқы Ассамблеясының қоғамдық «Бірлік» алтын медалі» марапаттарын тапсырды.

	Ассамблеяның XXI сессиясының үндеуі қабылданды, ол жалпыұлттық бiрлiкті, тұрақтылықты нығайтуға, экстремизмге, надандыққа және зорлық-зомбылыққа бірлесе қарсы тұруға шақырады. Сондай-ақ, үндеуде Қазақстан Президентінің салиқалы, сындарлы және сарабдал саясаты, оны бүкілхалықтық қолдау, халқымыздың ұлы мақсаттардың – елдің өсіп-өркендеуі мен гүлденуінің жолында топтасуы ғана Отанымыздың кемел болашағын қамтамасыз етуге мүмкіндік беретініне деген нық сенім көрініс тапқан.

	Іс-шара соңында түрлі этномәдени бірлестіктер шығармашылық ұжымдарының, сондай-ақ қазақстандық белгілі өнер шеберлерінің қатысуымен салтанатты концерт өтті.

	Сөздің толық мәтінін мына жерден қараңыз.





///Кездесу барысында Қазақстан Президентіне сыртқы барлау қызметінің қазіргі жұмысы және алдағы кезеңге арналған жоспарлары туралы мәлімделді.
Мемлекет басшысы кездесу қорытындысы бойынша бірқатар нақты тапсырма берді.

/// 
Жеделхатта Мемлекет басшысы көптеген адам қаза тауып, жарақат алған қайғылы оқиға туралы хабарды зор күйзеліспен қабылдағаны айтылған.
Нұрсұлтан Назарбаев жеке өзінің және Қазақстан халқының атынан жақындарынан айрылған отбасыларға көңіл айтты, сондай-ақ зардап шеккендердің тезірек сауығып кетуіне тілектестік білдірді. 
///Махмұд Базарқұлұлы Қасымбеков Қазақстан Республикасының Тұңғыш Президенті – Елбасы Кеңсесінің Басшысы болып тағайындалсын.
 
 Қазақстан Республикасының
Тұңғыш Президенті – Елбасы                                          Н. Назарбаев
 
Астана, 2019 жылғы 19 наурыз
                 № 2
///Отырысқа Парламент депутаттары, әкімдер орынбасарлары мен өңірлік ассамблея хатшылықтарының меңгерушілері, министрліктер мен ведомстволардың, республикалық және өңірлік этномәдени бірлестіктердің өкілдері, ҚХА ғылыми-сараптамалық кеңесінің мүшелері, БАҚ өкілдері қатысты.
Гүлшара Әбдіқалықова еліміздің саяси, экономикалық және рухани жаңғыруы жөнінде Елбасы Нұрсұлтан Назарбаев қойған міндеттерді іске асыру үшін қажетті зор жасампаздық әлеуеті бар Қазақстан халқы Ассамблеясының рөлін атап өтті.
Мемлекеттік хатшы бүгінде ұлттың табыстылығының негізгі факторы адамның бәсекеге қабілеттілігі болып саналатынын атап өтті. Қазіргі заманғы қоғамдық мәдениеттің қалыптасуына, патриоттық тәрбиеге, ұлттың мәдени-генетикалық кодты сақтаудың, ұлттық бірегейлікті нығайтудың өзегіне айналар «Туған жер» бағдарламасы және «Қазақстандағы 100 жаңа есім», «Қазақстанның киелі жерлерінің географиясы» жобаларын іске асыруға Ассамблея өз үлесін қосуға тиіс.
Отырыс барысында Ассамблеяның Қостанай облысындағы қызметінің жаңа бағыттарының іске асырылу тәжірибесі, Парламент Мәжілісіндегі ҚХА депутаттық тобының және Қазақстандағы өзбектер қоғамдық бірлестіктері «Дустлик» қауымдастығының жұмысы талқыланды.
ҚХА Кеңесі ротация қағидатына сәйкес Ассамблея төрағасының қоғамдық орынбасарларының кандидатураларын ҚХА сессиясының қарауына ұсынды, сондай-ақ ҚХА-ның «Жомарт жан» төсбелгісін бекіту туралы Хатшылықтың ұсынысын мақұлдады және Қазақстан халқы Ассамблеясының қоғамдық марапаттары туралы ережені бекітті. 
///Франция тарапының бастамасымен Қасым-Жомарт Тоқаев Эммануэль Макронмен телефон арқылы сөйлесіп, екіжақты қарым-қатынастың өзекті мәселелерін және Ауғанстандағы жағдайды жан-жақты талқылады.
Мемлекет басшысы стратегиялық серіктестік деңгейіне жеткен Қазақстан мен Франция арасындағы өзара тиімді байланыстардың дамуына тоқталды.
– Француз Республикасы – экономикалық әлеуеті жағынан әлемдегі бесінші ел, біздің негізгі серіктесіміз. Біз нақты нәтиже беретін бірлескен белсенді жұмыстарға, бірінші кезекте экономика саласына ерекше мән береміз, – деді Қазақстан Президенті.
Қасым-Жомарт Тоқаев Францияны біздің экономикамызға 2005 жылдан бері 17 миллиард қаржы салуы арқылы инвесторлардың алғашқы бестігіне кіріп отырғанын атап өтті. 2020 жылдың қорытындысы бойынша өзара сауда көрсеткіші – 2,8 миллиард долларды құраған.
Эммануэль Макрон Қазақстанмен арадағы сауда-экономикалық және саяси байланыстарды тереңдете түсуге мүдделі екенін жеткізді.
Мемлекеттер басшылары үкімет деңгейіндегі байланыстарды жандандыруға дайын екендерін нақтылады. Президенттер Қазақстан мен Франция ынтымақтастығына серпін беретін жобалардың жүзеге асуына назар аударуға уағдаласты.
Қасым-Жомарт Тоқаев пен Эммануэль Макрон Ауғанстандағы ахуал жөнінде пікір алмасты.
Президенттер аймақтың тұрақтылығы, қауіпсіздігі мен орнықты дамуына қатысты мәселелерде жиі ақылдасып тұруға келісті. Мұндай жұмыстар екіжақты деңгейде де, БҰҰ алаңында және халықаралық форматта да жүзеге асырылмақ.
Франция Президентінің өтініші бойынша Қасым-Жомарт Тоқаев оған Қазақстанның Ауғанстандағы жағдайды тұрақтандыруға қатысты көзқарастары мен біздің үкіметтің батыс елдері азаматтары мен ауғандықтарды эвакуациялау жөнінде қабылдаған шаралары туралы айтып берді. Эммануэль Макрон Қазақстанның өз аумағында БҰҰ-ның Ауғанстандағы миссиясының қызметкерлерін және әлемдік ұйымның басқа да агенттіктерін орналастыру туралы шешімін жоғары бағалады.
///Ресей, Мәскеу қаласы
Екіжақты келіссөздің қорытындысы бойынша Қасым-Жомарт Тоқаев пен Владимир Путин бұқаралық ақпарат құралдарының өкілдері үшін бірлескен мәлімдеме жасады.
Қазақстан Президенті өз сөзінде Мәскеуге сапармен келуге шақырғаны үшін Владимир Путинге ризашылығын білдірді.
– Келіссөз өте мазмұнды және тиімді болды. Осы мүмкіндікті пайдалана отырып, бүгінгі келіссөзге көңілім толатынын айтқым келеді. Биыл мемлекеттеріміз үшін атаулы жыл болмақ. Елдеріміз арасындағы дипломатиялық қатынастардың 30 жылдығын атап өтеміз.  Осы уақыт ішінде достыққа, ортақ тарихқа және халықтарымыздың ментальдық тұрғыдан жақындығына сүйене отырып, мемлекетаралық ынтымақтастықтың үлгісін қалыптастырдық. Тиімді саяси диалогтың арқасында барлық бағыт бойынша зор жетістіктерге қол жеткіздік. Біздің құрлықтағы шекарамыз – әлемдегі ең ұзын шекара. Бұл бүкіл халықаралық қоғамдастыққа нағыз тату көршіліктің, сенімді одақтастық пен стратегиялық серіктестіктің жарқын үлгісін көрсетіп отыр, – деді Мемлекет басшысы.

Қасым-Жомарт Тоқаев өте мазмұнды және жемісті келіссөз жүргізілгенін мәлімдеді. Екі ел басшылары қазіргі қазақ-орыс мәселелерін ашық әрі өзара сенім негізінде талқылады.
– Елдеріміз арасындағы жан-жақты байланыстардың жоғары деңгейдегі табысты дамуына көңіліміз толатынын атап өттік. Өзара тиімді ынтымақтастықтың зор әлеуетін ескере отырып, саяси, экономикалық, инвестициялық және мәдени-гуманитарлық қарым-қатынастарды тереңдетуге ниетті екенімізді нақтыладық. Біз өзара сауда-саттықтың оң қарқынын сақтауға уағдаластық. Пандемия шараларына қарамастан, жоғары нәтижеге қол жеткізілді. Былтыр тауар айналымы 21 миллиард доллардан асты, – деді Қазақстан Президенті.
Қасым-Жомарт Тоқаевтың айтуынша, Ресей компаниялары Қазақстан экономикасындағы жетекші инвесторлардың бестігіне кіреді және олардың салған қаржыларының жалпы көлемі 17 миллиард доллардан асады. Елімізде шетелдік капиталдың үлесі бар әрбір үшінші кәсіпорын Ресей компанияларының қатысуымен құрылған. Олардың ортақ инвестициялық портфелі барлық саланы қамтыды.
– Біз өндіріс кооперациясын кеңейтудің перспективаларын егжей-тегжейлі талқыладық. Бұл бағытта елдеріміз қазірдің өзінде 13 ірі жобаны іске асырды. Бүгінде құны 2,5 миллиард доллардан асатын 8 жоба жүзеге асырылып жатыр. Бұдан бөлек инвестициялық құны шамамен 1,5 миллиард доллар болатын тағы 11 жоба әзірленуде. Келіссөз кезінде құрметті Владимир Владимировичке бұл жобалардың бәрі менің жеке бақылауымда екенін айттым. Олардың бәрі жаңа жұмыс орындарын ашуға, елдеріміздің өнеркәсіп және технологиялық әлеуетін нығайтуға бағытталған. Өңіраралық ынтымақтастықтың да пайдасы зор. Екі ел арасындағы сауда айналымының  шамамен 70 пайызын өңірлеріміз арасындағы өзара тиімді сауда-саттықтың үлесі құрайды, – деді Мемлекет басшысы.

Қасым-Жомарт Тоқаев Қазақстан мен Ресей арасындағы табысты серіктестіктің жаңа инновациялық өсім нүктелері есебінен кеңейіп отырғанын атап өтті. Бүгін цифрландыру, ғарышты игеру сияқты өзекті мәселелер мен атом энергетикасы саласында мамандар даярлау бойынша елдеріміздің ілгерілеуіне мүмкіндік беретін бірқатар құжатқа қол қойылды.
 – Қазақстанда инженерлік-техникалық сала бойынша жоғары білікті мамандардың қажеттігін ескере отырып, білім беру саласындағы ынтымақтастыққа ерекше мән берілді. Келіссөз барысында Владимир Владимировичке Қазақстанда Ресейдің жетекші жоғары оқу орындарының филиалдарын ашуға келіскені үшін ризашылығымды білдірдім. Бұл қадам еліміздің білім беру саласын дамытуға сүбелі үлес қосады деп ойлаймын, – деді Қазақстан Президенті.
Қасым-Жомарт Тоқаев екі тараптың да халықаралық бастамаларды ілгерілетуге өзара қолдау көрсететінін мәлімдеді. Мемлекет басшысының айтуынша, Қазақстан халықаралық ЭКСПО көрмесін 2030 жылы Мәскеуде өткізу бастамасын қолдайды.

Қазақстан Президенті Ресей Федерациясының аймақтағы тұрақтылық пен қауіпсіздікті қаматамасыз ету ісіндегі рөлін жоғары бағалады. Қасым-Жомарт Тоқаев Еуразия кеңістігіндегі қауіпсіздіктің тұтастығына қатысты Ресейдің ұстанымын қолдады. Аталған құжат 2010 жылы ЕҚЫҰ-ның Астана форумында қол қойылған Декларацияда бекітілгенін еске салды.
– Қазіргі әлемде басқа мемлекеттердің қауіпсіздігіне залал келтіре отырып, өз қауіпсіздігін қамтамасыз ету мүмкін емес және тиімсіз екенімен келісеміз. Сондықтан халықаралық ауқымдағы қауіпсіздікке қатысты Ресей Федерациясының ұсыныстары табысты дипломатиялық келіссөз өткізуге жақсы негіз болады. Келіссөздердің тек сөз үшін емес,  нәтижеге қол жеткізу үшін жүргізілгенін қалаймыз. Түптеп келгенде «жақсы жанжалдан, жаман болса да бітім артық», – деді Қасым-Жомарт Тоқаев.
Президент сөзін қорытындылай келе, өткізілген келіссөзге көңілі толатынын атап өтіп, қонақжайлық көрсеткені үшін Ресей тарапына ризашылығын білдірді.



///Нұрсұлтан Назарбаев Жули Пайетпен жүздесу барысында генерал-губернатордың Қазақстанға алғашқы ресми сапарының канадалық ғарышкер Давид Сен-Жактың Байқоңыр айлағынан ғарышқа аттанған кезімен тұспа-тұс келуінің символдық мәнін атап өтті.
– Өзіңіз де осындай миссиямен ғарышта екі рет болғандықтан, Сіз үшін мұның маңызы зор, – деді Мемлекет басшысы.
Қазақстан Президенті биыл екі ел арасындағы дипломатиялық қарым-қатынастардың орнағанына 26 жыл толғанын айтып, сауда және өзара инвестиция салаларында оң үрдіс бар екеніне тоқталды.
Канаданың генерал-губернаторы Ж.Пайетт Қазақстанға ресми сапармен келуге мүмкіндік берілгені үшін ризашылық білдіріп, бұған дейін түрлі ғарыш бағдарламаларының қатысушысы ретінде Байқоңыр ғарыш айлағында болғанын айтты.
– Мен Қазақстанға Премьер-Министріміздің сәлемін ала келдім. Біз жерден сәтті ұшып шыққан ғарыш экипажының қазір орбитаға жеткеніне қуаныштымыз. Ертең ұлттық ғарыш орталығына барамыз. Қазақстанның Ұлттық ғарыш орталығы мен Канаданың Ғарыш агенттігі арасындағы өзара түсіністік туралы меморандум жемісті болады деп үміттенемін, – деді Жули Пайетт.
Сонымен қатар, генерал-губернатор Қазақстан Президентінің антиядролық бастамаларын Канада толық қолдайтынын айтты.
Соңында тараптар білім және ғылым, ауыл шаруашылығы салаларындағы және агроөнеркәсіп секторындағы өзара ықпалдастық мәселелерін талқылап, бүгінгі сапар Қазақстан мен Канада арасындағы өзара тиімді ынтымақтастықты одан әрі нығайтуға септігін тигізетініне сенім білдірді.


///Кездесуге Қазақстан Республикасының Қоғамдық даму министрі Д.Кәлетаев, Түркия Республикасының Жастар және спорт министрі М.Касапоглу, Түркі тілдес мемлекеттер ынтымақтастығы кеңесінің бас хатшысы Б.Әміреев, Әзербайжан Республикасының Жастар және спорт вице-министрі И.Исмаилов, Қырғыз Республикасының Жастар, дене шынықтыру және спорт істері агенттігінің директоры Қ.Аманқұлов қатысты.
Кездесу барысында Гүлшара Әбдіқалықова Мемлекет басшысы Нұрсұлтан Назарбаевтың «Ұлы даланың жеті қыры» атты мақаласындағы «Қазақстан – күллі түркі халықтарының қасиетті «Қара шаңырағы». Бүгінгі қазақтың сайын даласынан әлемнің әр түкпіріне тараған түркі тектес тайпалар мен халықтар басқа елдер мен өңірлердің тарихи үдерістеріне елеулі үлес қосты» деген сөздеріне тоқталды.
– Халықаралық аренада түркі халықтарының татулығы мен бірлігі идеясын нығайту ісінде Түркі тілдес мемлекеттер ынтымақтастығының кеңесі маңызды орын алады, – деді Мемлекеттік хатшы.
Бұл ұйымның қолдауымен жастар және спорт саласында іс-шаралар белсенді түрде өткізіліп келеді. Баку қаласында 2018 жылғы сәуірде тұңғыш рет түркі тілдес елдердің студенттік ойындары, қыркүйекте Шолпан-Ата қаласында Көшпенділердің ІІІ дүниежүзілік ойындары өткізілді. Көшпенділердің IV дүниежүзілік ойындарын 2020 жылы Түркияда өткізу жоспарлануда.
– Жастар жылы деп жарияланған алдағы жыл Қазақстан үшін мазмұнды болмақ. Бұл жастарға, олардың мұң-мұқтажына, Қазақстанның болашағына ерекше көңіл бөлудің көрінісі болып саналады, – деді Г.Әбдіқалықова.
Кездесу соңында Мемлекеттік хатшы Гүлшара Әбдіқалықова Түркі тілдес мемлекеттер ынтымақтастығының кеңесі аясындағы өзара іс-қимылды одан әрі нығайту ісінде қатысушыларға табыс тіледі.
///Бүгін Қазақстан Республикасының Президенті Қасым-Жомарт Тоқаев Қырғыз Республикасының Президенті Сооронбай Жээнбековпен телефон арқылы сөйлесті.  
Мемлекеттер басшылары екіжақты ынтымақтастықтың өзекті мәселелерін, сондай-ақ Қазақстан Президентінің биылғы күзге жоспарланған Бішкекке сапарының аясында қазақ-қырғыз қатынастарын одан әрі арттыруға бағытталған алдағы өзара іс-қимылдарды талқылады.
Қасым-Жомарт Тоқаев бауырлас қырғыз халқына бейбітшілік, тыныштық және береке тіледі.
///Мемлекеттер басшылары әңгімелесу барысында екі жақты ынтымақтастықтың қазіргі ахуалы мен перспективаларын талқылады.
Көшбасшылар күн тәртібіндегі өңірлік мәселелер, сондай-ақ Еуразия экономикалық одағы мен ТМД аясындағы алдағы кездесулер жөнінде пікір алмасты.
///Кездесуде Мемлекет басшысына «Қазақстанның үшінші жаңғыруы: жаһандық бәсекеге қабілеттілік» атты жолдауда еліміздің қаржы және фискалдық жүйесінің алдына қойылған міндеттердің іске асырылу барысы туралы мәлімделді.
Нұрсұлтан Назарбаев елдің экономикалық даму деңгейін арттырудың маңыздылығын атап өтіп, негізгі үш міндеттің орындалуына баса назар аударды.
– Біріншіден, тиісті тетіктер қалыптастыру арқылы бюджет кірісін арттыру керек. Қажет болған жағдайда, шетелдік тәжірибе зерттелуге тиіс. Екіншіден, мемлекеттік шығыстарды азайту керек. Үшіншіден, бөлінген бюджетті тиімді пайдаланған жөн. Мемлекет үшін Қаржы министрі қызметінің тиімділігі оның осы функцияларды қалай атқаратынына тікелей байланысты, – деді Қазақстан Президенті.
Мемлекет басшысы экономикалық өсімнің төмендеуі мен кірістердің азаюы байқалған жағдайда Қаржы министрлігінің бюджетті толықтырудың қосымша тетіктерін қалыптастырып, мемлекеттік қарыздың қауіпсіз параметрлерін қамтамасыз етуге тиістігін атап өтті.
– Негізінен, экономикадағы өсім Ұлттық қордың қаржысы есебінен қамтамасыз етілуде. Көптеген ұйымдар одан әрі игеру үшін қашан қаржы бөледі екен деп, қол жайып қарап отырады. Қаржы министрлігі бұл үдерісті шектеп, бақылауда ұстауға тиіс. Біз Ұлттық қорды ұлғайтуымыз қажет, – деп тапсырма берді Нұрсұлтан Назарбаев.
Сондай-ақ, Б.Сұлтанов Мемлекет басшысына қаржылық тұрақтылықты сақтау, әлеуметтік міндеттемелерді орындау, тексерістерді қысқарту және кәсіпкерлік секторға түсетін ауыртпалықты азайту, мемлекеттік сатып алулар жүйесін жетілдіру, мемлекеттік аудит жүйесіне алдын алу шараларын енгізу жөнінде ведомство тарапынан жасалып жатқан қадамдар туралы баяндады.


///
	 

	Мемлекет басшысы барлық қазақстандықтардың және жеке өз атынан спортшыларды құттықтап,  олар біздің құраманың спорттағы жеңістерінен мақтаныш сезіміне бөленетін миллиондаған отандастарымыздың үмітін ақтағанын айтты.

	«Азия құрлығының 45 елінің спортшыларымен болған қызу бәсекеде сіздер аса табандылық, шеберлік және жеңіске деген зор ерік-жігер көрсетіп, 84 медаль, соның ішінде 28 алтын медаль жеңіп алдыңыздар. Бұл – Қазақстанның жазғы Азия ойындарына қатысу тарихындағы ең үздік нәтиже, жаңа рекорд», - делінген құттықтауда.

	Қазақстан Президенті сондай-ақ біздің құраманың табысы Рио-де-Жанейрода өтетін ХХХІ Олимпиада ойындарындағы болашақ жеңістерімізге жолашар болатынын атап өткен.

	Соңында Мемлекет басшысы спортшыларға денсаулық және әрі қарай да жеңістер тіледі.
/// 
Құрметті отандастар!
Сіздерді Конституция күнімен құттықтаймын!
Атазаңымыз – қастерлі Тәуелсіздігіміздің сенімді тірегі.       
Конституция мемлекетіміздің заң жүзінде және саяси тұрғыдан демократия қағидаттары мен заң үстемдігін ұстанатынын айғақтайды. Сондай-ақ ұзақ мерзімді даму бағдарымызды айқындайды.
Қазақстанның Тұңғыш Президенті Нұрсұлтан Назарбаевтың бастамасымен және тікелей атсалысуымен әзірленген еліміздің бас құжаты әлеуметтік-экономикалық жетістіктеріміздің және қоғамдық өмірдің барлық саласындағы ауқымды реформаларымыздың берік тұғыры болып саналады.
Конституциямыздың ұлағатты ұстанымдары экономикалық дағдарыстарды батыл еңсеріп, болашаққа сеніммен қадам басуымызға жол ашады.        
Біз азаматтардың құқықтары мен бостандықтарына кепілдік беретін мызғымас құндылықтарға сүйене отырып, әділ  мемлекет құрамыз. Басты мақсатымыз – халықтың тұрмыс сапасы мен әл-ауқатын арттыру.
Атазаңымыз ел бірлігін және адамның ар-ұжданы мен абыройына қол сұғуға болмайтынын негіздеп, кемсітудің кез-келген түріне тыйым салу арқылы ұлтымызды ұйыстырады. Осы басты ұстанымдар баға жетпес байлығымыз – ішкі саяси тұрақтылықты қамтамасыз етеді.
Тәуелсіздік рухы әрбір жолында көрініс тапқан Конституциямызға құрмет халқымызға тән отаншылдықтың арқауына айналып отыр.
Баршаңызға зор денсаулық, бақ-береке және мол игілік тілеймін!
///Нұрсұлтан Назарбаев Бейбітшілік және келісім сарайында Қазақстан халқы Ассамблеясының XXV сессиясы басталар алдында жас әнші Димаш Құдайбергеновпен кездесті.
Қазақстан Президенті әңгіме барысында Д.Құдайбергеновті Қытайда өткен халықаралық байқаудағы жеңісімен құттықтап, оған бақ-береке және зор шығармашылық табыс тіледі.
– Сенің бойыңда айрықша дарын бар. Соны сақтай біл. Мен сенің болашағыңның жарқын болуын тілеймін. Халқыңа қызмет ету жолында қуатың сарқылмағай. Сені қазір барлық жерге шақырып жатыр. Сол үшін саған мықты денсаулық керек, – деген Елбасы жас дарынға батасын берді.
Д.Құдайбергенов Мемлекет басшысына көрсеткен қолдауы үшін алғысын білдіріп, өзінің алдағы жоспарлары жөнінде айтты.
Кездесу соңында Қазақстан Президенті жас әншінің шығармашылық жолында жаңа жетістіктерге жетуіне тілектестік білдірді.

///
	

	Өз сөзінде Нұрсұлтан Назарбаев Мемлекеттік тудың көтерілуі арқылы дәстүр бойынша Астана күніне арналған мерекелік іс-шаралардың басталатынын айтты.

	– Бұл күндері Астана жастығының мерейтойын атап өтуда. Қалалардың да адамдар тәрізді өз тарихы, өз тағдыры болады. Жас Астана тарихы – ақиқатқа айналған ұлттық арманымыздың жылнамасы. Осы жылдары еліміздің барлық өңірінен келген жүз мыңдаған қазақстандық елордамыздың құрылысы мен қалыптасуына елеулі үлестерін қосты. Астана – әр қазақстандық үшін олардың жүрегіне жақын, біз өз қолымызбен тұрғызып жатқан жаңа Отанымыздың бір бөлігі, – деді Қазақстан Президенті.               

	Мемлекет басшысы 15 жыл ішінде өңірлік жалпы өнім 45 есе өсіп, оның көлемі 2.7 триллион теңгеге жеткенін атап өтті.

	– Бүгінде Астана – барша Қазақстанның инновациялық өзегі. Мұнда Қазақстанда ешқашан болмаған жаңа өнеркәсіп салалары – тепловоздар, вагондар, тікұшақтар құрылысы пайда болды. Жаңа жоғары оқу орындарында еліміздің инновациялық индустриясы үшін кадрлар даярлануда. Астана Қазақстанның жаңа рухани-мәдени орталығына айналды. Мұнда бүкіл әлем үшін бірегей болып саналатын «Қазақстан» және «Астана Опера» концерттік залдары салынды. Астана – барша қазақстандықтардың бірлігінің символы. Сондықтан Астананың 15 жылдығы – Қазақстан халқының жалпыұлттық мерекесі. Астана елдің барлық өңіріне дамудың үлгісін көрсетті. Барлық облыс орталықтары мен өзге де қалалар бүгінде Астанаға қарап жаңа нысандар салуда, абаттана түсуде, – деді Нұрсұлтан Назарбаев.  

	Қазақстан Президенті бүгін еліміздің Мемлекеттік Туы астында Қазақстанның әскери жоғары оқу орындарының үздік түлектеріне дәстүрлі түрде офицерлік шендер тапсырылуының символдық мәні барын атап өтті.

	– Біз өз тағдырын Отан қорғаумен байланыстырғандардың барлығына бүкіл ел болып игі тілек тілейміз. Қазақстан –  әлемнің барша мемлекеті үшін  бейбіт, толерантты ел, тату көрші және лайықты серіктес. Бірақ сонда да Қарулы Күштеріміз Отанымыздың қауіпсіздігі мен егемендігін қырағы күзетіп тұр, қазақстандықтардың бейбіт өмірін қорғайды. Әр жыл сайын армиямыздың қатары жас офицерлер буынымен – жоғары әскери оқу орындары түлектерімен толығады. Бүгін бұл алаңға оқуда ең жоғары көрсеткішке жеткен жауынгерлік дайындық үздіктері шақырылды. Жоғары Бас Қолбасшы ретінде мен әскери жоғары оқу орындары түлектерін оларға офицерлік атақтардың берілуімен құттықтаймын, – деді Мемлекет басшысы.

	Қазақстан Президентінің қолынан офицерлік шендер алған түлектер еліміздің қауіпсіздігін қамтамасыз етуге бар күш-жігерін жұмсайтындарына сендірді.

	Жас офицерлерге ақ жол тілеген сөзінде Қазақстан Президенті тәуелсіздік кезеңінде республикада бірнеше жоғары және орта әскери білім беру мекемесі салынғанын атап өтті.

	– Бүгінде елдің барлық өңірінде жас сарбаздар, офицерлер қызмет атқаруда. Ертең сендер олардың тәлімгеріне, ағаларына айналасыңдар. Нағыз Отан қорғаушыларға айналуы үшін оларға көңіл бөліп, қамқорлық көрсетіңдер, үйретіңдер. Офицер бола отырып, Сіздер алдарыңа биік мақсат – мемлекетке қызмет ету, оның қауіпсіздігін қамтаасыз ету міндетін қойып отырсыңдар, – деді Мемлекет басшысы.

	Рәсімнің соңынан Қазақстан Президенті қала тұрғындарымен әңгімелесіп, оларды алдағы Астана күнімен құттықтады.    

	

	

	

	

/// 
Тараптар инновациялық технологиялар саласында жұмыс жүргізетін компанияның Қазақстанда бастаған қызметінің перспективасын талқылады.
Кездесу барысында Мемлекет басшысына өнеркәсіп саласында қолдануға арналған әзірлемелер таныстырылды.
Б.Хамилтон компанияның мамандарды өз тәжірибелері негізінде оқытуды жолға қою арқылы Қазақстандағы инновациялық дамуға қолдау көрсетуге ниетті екенін білдірді. Сонымен қатар, ол  «ЭКСПО-2017» көрмесіне қатысуға әзір екенін атап көрсетті. 


///Мемлекет басшысына министрліктің қазіргі жұмыстары мен отандық медицинаның дамуы жөнінде егжей-тегжейлі есеп берілді.  
Елжан Біртанов Президентке елімізде коронавирустің таралуына жол бермеу үшін министрліктің қабылдаған шаралары туралы баяндады.   
Сонымен қатар Мемлекет басшысына Халықтың денсаулығы және денсаулық сақтау жүйесі туралы жаңа кодекстің әзірлену барысы жайында мәлімет берілді.
Елжан Біртанов Қасым-Жомарт Тоқаевқа міндетті медициналық сақтандыру жүйесінің енгізілуі және ауруханаларды жаңғыртуға бағытталған жаңа мемлекеттік бағдарламаның іске асырылуы жөнінде айтты.
Президент халыққа көрсетілетін медициналық көмектің сапасы мен қол жетімділігін арттырудың аса маңызды екенін атап өтті және жұртшылықтың пікірін ескере отырып, Денсаулық туралы жаңа кодексті әзірлеу жұмыстарын жалғастыруды тапсырды.  


///Наурыз мерекесі қарсаңында Қазақстан Республикасы Президентінің Жарлығымен елдің әлеуметтік-экономикалық және мәдени дамуына қосқан елеулі үлесі, белсенді қоғамдық қызметі, азаматтарды қорғауда және құтқаруда көрсеткен жеке жанқиярлығы, қоғамдық тәртіпті қамтамасыз етуге көрсеткен көмегі үшін еліміздің бір топ азаматы мемлекеттік наградалармен марапатталды. Олардың қатарында өндіріс, денсаулық сақтау салаларының қызметкерлері, бизнес өкілдері, мәдениет және ғылым қайраткерлері, спортшылар, волонтерлер бар.
«Қазақстанның Еңбек Ері» атағы Қазақстан Республикасының әлеуметтік-гуманитарлық дамуындағы аса үздік жетістіктері үшін жазушы Илья Жақановқа, еліміздің денсаулық сақтау саласын дамытудағы аса үздік жетістіктері үшін Қазақ тағамтану академиясының президенті Төрегелді Шармановқа берілді.
«Отан» орденімен ақын Нұржан Светқали; І дәрежелі «Барыс» орденімен Л.Гумилев атындағы Еуразия ұлттық университетінің профессоры Жандарбек Мәлібекұлы, ақын Нұрлан Оразалин; ІІІ дәрежелі «Барыс» орденімен Алматы облысы Ардагерлер кеңесінің төрағасы Ермек Келемсейіт, Алматы қаласы Қазақстан халқы Ассамблеясы Қоғамдық келісім кеңесінің төрағасы Ахметжан Шардинов, Күрес федерациясының президенті Дәулет Тұрлыханов, әл-Фараби атындағы Қазақ ұлттық университетінің ректоры Жансейіт Түймебаев, Л.Гумилев атындағы Еуразия ұлттық университетінің проректоры Дихан Қамзабекұлы, Алматы облысы әкімінің бірінші орынбасары Ләззат Тұрлашов және басқалар наградталды.
«Парасат» орденімен мәдениет, ғылым және білім қайраткерлері, бұқаралық ақпарат құралдарының өкілдері марапатталды. Олардың қатарында Ұлттық ғылым академиясының мүшесі Кәрімбек Кұрманәлиев, М.Қозыбаев атындағы Солтүстік Қазақстан университетінің аға оқытушысы Павел Афанасьев, Парламент Мәжілісінің депутаттары Берік Әбдіғалиұлы, Еділ Жаңбыршин бар.
Спортты дамыту дирекциясы пауэрлифтинг командасының жетекшісі Сергей Цырульников ІІ дәрежелі «Достық» орденімен марапатталды.
«Құрмет» орденімен саясаттанушы Данияр Әшімбаев, Қолданбалы этносаяси зерттеулер институтының директоры Талғат Қалиев, Адам құқықтары үшін хартияның атқарушы директоры Жеміс Тұрмағамбетова, Тараз қалалық көпбейінді ауруханасының бөлім меңгерушісі Ернар Еділбаев, белсенді Орынбасар Сейітов, «Мир Евразии» қорының президенті Эдуард Полетаев, Шымкент қаласы Ауған соғысы ардагерлері одағының төрағасы Ғалымжан Майханов, қоғам қайраткері Дәурен Тәліпов, жыршы Арғын Бисенов, Қ.Оспанов атындағы №1 балалар-жасөспірімдер спорт мектебінің басшысы Нұржан Ермағамбетов, Алматы қалалық №7 клиникалық ауруханасының бөлім меңгерушісі Есенай Еспенбетов наградталды.  «Құрмет» орденіне жалпы 94 адам ие болды.
«Ерен еңбегі үшін» медалімен «Адырна» қорының президенті Арман Әубәкір, Павлодар облысы аумақтық кәсіподақтар бірлестігінің баспасөз хатшысы Константин Музалевский, Қазақ ұлттық өнер университетінің аға оқытушысы Ұларбек Нұрғалым марапатталды. Осы медальмен барлығы 25 адам наградталды. «Шапағат» медаліне 68 волонтер, меценат және басқа да азаматтар ие болды. Олардың қатарында журналист Александра Мыскина, «Үміт-Надежда» мүгедектер ұйымының төрағасы Дүйсенғали Оспанов, «Океан» ПИК жұмыскері Арлан Мүтішев, «Paybox.money» ЖШС департамент директоры Мария Чечина, Р.Байсейітов атындағы Семей қаржы-экономикалық колледжінің студенті Мерейбек Мағабилов, «Богатырь-Көмір» ЖШС жол машиналарын реттеуші Евгений Шарифуллин, волонтер Айгерім Досқалиева бар.
///Қасым-Жомарт Тоқаев Қазақстанға ресми сапармен келген Швейцария Конфедерациясы Федералды Жиналысының Ұлттық Кеңесінің (төменгі палатасының) төрағасы Андреас Эбиді қабылдады.
Мемлекет басшысы Швейцарияны Қазақстанның Еуропадағы маңызды серіктестерінің бірі екенін айта отырып, олардың өнеркәсіп, «жасыл» экономика, ауыл шаруашылығы және қаржы саласындағы жоғары инновациялық әлеуетін атап өтті.

Қазақстан Президенті біздің елдің шикізаттық емес секторына Швейцария капиталы мен технологияларын тарта отырып, жаңа ірі жобаларды іске асыруға бейілді екенін білдірілді. Мемлекет басшысының айтуынша, бұл Қазақстан экономикасындағы швейцариялық бизнестің онсыз да берік позициясын одан әрі нығайтуға ықпал етеді.
Швейцария – 2005 жылдан бері еліміздің экономикасына 27 миллиард доллардан астам инвестиция салған ең ірі үш инвесторының бірі. Біздің елде Glencore Xstrata, ABB, Philipp Morris, Rieter, Schindler, Bühler, Leica, Nestlé, Roche, Novartis, Syngenta, Ammann Group және басқа да ірі швейцариялық компаниялар табысты жұмыс істейді.

Сонымен қатар Швейцариямен арадағы тауар айналымы былтыр 1,7 миллиард долларға жетіп, жалпы сауда секіртерінің арасында 11-ші орынға ілінген.  Мемлекет басшысы Қазақстан мен Швейцария арасындағы қарым-қатынастардың табысты дамуына екі елдің тығыз саяси байланыстары ықпал етеді деген пікірін білдірді. Осыған байланысты Қасым-Жомарт Тоқаев жақында Швейцария Президенті Гай Пармеландпен мазмұнды келіссөздер өткізгенін атап өтті.
Жемісті байланыстарды жалғастыру үшін Мемлекет басшысы келесі кездесуді биыл қараша айының соңында өткізуге дайын екенін білдірді.

Өз кезегінде Андреас Эби екіжақты ынтымақтастықтың қазіргі даму деңгейін оң бағалап, оны парламентаралық байланыстар арқылы нығайтуға септесуге дайын екенін білдірді. Осыған байланысты «Қазақстан - Швейцария» парламентаралық ынтымақтастық тобының жұмысын жандандыру туралы келісімге қол жеткізілді.
Әңгімелесушілер Ауғанстандағы қазіргі жағдайға ерекше назар аударды. Тараптар бұл мәселе бойынша жан-жақты пікір алмасып, осы елдегі әскери-саяси және гуманитарлық жағдайдың шиеленісуіне алаңдаушылық білдірді.
Қасым-Жомарт Тоқаев 26 тамызда Кабул халықаралық әуежайында лаңкестік жасағандарды айыптап, террористік қауіпке қарсы тұру, Ауғанстандағы жағдайды тұрақтандыру, әлемдегі және Орталық Азиядағы бейбітшілік пен қауіпсіздікті нығайту үшін ғаламдық қоғамдастықтың күш-жігерін жұмылдыру қажет деген пікір білдірді.

/// 
Кездесу барысында екіжақты, соның ішінде сауда-экономикалық және инвестициялық салалардағы өзара ықпалдастық мәселелері талқыланды.
Елбасы 2007-2009 жылдардағы жаһандық қаржы-экономикалық дағдарысқа жауап ретінде ұйымдастырылған форумға қатысатыны үшін Литва Премьер-министріне  алғыс айтты.
– Форумға 90 елден келген үш мың делегат қатысады. Біз Қазақстанның инфрақұрылымдық және индустриялық даму тұрғысынан қабылдап жатқан шаралары мен жүзеге асырып жатқан өзге де бағдарламалары туралы айтпақ ниеттеміз, – деді Мемлекет басшысы.
Нұрсұлтан Назарбаев екі елдің арасындағы саяси диалог пен экономикалық ынтымақтастықтың деңгейі жоғары екенін атап өтті.
 – Литвамен әрқашан жақсы қарым-қатынаста болдық. Сіздің сапарыңыз ынтымақтастықты одан әрі кеңейтуге қызмет етеді деп үміттенемін, – деді Мемлекет басшысы.
А.Буткявичюс екіжақты қарым-қатынастарды нығайтуға және дамытуға қосқан елеулі үлесі үшін Қазақстан Президентіне алғыс айтты.
– Қазақстан Литваның Орталық Азиядағы маңызды серіктесі болып саналады, – деп атап өтті А.Буткявичюс.
Литва Премьер-министрі сондай-ақ Нұрсұлтан Назарбаевты ел Президенті лауазымына қайта сайлануымен құттықтап, Қазақстанның алға қойған барлық мақсаттарына жететініне сенімділік білдірді. 


///Іс-шараға мемлекеттік органдардың, дипломатиялық корпустың, Экономикалық ынтымақтастық және даму ұйымы, БҰҰ Даму бағдарламасы, Азия даму банкі сияқты халықаралық ұйымдардың, академиялық қоғамдастықтың, үкіметтік емес сектордың өкілдері қатысты.
Мемлекеттік хатшы өз құттықтауында Мемлекет басшысы Нұрсұлтан Назарбаев «Қазақстандықтардың әл-ауқатының өсуі: табыс пен тұрмыс сапасын арттыру» атты жолдауында: «Сыбайлас жемқорлықпен белсенді күрес жалғасатын болады» деп атап өткеніне тоқталды.
– Біріккен Ұлттар Ұйымының Сыбайлас жемқорлыққа қарсы конвенциясы ережесіне және ұлттық ерекшеліктеріне сай Қазақстан үздік халықаралық тәжірибе негізінде сыбайлас жемқорлықтан азат қоғам қалыптастыруға ұмтылатын заманауи мемлекеттің өзіндік моделін жасады, – деді Г.Әбдіқалықова.
Мемлекеттік хатшы «Бес институционалдық реформа» және Қазақстан Республикасының 2015-2025 жылдарға арналған Сыбайлас жемқорлыққа қарсы стратегиясы аясында сыбайлас жемқорлыққа қарсы іс-қимыл жүйесі жаңғырып жатқанын атап өтті. Заңнамалық база жетілдірілуде, берік институционалдық негіз қалыптасты, мемлекеттік қызметшілердің адамгершілік және этикалық мінез-құлқына қойылатын нақты талаптар енгізілді.
– Сыбайлас жемқорлыққа қарсы іс-әрекеттің ұлттық жүйесін жетілдіре отырып, біз жаһандық трендтерді, сондай-ақ дамыған мемлекеттердің және Біріккен Ұлттар Ұйымы, Экономикалық ынтымақтастық және даму ұйымы, Еуропадағы қауіпсіздік және ынтымақтастық ұйымы сияқты халықаралық бірлестіктердің осы саладағы озық тәжірибесін жан-жақты ескереміз, – деді Гүлшара Әбдіқалықова.
Соңында Қазақстан Республикасының Мемлекеттік хатшысы Гүлшара Әбдіқалықова конференцияға қатысушыларға сыбайлас жемқорлыққа қарсы мемлекеттік саясатты одан әрі жетілдіру жолындағы жұмыста табыс тіледі.
///«Ақорда» резиденциясында өткен салтанатты рәсімде Мемлекет басшысына Австралия елшісі Грейм Михан, Кипр елшісі Андреас Зинонос, Конго елшісі Давид Мадука, Мьянма елшісі Ко Ко Шейн сенім грамоталарын тапсырды.
Қазақстан Президенті шетелдік дипломаттарды қызметтеріне ресми кірісуімен құттықтап, мемлекеттер арасындағы достық қатынастарды одан әрі дамытуға дайын екенін жеткізді.
Қасым-Жомарт Тоқаев елшілердің игілікті миссиясына табыс тілеп, олардың Мемлекет басшылары мен Үкіметтеріне өзінің сәлемін жолдады.











///Кеңеске Президент Әкімшілігінің басшысы Ә.Жақсыбеков, Президенттің көмекшісі – Қауіпсіздік кеңесінің хатшысы В.Жұмақанов, Бас прокурор Ж.Асанов, Мемлекеттік күзет қызметінің бастығы А.Күреңбеков, Қорғаныс министрі С.Жасұзақов, Ішкі істер министрі Қ.Қасымов, «Сырбар» сыртқы барлау қызметінің директоры Ғ.Байжанов, Астана қаласының әкімі Ә.Исекешев, «Астана ЭКСПО-2017» ҰК» АҚ басқарма төрағасы А.Есімов, Ұлттық қауіпсіздік комитеті төрағасының бірінші орынбасары С.Әбіш қатысты.
Басқосуда «ЭКСПО-2017» халықаралық көрмесін өткізудің жалпы тәртібі және оны өткізу кезінде елорда тұрғындары мен қонақтарының қауіпсіздігін қамтамасыз ету мәселелері қаралды.
Мемлекет басшысы алдағы іс-шараны дайындау және оны сапалы өткізу үшін ауқымды жұмыстар атқарылғанын атап өтті.    
– Біз шешуші сәтке – көрменің ашылуына таяп қалдық. Қазақстанның астанасына келетін қонақтар саны көп болады. Бүгінде «ЭКСПО-2017» көрмесіне 1,2 миллион билет сатылған екен. Бұл – біз күткендегіден әлдеқайда көп, – деді Мемлекет басшысы.
Нұрсұлтан Назарбаев әлемдегі жағдайдың тұрақсыз екенін ескере отырып, көрмені өткізу кезінде қонақтар мен ел азаматтарының қауіпсіздігін Астанада ғана емес, барлық өңірімізде де жоғары деңгейде қамтамасыз ету маңызды екенін атап өтті. Бұл үшін әр басшыға жеке жауапкершілік жүктеледі.   
Мемлекет басшысы кеңес қорытындысы бойынша бірқатар тапсырма берді.       

///Кездесу барысында Питер Фостер Қасым-Жомарт Тоқаевқа ұлттық әуе компаниясының қазіргі жағдайы мен оны дамытудың жоспары, атап айтқанда, жолаушылар тасымалының ішкі көлемін арттыру және жаңадан ашылған шетелдік бағыттар, әуе билеттерінің бағасын арзандату шаралары жайында баяндады.
Питер Фостердің айтуынша, «Fly Arystan» еншілес әуе компаниясын ашқаннан бері Қазақстан әлемдегі әуе тасымалы бойынша ішкі нарығы жылдам дамып келе жатқан елдердің қатарына қосылған.  
Сонымен қатар ол Қазақстан Президентіне компанияның әуе паркінің жаңаланғаны, оның ішінде, «Boeing-757» ұшақтарының ұзақ жолға арналған «Airbus А321» әуе кемесіне алмастырылып жатқаны туралы айтты. Бұдан бөлек 2023 жылға дейін «Boeing-787» ұшақтарын сатып алу жөніндегі жоспарымен бөлісті.
Мемлекет басшысы «Ашық аспан» режимін одан әрі дамытудың және жаңа шет елдік бағыттарды ашу, оның ішінде, Сингапур, Нью-Йорк секілді әлемнің басқа да ірі қалаларымен қатынас орнатудың маңыздылығын атап өтті.
Қасым-Жомарт Тоқаев ел азаматтары үшін әуе билеттерін арзандату бағытында жүргізіліп жатқан жұмыстарға баса мән берді.

///
	 

	Мемлекет басшысы Қазақ елі монументі алаңында «Эко такси» қалалық такси паркі жобасының негізгі аспектілерімен танысты.

	Нұрсұлтан Назарбаев оны іске асыру ЭКСПО-2017 халықаралық көрмесін өткізуге қала инфрақұрылымын даярлау жөніндегі алғашқы қадамдардың бірі болып саналатынын атап өтті.

	Жобамен танысу барысында Мемлекет басшысы өзіне ұсынылған автомобильдің бірімен жүріп өтіп, «Эко такси» такси паркінің алғашқы жолаушысы болды.

	Жобаның мақсаты – Астанада экологиялық отынмен жүретін автомобильдерге арналған ірі такси паркін ашу, сондай-ақ жолаушыларға қызмет көрсетудің заманауи түрлерін дамыту.

	«AllurGroup» компаниясы жүзеге асыратын жобаның бірінші кезеңі мемлекет-жекеменшік серіктестігі негізінде 100 автомобильді пайдалануға беруден басталады, олардың санын 2017 жылға қарай 500-ге дейін ұлғайту жоспарлануда. Бастапқы кезеңде инвестиция 450 миллион теңге болды. 

	«Астана Эко такси» автомобиль паркі сұйытылған газбен жұмыс істейтін болады, бұл қаладағы экологиялық ахуалды ғана жақсартып қоймай, таксопарк қызметінің құнын арзандатуға мүмкіндік туғызуға тиіс. Қазіргі уақытта қалада 18 газ құю стансасы жұмыс істейді.



///Қазақстан Президенті ТМД елдері басшыларымен бірге Мемлекеттік академиялық Мария театрының сахнасында қойылған П.И.Чайковскийдің «Щелкунчик» балетін тамашалады.
Спектакльдің қоюшысы, декорациялар мен костюмдер үлгісінің, сондай-ақ бүкіл көрнекілік концепциясының авторы – Ресей Федерациясы мемлекеттік сыйлығының лауреаты М.Шемякин.    



///
	 

	Әңгіме барысында екіжақты ынтымақтастықтың саяси және мәдени-гуманитарлық саладағы негізгі аспектілері сөз болды.

	Тараптар сондай-ақ елдеріміздің арасында түрлі саладағы өзара іс-қимыл деңгейі өсіп келе жатқанына тоқтала отырып, ынтымақтастықты бұдан әрі дамыту үшін бірқатар перспективалы бағыттардың бар екенін атап өтті. 

///
	 

	Қазақстан Республикасы Президентінің 2014 жылғы 21 сәуірдегі №807 Жарлығымен Қазақстан Республикасы Президентінің Күзет қызметі мен Қазақстан Республикасының Республикалық ұланы қосу жолымен Қазақстан Республикасының Президентіне тікелей бағынатын және есеп беретін  мемлекеттік орган ретінде Қазақстан Республикасы Мемлекеттік күзет қызметі болып қайта ұйымдастырылды.

	Осы Жарлықпен Қазақстан Республикасы Ішкі істер министрлігінің Ішкі әскерлері  қайта құру жолымен ішкі істер органдарының бірегей жүйесіне кіретін Қазақстан Республикасының Ұлттық ұланы болып қайта ұйымдастырылды.
///Кездесуге Əзербайжан Республикасының Президенті  И.Əлиев, Беларусь Республикасының Президенті А.Лукашенко, Қырғыз Республикасының Президенті С.Жээнбеков, Молдова Республикасының Президенті И.Додон, Ресей Федерациясының Президенті В.Путин, Тəжікстан Республикасының Президенті Э.Рахмон, Түрікменстан Президенті Г.Бердімұхамедов, Өзбекстан Республикасының Президенті Ш.Мирзиёев, Армения Республикасы Премьер-Министрінің міндетін атқарушы Н.Пашинян қатысты.
Мемлекеттер басшылары кездесу барысында түрлі салалардағы өзара тиімді ынтымақтастықты нығайту жəне оны əрі қарай дамыту мəселелері жөнінде пікір алмасты. 

///Ресей Федерациясы, Қазан қаласы
Қазақстан Президенті Ресей Федерациясына жұмыс сапарының екінші күні Қазан қаласында болды.
Мемлекет басшысының Татарстан Республикасына сапары «Қазан Кремлі» мемлекеттік тарихи-архитектуралық және көркем музей-қорығына барудан басталды. Ондағы көрікті жерлерді Қасым-Жомарт Тоқаевқа Татарстан Президенті Рустам Минниханов таныстырды.
Рустам Минниханов ЮНЕСКО-ның бүкіләлемдік мұраларының тізіміне енген осы бірегей тарихи кешен туралы әңгімелеп берді.  Қасым-Жомарт Тоқаев Қазан Кремлі аумағындағы «Құл Шариф» мешіті мен Благовещенский соборын аралап көрді.

Мешітте Татарстан Республикасы мұсылмандары діни басқармасының төрағасы Камиль Самигуллин Құран оқыды.
Благовещенский соборында Қазақстан Президенті Қазан және Татарстан митрополиті Кириллді биыл елордада өтетін Әлемдік және дәстүрлі діндер көшбасшыларының съезіне қатысуға шақырды.

«Құл Шариф» мешіті Қазан хандығының әйгілі ескерткіші – XVI ғасырдың екінші жартысына дейін бұзылмай тұрған көне соборлы мешітті еске алу мақсатымен 2005 жылы Татарстанның Тұңғыш Президенті Минтимер Шаймиевтің Жарлығына сәйкес салынған және оның атауы имам Құл Шарифтің құрметіне қойылған.
Благовещенский соборының іргетасы 1552 жылы орыс патшасы IV Иван Грозныйдың жарлығымен қаланған.





///Кездесуде А.Есімов Елбасыға «ЭКСПО-2017» халықаралық көрмесіне дайындық барысының қорытынды кезеңі туралы баяндады.
«Астана ЭКСПО-2017» ұлттық компаниясы» АҚ басқармасының төрағасы құрылыс жұмыстары кестеге сәйкес жүргізіліп жатқанын хабарлады. Алғашқы нысандар тапсырылуға дайын, соның ішінде жалпы көлемі 285 мың шаршы метр болатын халықаралық павильондар бар.
– Франция, Германия, Қытай, Түркия және Венгрия елдерінің өкілдеріне павильондар беріліп те қойды. Алда тақырыптық павильондар құрылысын аяқтау міндеті тұр, – деді А.Есімов.
Елбасы ЭКСПО-2017 нысандарының іс-шара өткеннен кейін де пайдаланылуы қажеттігіне, сондай-ақ көрме жұмысына қатысатын волонтерлерді дайындау, мәдени іс-шаралар өткізу, республика өңірлерінің атсалысуы, халықаралық көрмеге отандық туристерді тарту мәселелеріне назар аударды.
Нұрсұлтан Назарбаевқа жыл соңына дейін Қазақстан павильонының құрылысын аяқтау және оны тиісті тақырыпқа сәйкес мазмұндық тұрғыдан толықтыру бағытында атқарылып жатқан жұмыстар туралы баяндалды.  
А.Есімов ЭКСПО-2017 көрмесі аясындағы барлық іс-шара жұмыс режімі бойынша жүзеге асырылып жатқанын атап өтті. Бүгінде волонтерлердің 3 мыңы дайындықтан өткен, қосымша тағы 1,5 мың волонтерді іске тарту көзделуде.
Мемлекет басшысы құқықтық тәртіпті қамтамасыз ету және халықаралық көрмеге қатысушылар мен қонақтарды орналастыру мәселелеріне ерекше тоқталды.
«Астана ЭКСПО-2017» ұлттық компаниясы» АҚ басқармасының төрағасы бүгінгі таңда іс-шараға қатысушыларға берілетін 1 374 пәтердің дайын екенін хабарлады.
Мемлекет басшысы бүкіл әлемде болып жатқан күрделі экономикалық үдерістерге қарамастан маңызды халықаралық іс-шара өткізуді жоспарлап отырғанымызды айтты.
Соңында Елбасы көрмені лайықты өткізіп, содан кейін Қазақстанда оның жетістіктерін пайдалану қажеттігін атап өтті.
– Бізге шетелдік қатысушылардың көрмеде көрсететін жаңа инновациялық технологияларын барынша пайдалану қажет, – деді Нұрсұлтан Назарбаев. 


///Мемлекет басшысы Еуразия экономикалық комиссия Алқасының жаңа төрағасы Михаил Мясниковичті қабылдады.
Тараптар Еуразиялық экономикалық одақтың қазіргі жағдайы мен оның даму перспективалары жайында, оның ішінде Қазақстанмен одақ арасындағы ықпалдастық туралы сөйлесті.
Қасым-Жомарт Тоқаев Михаил Мясниковичті жаңа қызметімен құттықтап, ол жетекшілік ететін Комиссия еуразиялық интеграцияны одан әрі тереңдетуде үлкен үлес қосатынына сенім білдірді.
– Еуразиялық экономикалық одақ шеңберіндегі маңызды орган саналатын ұйымның жұмысын жетілдіруде Беларусь Үкіметі мен Парламентінің жетекшісі, Ғылым академиясының президенті болған мол тәжірибеңізді, біліміңіз бен құзыретіңізді пайдаланатыныңызға еш күмәнданбаймыз, – деді Қазақстан Президенті.
Қасым-Жомарт Тоқаев Қазақстанның Тұңғыш Президенті – Елбасы Нұрсұлтан Назарбаевтың ұсынысымен Еуразиялық экономикалық одақ құру жөніндегі Келісімнің осыдан 5 жыл бұрын Елордада жүзеге асқанын атап өтті.
– Одақ өз дамуында үлкен жолды артта қалдырды. Әрине, оны даңғыл жол дей алмаймыз. Сондықтан жетістік те, кемшілік те болады. Дегенмен Еуразиялық экономикалық одақ өз міндетін ақтады деп есептейміз. Одаққа мүше мемлекеттердің ерік-жігеріне қарай аталған ұйым алдағы уақытта да дами береді, – деді Мемлекет басшысы.
Михаил Мясникович өзінің кандидатурасы Еуразиялық экономикалық комиссиясы төрағалығына ұсынылғанда Президенттің көрсеткен қолдауы мен сеніміне алғыс айтты. Сондай-ақ осы қызметте атқаратын жұмысының жоспарымен бөлісті.


///
	 

	Өз хатында ХОК басшысы Қазақстан Президентіне Олимпиадалық қозғалысты белсенді қолдағаны үшін алғыс айтқан.

	Т. Бах Олимпиадалық ойындардың командаларға әділ бәсеке, толеранттылық және қандайда бір кемсітушіліксіз өзара құрмет рухында жарысуға мүмкіндік туғызатынын атап өткен. Осының бәрі бүкіл әлемге айқын жолдау болып саналады.

	Хат соңында ХОК басшысы бейбітшілікті спорт арқылы нығайту идеясын әрі қарай жүзеге асыру ісіне Қазақстан өз үлесін қосатындығына үміт білдірген.
///Ресей Федерациясы, Қазан қаласы
Мемлекет басшысы Қасым-Жомарт Тоқаев Қазан Кремлін аралап көргеннен кейін Татарстан Республикасының Президенті Рустам Миннихановпен кездесу өткізді. Кездесудің алдында Қазақстан Президенті «Құрметті қонақтар кітабына» қолтаңба қалдырды.
Қасым-Жомарт Тоқаев пен Рустам Минниханов сауда-экономикалық, инвестициялық және мәдени-гуманитарлық салалар бойынша Қазақстан мен Татарстан арасындағы ынтымақтастықты кеңейту жолдарын талқылады.

Қазақстан Президенті мыңжылдық тарихымен, бай мәдени мұраларымен танылған Татарстанға сапармен келуге шақырғаны үшін Рустам Миннихановқа алғыс айтты.
– Мұнда Қазақстан Президенті ретінде келгеніме өте қуаныштымын. Сізбен елімізде бірнеше рет кездестім. Біз көптеген мәселе туралы, соның ішінде Қазақстан мен Татарстан арасындағы ынтымақтастықты дамыту және нығайту жөнінде сөйлестік. Екіжақты ынтымақтастыққа негізделген маңызды жобаларымыз бар. Егер Қазақстан мен Татарстан басшылары саяси ерік-жігер танытатын болса, бұл жобалардың жүзеге асырылатыны сөзсіз, – деді Мемлекет басшысы.

Қасым-Жомарт Тоқаев Рустам Миннихановқа кеше Мәскеуде Ресей Президенті Владимир Путинмен жүргізген табысты келіссөзі туралы мәлімет берді.
– Келіссөздің мазмұнына, кездесу нәтижелеріне көңілім толды. Біз, әрине, Ресей Федерациясының субъектісі ретінде Татарстанмен  арадағы ынтымақтастықты Қазақстанның дамыта беретіні жөнінде де әңгімелестік. Владимир Путин баспасөз мәслихатында сөйлеген сөзінде Ресей Федерациясының қарқынды дамып келе жатқан субъектілерінің бірі Татарстанға ерекше тоқталды және осы республикаға жұмыс сапарымен бару жөніндегі шешімімді қолдады, – деді Қасым-Жомарт Тоқаев.
Мемлекет басшысы Қазақстан мен Татарстан арасындағы мәдени-гуманитарлық байланыстарды дамытудың маңызды екенін атап өтті.
– Шын мәнінде, елдеріміз арасындағы байланыстардың тарихы терең. Тарихымыз – ортақ. Бұл тақырыпта жазылған мақалалар мен кітаптарды қызыға оқимын. Оқыған сайын тарихи байланыстарымыздың соншалықты терең әрі сабақтасып жатқанына көз жеткіземін, тіпті таң қаламын. Мәдени-гуманитарлық ынтымақтастықты міндетті түрде дамыту керек деген пікіріңізді қолдаймын. Қазақстан бұған дайын, – деді Қазақстан Президенті.

Қасым-Жомарт Тоқаев Рустам Миннихановтың мықты әрі беделді басшылығымен Татарстанның қарқынды дамып келе жатқанын жоғары бағалап, республика халқының игілігі жолындағы қызметіне табыс тіледі.
Татарстан Президенті Қазан қаласына сапармен келгені үшін Мемлекетіміздің басшысына алғыс білдіріп, Қазақстанмен ынтымақтастықты дамытудың стратегиялық маңызын атап өтті.
– Біз үшін бұл – үлкен абырой. Қазақстан мен Ресей арасындағы достық байланыстар аясында Сіздің еліңізбен ықпалдастықты нығайту мүмкіндігін жоғары бағалаймыз. Қазақстан – Татарстан Республикасы үшін стратегиялық серіктес. Қазақстанның аймақтарымен көптеген келісім жасалған. Сіздің еліңізде табысты жұмыс істеп жатқан компанияларымызды көптеп мысалға келтіруге болады, – деді Рустам Минниханов.

Кездесу соңында Рустам Минниханов Қазақстан мен Татарстан арасындағы ынтымақтастықты дамытуға, екі ел арасындағы достық пен өзара түсіністікті нығайтуға қосқан елеулі үлесі үшін Қасым-Жомарт Тоқаевты «Дуслык» орденімен марапаттады.



/// 
«Инфрақұрылым: экономиканың орнықты өсімінің драйвері» тақырыбына арналған форум жұмысына әлемнің 90 елінен 3000-ға жуық саяси, сарапшылық және іскерлік топ өкілдері қатысты.
Қазақстан Президенті форумда сөйлеген сөзінде бүгінгі жаһандық кеңістікте болашақтағы өркендеуге қауіп төндіретін сын-қатерлер туындап келе жатқанына назар аударды.  
– Біз әлемде бұрынғы тежеу және арасалмақ сақтау жүйесінің күйреуіне, ұлы державалар көшбасшылары арасындағы сенімнің жоғалуы мен халықаралық құқықтың қожырауына куә болып отырмыз. Халықаралық институттар бейбітшілік пен тұрақтылыққа кепілдік бере алмайды. Сонымен қатар климаттың өзгерісі жылдам жүріп жатыр. Бұл салдары ауыр табиғат апаттарынан көрініс табуда. Азық-түлік тапшылығы да жалғасып отыр. Халық санының, табыс пен урбанизацияның өсуі секілді үшжақты үдерістің қысымымен таяу 30 жылда азық-түлік өндірісін екі еселеуді қажет етеді. Мұны жердің ресурсы таусылып жатқан кезде істеуге тура келеді, –  деді Нұрсұлтан Назарбаев.
Мемлекет басшысы көлік саласындағы бірлескен бастамалар ынтымақтастық үшін жақсы іргетас болатынын айтты.
– Ол елдердің, сондай-ақ өңірлік бірлестіктердің  өзара тығыз іс-қимылы мен ықпалдастық формаларына бастау болуы тиіс. Мен Біріккен еуразиялық экономикалық кеңістік құруды ұсынамын. Бізге барлық қатысушылардың ұлттық мүдделерін ескеретін және кедергілерді жоюға, өзара тиімді ықпалдастықты арттыруға бағытталатын бірыңғай қағидалар қабылдау маңызды. Қағидалар бірінші кезекте сауда, тасымал және ресурс қозғалысына қатысты болуы тиіс. Жібек жолының экономикалық белдеуін құру түпкі мәнінде осы қағидаттарды қалыптастырады, – деді Қазақстан Президенті.
Нұрсұлтан Назарбаев ұсынылып отырған Біріккен Еуразиялық кеңістік аясында құрлықтың әрі қарай даму бағыттары мен ықпалдастық деңгейін арттыру жөніндегі ұсынымдар әзірленетін, тұрақты жұмыс істейтін алаң құру қажеттігін атап өтті. Мемлекет басшысы Астана экономикалық форумының осындай алаң бола алатынын айтты.
Форумның жалпы отырысының модераторы ВВС бас бизнес-тілшісі Л.Юэ болды. Сондай-ақ іс-шара барысында БҰҰДБ әкімшісі Х.Кларк, Люксембург Премьер-министрі К.Беттель, JP Morgan Chase International компаниясының төрағасы Д.Френкель, экономист К.Рогофф, Roubini Global Economics президенті Н.Рубини сөз сөйледі. Сонымен қатар, форум қатысушыларына ЭЫДҰ бас хатшысы сөз арнады. 






///Осы аптада «Қазақстан Республикасының Конституциясына өзгерістер мен толықтырулар енгізу туралы» Қазақстан Республикасы Заңының жобасын бүкілхалықтық талқылау мерзімі аяқталады.
Мемлекет басшысы бастамашылық жасаған конституциялық реформаға қоғамдағы қызығушылықтың деңгейі жоғары болғаны отырыс барысында аталып өтті. Жұмыс тобының атына Парламенттің рөлін, Үкіметтің және жергілікті билік органдарының жауапкершілігін күшейту, құқық қорғау қызметін және сот жүйесін жетілдіру жөнінде, сондай-ақ меншік құқығы мәселелері бойынша үш мыңдай өтініш келіп түсті. Бұл ұсыныстар Мемлекет басшысының конституциялық өкілеттіктеріне де, ел заңдары арқылы белгіленген өкілеттіктерге де қатысты.
Жұмыс тобының мүшелері келіп түскен барлық ұсыныстарды жинақтап, қорытып, мұқият қарастыру үстінде. Бұл жұмысқа отандық және шетелдік сарапшылар, тиісті мемлекеттік органдар қатысуда.
«Қазақстан Республикасының Конституциясына өзгерістер мен толықтырулар енгізу туралы» заңның жобасы бүкілхалықтық талқылау қорытындылары бойынша жетілдіріліп, Мемлекет басшысына ұсынылатын болады.
///
	 

	Өз сөзінде Елбасы егемендіктің 23 жылында Қазақстан зор биіктерге қол жеткізгенін атап өтті.

	– Тарихи тұрғыдан қысқа мерзімде біз өзге елдер көптеген жылдарын сарп ететін істер атқардық. Біз жаңа мемлекет құрып жатырмыз. Экономикамыз дамып, халықтың әл-ауқаты артып келеді. Қазақстан бүкіл әлемге танылды. Біз – өзгелерге көпұлтты елдегі толеранттылықтың, тату әрі бақуатты өмірдің үлгісін көрсетіп отырмыз. Бұл – сақтауды қажет ететін зор байлық, – деді Қазақстан Президенті.

	Нұрсұлтан Назарбаев еліміз әлемдік экономикадағы қиындықтарға қарамастан «Нұрлы жол» жаңа экономикалық саясатын жүзеге асыруды бастағанын және 2050 жылға дейінгі даму стратегиясын сәтті іске асырып жатқанына тоқталды.

	– Бұл бағдарламалар мемлекетіміздің одан арғы дамуына болашақта жауапты болатын жастарымыз үшін де жасалған. Елімізде тәуелсіздік жылдары туып-өскен жаңа ұрпақ пайда болды. Олар білімге ұмтылысымен, отаншылдығымен ерекшеленеді. Біздің бабаларымыз сақтап қалдырған бір ғана Отанымыз бар екенін есте ұстаған жөн. Барымызды бағалап, бірлігімізді сақтау керек. Білім алыңыздар, жұмыс істеп, отбасын құрыңыздар, – деді Мемлекет басшысы.

	Соңында Қазақстан Президенті шараға қатысушыларға бақ-береке тіледі.

	Іс-шара аясында «Бір Отан! Бір тағдыр! Бір Елбасы!» атты театрландырылған көрініс қойылып, Қазақстанның эстрада жұлдыздары өнер көрсетті. Сонымен қатар, «Жас Ұлан» республикалық кадет мектебінің салтанатты шеруі өтіп, «Қазақстан – біздің ортақ үйіміз» фольклорлық нөмірі таныстырылды.

	Сондай-ақ осы шара барысында ««Менің елім – Мәңгілік ел: Каспийден Алтайға дейін»  деп аталған автомобильдік этнографиялық экспедиция қорытындыланды.

	 
///Құрметті отандастар! 
 
Күллі мұсылман үмбетін Құрбан айт мерекесімен құттықтаймын!       
Қасиетті Құрбан айт –  мейірімділік пен қайырымдылық құндылықтарының теңдессіз көрінісі ретінде халқымыздың рухани дүниесінен ерекше орын алатын мейрам.   
Имандылықты өскелең ұрпақты тәрбиелеу көзі деп санайтын мұсылман қауымы осы күні ізгі ниетімен игі істер атқарып, өзара түсіністік пен келісім рухын нығайта түседі.     
Бұл ынтымақ пен бірлікті қадір тұтып, сақтап келе жатқан еліміз үшін өте маңызды.            
Қасиетті мейрамда баршаңызға зор денсаулық,
құт-береке тілеймін.
Отанымыз – Қазақстан Республикасы өркендей берсін!
 
Қасым-Жомарт Тоқаев
///Қырғыз Республикасы, Бішкек қаласы
 
Қасым-Жомарт Тоқаев Қырғызстанға ресми сапары аясында Садыр Жапаровпен бірге «Жаһандық өзгерістер дәуіріндегі еуразиялық экономикалық интеграция. Инвестициялық белсенділіктің жаңа мүмкіндіктері» атты тақырыпта өткен Еуразиялық экономикалық форумның пленарлық отырысына онлайн-форматта қатысты.
Қазақстан мен Қырғызстан көшбасшыларымен қатар жиынға Арменияның Премьер-министрі Никол Пашинян, Ресей Президенті Владимир Путин, сондай-ақ Беларусь Премьер-министрі Александр Головченко мен Еуразиялық экономикалық комиссия алқасының төрағасы Михаил Мясникович бейнебайланыс режимінде қатысты. Бұл іс-шараны Ресей өнеркәсіпшілері мен кәсіпкерлері одағының президенті Александр Шохин жүргізді.

Іс-шараға қатысушылар интеграцияны одан әрі дамытудың, Еуразиялық экономикалық одақ аясында энергетика, өнеркәсіп, көлік, қаржы және цифрландыру салаларындағы ынтымақтастықты нығайтудың перспективаларына қатысты ой-пікірлерін ортаға салды. 
Қасым-Жомарт Тоқаев өз сөзін ЕЭО кеңістігіндегі өзара сауда-саттықты арттырудың перспективаларына және Еуразиялық экономикалық комиссияның жұмысын жетілдіруге арнады.  

Мемлекет басшысы Еуразиялық экономикалық одақтың интеграциялық бірігу үдерісіне қатысушы мемлекеттер арасындағы еркін сауданы дамыту мақсатында тиісті жағдай жасау үшін құрылғанын айтты.
– Еуразиялық экономикалық одақ күрделі геосаяси жағдайда өзінің тиімділігін көрсетті. Біз мұны көріп отырмыз. Еуропалық одақтағы және басқа да экономикалық ұйымдардағы сияқты бұл Одақта түрлі мәселелер туындап отыратынына таң қалуға болмайды. Әрбір мемлекет ұлттық мүддесін өздігінше көздейді. Әрбір мемлекет туындаған мәселені өздері дұрыс деп санаған пікірі бойынша шешілгенін қалайды. Бұл әрбір халықаралық, әсіресе саудамен айналысатын ұйымдарға тән жағдай, – деді Қазақстан Президенті.

Сонымен қатар Қасым-Жомарт Тоқаев Еуразиялық экономикалық комиссияның қызметі жөнінде де айтты. Оның пікірінше, Комиссия табысты жұмыс істеп жатыр.
– Бүгінге дейін Еуразиялық экономикалық комиссия аясында өткізілген консультациялар нәтижесінде кедергілердің 80 пайызы жойылды. Бұл күрделі жұмыс жалғасын табады деп үміттенеміз. Интеграция – көп еңбек сіңіруді және мүше мемлекеттер арасында ымыраға келуді қажет ететін үдеріс. Қазақстан Еуразиялық экономикалық комиссияның нақты нәтижеге жай сөзбен емес, нақты іспен қол жеткізгенін қолдайды. Кез келген мәселені іскерлікпен шешкен жөн. Себебі халықтарымыз бұл мәселелердің ұзақ созылғанын күтпейді, қазір шешілгенін қалайды. Олар мәселені шешудің дұрыс жолы осы деп санайды, – деді Мемлекет басшысы.
Қасым-Жомарт Тоқаевтың айтуынша, Қазақстан еуразиялық интеграцияның іскерлік әрі прагматикалық негізде дамығанын жақтайды. 

/// 
Қазақстан Президенті еліміздің нәзік жанды әйелдер қауымын келе жатқан мерекемен құттықтап, халқымыз әйел затын әрдайым айрықша құрметтегенін атап өтті.
– Зауалы көп заманда қазақ қыздары қиындыққа төзіп, үнемі қайсарлық танытты. Аяулы арулар тәуелсіздік алған жылдары да ауыртпалықты қайыспай көтерді. Жас мемлекетіміздің керегесін кеңейтіп, іргесін нығайтуға айрықша үлес қостыңыздар. Сіздердің еселі еңбектеріңіз еңселі еліміздің дамуына ерекше серпін берді, – деді Мемлекет басшысы.
Нұрсұлтан Назарбаев әйелдер әрбір отбасының бақ-берекесі және Қазақстанның бәсекеге қабілеттілігінің негізі екендігіне тоқталды.
– Бүгінгі заманда әйелдің қоғамда атқаратын рөлдері арасындағы айырма қарқынды ұлғайып келеді. Бір полюстің басында – әйелдері отбасы төңірегінде шектелген елдер, ал екінші полюсте – керісінше әйелдері балаларына, ұрпақ жалғастығына деген сезімдерінен айрылып, отбасынан жедел алыстап бара жатқан мемлекеттер тұр. Осы екі полюс ортасындағы біздің еліміздің жағдайы – нағыз «алтын аралық». Біздегі әйелдер жұмыста, шығармашылықта, спортта, ғылымда табыстарға жетуде. Сонымен қатар отбасының да сақтаушысы болып қалып отыр. Мұның қаншалық қиын екенін түсіне отырып, мемлекет сіздерге жәрдемдесуге тырысады, ауыртпалықтың бір бөлігін өзіне алады. Бұл қолдау жалғаса беретін болады, – деді Қазақстан Президенті.
Мемлекет басшысы Қазақстан арулары әйел-ана және әйел-маман бейнесін үйлестіре алып келе жатқанына назар аударды.
– Қазақстандық әйелдердің қайталанбас осы ерекшелігі – қоғамымыздың сондай мықты тірегі әрі біздің этносаралық және дінаралық келісім үлгісі сияқты танымал брендіміз. Біздің әйелдер отбасылық қарым-қатынасты әрдайым батыл қорғады. Осы залда отырған және Қазақстан қоғамының барлық нәзік жанды қауымы өкілдеріне айтарым: Еш әсірелеусіз айтсақ,  біздің ұлттық байлығымыз – сіздерсіздер, – деді Нұрсұлтан Назарбаев.
Қазақстан Президенті әйелдердің тумысынан сенімді тірек іздеуге бейім екенін, оны тапқан соң да мінсіздікке қарай ұмтылуын тоқтатпайтынын айтты. Мемлекет басшысы мұндай ұстаным қарқынды әрі үйлесім тапқан Қазақстан жолының түпкі арқауы екенін атап өтті.
Нұрсұлтан Назарбаев еліміздің басымдығының бірі лайықты ұрпақ тәрбиелеу болып саналатынына тоқталды.   
– Бұл істе ананың ғаламат қажыр-қуатын ештеңе алмастыра алмайды.  Егер әрбір отбасында ана махаббаты жалындап тұрса, онда бүкіл ел келісім мен өсіп-өркендеудің арайлы шуағына бөленетін болады. Жынысқа, дінге, ұлтқа қарамастан, біздің бәріміздің ортақ қазақстандық арманымыз бар. Біздің арманымыз – басында баспанасы бар, балаларға жақсы білім бере алатын және олардың болашағына сенімді үлкен әрі берік отбасы. Бұл ретте әйелдердің еңбегіне баға жетпейді, мен сіздердің әрқайсыңызға ризамын, – деді Мемлекет басшысы.
Қазақстан Президенті келе жатқан мерекемен тағы да құттықтап, әрбір әйел заты мен қазақстандық отбасыға жылылық, шаттық және келісім тіледі.
Мемлекет басшысы концерт басталмас бұрын «Жасампаз Астана» фотокөрмесін аралап көрді, сондай-ақ осы жобаға қатысушы әйелдермен әңгімелесті.
Концертте белгілі отандық әртістер мен шығармашылық ұжымдар өнер көрсетті. Қойылым түрлі музыкалық жанрды қамтыды, олардың кейбірі хореографиялық номерлермен сүйемелденді.



/// 
Кездесуде компанияның Қазақстан индустриясын дамытуға қатысуының негізгі бағыттары мен алдағы кезеңге арналған жоспарлары қарастырылды.
Мемлекет басшысы компанияның еліміздегі кәсіпорындары тұрақты жұмыс істеп, экономиканың дамуына оң ықпал етіп отырғанын атап айтты.
Нұрсұлтан Назарбаев компанияның Жәйрем тау-кен байыту комбинатын меншігіне алуының маңыздылығын, оның айтарлықтай әлеуетке ие екенін атап өтті.
А.Глазенберг Жәйрем кенішін одан әрі дамыту компанияның шикізаттық базасын кеңейтуге мүмкіндік беріп, қорғасын-мырыш саласының ұзақмерзімді тиімділігін арттыруға ықпал ететініне тоқталды. 


///Мемлекет басшысы Қасым-Жомарт Тоқаев Еуропалық қайта құру және даму банкінің президенті Одиль Рено-Бассомен бейнебайланыс режимінде кездесу өткізді.
Кездесу барысында транзиттік тасымал, экономиканы декарбонизациялау, қаржы секторы салаларындағы бірқатар инвестициялық жобаны Қазақстанда жүзеге асырудың перспективалары талқыланды.

Қасым-Жомарт  Тоқаев Еуропалық қайта құру және даму банкімен арадағы тиімді әрі ұзақ мерзімді ынтымақтастықтың оң қарқынына  көңілі толатынын атап өтті.
– Өзара ықпалдастық аясында зор нәтижелерге қол жеткіздік. Қазақстан Үкіметі мен Еуропалық қайта құру және даму банкі арасындағы тиімді ынтымақтастық одан әрі нығая беретініне сенімдімін, – деді Мемлекет басшысы.

Одиль Рено-Бассо Қасым-Жомарт Тоқаевтың басшылығымен жүргізіліп жатқан реформаларды, 16 наурыздағы Қазақстан халқына Жолдауда айтылған бастамаларды қолдайтынын жеткізді.
Еуропалық қайта құру және даму банкінің басшысы Қазақстанның көміртегіне бейтараптыққа қол жеткізу жөнінде мәлімдеген мақсаттары аясындағы ынтымақтастықты дамытуға дайын екенін нақтылады.
Әңгіме соңында Қасым-Жомарт Тоқаев Одиль Рено-Бассоны Қазақстанға кезекті рет сапармен келуге шақырды.



///
	 

	С.Ахметов Қазақстан Президентіне елдің әлеуметтік-экономикалық дамуының биылғы қаңтардағы қорытындылары және Мемлекет басшысының 2013 жылғы 23 қаңтарда өткен кеңесте берген тапсырмаларын іске асыру барысы туралы баяндады.

	- Қаңтар айының қорытындысы бойынша ел экономикасының өсуі 4,5 пайызды құрайды. Әлемдік баға мен сұраныстың азаюына байланысты өңдеуші өнеркәсіптегі индикаторлардың кейбірінің төмендеуі байқалуда. Жалпы, елімізде барлық сала бойынша биылғы жыл жағымды көрсеткіштермен басталды, - деді Қазақстанның Премьер-Министрі.

	Мемлекет басшысы әлеуметтік-экономикалық даму және елдің ішкі жалпы өнімінің өсу қарқынының одан әрі сақталу мәселелеріне үнемі бақылау жасап, мониторинг жүргізіп отыру қажеттігіне назар аударды.       

	- Үдемелі индустриялық-инновациялық даму бағдарламасы аясында өткен жылы іске қосылған кәсіпорындар жоспарланған қуатында жұмыс істей бастауы қажет. Бұл ел экономикасының одан әрі өсуіне елеулі ықпал етеді, - деді Қазақстан Президенті.           

	Премьер-Министр, сондай-ақ, ауыл шаруашылығының бәсекеге қабілеттілігін арттыруға және елдің азық-түлік қауіпсіздігін қамтамасыз етуге бағытталған агроөнеркәсіп кешенін дамытудың 2013-2020 жылдарға арналған жаңа салалық бағдарламасы қабылданғанын мәлімдеді.  

	Бұған қоса, С.Ахметов Астанада ЭКСПО-2017 көрмесін өткізуге дайындық барысы туралы хабарлап, бұл мәселе Үкіметтің үнемі бақылауында болатынын атап өтті.

	Кездесу қорытындысы бойынша Мемлекет басшысы Қазақстанның экономикалық дамуын одан әрі ынталандыру жөнінде бірқатар нақты тапсырмалар берді.      
///
	 

	«Оғызхан» сарайындағы ресми қарсы алу рәсімінен кейін Мемлекет басшылары шағын құрамда келіссөздер өткізді.

	Кездесу барысында екі елдің саяси, сауда-экономикалық және мәдени-гуманитарлық ынтымақтастығының даму болашағы мен халықаралық күн тәртібіндегі өзекті мәселелер талқыланды. 

	Нұрсұлтан Назарбаев Қазақстан мен Түрікменстанның ежелден қалыптасқан тарихи және мәдени байланыстардан бастау алатын екіжақты қарым-қатынастары дәстүрлі достық сипатта екендігін атап өтті.  

	Мемлекет басшысы бүгінгі жағдайда «Қазақстан-Түрікменстан-Иран» теміржолы екі елдің экономикалық серіктестігіне елеулі серпін беретінін айтты.

	– Парсы шығанағына қарай теміржол төселуіне байланысты осы жылы тауар айналымы 38% өсті. Бұрын мұндай болған емес. Ынтымақтастыққа қажетті резервтер көп, оларды халықтарымыздың игілігіне пайдаланған жөн, – деді Қазақстан Президенті.

	Елбасы Қазақстан мен Түрікменстанның көліктік-транзиттік әлеуетін дамытуды қамти отырып, екіжақты ынтымақтастықтың барлық жағы бойынша өзара іс-қимылды ұлғайту керектігіне тоқталды.

	– Біз сауда, саяси және мәдени байланыстардың деңгейін көтеру үшін бар күш-жігерді жұмылдыруға тиіспіз деп санаймын. Қазақстан Түрікменстан үшін газ құбырының ғана емес, теміржолдың да транзиттік бағыты болып саналады, – деді Нұрсұлтан Назарбаев.

	Қазақстан Президенті екі мемлекеттің халықаралық мәселелердегі өзара түсіністігі мен ұстанымдарының ұқсастығына да назар аударды.

	Өз кезегінде Гурбангулы Бердымұхамедов Қазақстан Президенті Нұрсұлтан Назарбаевтың Түрікменстанға сапары өзара байланыстарды барлық жағынан кеңейту тұрғысында маңызды екенін атап өтті.  

	– Біз Сіздің сапарыңызға зор мән береміз және ол Түрікменстан мен Қазақстан арасындағы мемлекетаралық диалогқа жақсы серпін беретініне сенімдіміз, – деді Г.Бердымұхамедов.




///Жеделхатта Қазақстан Президентінің террорлық акт туралы хабарды зор күйзеліспен қабылдағаны айтылған.
«Заманауи сын-қатерлер өршіп тұрған алмағайып заманда біз Түркиямен бірге халықаралық қауіпсіздік пен тұрақтылықты қамтамасыз ету үшін күш жұмылдыруға дайынбыз», – делінген жеделхатта.
Мемлекет басшысы қаза болғандардың отбасылары мен жақындарына Қазақстан халқының және жеке өзінің атынан көңіл айтты, сондай-ақ зардап шеккендердің тезірек сауығып кетуіне тілектестік білдірді.
///
	 

	А.Жұмағалиев Мемлекет басшысына Агенттіктің қазіргі жұмысы, сондай-ақ отандық ақпарат кеңістігін «Ақпараттық Қазақстан-2020» Мемлекеттік бағдарламасындағы міндеттерді жүзеге асыруды ескере отырып дамыту жоспарлары туралы баяндады.

	Нұрсұлтан Назарбаев өкілеттігі мен құрылымы айқындалған Агенттіктің толыққанды қызметіне кіріскенін және оның алдына қойылған маңызды міндеттерді тиімді шешуі тиістігін атап өтті.

	Агенттік төрағасы байланыс және ақпарат саласындағы ахуал, мемлекеттік БАҚ-тардың жұмысы, медиа-нарықты ынталандыру және контент сапасын арттыру шаралары турасында айтты. Сонымен қатар ол Интернет желісінің отандық сегментінің дамуы және сандық эфирлік телевидениені енгізу туралы әңгімеледі.

	Кездесу қорытындысы бойынша Мемлекет басшысы бірқатар нақты тапсырмалар берді. 

///Мемлекеттер басшылары екі жақты ынтымақтастық мәселелерін талқылап, саяси, экономикалық және мәдени-гуманитарлық салалардағы қарым-қатынастардың оң қарқынын атап өтті.
Сондай-ақ, көшбасшылар Санкт-Петербургте өтетін Жоғары Еуразия экономикалық кеңесінің отырысы қарсаңында Еуразия экономикалық одағын одан әрі дамыту мәселелері жөнінде пікір алмасты.
///Қасым-Жомарт Тоқаевтың атына Жамбыл облысындағы әскери қоймада болған жарылыс салдарынан көп адамның қаза болуына әкеп соқтырған қайғылы оқиғаға байланысты шет мемлекеттердің, үкіметтер мен халықаралық ұйымдардың басшыларынан көңіл айту жеделхаттары келіп жатыр.
Ресей Федерациясының Президенті Владимир Путиннен, Қырғыз Республикасының Президенті Садыр Жапаровтан, Тәжікстан Республикасының Президенті Эмомали Рахмоннан, Түрікменстан Президенті Гурбангулы Бердімұхамедовтен, Беларусь Республикасының Президенті Александр Лукашенкодан, Армения Президенті Армен Саркисяннан, Кувейт Әмірі шейх Наууаф әл-Ахмед әл-Джабер ас-Сабахтан жеделхат келді. Сондай-ақ Ресей Федерациясының Премьер-Министрі Михаил Мишустин, Түркітілдес мемлекеттер ынтымақтастық кеңесінің Бас хатшысы Бағдат Әміреев, Шанхай ынтымақтастық ұйымының Бас хатшысы Владимир Норов жеделхат жолдады.
Жеделхаттарда қаза тапқандардың отбасыларына көңіл айтып, қолдау білдірген. Сонымен қатар жарақат алған азаматтардың тезірек сауығып кетуін тілеген.
Көңіл айту жеделхаттары әлі де келіп жатыр.
///Кездесу барысында өзара тиімді ынтымақтастықтың негізгі бағыттары, сондай-ақ оны еліміздің орнықты әлеуметтік-экономикалық дамуы жағдайында кеңейтудің келешегі талқыланды.
Мемлекеттік хатшы Қазақстан мен БҰҰДБ арасында қалыптасқан орнықты серіктестік қарым-қатынасқа тоқталып өтіп, кедейшілік пен жұмыссыздықты, ана мен бала өлімін төмендетуді, тұрақты дамуды, қоршаған ортаны жақсартуды, АИВ/ЖИТС және туберкулездің  алдын алуды, гендерлік теңдікті, сыбайлас жемқорлыққа қарсы күресті қоса қамтитын мемлекеттік басқарудың тиімділігін арттыруға бағытталған маңызды жобаларды іске асыруға техинкалық жәрдем жасағаны үшін ризашылығын білдірді.
БҰҰДБ-мен ынтымақтастық Қазақстанның заңнамасы мен іс тәжірибесіне БҰҰ-ның жоғары стандарттарын және халықаралық үздік тәжірибені  ойдағыдай енгізу ісіне өз үлесін қосты.
  Г.Әбдіқалықова Қазақстан мен БҰҰДБ арасындағы 2016-2020 жылдарға арналған серіктестіктің негіздемелік жаңа бағдарламасы «Қазақстан-2050» стратегиясы, «Нұрлы жол – болашаққа бастар жол» жаңа экономикалық саясаты және Мемлекет басшысының бастамасы болып табылатын 5 институционалдық реформаның мақсаттары мен міндеттеріне қол жеткізуге мүмкіндік туғызатынына сенім білдірді.
Қазақстанның жетістіктері халықаралық рейтингтер арқылы да айқын көрініс тауып отыр. Қазақстан тірі туған әр 1000 сәбиге қатысты алғандағы ана өлімі деңгейін 1999 жылғы 55-тен 2013 жылғы 12,6 дейін үш есе төмендету арқылы Мыңжылдық дамудың бесінші мақсатына (МДМ) қол жеткізді. Бұған дейін кедейшілікті азайту, бастауыш білімге қолжетімділік және гендерлік теңдікті қамтамасыз ету жөнінен Мыңжылдықтың бірінші, екінші және үшінші даму мақсаттарына мерзімінен бұрын қол жеткізілген болатын. 2013 жылғы мәліметтер бойынша Қазақстан ұлттық әл-ауқат деңгейінің халықаралық рейтингінде 47-орын иеленіп, ТМД-ның барлық елдерінен озып шықты. Білімге тең қолжетімділік қамтамасыз етілді. ЮНЕСКО мәліметіне сәйкес, білімнің даму көрсеткіші бойынша Қазақстан әлемнің 129 елі арасында 4-ші орынды иеленді. 
Кездесу қорытындысы бойынша тараптар жаңа жобаларды тиімді іске асыру мақсатында белсенді ынтымақтастықты жалғастырудың маңыздылығын атап өтті.
///Мемлекет басшысына орталықтың ағымдағы жұмыс нәтижелері мен жетістіктері, алдағы даму мүмкіндіктері жөнінде мәлімет берілді.
Атап айтқанда, Ю.Пя Президентке жұмыс істеп тұрған орталықтың негізінде ірі ғылыми-зерттеу және білім беру мекемесін құру жоспары туралы айтты. Аталған жоба халықаралық серіктестермен бірлесе отырып жүзеге асырылады.
Қазақстан Президенті орталықтың дамуына ұдайы қолдау көрсететінін айтып, еліміздегі медициналық қызметтердің сапасын арттырып, қолжетімді ете түсудің өте маңызды екенін атап өтті. 

/// 
Кездесуге еліміздің барлық өңірлерінен келген, экономиканың түрлі секторларында, мәдени-әлеуметтік салаларда және мемлекеттік қызметте істейтін әйел жұртының өкілдері қатысты.
Мемлекет басшысы оларды келе жатқан Халықаралық әйелдер күнімен құттықтап, Қазақстанның барша әйелдер қауымына бақыт, денсаулық және бақ-береке тіледі.
Нұрсұлтан Назарбаев мемлекеттік саясаттың басым бағытының бірі әйелдердің әл-ауқатын жақсарту екенін атап өтті.
– Тәуелсіздік жылдарында біз көп нәрсені еңсердік. Қазір елімізде береке мен тыныштық орнады. «Қазақстан-2050» Стратегиясы, «Нұрлы жол» және басқа барлық бағдарламалар осыны көздейді. Әйелдер, отбасын сақтаушы ретінде бақ-берекені ең алдымен балаларынан, дастарқанынан сезінеді, сол арқылы мемлекеттің қамқорлығын сезінеді», – деді Қазақстан Президенті.
Мемлекет басшысы елдегі әйелдер қауымы өкілдерінің белсенділігі артып келе жатқанына тоқталды.
– Бүгінде мемлекеттік қызметтегі қызметкерлердің басым бөлігін әйелдер құрайды. Денсаулық сақтау саласында олардың үлесі 75 пайызға, білім беру саласында 65 пайызға дейін жетеді. Бизнестегі басшылардың да 40 пайызы нәзік жанды арулар, – деді Нұрсұлтан Назарбаев.
Қазақстан Президенті туу деңгейінің өсуі жалғасып келе жатқанына, тек былтырдың өзінде дүниеге 400 мың сәби келгеніне назар аударды.
Нұрсұлтан Назарбаев биыл ел тәуелсіздігіне 24  жыл толатынын еске салды.
– Бұл уақыт қас қағымда өте шықты, себебі бәріміздің назарымыз жұмыста болды. Бүгін соның нәтижесін көріп отырмыз –  біз құрған мемлекетті бүкіл әлем таниды, құрметтейді, – деді Қазақстан Президенті.
Мемлекет басшысы елдегі тұрақтылықтың арқасында экономикамыз қарқынды дамып келе жатқанын айтты.
– Бүгінде жер бетінде, БҰҰ мәліметі бойынша, 800 миллион адам аштықтан жапа шегуде. Жыл сайын азық тапшылығының кесірінен 6 миллион бала, 30 миллион ересек адам өледі. 400 миллион адам ауыз суға зәрулік зардабын тартады. Жыл сайын планетамызда 30 әскери қақтығыс болып, соның салдарынан сағат сайын 40 адам қаза табады. Сондықтан, елдің ішкі тұрақтылығын көздің қарашығындай қорғауға тиіспіз, – деді Нұрсұлтан Назарбаев.
Соңында Мемлекет басшысы көп балалы аналарды – М.Аксиеваны Алтын алқамен және А.Жұмабаеваны Күміс алқамен марапаттады.   
Кездесуге Мемлекеттік хатшы, Президенті жанындағы әйелдері ісі және отбасылық-демографиялық саясат жөніндегі Ұлттық комиссияның төрайымы Г.Әбдіқалықова, Парламент Мәжілісінің депутаты Г.Қарағұсова, Денсаулық сақтау және әлеуметтік даму министрі  Т.Дүйсенова, Парламент Мәжілісінің депутаты И.Аронова, Семей қаласының инновациялық гуманитарлық-заң университетінің ректоры Ш.Құрманбаева, «Қазақ аруы-2014» республикалық арулар байқауының жеңімпазы Г.Жоланова, әртіс Б.Сүйіншәлина, «Астана Опера» МОБТ балет әртісі С.Суногава, теннисші З.Дияс, «Планета патшайымы-2014» атағының иегері А.Жұмабаева, бокстан әлем чемпионы Н.Қызайбай, «Қазақстан» РТРК балаларға арналған «Балапан» телеарнасының директоры Л.Сұлтанқызы, волейболшы С.Алтынбекова, танымал «Татьяналар триосының» қатысушылары Т.Бурмистрова, Т.Полтавская және Т.Мартыненко, «Turkvizion-2014» ІІ халықаралық ән конкурсының жеңімпазы Ж.Доғалова, көп балалы ана М.Аксиева, Қазақстан жастарының арасында «жасыл бастамаларды» ілгерілету бастамашысы  Т.Немцан, әскери қызметші Д.Рысбекова, профессор, Қазақстан инженерлік академиясының корреспондент-мүшесі Қ.Аққошқарова, «Astana Solar» фотоэлектрлік модульдер құрастыру зауытының технигі  А.Тащанова, жеке кәсіпкер А.Құрмашова, Қостанай облысынан аудандық аурухананың бас дәрігері Л.Финк, Қ.Сәтбаев атындағы Екібастұз инженерлік-техникалық институтының доценті Д.Сиваракша, «Астана Опера» МОБТ жетекші солисі С.Ахметова қатысты.   
Кездесуге қатысушылар Мемлекет басшысына ана мен балаға қамқорлық жасауға, отбасылық құндылықтарды нығайтуға бағытталған саясат жүргізіп отырғаны үшін алғыстарын айтты. Сонымен қатар халықтың және әрбір қазақстандық отбасының әл-ауқатын қамтамасыз етуге бағытталған бағдарламаларды жүзеге асыруды әрі қарай жалғастырудың маңыздылығын атап өтті. 




///Қазақстан Президенті Қасым-Жомарт Тоқаев АҚШ Конгресі өкілдері палатасының мүшелері Девин Нуньес пен Рик Кроуфордты қабылдады.
Кездесу барысында екі ел арасындағы стратегиялық серіктестікті кеңейту мәселелері, сондай-ақ өңірдің күн тәртібіндегі өзекті тақырыптар талқыланды.
«АҚШ – Қазақстанның тәуелсіздігін мойындаған алғашқы мемлекеттердің бірі. Біз сауда-экономикалық, инвестициялық және энергетикалық салаларда тығыз ынтымақтастық орнаттық. Елдеріміздің өзара табысты іс-қимылдарының маңызды бағыты қарусыздану және ядролық қаруды таратпау саласы болып табылады», – деді Мемлекет басшысы.  
Америкалық конгрессмендер Қ.Тоқаевты президенттік сайлаудағы жеңісімен құттықтап, көздеген реформаларының табысты жүзеге асуына тілектестік білдірді.
Конгрессмендер Қазақстанның Орталық Азиядағы бейбітшілікті, тұрақтылықты және қауіпсіздікті нығайтудағы рөліне жоғары баға беріп, Ауғанстанның әлеуметтік-экономикалық жағдайын қайта қалпына келтіру ісіндегі бірлескен іс-қимылдардың маңыздылығына баса назар аударды.


/// 
Конференцияны Халықаралық әлеуметтік қамсыздандыру қауымдастығы (ХӘҚМ), Денсаулық сақтау және әлеуметтік даму министрлігі, Қазақстан Республикасының Әлеуметтік сақтандыру қоры ұйымдастырды.
Конференция жұмысына Денсаулық сақтау және әлеуметтік даму министрі Т.Дүйсенова, ал ХӘҚМ тарапынан жоғары басшылықтың өкілдері –  президент Эррол Франк Стуве, бас хатшы Ханс-Хорст Конколевски қатысты.
Г.Әбдіқалықова қатысушыларға арнаған сөзінде Қазақстан өзін әлемдегі күрделі экономикалық ахуал жағдайында халқының әл-ауқатын жақсарту шараларын дәйектілікпен жүзеге асырып келе жатқан тұрақты әрі дамыған мемлекет ретінде көрсетіп отырғанын айтты. Бұл үшін республикада тиісті әлеует пен экономикалық алғышарттар бар.
Қазақстан Президенті «100 нақты қадам»: баршаға арналған қазіргі заманғы мемлекет» – Ұлт жоспарында таяу болашақта мемлекеттік қызметтердің бірыңғай жеткізушісіне (провайдеріне) айналатын «азаматтарға арналған үкімет» мемлекеттік корпорациясын құру мәселесін айқындап берді. Халықаралық тәжірибе көрсетіп отырғандай, әлеуметтік саладағы мемлекеттік саясаттың тиімділігі, мемлекеттің әлеуметтік міндеттемелерді орындауы үйлесімді әлеуметтік және экономикалық саясат жүргізгенде ғана мүмкін болмақ.
Конференция халықтың әлеуметтік-экономикалық жағдайын жақсарту мақсатында техникалық және әкімшілік жұмыс тәсілдерін жетілдіру арқылы әлеуметтік қамсыздандыруды дамытуға бағытталған маңызды мәселелерді талдау және талқылау үшін бірегей жаһандық тұғырнама болып саналады.
Аталған халықаралық іс-шара аясында Қазақстанның әлеуметтік саладағы ақпараттық-коммуникациялық технологияларының жетістіктері көрсетіледі. Әлемнің түрлі өңірлерінің әлеуметтік қамсыздандыру ұйымдары өз жетістіктерін паш етеді және оларға дүниежүзілік деңгейдегі ақпараттық-коммуникациялық индустрия өкілдері тарапынан баға беріледі. 
///​Қымбатты отандастар!
Қазақстан әлемдегі түрлі сынақтарға төтеп беріп, қарқынды экономикалық даму жолына бет алды. 
Еліміздің 2050 жылға дейінгі ұзақ мерзімді Даму стратегиясы жүзеге асырылуда.
Жүз нақты қадам Ұлт жоспары аясында біз реформаларды жүргізіп келеміз.
Индустрияландыру саласын өркендету үшін жүйелі жұмыстар атқарылуда.
Біз конституциялық реформаны жүзеге асырып, еліміздің Үшінші жаңғыруын бастадық.
Рухани жаңғыру бағыты бойынша кешенді іс-шаралар жүргізілуде.
«Цифрлық Қазақстан» бағдарламасы қабылданды.
Уважаемые казахстанцы!
Сегодня человечество вступает в эпоху новой промышленной революции.
Современные технологии меняют мир.
Глобальные технологические сдвиги несут в себе как вызовы, так и новые возможности роста.
Это наш исторический шанс для ускоренного вхождения в число 30-ти наиболее развитых стран мира.
Завтра будет опубликовано моё ежегодное Послание народу Казахстана.
Оно посвящено развитию страны в условиях Четвёртой промышленной революции.
Я вижу 10 основных задач, которые нам предстоит реализовать.
Хочу коротко изложить их суть.
Первое. Казахстанская индустрия должна стать флагманом внедрения новых технологий.
Нашей промышленности нужно повысить уровень производительности труда через цифровизацию производственных процессов и освоение современных бизнес-моделей.
Второе. Следует значительно улучшить эффективность использования ресурсного потенциала.
Требуется внедрение информационно-технологических решений.
Они позволят увеличить долю извлекаемых ресурсов, глубину их переработки, а также повысить энергоэффективность и экологичность производств.
***
Үшінші. Агроөнеркәсіп кешенін жаңа технологиялық деңгейге көтеру керек.
Бұл ауыл шаруашылығында еңбек өнімділігі мен өңделген өнім экспортын түбегейлі арттыруға тиіс.
Төртінші. Транспорт пен логистикалық инфрақұрылымды одан ары дамыта беру.
Цифрлық технологияларды енгізу мен Интеллектуалды транспорт жүйесін құру жүк тасымалдау мерзімдерін қысқартуға және транзиттен түсетін табыстарды еселеуге мүмкіндік береді.
***
Пятое. Применение современных технологий в строительстве и ЖКХ.
Новые методы строительства, повышение требований к энергоэффективности зданий, интеллектуальные системы управления инфраструктурой позволят улучшить качество жизни казахстанцев.
Шестое. «Перезагрузка» финансового сектора.
Меры по оздоровлению банковской системы должны сопровождаться усилением надзора и учитывать интересы простых граждан.
Необходимо значительно поднять ответственность тех, кто владеет банками, и тех, кто управляет ими.
Требуется расширить кредитование и обеспечить развитие фондового рынка.
Седьмое. Новое качество человеческого капитала.
Все уровни системы образования должны отвечать современным реалиям и потребностям экономики.
При этом нужно повысить престиж профессии учителя.
В здравоохранении применение новых технологий должно существенно улучшить профилактику и лечение болезней, повысить качество медицинского обслуживания.
В 2016-2017 годах трижды повышались социальные выплаты.
В том числе базовые пенсии – на 29%, солидарные – на 32%, зарплаты работников здравоохранения увеличились до 28%, образования – до 29%, госслужащих – на 30%.
Эта тенденция будет продолжена.
В текущем году расходы бюджета на социальную сферу увеличены на 12% и превысят 4 триллиона тенге.
Базовая пенсия увеличится в среднем в 1,8 раза с учётом стажа работы.
Должностные оклады учителей, перешедших на обучение в рамках обновлённого содержания учебных программ, вырастут от 30 до 50% в зависимости от подтверждённой квалификации.
Восьмое. Это эффективное государственное управление.
Цифровые технологии позволят продолжить дерегулирование бизнеса, повысить качество госуслуг и господдержки, более полно учитывать потребности граждан.
Будет расширена экономическая самостоятельность регионов и местного самоуправления.
Девятое. Верховенство закона и борьба с коррупцией остаются приоритетными направлениями государственной политики.  
Десятое. Внедрение технологий «Смарт Сити» позволит эффективно решать проблемы растущих городов и повышать их привлекательность для инвесторов.
Сегодня нам всем нужно сконцентрироваться на решении этих десяти задач.
В полном тексте Послания они подробно изложены.
Құрметті қазақстандықтар!
Аталған міндеттерді орындау үшін бүкіл қоғамның бірлігі мен ынтымағы керек.
Ол үшін Үкімет пен әкімдер кеңінен түсіндіру жұмыстарын жүргізуі қажет.
Отанымыздың көркеюі әркімнің жаңа «цифрлық дәуір» талаптарына сай болуына байланысты.
Осыны әрбір қазақстандық терең түсінуі керек.
Қазақстанның жарқын болашағы жолында барлық мақсаттарға қол жеткізетінімізге кәміл сенемін!

///Отырыста Жоғары Еуразия экономикалық кеңес мүшелері күн тәртібіндегі цифрландыру мәселелерін іске асыру барысы жөніндегі баяндаманы тыңдап, газ, мұнай және мұнай өнімдері салаларында ортақ нарық қалыптастырудың, сондай-ақ интеграциялық бірлестік аясындағы өзара ықпалдастықтың өзекті мәселелерін талқылады.
Қазақстан Президенті Еуразия экономикалық одағының тарихында 2018 жылдың ерекше орын алатынын айтты.
– Әлемдік экономиканың құбылмалылығына байланысты сыртқы жағдайлар мен тәуекелдерге қарамастан, біз өсімнің оң қарқынын сақтап қала алдық. Биылғы қаңтар-қыркүйек айларында сыртқы және өзара сауда-саттық көлемі айтарлықтай артты, – деді Мемлекет басшысы.
Сонымен қатар, Нұрсұлтан Назарбаев бірлескен кәсіпорындар жұмысында оң үрдістің бар екенін атап өтті.
Қазақстан Президенті биыл Еуразия экономикалық одағының жаңа Кеден кодексі күшіне енгенін айтты. Онда кеден ісін әкімшілендіруге, соның ішінде бизнес үдерістерін автоматтандыруға және «бір терезе» қағидатын енгізуге қатысты заманауи тәсілдерді қолдану қарастырылған.
Сондай-ақ, Мемлекет басшысы күн тәртібіндегі цифрландыру мәселелерінің 2025 жылға дейінгі негізгі бағыттарын іске асыру жөніндегі жұмыстардың нәтижелеріне тоқталды.
– Қазақстан және Ресей кеден қызметтері арасында транзиттік жүктерге спутник арқылы мониторинг жүргізу жөніндегі сынақ сәтті өтті. Өзара саудадағы кедергілер мен шектеулерді жою үшін тиісті жұмыстар жүргізілуде. Халықаралық ынтымақтастық та белсенді дамып келеді, – деді Нұрсұлтан Назарбаев.
Қазақстан Президенті Еуразия экономикалық одағы аясындағы өзара ықпалдастықты одан әрі кеңейту үдерісіне қолдау білдіріп, Еуразия экономикалық комиссиясы мен оған мүше елдердің үкіметтері тарапынан жаңа жұмыс бағыттарының әрқайсысының экономикалық тұрғыдан мақсатқа қаншалықты сай келетіндігіне терең талдау жасау қажеттігін атап өтті.
– Жалпы, біз Еуразия экономикалық одағының негізгі мақсаттарына – тауарлар мен қызметтердің, капитал мен жұмыс күшінің еркін айналымын қамтамасыз етуге батыл қадам жасап келеміз. Сонымен бірге, Еуразия экономикалық одағының толыққанды жұмыс істеуін қамтамасыз ету үшін тағы да күш жұмылдыруымыз керек, –деді Мемлекет басшысы.
Нұрсұлтан Назарбаев төрт «еркіндікті» қамтамасыз етуге бағытталған құжаттар, соның ішінде Еуразия экономикалық одағына мүше елдердің азаматтарын зейнетақымен қамту туралы келісім жөніндегі жұмыстарды аяқтаудың маңыздылығын айтты.
– Бізге 2025 жылға қарай өзара саудадағы барлық кедергіні жою қажет. Бұл – бірлестігіміздің толыққанды қызмет етуінің маңызды талабы. Комиссия мен үкіметтер осы бағыттағы жұмыстарды жандандыруы керек, – деді Қазақстан Президенті.
Мемлекет басшысы экономиканың басты секторларындағы ірі жобаларды іске асыру қажет екеніне тоқталды. Осыған байланысты, Комиссия мен Еуразия экономикалық одағына мүше елдердің үкіметтеріне осындай жобалардың тізімін жасау ұсынылды.
– Мен сонау 1994 жылы Мәскеу мемлекеттік университетінің қабырғасында осы интеграциялық жобаны құру идеясын алғаш рет жария етіп, тең құқылық пен еркіндік қағидаттары жөнінде айттым. Сол кезде бірте-бірте халықаралық аренаның белді мүшесіне айналатын қуатты экономикалық одақ қалыптасады деп ойладым. Бүгінде бұл идея шындыққа айналды. Келесі жылы Еуразия экономикалық одағы туралы келісімге қол қойылғанына 5 жыл және еуразиялық интеграция идеясына 25 жыл толады. Осы екі мерейлі сәтке арналған кезекті отырысты келесі жылы мамыр айында Астанада өткізуді ұсынамын, – деді Нұрсұлтан Назарбаев.
Соңында Қазақстан Президенті бүгінгі отырыстың қорытындысы бойынша қабылданатын шешімдер ұйымның одан әрі дамуына тың серпін беретініне сенім білдірді.
– 2019 жылы Еуразия экономикалық одағының органдарына Армения төрағалық етеді. Сіздердің төрағалықтарыңыз халықтарымыздың игілігі үшін табысты өтуіне тілектеспін, – деді Мемлекет басшысы.
Жоғары Еуразия экономикалық кеңесі отырысының қорытындысы бойынша мынадай құжаттар қабылданды:
1. Еуразия экономикалық одағы аясында интеграциялық үдерістерді одан әрі дамыту туралы декларация.
2. "Еуразия экономикалық одағы аясындағы интеграциялық үдерістерді дамыту стратегиясы туралы" өкім.
3. "Еуразия экономикалық одағының ортақ газ нарығын құру туралы" шешім.
4. "Еуразия экономикалық одағының ортақ мұнай және мұнай өнімдерінің нарығын құру туралы" шешім.
5. "Бір тараптан Еуразия экономикалық одағы мен оған мүше мемлекеттер және екінші тараптан Қытай Халық Республикасы арасындағы сауда-экономикалық ынтымақтастық туралы 2018 жылғы 17 мамырдағы келісімнің күшіне енуі туралы" шешім.
6. "Бір тараптан Еуразия экономикалық одағы мен оған мүше мемлекеттер және екінші тараптан Иран Ислам Республикасы арасындағы еркін сауда аймағын құруға алып келетін 2018 жылғы 17 мамырдағы уақытша келісімнің күшіне енуі туралы" шешім.
7. "Еуразия экономикалық комиссиясының жұмыс регламентіне №1 қосымшаға өзгерістер енгізу туралы" шешім.
8. "Еуразия экономикалық одағының 2019 жылға арналған халықаралық қызметінің негізгі бағыттары туралы" шешім.
9. "Жоғары Еуразия экономикалық кеңесінің 2015 жылғы 8 мамырдағы №13 шешімін іске асыру туралы" өкім.
10. "Еуразия экономикалық комиссиясының трансшекаралық нарықтардағы бәсекелестіктің ахуалы және ондағы бәсекелестіктің жалпы ережелерін бұзудың алдын алу жөніндегі 2017 жылғы есебі туралы" өкім.
11. "Жерді қашықтықтан зондтаудың ұлттық мәлімет көздері негізінде Еуразия экономикалық одағына мүше мемлекеттердің ғарыштық және геоақпараттық қызметтер көрсету саласындағы ынтымақтастығын дамыту туралы" өкім.
12. "Еуразия экономикалық одағының 2019 жылға арналған бюджеті туралы" шешім.
13. "Еуразия экономикалық одағының сотына арыз-шағым жасау барысында шаруашылық ететін субъектілер тарапынан төленетін баж мөлшерін бекіту туралы" шешім.
14. "Еуразия экономикалық одағын дамытуға қосқан үлесі үшін медалі туралы" шешім.
15. "Еуразия экономикалық комиссиясының алқасы мүшесінің өкілеттігін мерзімінен бұрын тоқтату туралы" шешім.
16. "Еуразия экономикалық комиссиясының алқасы мүшесін тағайындау туралы" шешім.
17. "Еуразия экономикалық одағының органдарына төрағалық ету туралы" шешім.
18. "Жоғары Еуразия экономикалық кеңесінің кезекті отырысын өткізу уақыты мен орны туралы" өкім.





///
	 

	Дәулет Рысқұлбекұлы Оспанов Қазақстан Республикасы Қарулы Күштерінің Құрлық әскерлері Аэроұтқыр әскерлерінің қолбасшысы болып тағайындалды.

	***

	Әділбек Қалибекұлы Алдабергенов басқа жұмысқа ауысуына байланысты Қазақстан Республикасы Қарулы Күштерінің Құрлық әскерлері Аэроұтқыр әскерлерінің қолбасшысы қызметінен босатылды.
///
	 

	А.Мусин Қазақстан Президентін Есеп комитетінің 2012 жылғы жұмысының негізгі қорытындылары,  мемлекеттік және салалық бағдарламаларды іске асырудың тиімділігіне бақылау жасау, сондай-ақ, бюджеттік қаражатты пайдалану нәтижелері туралы хабардар етті.

	Сондай-ақ, кездесу кезінде Есеп комитетінің төрағасы Мемлекет басшысына «Қазақстан-2050» Стратегиясы қалыптасқан мемлекеттің жаңа саяси бағыты» атты Қазақстан халқына Жолдауында айтылған тапсырмаларды жоғары қаржылық бақылау органының орындауы туралы баяндады.

	Бұған қоса, А.Мусин Мемлекет басшысына жергілікті бюджеттердің тиімді атқарылуын бағалау жөніндегі Астана мен Алматы қалаларының, облыстардың тексеру комиссиялары қызметінің нәтижелері, сондай-ақ трансферттер мен инвестициялар түрінде өңірлерге түсетін республикалық бюджеттік қаражаттың жұмсалуы туралы мәлімдеді.

	Кездесу қорытындысы бойынша Нұрсұлтан Назарбаев бірқатар нақты тапсырмалар берді.      
///
	 

	Келіссөздер қорытындысы бойынша мемлекет басшыларының бірлескен мәлімдемесі қабылданып, екі ел президенттерінің қатысуымен төмендегідей бірқатар құжаттарға қол қойылды:

	– Қазақстан Республикасы Үкіметі мен Корея Республикасы Үкіметінің арасындағы өзара визалық талаптарды жою туралы келісім; 

	– Қазақстан Республикасының Әділет министрлігі мен Корея Республикасының Мемлекеттік заңнама министрлігі арасындағы өзара түсіністік және ынтымақтастық туралы меморандум; 

	– Қазақстан Республикасының Білім және ғылым министрлігі мен Корея Республикасы Ғылым, ақпараттық-коммуникациялық технологиялар және болашақ жоспарлау министрлігінің арасындағы ғылым және ғылыми-техникалық қызмет саласындағы өзара түсіністік туралы меморандум;

	– Қазақстан Республикасының Қоршаған орта және су ресурстары министрлігі мен Корея Республикасының Орман шаруашылығы қызметі арасында орман шаруашылығы және Қазақстан Республикасының ормандарын қалпына келтіру саласындағы ынтымақтастық бойынша өзара түсіністік туралы меморандум;

	  - Өндіруші қондырғылардың электр қуатын әзір күйде ұстап тұру бойынша көрсетілетін қызметті сатып алу шарты.

	Құжаттарға қол қою рәсімінен кейін екі елдің көшбасшылары мәлімдеме жасады.

	Нұрсұлтан Назарбаев Корея Республикасы Президентінің сапары түрлі бағыттар бойынша жақсы дамып келе жатқан екіжақты іс-қимылдар қарқынын күшейтетіндігіне сенім білдірді.

	– Оңтүстіккореялық серіктестермен шикізаттық емес саладағы ынтымақтастық жүйелі түрде кеңейіп келеді. Қазірдің өзінде 300-ден аса бірлескен кәсіпорын құрылды, соның ішінде жеңіл автомобильдер мен жүк және жолаушы тасымалы көліктерін құрастыру кәсіпорындары бар. Балқаш ЖЭС-ның, Атырау облысындағы газ-химия кешені құрылысы, «Жамбыл» кенішін игеру секілді ірі жобалар табысты ілгерілеуде. Сондай-ақ келіссөздер барысында біз Пак ханыммен бірге корейлік бизнестің Қазақстанның үдетілген индустриялық-инновациялық даму бағдарламасына қатысуы жайын талқыладық. Тараптар «технологияларды ресурсқа алмастыру» формуласы бойынша ынтымақтасуға мүдделі екендігін қуаттады, – деді Мемлекет басшысы.

	Нұрсұлтан Назарбаев Қазақстан-Корея бизнес-форумы аясында маңызды келісімдерге қол қойылатынын айтты.  Сондай-ақ, қыркүйек айына «Қазақстан Республикасы – Корея Республикасы» іскерлік форумы жоспарланғанын хабарлады.

	Мемлекет басшысы бизнеске жақсы мүмкіндіктер ұсынатын «Инвестициялар туралы» жаңа заңға қол қойылғанына назар аударды.

	– Компаниялар корпоративтік және табыс салығынан 10 жылға, мүлік салығынан 8 жылға босатылады. Олардың күрделі шығындарының 30 пайызы өтеледі. Жұмыс күшін тарту квотасыз және рұқсаттамаларсыз жүзеге асады, сондай-ақ біздің елдеріміз арасында визасыз режім орнатылды. Осының бәрі екі мемлекет үшін де ыңғайлы және тиімді бизнестік ахуал  қалыпастырады, – деді Қазақстан Президенті.

	Мемлекет басшысы екі елдің ынтымақтастығы халықаралық деңгейде де тиімді жүзеге асып жатқанын айтты.

	– Сеулдің АӨІСШК жұмысына белсене қатысуын  қанағаттанушылықпен атап өтеміз. Біз ЭКСПО-2017 көрмесіне белсене қатысу туралы да өтініш жасадық. Корейлік озық компаниялар көрме аумағында жаңа зерттеу орталықтарын құруға көмектесе алар еді. Біз Оңтүстік Корея тарапының біздің Еуразиялық экономикалық одақ идеямызбен сәйкесетін «Еуразиялық бастамасын» қолдаймыз. Солтүстік Кореяның ядролық қарусыз мәртебесі туралы Корея Республикасының идеясы мен ұсынысын, сондай-ақ түбекті бейбіт негізде біріктіру мәселесін шешуді қолдаймыз. Біз солтүстіккореялық серіктестерді ядролық арсеналдан бас тартып, полигонды жапқан Қазақстанның тәжірибесін ескеруге шақырамыз, – деді Мемлекет басшысы.  

	Нұрсұлтан Назарбаев Пак Кын Хеге елінің алдында тұрған мәселелерді шешуде сәттілік тіледі.

	Корея Республикасының Президенті осы сапарына айрықша мән беретінін, өйткені Еуразиялық өңірде негізгі рөл ойнайтын Қазақстан экономикалық ынтымақтастықта маңызды серіктес болып саналатынын атап айтты.   

	– Бүгін біз 1992 жылы дипломатиялық қарым-қатынас орнатылған сәттен бастап барлық салада жүйелі дамып келе жатқан екіжақты қарым-қатынастарды жаңа, әлдеқайда тиімді және болашаққа межеленген деңгейге алып шығуға уағдаластық. Мен бүгін қабылданған Бірлескен мәлімдеме қарым-қатынастарымыздың даму бағыты мен түрлі саладағы практикалық ынтымақтастықтың нақты шараларын айқындап, екі елдің өзара ықпалдастығының даму үдерісінде «нұсқаулық» рөлін атқарады деп үміттенемін, – деді Пак Кын Хе.

	         Сондай-ақ, Оңтүстік Корея Президенті екі ел бір-бірін өзара толықтыратын экономикалық құрылымға ие екенін айтты.

	– Былтыр елдеріміз арасындағы тауар айналымы бүкіл тарихымыздағы  рекордтық көрсеткішке жетті. Қазақстан Корея инвестициясының Орталық Азиядағы ірі нарығы болып саналады. Біз бірлескен үш үлкен жобаның – Балқаш ЖЭС құрылысының, Атырау облысындағы газ-химия кешенінің,  «Жамбыл» кенішінің игерілуінің жүзеге асырылуына қатысудамыз. Сонымен қатар біз Теңіз кен орнында өндіріс аясының кеңейтілуі тәрізді жаңа жобаны ілгерілетудің көзделіп отырғанын да қолдаймыз, – деді Корея Республикасының Президенті.

	Пак Кын Хе ынтымақтастықтың жаңа форматын әзірлеу жөнінде келісімге қол жеткізілгенін, оның аясында синергиялық нәтижені пайдалану үшін ресурстар мен технологиялар біріктірілетінін хабарлады.

	– Біз инфрақұрылымдық құрылыс, ғылым мен технология, орман шаруашылығы мен экология сияқты салалардағы ынтымақтастық аясын кеңейте отырып, екі елдің бірлесе дамуына және Қазақстан экономикасын әртараптандыруға үлес қосу жөнінде келісімге келдік. Біз екі елдің болашаққа межеленген қарым-қатынасы үшін гуманитарлық-мәдени алмасуды жандандырып, бастапқы кезеңде инвестициялық кедергілерді азайту маңызды екені жөнінде ортақ пікірге келдік, – деді Оңтүстік Корея Президенті.

	Бұдан бөлек, Пак Кын Хе Корея Республикасы Қазақстанның ДСҰ-ға кіру жөніндегі ұмтылысын қолдайтынын айтып, бұл екі ел арасындағы сауда-инвестициялық ынтымақтастықты арттыра түсетініне, ал біздің мемлекеттің әлемдік экономика дамуына бұдан да көбірек үлес қосатынына деген үмітін білдірді.

	Соңында ол осы сапар өткен жиырма жыл ішінде қалыптасқан сенімді қарым-қатынастар әлеуетінің бұдан әрі дамытылуына айтарлықтай серпін беретінін атап өтті.
///Қазақстан мен Франция 26 жыл ішінде дипломатиялық қарым-қатынастарды дамытып, ынтымақтастықтың берік архитектурасын қалыптастырды. Биыл елдеріміз арасындағы стратегиялық серіктестікке 10 жыл толды.
Г.Әбдіқалықова білім саласында мемлекеттеріміздің өзара ықпалдастығы кеңейіп келе жатқанына тоқталып, Мемлекет басшысының бастамасымен 2014 жылы Абай атындағы Қазақ ұлттық педагогикалық университеті жанынан «Сорбонна-Қазақстан» институты ашылғанын атап өтті. Биылғы оқу жылында Францияның Қазақстандағы елшілігі Қазақстанның Білім және ғылым министрлігі мен Францияның Еуропа және сыртқы істер министрлігі арасындағы келісім аясында Францияның жоғары оқу орындарында білім алуға үміткерлерді іріктеу бойынша жұмыс жүргізді. Қазіргі уақытта «Абай-Верн» бағдарламасы бойынша білім алып жатқан 66 азаматымызға (57 магистрант және 9 докторант) Қазақстан тарапынан стипендия бөлу қарастырылған.
Әңгімелесу барысында білім беру саласында басталған бастамаларды жалғастыру туралы уағдаластыққа қол жеткізілді.
Кездесу соңында Мемлекеттік хатшы Г.Әбдіқалықова Қазақстан-Франция ынтымақтастығын одан әрі нығайту ісінде Францияның Қазақстандағы Төтенше және өкілетті елшісі Ф.Мартинэге мол табыс тіледі. 
///Қазақстан Президенті екі ел арасындағы қарым-қатынастардың дәйекті дамып келе жатқанына тоқталып, Үндістан Премьер-Министрін елдерінің Шанхай ынтымақтастық ұйымына толық құқылы мүше болуымен құттықтады. Нұрсұлтан Назарбаев осы мәселеге байланысты Қазақстанның Үндістанды әуел бастан толық қолдағанын айтты.  
– Былтыр бізге қолдау көрсетіп, Астанада өткен халықаралық «ЭКСПО-2017» мамандандырылған көрмесіне келгеніңіз үшін Сізге ризашылығымды білдіремін. Сол арқылы бұл шараға халықаралық деңгейде назар аударылуына септігіңізді тигіздіңіз, – деді Қазақстан Президенті.  
Мемлекет басшысы қол жеткізілген уағдаластықтарды жүзеге асыру нәтижесінде былтырдың өзінде Қазақстан мен Үндістан арасындағы тауар айналымы 53 пайызға артып, 1 миллиард долларға жеткенін атап өтті.
– Қазіргі уақытта елдеріміз арасында ғарыш, фармацевтика саласындағы, әскери-техникалық сектордағы және басқа да салалардағы ынтымақтастық белсенді дамып келеді.  Бізге осы бағыттағы жұмыстарды жалғастыру керек, – деді Қазақстан Президенті.  
Үндістан Премьер-Министрі Үндістан өкілінің Біріккен Ұлттар Ұйымы Халықаралық сотының құрамына сайлануына қолдау көрсеткені үшін Нұрсұлтан Назарбаевқа алғыс айтып, екі ел арасындағы көп жақты ынтымақтастықтың табысты дамып, нығайып келе жатқанына тоқталды.  
– Сізді Қазақстанның елордасы – Астана қаласының 20 жылдығымен құттықтаймын және «Астана» халықаралық қаржы орталығының ашылуына байланысты ізгі ниетімді білдіремін, – деді Үндістан Премьер-Министрі.
Кездесу соңында Нарендра Моди Қазақстанның Үндістан үшін Орталық Азиядағы ең ірі сауда серіктестерінің бірі саналатынына тоқталып, Үндістанның «Цифрлық Қазақстан» бағдарламасы аясындағы жобаларды жүзеге асыруға мүдделілік танытып отырғанын жеткізді. Сонымен қатар, Үндістан Премьер-Министрі Қазақстанның Халықаралық Күн альянсына қосылуына өтініш білдірді. 


///Президент Қасым-Жомарт Тоқаевтың төрағалық етуімен «Ақорда» резиденциясында экономикалық мәселелер бойынша кеңес өтті.
Кеңес барысында биылғы 7 айдағы еліміздің әлеуметтік-экономикалық даму қорытындылары қаралды. Премьер-Министр Асқар Мамин, Ұлттық Банк Төрағасы Ерболат Досаев, сондай-ақ Еңбек және халықты әлеуметтік қорғау министрі Бердібек Сапарбаев баяндама жасады.
Жиынға қатысушылар отандық тауар өндірушілерді қолдау, әлеуметтік маңызы бар азық-түлік тауарлары мен тарифтер бағасының өсуін болдырмау, атаулы әлеуметтік көмек тағайындау, көп балалы отбасыларды тұрғын үймен қамтамасыз ету, сондай-ақ жылыту маусымы мен жаңа оқу жылына дайындық мәселелерін талқылады.
Мемлекет басшысы ел экономикасының дамуына салмақты серпін беру мақсатында жаңа тәсілдер ұсынудың айрықша маңыздылығын атап өтіп, бұл үшін Үкіметтің, Президент Әкімшілігінің және сарапшылар қауымдастығының үйлесімді жұмысы қажет екеніне ерекше мән берді.
Қасым-Жомарт Тоқаев күнделікті мәселелерге қатысты жедел шешім ұсынумен қатар алдымызда халықаралық нарықтардағы теріс үрдістерді ескере отырып, экономиканың ортамерзімді келешектегі даму бағдарын айқындау міндеті тұрғанын атап көрсетті. 
Соңында Президент азаматтардың тұрмыс сапасының төмендеуіне жол бермеу үшін басты назарды олардың мүдделеріне, халық алдындағы барлық әлеуметтік міндеттемелердің толық орындалуына аудару қажет екеніне баса мән берді.  
 

///Іс-шараға Денсаулық сақтау министрі Е.Біртанов, Президент Іс басқармасының, Іс басқармасына қарасты Медициналық орталықтың  басшылығы, Қытайдан келген әріптестер, орталық қызметкерлері және тағы басқа азаматтар қатысты.
Гүлшара Әбдіқалықова құттықтау сөзінде биыл екі ел арасындағы  дипломатиялық қарым-қатынастардың орнағанына 25 жыл толғанын атап өтті. Мемлекеттік хатшы Қазақстан Республикасының Президенті Нұрсұлтан Назарбаев пен Қытай Халық Республикасының Төрағасы Си Цзиньпин арасында жылы әрі достық қарым-қатынас орнағанына ерекше тоқталды. Екіжақты ынтымақтастықтың жоғары деңгейі, сенімді диалог, әріптестікті нығайтуға деген өзара мүдделілік соның нәтижесі болып саналады.  
Мемлекеттік хатшы Қытай медицинасы тамырын тереңнен алатынын, ол дәрігерлердің мыңдаған жылдар бойы жинақтаған тәжірибесіне негізделетінін айтты.  
– Біздің азаматтар ем алудың баламалы әдістеріне жиі жүгінетін болды. Бүгін ашылып отырған Қытайдың дәстүрлі медицина орталығы қазақстандықтардың емделу мүмкіндіктерін арттыруға септігін тигізеді. Бұл орталық халық денсаулығын сақтаудың үздік ресурстарының бірі болатынына сенімім мол, - деді Мемлекеттік хатшы Гүлшара Әбдіқалықова. 
///
	 

	Қабылдау барысында екі ел арасындағы ынтымақтастықты дамыту мәселелері талқыланды.
///
	 

	А.Шәкіров Мемлекет басшысына өткен кезеңдегі қызметінің негізгі нәтижелері туралы баяндап, қазіргі уақытта омбудсмен институты еліміздің саяси-құқықтық жүйесінен лайықты орнын алғанын атап өтті.

	Нұрсұлтан Назарбаев Адам құқықтары жөніндегі уәкіл қызметінің басым аспектілерін қарастыра келе, мүмкіндігі шектеулі адамдар мен халықтың ең әлсіз тобының құқықтарын қамтамасыз ету және қорғау мәселелеріне назар аударды.

	Бұған қоса, Мемлекет басшысы еңбек саласындағы қайшылықтарды, құқықтар мен бостандықтардың бұзылуын ескерту жөніндегі жұмысты күшейту қажеттігін атап өтті.

	Кездесу қорытындысы бойынша Қазақстан Президенті еліміздегі адам құқықтарын қамтамасыз ету саласындағы жұмысты жетілдіруге ықпал ететін заң шығару және ұйымдастыру шараларын қабылдауға бағытталған бірқатар нақты тапсырмалар берді.
///Нұрсұлтан Назарбаев CNPC компаниясының мұнай мен газды өндіру, тасымалдау және оны қайта өңдеу салалары бойынша Қазақстанның негізгі әріптесі болып саналатынына тоқталып, бұл кәсіпорынның еліміздегі жұмысына қанағаттанатынын айтты.
– Жалпы осы жылдар ішінде Қазақстанда 100 миллион тоннадан астам мұнай өндірілді. Біз сіздің компанияңызбен ынтымақтастықты жалғастыруға дайынбыз. Әсіресе, «Кеңқияқ-Атырау» мұнай құбырын пайдалану арқылы ішкі нарыққа және Қытайға жеткізілетін мұнай көлемін арттыра аламыз.  
Компания басшысы CNPC-дің Қазақстандағы әріптестермен 20 жылдан астам уақыттан бері ынтымақтаса жұмыс істеп келе жатқанын және зор жетістіктерге жеткенін айтты.  
– Сіздің көңіл бөлгеніңіздің және Қытай Үкіметі көмегінің арқасында айтулы нәтижелерге қол жеткіздік. Сізге зор құрметім мен ризашылығымды білдіруге рұқсат етіңіз. Біздің мүмкіндігіміздің бар екенін және оны одан әрі дамытып, жұмыс істеуге ниетті екенімізді жеткізгім келеді, – деді Ван Илинь.
Компания басшысы Қазақстан Президентіне Іскерлік кеңес аясында жүргізілген келіссөздер мен қол қойылған келісімшарттар жөнінде баяндады.
– Үкіметіміз және Си Цзиньпин мырзаның жеке өзі қазақстандық әріптестермен тығыз ынтымақтастықты жаңа деңгейде дамытуға мүдделілік танытып отыр. Бұл міндетті орындауға шамамыз жететініне кәміл сенеміз, – деді компания басшысы.


///Мемлекет басшысы пандемияға қарсы еліміздегі күрес жұмыстарын үйлестіретін Орталықтың жұмысымен танысты.
Денсаулық сақтау министрлігінің басшылығы Президентке әлемде және Қазақстанда коронавирустың таралуына қарсы күресті үйлестіру және мониторинг жасау әдістері, оның ішінде ауырғандарды анықтау және есепке алу жөніндегі жұмыстарда цифрлық технологияны қолдану туралы баяндады.
Қасым-Жомарт Тоқаев аталған орталықтың әлемдегі қолайсыз эпидемиологиялық жағдайында атқаратын маңызды рөлін атап өтті және күш біріктіре отырып, оқиғаның кері әсеріне тосқауыл қоюға сенім білдірді.
Президент қазақстандықтарды тыныштық сақтауға шақырып, Үкіметке індеттің таралуына байланысты қауесеттер мен дүрбелеңге тосқауыл қою үшін азаматтарды шұғыл әрі шынайы ақпараттармен қамтамасыз ету міндетін қойды. Мемлекет басшысы осыған орай қоғамға қазіргі ахуал мен мемлекеттің қабылдап жатқан шаралары туралы ақпарат тарататын ресми арналарды айқындау жөнінде тапсырма берді.
Жалпы Қасым-Жомарт Тоқаев коронавирусқа қарсы күресу үшін қабылданып жатқан шараларға оң баға берді.
– Үкімет аз жұмыс істеген жоқ. Мамандардың бағалауынша, біз Еуропа елдеріне қарағанда айтарлықтай шұғыл әрекет етіп жатырмыз. Дегенмен бізге нәтиже керек. Халық әлі толық ақпарат ала алмай отыр, – деді Мемлекет басшысы.
Сонымен қатар Президент медициналық бетперделердің тапшы екенін айтты.
– Бізде әлі күнге дейін тиісті көлемде бетперделердің жетіспейтіндігін атап айтқым келеді. Бірақ қағаз жүзінде бәрі жеткілікті. Бір жағынан халық дәріханаларда бетперделердің әлі де жоқ екенін айтып шағымдануда. Неге? Бұл алыпсатарлық деп ойлаймын, - деді Қасым-Жомарт Тоқаев.
Мемлекет басшысы халықты бетперделермен жедел қамтамасыз етуді талап етіп, еліміздің барлық азаматтарын үнемі антисептиктерді пайдалануға және бетперде тағуға шақырды.
– Біз барлық қалалардағы негізгі көшелерде азаматтарымызға тегін маска тарата алатындай болуымыз керек. Бұл Үкіметтің алдында тұрған аса жедел әрі шұғыл міндет, – деді Президент.
Қасым-Жомарт Тоқаев пандемияның 160-тан астам елге таралғанын атап өтіп, шекаралас мемлекеттердің Үкіметтерімен іс-қимылдарды үйлестірудің маңыздылығына назар аударды.
– Соңғы бірнеше күнде Ресейдің, Өзбекстанның, Қырғызстанның Президенттерімен сөйлестім. Негізінен біз Үкіметтеріміздің тығыз ықпалдаса жұмыс істеуі керектігі жайында әңгімелестік. Бұл ортақ мәселе болғандықтан бірлескен жұмыстарды арттыра түсуіміз керек. Бірлесе әрекет еткен жөн, - деді Мемлекет басшысы.
Қазақстан Президенті елімізде карантин режимін сақтаудың маңыздылығына тоқталып, барлық азаматтарды, оның ішінде, мемлекеттік қызметшілерді белгіленген тәртіп бойынша жұмыс істеуге шақырды.
– Бақылау-өткізу бекеттерін қойғанымыз әзіл немесе қойылым емес. Карантин режимін қатаң сақтамай, біз бұл бағытта ешқандай табысқа қол жеткізе алмаймыз. Біз карантин жағдайын қатаң сақтауға тиіспіз, – деді Президент.
Қасым-Жомарт Тоқаев отандық медицинаны, соның ішінде, санитарлық-эпидемиологиялық қызметті және медицина ғылымын дамытуға баса мән беру керек екенін айтты.
– Қазір бүкіл әлемнің және бүкіл әлемдік экономиканың тағдыры ғалымдардың қолында. Бұл артық айтқандық емес. Әлемнің тағдырын футболшылар, шоу-бизнес өкілдері емес, ғалымдар шешеді. Біз осы жағдайдан сабақ алуға тиіспіз, - деді Мемлекет басшысы.
Соңында Қасым-Жомарт Тоқаев барлық медицина қызметкерлеріне коронавирус пандемиясына қарсы күреске қосқан үлесі үшін ризашылығын білдірді.









///«Жаңғырудың негізі – тұрақтылық, бірлік, келісім» атты тақырыппен өткен биылғы сессияға 1500-ден астам адам қатысты. Олардың қатарында елдің барлық өңірінен келген Ассамблея ардагерлері, республикалық және өңірлік этномәдени бірлестіктердің төрағалары, Парламент депутаттары, орталық атқарушы органдардың, саяси партиялардың, діни бірлестіктердің, үкіметтік емес ұйымдардың басшылары, жоғары оқу орындарының ректорлары, шет мемлекеттердің дипломатиялық миссияларының, ғылыми, шығармашыл зиялы қауымның және БАҚ өкілдері бар.
Жиналғандар алдында сөйлеген сөзінде Елбасы 2017 жыл тәуелсіз Қазақстан тарихында еліміз үшін ерекше жыл болып саналатынын атап өтті.
– Жүйелі жаңғыру биыл біздің бүкіл жұмыстарымыздың өзегіне айналды. Біріншіден, экономикалық жаңғыруды қолға алдық. Екіншіден, саяси жаңғыруды бастадық. Үшіншіден, рухани жаңғыруға кірістік. Бұған мен «Болашаққа бағдар: рухани жаңғыру» атты мақаламды арнағанымды білесіздер, – деді Мемлекет басшысы.
Президент бағдарламалық мақаладағы негізгі міндеттерге назар аударып, Қазақстан қоғамының даму кезеңдеріне қатысты ойын ортаға салды.
– Мен ең алдымен болашақ қазақстандықтың болмысын айқындап, қандай болуы қажеттігін атап өттім. Біріншіден, ол – әлемдік бәсекеге қабілетті жасампаз тұлға. Екіншіден, алдына нақты мақсаттар қойып, соған ұмтылатын прагматик, әрі реалист. Үшіншіден, ұлттық бірегейлігін нығайтып, ұлтының дамуын тежейтін барлық нәрселерден бас тартатын адам. Төртіншіден, білімнің салтанат құруын ең маңызды іс санайтын, жаһандық білімнің шыңына шыққан жан. Бесіншіден, тек эволюциялық даму ғана халқының өсіп-өркендеуіне мүмкіндік беретінін жақсы түсінетін саналы азамат. Алтыншыдан, ол – түрлі тілдерді игерген, әлемнің үздік тәжірибелерін алуға және заман талаптарына сай өзгеруге қабілетті, сана-сезімі ашық жан, – деді Нұрсұлтан Назарбаев.
Сонымен бірге, Елбасы Қоғамдық сананы жаңғырту бағдарламасын іске асыру жөніндегі ұлттық комиссияның рөліне тоқталып, бағдарламалық мақалада көрсетілген жобалардың терең зерттелуінің маңыздылығын айтты.
Мемлекет басшысы Қазақстан халқы Ассамблеясының рухани жаңғыруға белсене атсалысатынына сенім білдіріп, Ассамблея мүшелеріне өз әлеуетін іске асыруға мүмкіндік беретін бірқатар жобаға тоқталды.
– Бірінші. «Туған жер» жобасы Ассамблея үшін зор мүмкіндіктерге жол ашып береді. Екінші. «Қазақстанның 100 жаңа есімі» жобасына Ассамблея тікелей қатысып, басы-қасында жүруі керек. Біздің қаншама замандастарымыз, қаншама Ассамблея белсенділері ел игілігі үшін риясыз қызмет етіп жүр. Ұлтына, қай өңірден екеніне, жынысына қарамастан біз олардың барлығын елге таныта білуіміз керек. Мұнда қойылатын талап біреу ғана, ол – азаматтың Қазақстан дамуына қосқан үлесі. Үшінші. Ассамблея «Жаһандағы заманауи қазақстандық мәдениет» жобасына табысты атсалыса алады, – деді Қазақстан Президенті.
Сондай-ақ, Нұрсұлтан Назарбаев жастардың сана-сезімін қалыптастыру үшін айрықша маңызы бар «Жаңа гуманитарлық білім» жобасын атап өтті.
– Жоба әлемнің жетекші тілдерінен ең үздік оқулықтарды қазақ тіліне аударуды көздейді. Философия, әлеуметтану, экономика, мәдениеттану, шығыстану салалары бойынша ағылшын, орыс, француз, испан тілдерінде және басқа да тілдерде басылған тамаша оқулықтар бар. Оқу процесіндегі ғылыми айналымға олардың енгізілуі отандық білімді жаңа деңгейге көтеретініне сенімдімін, – деді Мемлекет басшысы.
Елбасы мемлекет пен қоғам алдында тұрған заманауи жаһандық сын-қатерлерге назар аударып, орталық және жергілікті мемлекеттік органдарға елімізде бейбітшілік пен келісімді сақтау үшін ерекше шешімдер қарастыруды тапсырды.
– Тұтас қоғам да, жеке азаматтар да бейбітшіліктің, тұрақтылық пен келісімнің өздігінен келе салмайтынын білуге тиіс. Мемлекет ұдайы этносаралық және конфессияаралық процестердің тамырын басып, жіті қадағалап отыр. Ұлттық бірлікті нығайта түсу үшін Қазақстан халқы Ассамблеясы мен барлық мемлекеттік органдар тұрақты, күнделікті жұмыс жасауда, – деді Қазақстан Президенті.
Нұрсұлтан Назарбаев қабылданып жатқан шаралардың дұрыстығын және өз уақытында атқарылып жатқанын атап өтіп, Қазақстан халқы Ассамблеясы мен мемлекеттік органдар алдына жаңа міндеттер қойды.
– Бірінші міндет. Жүйелі жаңғырудың мақсаттарына жауап бере алатын қоғамдық сана-сезім қалыптастыру керек. Бұл процеске мемлекет пен азаматтық қоғам, білім беру мен әлеуметтік сала, жеке бизнес пен масс-медиа, бәрі де тартылуы қажет, – деп тапсырды Елбасы.
Мемлекет басшысы екінші міндет ретінде азаматтық бірегейлікті нығайтып, бірлік пен келісімді қамтамасыз ету қажеттігін айтты. Осыған орай, Қазақстан Президенті бірқатар нақты тапсырма берді.
– Дін істері және азаматтық қоғам министрлігіне облыс әкімдерімен бірлесіп, Ассамблеяның барлық деңгейдегі қоғамдық келісім кеңестерінің 2017-2018 жылдарға арналған, діни экстремизмге қарсы тұру жөніндегі жоспарын дайындауды тапсырамын. Сонымен қатар, ҚХА қоғамдық келісім кеңестерінің жұмысын реттеп, олардың қызметтерінің нақты критерийлерін жасауы керек. Бұдан бөлек, Үкіметке қайырымдылықты дамыту, оның ашықтығын қамтамасыз ету жөнінде ұсыныстар енгізуді тапсырамын. Облыстардың, Астана  мен Алматы қалаларының әкімдері ҚХА жұмысының жаңа бағдарын – қоғамдық келісім кеңестері, қайырымдылық және медиация жұмыстарын күшейтуі қажет, – деп тапсырма берді Нұрсұлтан Назарбаев.
Сессия барысында Мемлекет басшысы ақпараттық жұмыстарға ерекше мән беріп, 2018 жылы Қазақстан халқы Ассамблеясының көпфункционалды мультимедиалық порталын ашуды, сондай-ақ «Қазақстан халқы» интерактивті тарихи картасын жасауды тапсырды.
– Ел иесі – қазақтың мемлекет құраушы ретіндегі айрықша рөлін ескере отырып жасалуға тиіс электронды карта ежелгі қазақ жерінде сан түрлі ұлт өкілдерінің ұйысу процесін көрнекі және толық көрсетіп береді. Білім және ғылым министрлігіне ҚХА-мен бірлесіп ғылыми негізде осы интерактивті картаны жасап, келесі жылы «Алғыс айту» күніне орай тұсауын кесуді тапсырамын, – деді Елбасы.
Сондай-ақ, Қазақстан Президенті бизнес, шығармашылық және ғылыми зиялы қауым өкілдерін «Туған жер» жобасына қатысуға және өз ауылдастарын қолдау үшін күш жұмылдыруға шақырды.
Сессияда Қазақстан халқы Ассамблеясының ғылыми-сараптау тобының төрағасы, еңбекті қорғау және қауіпсіздік техникасы бөлімінің бастығы, жүк тиеу және түсіру жөніндегі кешеннің докер-механизаторы, ақын, журналист, балалар ауруханасының нефрология бөлімшесінің меңгерушісі, теолог, «Ұлттық волонтерлер желісі» заңды тұлғалар бірлестігінің төрайымы, шаруа қожалығының басшысы, Росарио қаласындағы (Аргентина) Қазақстан мәдениеті орталығының директоры, режиссер, қоғамдық ұйым жетекшісі, кәсіпкер-инвестор және жоғары оқу орнының студенті сөз сөйледі.
Нұрсұлтан Назарбаев Қазақстан халқы Ассамблеясы мүшелерінің сөздерінде көптеген мәнді мәселелер көтерілгеніне тоқталып, БАҚ өкілдеріне оны терең талдау жөнінде ұсыныс айтты.
Сөзінің соңында Мемлекет басшысы барша қазақстандықтарды алдағы Қазақстан халқының бірлігі күнімен құттықтап, бейбіт өмір, игілік пен бақ-береке тіледі.
Қазақстан Президенті сессия барысында ҚХА мүшесі, Ақтөбе облыстық қоғамдық келісім кеңесінің төрағасы Сергей Викторович Вишнякті және ҚХА кеңесінің мүшесі, «Әзербайжандар қауымдастығы» республикалық қоғамдық бірлестігінің төрағасы Абилфас Муслимович Хамедовті Ассамблея төрағасының орынбасарлары етіп тағайындау туралы өкімге қол қойды.
XXV сессия соңында Ассамблея қабылдаған мәлімдемеде рухани жаңғырудың заңдылық және қажеттілік екені, Қазақстан дамуының бүкіл стратегиясына оның тұтастық дарытатыны атап көрсетілді.
Іс-шара аяқталған соң Мемлекет басшысы салтанатты концертке қатысты.












/// 
Д.Зума Оңтүстік Африка үкіметі мен халқының атынан шынайы құттықтауын жолдады.
«Елдеріміз бен халықтарымыздың арасындағы орныққан қарым-қатынастарға қанағаттанатынымды айтқым келеді. Біздің ұзақмерзімді қарым-қатынасымыз Сіздің білікті басшылығыңызбен бұдан әрі дамып, өркендей беретініне сенімдімін», – делінген жеделхатта. 
//////
	 

	Авторлар өз хатында Қазақстан Президентінің  «Қазақстан білім қоғам жолында» дәрісін тыңдағандығын және еліміздің болашағына қамқорлығы үшін айрықша алғыс білдіргендігін хабарлайды.

	«Сіз ұсынған және жариялаған Қазақстанды еңбек қоғамы, білім қоғамы жолына ілгерілету идеясы аумалы-төкпелі дәуірде білім алушы қазақстандық жас ұрпаққа,  тікелей бізге қатысты. Біз Сіздің баяндамаңызда қойылған ұлан-ғайыр міндеттерді шешуге қатысымыз бар екенін және оларды іске асыру үшін жауапты екенімізді сезінеміз» деп жазады хат иелері.

	Осыған байланысты студент жастар тек жақсы оқып қана қоймай, ғылыми зерттеулерге белсенді қатысуды, инновациялық технологияларды меңгеруді, тіл үйренуді және әлемдік білім кеңістігіне Қазақстанның интеграциялануына барлық күш-жігерлерін салуды маңызды деп санайды.

	«Біз еліміздің әрбір жастар өкілдерін интернационализм, патриотизм және толеранттылық идея негізінде жоғары интеллектуалды, мәдениетті және рухани-адамгершілікті тұлға ретінде қалыптасуға шақырамыз» делінген хатта. 
///
	 

	Кездесу барысында сауда-экономикалық, инвестициялық, ғылыми-техникалық және мәдени-гуманитарлық салалардағы екіжақты ынтымақтастықты одан әрі дамыту  перспективалары талқыланды.

	Нұрсұлтан Назарбаев пен Абдалла II халықаралық күн тәртібіндегі өзекті мәселелер жөнінде де пікір алмасты.

	Қазақстан Президенті екі ел және олардың көшбасшылары арасында өзара сенімге негізделген жақын қарым-қатынас қалыптасқанын айтты. Бұл ретте ол Иорданияның  жалпы Таяу Шығыста маңызды рөл атқаратынын атап өтті.

	Абдалла II Қазақстанға келуге шақыртуы үшін алғысын айтты, сондай-ақ еліміздің көп жылдар бойғы, соның ішінде сириялық босқындар мәселесі бойынша көрсеткен қолдауы үшін Нұрсұлтан Назарбаевқа Иордан халқы атынан ризашылығын білдірді.

	Екі мемлекет көшбасшылары өзара ықпалдастықтың әлеуетін жүзеге асырудың маңыздылығын атап өтіп, осы бағытта басымдығы бар бірқатар шараларды қарастырды. 


///Форум жұмысына Парламент Мәжілісінің депутаттары, мемлекеттік органдар басшылары, Қазақстан халқы Ассамблеясының мүшелері, этномәдени және жастар бірлестіктерінің, аналар кеңесінің, қоғамдық келісім кеңесінің, ғылыми-шығармашылық зиялы қауымның өкілдері, халықтың дәстүрлі қолөнер шеберлері, меценаттар, жастар және БАҚ өкілдері қатысты.
Форумды ашқан Г.Әбдіқалықова Алғыс айту күнін мерекелеуге байланысты Қазақстан Республикасы Президентінің халыққа арнаған құттықтауын оқып берді.
Мемлекет басшысының құттықтауында: «Алғыс айту күні – бұл біздің мемлекеттік және қоғамдық күнтізбемізде жақында ғана пайда болған ерекше күн. Алғыс айту күнін атап өте отырып, бір жағынан біз халқымыздың рухани қаһармандығына құрмет көрсетіп, өткенге көз жүгіртеміз. Ал екінші жағынан, адамгершіліктің айнымас негіздері арқылы жол тартылған болашаққа зор сеніммен қараймыз. Мен тәуелсіз елімізді бірлесіп құрып жатқан Қазақстан халқына ынтымағы мен ерік-жігері үшін алғыс айтамын», – делінген.
Қазақстан халқы Ассамблеясы төрағасының орынбасары Е.Тоғжанов, «Алеф» еврей мәдени-ағарту қоғамының жетекшісі М.Гольдберг, Қазақстан корейлері қауымдастығының өкілі А.Югай өзара түсіністік пен қолдау еліміздің рухани қағидатына айналғанын айтты.
Форумға қатысушылар Қазақстанның декоративті-қолданбалы өнер шеберлері киізден жасаған бұйымдардың «Жан жылуы» атты экспозициялық көрмесін тамашалады.
Іс-шара соңында Ассамблеяның жаңа мүшелеріне Қазақстан халқы Ассамблеясы куәліктерін салтанатты табыс ету рәсімі өтті, сондай-ақ халыққа және ел Президентіне алғыс білдірген үндеу қабылданды.
///Кездесу барысында қазіргі қазақ әдебиеті мен отандық кино өнерінің дамуы талқыланды. Мемлекет басшысына алдағы уақытта жүзеге асырылатын жобалар, соның ішінде Абай Құнанбайұлының 175-жылдығын тойлау аясындағы шаралар жөнінде мәлімет берілді.
Қазақстан Президенті төл мәдениетіміздің өркендеуі ұдайы назарда болатынын айтып, сапалы әдеби туындылар мен кинофильмдерді жарыққа шығарудың маңыздылығын атап көрсетті. 

///Ұлттық қоғамдық сенім кеңесінің мүшесі, белгілі журналист Михаил Дорофеев Мемлекет басшысына отандық ақпарат кеңістігіндегі ахуал жөнінде ой-пікірін айтты. 
Сонымен қатар әңгімелесу барысында бұқаралық ақпарат құралдарының бәсекеге қабілеттілігін арттыруға, мемлекеттік ақпараттық тапсырысты тиімді жүзеге асыруға, сондай-ақ, журналистердің құқығын қорғауға қатысты мәселелер сөз болды. 
Михаил Дорофеев Қасым-Жомарт Тоқаевқа медиа-қоғамдастықтың атынан Қылмыстық кодекстің жала жабу туралы 130-бабын қылмыстық деп танымау жөнінде шешім қабылдағаны үшін алғыс білдірді.
Қазақстан Президенті телевизиядағы сапалы контентті дамытудың маңыздылығын атап өтіп, мемлекет тарапынан отандық БАҚ-қа қолдау көрсетіле беретінін айтты.

///
	 

	Н.Нығматулин Қазақстан Президентіне V сайланымдағы Парламент Мәжілісінің заң шығару жұмысы туралы баяндады. Бұған қоса, Парламенттің төменгі палатасының төрағасы депутаттардың еліміз өңірлері тұрғындарымен кездесулерінің қорытындылары туралы айтты.

	Кездесу барысында елдің әлеуметтік-экономикалық орнықты дамуын қамтамасыз етуге бағытталған заң жобаларын дайындау тақырыбы да қозғалды.

	Н.Нығматулин V сайланымдағы Парламент жұмысы кезеңінде 133 заң жобасы қабылданғанын атап өтті. Сенатқа жолданған 84 заң жобасының 63-і бүгінде заңдық күшіне енді. Сонымен қатар, Қазақстан Президентінің тапсырмасына сәйкес, Үкіметпен бірлесіп әлеуметтік жаңғыртуды қамтамасыз ету және «Қазақстан-2050» Стратегиясын іске асыру мәселелеріне байланысты жұмыс жоспары дайындалды.

	Мемлекет басшысы парламентшілердің халықпен кездесуінің маңыздылығына назар аударды.

	- Депутаттар еліміздің барлық өңірін  аралап шығып, «Қазақстан-2050» Стратегиясын түсіндіру жұмыстарын жүргізді және атқарылған істер туралы айтып берді. Бұл - өте маңызды. Биыл бұдан да көп әрі белсенді жұмыстар күтіп тұр, - деді Мемлекет басшысы.

	Сондай-ақ, Қазақстан Президенті заң жобаларын әзірлеу кезінде кешенді талдаудың қажеттігіне назар аударды.

	Кездесу қорытындысы бойынша, Мемлекет басшысы талқыланған мәселелер бойынша тиісті тапсырма берді және бірқатар нақты міндет жүктеді.
///Кездесу барысында Мемлекет басшысына Қазақстан ғылымының кейбір мәселелері, соның ішінде соңғы жылдары ашылып жатқан ғылыми жаңалықтар, археологиялық зерттеулер, мамандар даярлау жұмысы жөнінде мәлімет берілді.
Сонымен қатар, Зейнолла Самашев Қасым-Жомарт Тоқаевқа Шығыс Қазақстан облысындағы сақ дәуірінің алғашқы кезеңіне жататын қоныстардағы қазба жұмыстары, Берел қорғанындағы археологиялық зерттеулердің қорытындысы және шетелдік ғалымдармен әріптестік туралы айтып берді.
Мемлекет басшысы тарихи зерттеулердің маңыздылығына тоқталып, соңғы жылдары отандық археология саласында белгілі болған тың деректерді Қазақстанның ежелгі, ортағасырдағы тарихының жылнамасына енгізу қажеттілігін атап өтті.  

///Қазақстан Президентіне өңірдің негізгі әлеуметтік-экономикалық көрсеткіштері, соның ішінде өнеркәсіп, ауыл шаруашылығы және құрылыс салаларындағы өндірістің өсімі жөнінде есеп берілді.
Қасым-Жомарт Тоқаев облыстағы тұрғын үй құрылысының қарқынын арттыру, соның ішінде көпбалалы отбасыларды баспанамен қамтамасыз ету қажеттігіне назар аударды.
Мемлекет басшысы атаулы әлеуметтік көмекті белгілі бір санаттағы азаматтарға берудің, сондай-ақ, атаулы әлеуметтік көмек алатын еңбекке жарамды адамдарды жұмыспен қамтудың маңыздылығын атап өтті.
Жеңіс Қасымбек туристік кластер қалыптастырудың перспективалары және Ұлытау ауданында қажетті жол инфрақұрылымы, сондай-ақ, Балқаш көлі аймағы мен Қарқаралы ауданында туризм саласын жаңғырту туралы баяндады.
Президент Қарағанды облысындағы көктемгі су тасқыны жағдайын мұқият бақылауға алып, төтенше жағдайдың алдын алу үшін қажетті дайындық шараларын жүргізуді тапсырды.  
 

///Мемлекеттік хатшы жиында сөйлеген сөзінде бұқаралық ақпарат құралдарының Қазақстан мемлекеттілігін нығайтудағы маңызды рөліне тоқталып, БАҚ өкілдерін келе жатқан кәсіби мерекелері – Байланыс және ақпарат қызметкерлері күнімен құттықтады.
– Елімізде және шетелде болып жатқан маңызды оқиғалар Қазақстандағы реформалардың бағыты мен мемлекеттік саясатты дұрыс жеткізу ісіндегі отандық БАҚ-қа деген жоғары сұраныстың және оның ерекше рөлін айқындайды. Жалпыға ортақ ақпараттандыру ғасырында дәл әрі нақты ақпарат негізгі құндылық болып табылады. БАҚ қазіргі әлемдегі соның қозғаушы күші әрі дистрибьютері болып саналады, – деді Қоғамдық комиссияның төрайымы Гүлшара Әбдіқалықова.
Мемлекет ақпараттық дәуір жағдайындағы БАҚ-тың рөліне терең мән бере отырып, өзінің кәсіби деңгейі мен шеберлігін ұдайы жетілдіріп отыратын талантты журналистердің шығармашылық бастамалары мен ынта-жігерін қолдау арқылы қазақстандық бұқаралық ақпарат құралдарына жан-жақты көмек көрсетуде.
Мемлекеттік хатшы еліміздің медиа-қоғамдастығы өзінің «төртінші билік» ретіндегі жоғары мәртебесін растай отырып, қазақстандық патриотизмді нығайтуға, қоғамдық келісім мен этносаралық татулық құндылықтарын бекемдей түсуге, мемлекет пен қоғамның өзекті проблемаларына жедел үн қатуға септігін тиігізетінін айтты.
Биыл Қоғамдық комиссияның қарауына 61 ұсыным берілді, соның ішінде 47-сі журналистерге, 14-сі шығармашылық ұжымдарға қатысты. Бұл ретте, 25 ұсыным баспасөз басылымдарынан, 36 ұсыным электрондық БАҚ-тан, телекомпаниялардан, телеарналардан келіп түсті.
Қоғамдық комиссия отырысында журналистер материалдарының деңгейі жоғары екендігі, сондай-ақ баспасөз қоғамдастығының Қазақстан дамуының маңызды қоғамдық-саяси және әлеуметтік-экономикалық мәселелерін жариялап-көрсетудегі үлесі атап өтілді.
Талқылау қорытындысы бойынша, БАҚ саласындағы президенттік марапаттарды тағайындау ережесіне сәйкес, Қоғамдық комиссия ашық дауыс беру арқылы БАҚ өкілдеріне 2 сыйлық беру, 2 грант тапсыру және 4 шығармашылық ұжымға Президент Алғысын жариялау жөнінде Мемлекет басшысына ұсыныс жасау туралы бірауыздан қаулы қабылдады. 
Отырысқа Комиссия мүшелері – республикалық бұқаралық ақпарат құралдарының, шығармашылық одақтардың, журналистердің қоғамдық бірлестіктері мен мүдделі мемлекеттік органдардың өкілдері қатысты. 
///
	 

	Самат Сапарбекұлы Ескендіров Солтүстік Қазақстан облысының әкімі болып тағайындалсын.

	 

	 

	Қазақстан Республикасының 

	    Президенті                                                                                                 Н.Назарбаев

	 

	 

	Астана, Ақорда, 2013 жылғы 22 қаңтар

	                           № 484
///Шахрат Нұрышев Мемлекет басшысына оның биылғы 11-12 қыркүйекке жоспарланған Қытайға сапарына дайындық барысы жөнінде мәлімет берді.
Президент Бейжіңде өтетін алдағы келіссөздердің маңыздылығын атап өтіп, елшіге бірқатар нақты тапсырма берді. 
///
	 

	Отырысқа Комиссия мүшелері – бұқаралық ақпарат құралдарының, шығармашылық одақтардың, журналистер қоғамдық бірлестіктерінің және мүдделі мемлекеттік органдардың өкілдері қатысты.

	Отырысқа  қатысушылар бұқаралық ақпарат құралдарының мемлекеттілікті нығайтудағы маңызды рөліне назар аударды.

	Биыл Қоғамдық комиссия атына 57  ұсыным келіп түсті, соның ішінде 48-і журналистерге, 9-ы шығармашылық ұжымдарға қатысты болды. Бұл ретте 41 ұсынымды баспасөз,   16 ұсынымды электронды БАҚ жолдады.  

	Комиссия мүшелері журналистік жұмыстар деңгейінің жоғары болғанын, сондай-ақ олардың Қазақстанның бүгінгі дамуындағы маңызды қоғамдық-саяси және әлеуметтік-экономикалық мәселелерді жариялап-көрсетуге қосқан үлесін атап өтті.

	Талқылау қорытындысы бойынша Қоғамдық комиссия ашық дауыс беру арқылы БАҚ өкілдеріне Президенттің екі сыйлығын тағайындау, екі грантын тапсыру және Президенттің алғысын төрт шығармашылық ұжымға жариялау жөнінде Мемлекет басшысына ұсыныс беру туралы бір ауыздан қаулы етті. 
///
	 

	Өз хатында ХОК басшысы Қазақстан Президентіне Олимпиадалық қозғалысты белсенді қолдағаны үшін алғыс айтқан.

	Т. Бах Олимпиадалық ойындардың командаларға әділ бәсеке, толеранттылық және қандайда бір кемсітушіліксіз өзара құрмет рухында жарысуға мүмкіндік туғызатынын атап өткен. Осының бәрі бүкіл әлемге айқын жолдау болып саналады.

	Хат соңында ХОК басшысы бейбітшілікті спорт арқылы нығайту идеясын әрі қарай жүзеге асыру ісіне Қазақстан өз үлесін қосатындығына үміт білдірген.
///
	 

	Комиссия отырысында Қазақстан азаматтығын алуға тілек білдірген адамдардың өтініштері, сондай-ақ көші-қон саясатының бірқатар мәселелері қаралды.

	- Тәуелсіздік жылдарында қазақстандық азаматтық институттың халықаралық беделі, біздің қоғамның әлеуметтік жүйесінің мәртебесі айтарлықтай өсті. Бұл факт қалыптасқан мемлекеттегі ұлтаралық қатынастың жоғары мәдениетін және қоғамдық-саяси тұрақтылығын танытады. Біз қатарымызға отандастарымыздың жаңа толқынының қосылғанына қуаныштымыз. Толық құқылы азамат болған олар тәуелсіз Қазақстанның одан әрі дамып, өркендеуіне өз үлестерін қосатынына сенімдімін. Мемлекеттік құрылымдар олардың әлеуметтік бейімделуін тездетуге, сондай-ақ азаматтық алу туралы әрбір өтінішке ерекше жауапкершілікпен қарауға міндетті, - деп атап өтті өз сөзінде Мемлекеттік хатшы.

	Комиссия отырысының қорытындысы бойынша тиісті шешімдер мен ұсынымдар қабылданды.
/// 
Қазақстан Республикасы Конституциясының 44-бабының  3) тармақшасына сәйкес мемлекеттік басқару жүйесін жаңғырту және оның тиімділігін арттыру мақсатында қаулы етемін:
1. Қазақстан Республикасының Ақпарат және коммуникациялар министрлігі, оған Қазақстан Республикасының Инвестициялар және даму министрлігінің ақпарат, ақпараттандыру және байланыс саласындағы   функциялары мен өкілеттіктері беріле отырып, құрылсын.
2. Қазақстан Республикасының Ұлттық экономика министрлігі, Қазақстан Республикасының Ауыл шаруашылығы  министрлігіне жер ресурстарын басқару, геодезиялық және картографиялық қызмет саласындағы мемлекеттік саясатты қалыптастыру және іске асыру аясындағы функциялары мен өкілеттіктері беріле отырып, қайта ұйымдастырылсын.
3. Қазақстан Республикасының Үкіметі:
1) Қазақстан Республикасының Президенті Әкімшілігімен келісу бойынша  қайта ұйымдастырылатын және  құрылған мемлекеттік органдардың штат санын қайта бөлуді;
2) осы Жарлықтан туындайтын өзге де шаралар қабылдауды қамтамасыз етсін.
4. «Қазақстан Республикасы Үкіметінің құрылымы туралы» Қазақстан Республикасы Президентінің 1999 жылғы 22 қаңтардағы № 6 Жарлығына мынадай толықтыру енгізілсін:
1-тармақта:
«Қазақстан Республикасының Мемлекеттік қызмет істері министрлігі;» деген жолдан кейін мынадай мазмұндағы жолмен толықтырылсын:
«Қазақстан Республикасының Ақпарат және коммуникациялар министрлігі;».
5. Осы Жарлықтың орындалуын бақылау Қазақстан Республикасы Президентінің Әкімшілігіне жүктелсін.
6. Осы Жарлық қол қойылған күнінен бастап қолданысқа енгізіледі.
 
Қазақстан Республикасының 
                 Президенті 
 
Н.Назарбаев
 
 
 
Астана, Ақорда, 2016 жылғы  6 мамыр    
                     № 253
///
	 

	Қазақстан Президенті А.Мұсақожаеваны Қазақ ұлттық музыка академиясының құрылғанының 15 жылдық мерейтойымен құттықтады.

	- Осы жылдар ішінде академия өркендеп, бүгінде Қазақ ұлттық өнер университетіне айналды. Жаңа ғимарат салынды. Студенттердің білім алуы үшін барлық жағдай жасалған. Қазіргі уақытта мектепте, колледжде және университеттің өзінде екі мыңдай оқушы білім алады. Мемлекет жыл сайын 2 миллиард 300 миллион теңгеден астам қаржы бөледі. Жалпы, мұнда оқу едәуір дәрежеде мемлекеттік білім беру гранттары есебінен жүзеге асырылады, - деді Нұрсұлтан Назарбаев.

	Мемлекет басшысы астанадағы «Астана-Опера» тәрізді жаңа өнер нысандарының құрылысы мен ашылуы халыққа мәдени тәрбие беруге оң ықпалын тигізетінін атап өтті.

	- Астана – бұл тек әкімшілік ғимараттар мен тұрғын үйлер қоры ғана емес. Мұнда мәдениет пен өнердің барлық қажетті нысандары салынуға тиіс. Сонымен қатар, Астанада кино, театр, балет, бейнелеу өнері, биді қоса алғанда, шығаршылықтың барлық саласы үшін мамандар дайындау қажет. Бұл міндетті іске асыруда біз Қазақ ұлттық өнер университетінің қызметіне зор мән береміз, - деді Нұрсұлтан Назарбаев.

	А.Мұсақожаева, өз кезегінде, Қазақстан Президентіне жоғары оқу орнының мерейтойына арналған есепті концертке дайындық барысы туралы айтты.

	- Онда біздің университетіміздің барлық ұжымы өнер көрсететін болады. Концерттің сценарийі Қорқыт шығармашылығынан бастап заманауи өнерді және Қазақстанның өсіп-өркендеуінің көріністерін тоғыстырады. Ол концерт бірқатар шет мемлекеттерде де көрсетілетін болады, - деді Қазақ ұлттық өнер университетінің ректоры.

	Сонымен қатар, А.Мұсақожаева бүгінде университет өнердің түрлі саласы бойынша мамандар дайындайтынын, Вена, Рим, Мәскеу және Санкт-Петербуртгің жетекші университеттерімен бірге халықаралық ынтымақтастық бағдарламасын іске асыратынын мәлім етті.
///Кездесу барысында екі елдің парламентаралық ынтымақтастығын дамытудың негізгі жолдары, атап айтқанда, мемлекеттер басшылары деңгейінде қабылданған құқықтық шешімдерді қамтамасыз ету жоспарлары талқыланды.
Нұрсұлтан Назарбаев В.Володинді Ресей Мемлекеттік Думасының төрағасы қызметіне сайлануымен құттықтады.
Тараптар екі ел арасындағы қарым-қатынасты нығайтудың, сондай-ақ Қазақстан мен Ресей стратегиялық серіктестігіне негізделген интеграциялық үдерістерді одан әрі дамытудың маңыздылығын атап өтті.
Соңында В.Володин Мемлекет басшысын және республика тұрындарын ел тәуелсіздігінің 25 жылдығымен құттықтады.
– Қазақстанның қалай дамып келе жатқанын көріп отырмыз. Елдеріңіз тәуелсіздік алғаннан бері зор табыстарға жетті. Атап айтқанда, халықтың әл-ауқаты жақсарып, экономиканың түрлі саласында жетістіктерге қол жеткізілді, Астананың даму қарқыны артты, – деді Мемлекеттік Думаның төрағасы.
В.Володиннің Қазақстанға келуі оның Мемлекеттік Дума төрағасы ретіндегі шетелге алғашқы сапары болып саналады.


///Президент Қасым-Жомарт Тоқаев Премьер-Министрдің орынбасары Бердібек Сапарбаевтың есебін тыңдады. Онда Үкіметтің еліміздегі әлеуметтік қамсыздандыруға мұқтаж тұрғындардың жағдайына қатысты атқарып жатқан жұмысы туралы айтылды. 2020 жылдан бастап атаулы әлеуметтік көмек, ең алдымен, аз қамтылған отбасылардың балаларына беріледі.
Мемлекет басшысы облыстардағы азаматтардың арыз-шағымдарын әділ әрі тиімді қарастыруға ерекше көңіл бөлуді тапсырды. Осыған байланысты барлық деңгейдегі әкімдердің жауапкершілігі айтарлықтай артатын болады.
Кездесу барысында міндетті медициналық сақтандыру жүйесін сапалы жүзеге асыру мәселесі де қарастырылды. Үкіметке нақты тапсырмалар берілді.
Сонымен қатар бүгін Қасым-Жомарт Тоқаевқа Есеп комитетінің төрағасы Наталья Годунова  Қорғаныс министрлігіне, «Қазақстан инжиниринг» Ұлттық компаниясы» акционерлік қоғамына және «Қазарнаулыэкспорт» республикалық мемлекеттік кәсіпорнына жүргізілген мемлекеттік аудиттің қорытындысы туралы баяндады. Есеп комитетінің төрағасы «Қазақстан инжиниринг» компаниясының қаржылық-шаруашылық жұмысындағы ретсіз шығындар, қарыз жүктемелерінің артуы, холдингтегі өндіріс жүйесінің әбден ескіргені жөнінде мәлімет берді.
Мемлекет басшысы аудит қорытындысы бойынша жинақталған материалдарды өкілетті органдарға жолдауды, лауазымды тұлғалардың жауапкершілігін қарастыруды тапсырды.
///
	 

	Шағын құрамдағы кездесу барысында байланыстарды жоғары деңгейде нығайтудың, сауда-экономикалық және инвестициялық-технологиялық ынтымақтастықтың, сондай-ақ Қазақстан мен Оңтүстік Корея стратегиялық серіктестігінің негізгі бағыттары талқыланды.

	Нұрсұлтан Назарбаев пен Пак Кын Хе халықаралық күн тәртібіндегі өзекті тақырыптар жөнінде пікір алмасып, халықаралық және өңірлік ұйымдар аясындағы екіжақты іс-қимылдың негізгі мәселелері бойынша тараптардың ұстанымдарын салыстырды.

	Мемлекет басшысы Оңтүстік Корея Президентінің сапары Қазақстан үшін елеулі оқиға екенін атап өтті.

	– Біз сіздің елде жүргізілген реформаларды тәуелсіздігіміздің алғашқы күндерінен бастап-ақ зерделеп келеміз. Мен Ро Дэ Удан бастап, Оңтүстік Кореяның барлық президенттерімен кездестім. Сол жылдары басталған біздің қарым-қатынасымыз қазір өте жақсы деңгейде. Сіздің сапарыңыз бұдан да жоғары ынтымақтастыққа жол ашады деп үміттенемін. Біз сіздің елмен саяси және экономикалық тығыз қарым-қатынас орнатуға мүдделіміз, – деді Нұрсұлтан Назарбаев.

	Өз кезегінде Корея Республикасының Президенті Қазақстан Президентімен өткен жылғы қыркүйекте Санкт-Петербургте өткен G20 саммиті аясындағы кездесуін ерекше жылы сезіммен еске алатынын айтты.

	– Бізде шынында да ынтымақтастық үшін ауқымды кеңістік пен экономикалық ықпалдастықтың зор әлеуеті бар. Мен бүгін жоғары экономикалық өсім деңгейін көрсетіп отырған, қарқынды дамып келе жатқан Астананы өз көзіммен көрдім, – деді Пак Кын Хе.

	Сонымен қатар Корея Республикасының Президенті ұзақмерзімді «Қазақстан – 2050»  даму стратегиясы табысты жүзеге асырылатынына сенім білдірді.

	Қазақстан Президенті делегациялардың кеңейтілген құрамдағы кездесуінде Пак Кын Хенің алғашқы мемлекеттік сапары қазақ-корей стратегиялық серіктестігі тарихында жаңа кезеңнің басы болатындығына тоқталып өтті.

	Нұрсұлтан Назарбаев сонымен қатар «Сэвол» кемесінің апатына байланысты Қазақстан халқы атынан  көңіл айтты.

	Мемлекет басшысы тарихи тұрғыдан қысқа мерзім ішінде Оңтүстік Корея аграрлық елден әлемдегі экономикасы ең озық жиырма мемлекеттің біріне айналып, «экономикалық кереметті» жүзеге асырғанын атап өтті.

	– Елдеріміз арасында энергетика, автомобиль құрастыру, машина жасау, құрылыс, тау-кен өнеркәсібі, денсаулық сақтау, сондай-ақ  білім беру мен ғылым саласындағы өзара ықпалдастық қарқынды дамып келеді, ал жалпы тауар айналымымыз 1,5 миллиард долларға жетті. Осы сапардың нәтижесінде біз ынтымақтастығымызды экономикада да, саясатта да жаңа деңгейге көтеруге қол жеткізе алатынымызға сенімдімін, – деді Қазақстан Президенті.

	Сондай-ақ, Нұрсұлтан Назарбаев Оңтүстік Корея Республикасының Корей түбегін денуклеаризациялау жөніндегі саясатын Қазақстанның қолдайтынын айтты.

	Өз кезегінде  Корея Республикасының Президенті Қазақстанға келуге шақырту үшін ризашылығын білдірді.

	– Біз барлық сала бойынша ынтымақтастық мәселелерін талқылаған кездесуге мен ерекше мән беріп отырмын. Елдеріміз арасында берік достық қарым-қатынас қалыптасқан. Біздің халықаралық жағдайға байланысты мәселелерді, соның ішінде Солтүстік Кореяның ядролық проблемасын талқылағанымызды мен құптаймын, – деді Оңтүстік Корея Президенті.

	Пак Кын Хе Қазақстанның Корея Республикасы үшін негізгі серіктес болып саналатынын атап өтті. Ол сондай-ақ халықаралық маңызды бастамаларға, соның ішінде АӨІСШК аясындағы өзара сенімге құрылған қарым-қатынасты нығайтуға, Корей түбегінде бейбітшілік және сенім орнатуға, сондай-ақ «Еуразиялық бастамаға» көрсетілген қолдау үшін алғысын айтты.



///Рәсім барысында Мемлекет басшысы Нұрсұлтан Назарбаевқа Швеция Корольдігінің Төтенше және өкілетті елшісі Матс Фойер, Куба Республикасының Төтенше және өкілетті елшісі Эмилио Певида Пупо, Үндістан Республикасының Төтенше және өкілетті елшісі Прабхат Кумар, Ұлыбритания және Солтүстік Ирландия Құрама Корольдігінің Төтенше және өкілетті елшісі Майкл Джон Гиффорд сенім грамотасын тапсырды.
Мемлекет басшысы рәсімге қатысушыларды Қазақстандағы дипломатиялық миссияларының ресми түрде басталуымен құттықтап, олардың жауапты әрі мәртебелі миссиялары елдеріміз арасындағы ынтымақтастықты жан-жақты дамытуға септігін тигізетініне сенім білдірді.
– Сіздердің жұмыстарыңыз қызықты және жауапты кезеңге тұспа-тұс келіп отыр. Технологиялық революция жаңа сын-қатер әкелумен қатар, кез-келген елдің дамуында серпіліс жасауға мүмкіндік береді. Сондықтан Қазақстан халқына «Төртінші өнеркәсіптік революция жағдайындағы дамудың жаңа мүмкіндіктері» атты Жолдауымды жарияладым, – деді Нұрсұлтан Назарбаев.
Қазақстан Президенті әлемнің озық дамыған 30 елінің қатарына қосылуды жеделдету үшін қажетті заманауи технологияларды пайдаланудың маңыздылығын атап өтті.
– Мен Жолдауда экономиканы, әлеуметтік саланы, сондай-ақ мемлекеттік басқару ісін дамытудың негізгі бағыттары бойынша нақты он міндет қойдым, – деді Мемлекет басшысы.
Нұрсұлтан Назарбаев Қазақстанның халықаралық аренада белсенді позиция ұстанып келе жатқанын айтып, 2017 жылы Астанада өткен бірқатар іс-шараның нәтижелеріне назар аударды. Олардың қатарында имидждік тұрғыдан ғана емес, сондай-ақ экономикалық тұрғыдан оң әсері болған халықаралық «ЭКСПО-2017» мамандандырылған көрмесін, Шанхай ынтымақтастық ұйымының саммиті мен Ислам ынтымақтастығы ұйымының Ғылым және технологиялар жөніндегі саммитін атаған жөн.
– Сирияаралық қақтығыстарды реттеудің жаңа тетігі ретіндегі Астана процесі аясындағы оң нәтижелер біздің елдің дербес және бейтарап алаң ретінде таңдалуының дұрыстығын көрсетті және оны әлемдік қоғамдастық мойындады, – деді Қазақстан Президенті.
Мемлекет басшысы Қазақстанның БҰҰ Қауіпсіздік Кеңесінің төрағасы ретінде қарастыратын мәселелеріне жан-жақты тоқталып, жаһандық органның барлық мүшелерінің өзара ымыра мен консенсуске келуі үшін белсенді түрде күш жұмылдырудың маңызды екенін айтты.
– Біз таратпау режімін дәйекті түрде нығайту мен кеңейту арқылы ғаламды ядролық қарудан азат ету, сондай-ақ жаһандық соғыс қаупінің алдын алып, оны толық жою үшін әлемдік қоғамдастықтың күш-жігерін жұмылдыра беруге ниеттіміз, – деді Нұрсұлтан Назарбаев.
Қазақстан Президенті Ұлыбритания және Солтүстік Ирландия Құрама Корольдігінің Төтенше және өкілетті елшісіне арнаған сөзінде экономикалық бағыт еліміздің шетелдік әріптестермен ынтымақтастығының басты өзегі болып саналатынын атап өтті.
– Елдеріміздің ынтымақтастығы өзара құрмет пен сенімге берік негізделген. Бүгінде Ұлыбритания Қазақстанның ірі инвесторларының және сауда әріптестерінің бірі болып саналады, – деді Мемлекет басшысы.
Нұрсұлтан Назарбаев Швециямен ынтымақтастықты дамытуға айрықша мән беретінін атап өтіп, Швеция Риксдагының спикері Урбан Алиннің елімізге сапары өткен жылдың басты оқиғасына айналғанын айтты.
Қазақстан Президенті Нұрсұлтан Назарбаев Прабхат Кумарды Үндістанның Шанхай ынтымақтастық ұйымының толық мүшесі болуымен құттықтап, Қазақстан Үндістан Республикасын маңызды сыртқы саяси және сауда серіктесі ретінде қарастыратынын атап өтті.
– Елдеріңіз Шанхай ынтымақтастық ұйымының жұмысына тың серпін беріп, мәртебесін арттырады деп сенемін, – деді Мемлекет басшысы.
Сонымен қатар, Нұрсұлтан Назарбаев соңғы жылдары Қазақстан-Куба қарым-қатынастары айтарлықтай жанданғанын атап өтіп, елдеріміздің сауда-экономикалық және саяси ынтымақтастығын нығайту үшін нақты жұмыстарды жалғастыру қажет екенін айтты.
Соңында Қазақстан Президенті дипломаттарды тағы да құттықтап, алдағы жұмыстарына табыс тіледі.



///Қадағалау ведомствосының жетекшісі Мемлекет басшысына Төтенше жағдай кезінде еліміздегі құқықтық тәртіпті сақтау үшін қабылданған шаралар туралы баяндады.
Қасым-Жомарт Тоқаевқа Бас прокуратурадағы және жергілікті жерлердегі іс-қимылдар мен шешімдерге дер кезінде құқықтық баға беру үшін шұғыл әрекет ету штабтары құрылғаны жайында мәлімет берілді.
Ғизат Нұрдәулетов жекелеген медициналық құрал-жабдықтарды қолдан қымбаттатуға жол бермеу, жалған және арандатушылық ақпараттардың таралуына қарсы күресу мақсатында, сондай-ақ, Төтенше жағдай режимінің бұзылуына қатысты құқық қорғау органдарының қабылдайтын шаралары туралы айтты.
 Қазақстан Президенті азаматтардың құқықтары мен қоғам мүддесін сақтаудың, уақытша шектеу шаралары кезінде заңдылықты қамтамасыз етудің маңыздылығына баса мән берді.

//////Кездесу барысында Мемлекет басшысы компанияның Қазақстанда жұмыс жүргізу жөніндегі шешімін құптайтынын айтты.
– Сіздердің Қазақстанда, «Астана» халықаралық қаржы орталығында жұмыс істеу жөніндегі шешімдеріңізді қолдаймыз. Біз Конституцияға және еліміздің бірқатар заңына өзгерістер енгіздік. Онда ағылшын құқығы енгізілген және қатысушылардың барлығына жеңілдіктер қарастырылған. Жұмыс істейтіндер үшін барлық қолайлы жағдайды жасаймыз, – деді Қазақстан Президенті.
Нұрсұлтан Назарбаев «Nasdaq» компаниясының бұл шешімі оның серіктестері мен басқа да шетелдік компанияларды «Астана» халықаралық қаржы орталығымен ынтымақтастықты дамытуға жетелейтінін атап өтті.
А.Фридман Қазақстанның халықаралық қаржы орталығын құру жолында атқарған жұмыстарынан алған әсері жөнінде айтты.
– Біз «Астана» халықаралық қаржы орталығын дамыту жөніндегі жоспарларға өте тәнті болдық. Қаржы орталығының жұмысына қатысты барлық мәселенің жан-жақты қарастырылғанын атап өткіміз келеді. Бұл жұмыстың тыңғылықты атқарылғанына ризамыз, – деді «Nasdaq» компаниясының басшысы.
Сонымен қатар, А.Фридман «Астана» халықаралық қаржы орталығымен ынтымақтастастықты бастауға және Қазақстан биржасының жұмысына қажетті озық технологиялармен қамтамасыз етуге әзір екенін айтты.
Келіссөз барысында тараптар бірлесе жұмыс істеудің және Қазақстанда қолайлы инвестициялық ахуал қалыптастыру үшін ұзақ мерзімді байланыстарды орнатудың маңыздылығын атап өтті.
Соңында Мемлекет басшысы Нұрсұлтан Назарбаев А.Фридманды биылғы шілде айында болатын «Астана» халықаралық қаржы орталығының ресми түрде ашылу рәсіміне қатысуға шақырды.

/// 
Мемлекет басшысы Оңтүстік Қазақстан облысына жұмыс сапары барысында көкөніс өндірумен айналысатын республикадағы ірі жылыжай кешенінің жұмысымен танысты.
 Қазақстан Президенті сондай-ақ облыстың кәсіпкерлерімен және ауыл шаруашылығы тауарын өндірушілермен әңгімелесіп, өңірдің әлеуметтік-экономикалық оң көрсеткіштерін атап өтті.
– Оңтүстік Қазақстан облысында агроөнеркәсіп кешені үшін барлық қажетті жағдай жасалған. Мемлекет ауыл шаруашылығын дамыту ісіне жан-жақты қолдау көрсетіп, қажетті қаражат бөлуде. Бес жылда өңірде 2,3 миллион тонна көкөніс өндірілді. Қазақстанда мұндай жоғары көрсеткіштері мен табиғи жағдайлары бар басқа өңір жоқ. Қазір біз Еуразиялық экономикалық одақ елдерімен шекарамызды ашып жатырмыз. Осыған байланысты бізге өзімізді ғана емес, көрші елдерді де өніммен қамтамасыз ету қажет, – деді Нұрсұлтан Назарбаев.
Мемлекет басшысы елімізде көлік инфрақұрылымын дамытудың қажеттігіне де назар аударды.
– Егер елде жақсы жолдар болмаса, сауда дамымайды, сәйкесінше экономика да өркендемейді. Сондықтан біз қазір елдің барлық өңірінде көлік желілерін салып жатырмыз, мыңдаған жұмыс орындары ашылуда. Әр өңірдің алдына нақты міндеттер қойылған, соны орындау жұмыстарын жалғастыру қажет, – деді Қазақстан Президенті..
Аграрлықтар Нұрсұлтан Назарбаевқа ауыл шаруашылығы саласындағы шағын және орта бизнес кәсіпорындарына көрсетіліп отырған мемлекеттік қолдау үшін ризашылықтарын білдірді.
 
****
Индустрияландыру картасы аясында жүзеге асырылған «Аделя» шаруа қожалығының жылыжай кешенінің өндірістік қуаты жылына 6 мың тонна өнім өндіруге жетеді. Кәсіпорында шамамен 200 жаңа жұмыс орны құрылған.
Жылыжай кешенін басқару толығымен автоматтандырылған. Нысан француздық «Rishel» компаниясының заманауи жабдықтарымен жабдықталған. 




///
	 

	Мемлекет басшысының жұмыс сапары барысында Ақмола облысының Целиноград ауданындағы бірқатар әлеуметтік және өндірістік нысандарға бару,  сондай-ақ жұртшылық өкілдерімен кездесу жоспарланған.
///
	 

	Сапар барысында Ресей Федерациясының Президенті Владимир Путинмен екіжақты кездесу жоспарланған, онда сауда-экономикалық ынтымақтастықтың кең ауқымды мәселелері, соның ішінде Еуразиялық экономикалық одақты қалыптастыру және Бірыңғай экономикалық кеңістік аясындағы өзара іс-қимыл жайы талқыланатын болады. 
///Жиын барысында Мемлекет басшысына Түркістан қаласын дамытудың жоспары мен перспективалары жөнінде мәлімделіп, облыс орталығын Шымкент қаласынан Түркістан қаласына көшіруге қатысты тапсырмалардың орындалуы туралы баяндалды.
– Елімізде жаңадан Түркістан облысының пайда болғаны баршаға мәлім. Бұл орынды шешім деп санаймын. Облыс орталығы енді Түркістан қаласына көшеді. Бұл – барлық жағынан да күрделі үдеріс, – деді Қазақстан Президенті.
Елбасы Қазақстан халқы үшін де, бүкіл түркі әлемі үшін де Түркістан қаласының тарихи әрі рухани мәні зор екеніне айрықша тоқталды.
– Бұл – түркі халықтарының киелі мекені. Сондықтан мұнда жұрт көп келеді. Бұл жерде көптеген танымал тұлғалар жерленген, – деді Нұрсұлтан Назарбаев.
Кеңесте Премьер-Министрдің бірінші орынбасары А.Маминнің Түркістан қаласының аумақтық даму тұжырымдамасы жөніндегі баяндамасы және Түркістан облысының әкімі Ж.Түймебаевтың әкімшілік-аумақтық басқару органдарын жаңа облыс орталығына көшіру барысы жөніндегі баяндамасы тыңдалды. Атап айтқанда, Қазақстан Президентіне инфрақұрылымдық және әлеуметтік нысандар салу жоспары, сондай-ақ қаланы энергиямен және сумен қамтамасыз етуге қатысты ұсынылған шешімдер жөнінде егжей-тегжейлі мәлімет берілді.
Жиын қорытындысы бойынша Үкіметке және облыс басшылығына бірқатар нақты тапсырма жүктелді.


///Қазақстан Президенті Түркияның бизнес өкілдері алдында сөйлеген сөзінде екі мемлекет арасындағы сауда-экономикалық ынтымақтастық оң қарқын алып келе жатқанын атап өтті.
– Қазақстан мен Түркия арасындағы қатынастар өзара достыққа, бауырластық пен сенімге негізделген. Сауда айналымы жөнінен Түркия Қазақстанның стратегиялық серіктестерінің алғашқы ондығына кіреді. Екі ел арасындағы тауар айналымы 2017 жылы 27 пайызға өсіп, 2 миллиард АҚШ долларына жуықтады, – деді Нұрсұлтан Назарбаев.
Мемлекет басшысы инвестициялық ынтымақтастық пен экономиканың түрлі салаларындағы бірлескен жобаларды іске асыру мәселелеріне тоқталды. Атап айтқанда, тәуелсіздік алғаннан бері елімізге Түркия 3 миллиард АҚШ долларынан астам инвестиция құйғанын және бүгінде Қазақстанда түрік капиталының қатысуымен 2 мыңға жуық кәсіпорын жұмыс істеп отырғанын атап өтті.
Сонымен қатар, Қазақстан Президенті екі ел кәсіпкерлерін қолдауға бағытталған «Жаңа синергия» бағдарламасының жүзеге асырылу нәтижелері жөнінде айтты.
– Осы бағдарлама аясында құны 800 миллион доллар болатын 23 жоба іске қосылып, 3 мың жаңа жұмыс орнының ашылуына мүмкіндік берді. Кеше елдеріміздің бизнес өкілдері құны 1,7 миллиард доллардан асатын 24 келісім-шартқа қол қойды. Бұл – біздің өзара сенім мен ынтымақтастығымыздың жарқын мысалы, – деді Нұрсұлтан Назарбаев.
Кездесу барысында Мемлекет басшысы Қазақстанның экономикалық артықшылықтарына және елімізде бизнес жүргізу үшін жасалған қолайлы жағдайларға назар аударды.
– Қазақстанда инвестициялық ахуалды жақсарту жөнінде кешенді жұмыстар жүргізілуде. Кәсіпкерлікті дамыту үшін заңнамаға тиісті өзгерістер енгізілді. Дүниежүзілік банктің «Бизнес жүргізу жеңілдігі» рейтингінде Қазақстан 190 елдің арасында 36-орында. Біздің мемлекет Экономикалық ынтымақтастық және даму ұйымы Инвестициялық комитетінің мүшесі болып саналады, – деді Қазақстан Президенті.
Сондай-ақ, Нұрсұлтан Назарбаев Қазақстан Республикасының Президенті жанындағы Шетелдік инвесторлар кеңесі мен «Қазақ Инвест» компаниясының жұмысы және инвесторлар үшін қарастырылған түрлі жеңілдіктер жөнінде айтты.
– Қазақстанда 11 арнайы экономикалық және 24 индустриялық аймақ бар. Олардың жұмысына қатысушылар үшін салықтық және өзге де жеңілдіктер қарастырылған. Түрік компанияларын Қазақстанда өз бизнестерін өркендетуге шақырамын, – деді Мемлекет басшысы.
Сонымен қатар, Қазақстан Президенті еліміздің көлік-транзит әлеуетінің мүмкіндіктеріне жан-жақты тоқталды.
– Қазақстан Еуропа мен Азия арасындағы трансконтинентальды мультимодальды жүк тасымалын белсенді дамытуда. Еліміз арқылы 5 темір жол және 6 халықаралық автомобиль жолы өтеді. Транскаспий мультимодальды жүк тасымалын дамыту үшін көп жұмыс атқарылуда. Ақтау портын жаңғыртып, оның мүмкіндіктерін кеңейттік, – деді Нұрсұлтан Назарбаев.
Мемлекет басшысы Қазақстандағы өнеркәсіп кәсіпорындарын жекешелендіру үдерісіне және агроөнеркәсіп кешеніндегі инновациялық жобаларды іске асыруға шетелдік инвесторлардың қатысу мүмкіндігі бар екенін де атап өтті.
Сонымен қатар, Қазақстан Президенті түрік бизнесмендерін Назарбаев университеті мен Инновациялық технологиялар паркі базасында құрылған инновациялық кластерлердің жұмысына атсалысып, туристік саладағы бірлескен жобаларды жүзеге асыру мүмкіндіктерін қарастыруға шақырды.
– «ЭКСПО-2017» көрмесінің базасында «Астана» халықаралық қаржы орталығы жұмысы істей бастады. Бұл орталық Нью-Йорк, Сингапур, Лондон және Дубай қалаларындағы қаржы орталықтарының үздік моделі негізінде жұмыс жүргізеді. Оның құқықтық мәртебесі конституциялық заңмен бекітілді, жұмыс тілі – ағылшын тілі. Бұл – өңірдегі қызметі ағылшын құқығына негізделген бірден-бір орталық, – деді Нұрсұлтан Назарбаев.
Мемлекет басшысы «Астана» халықаралық қаржы орталығының негізгі артықшылықтары жөнінде айтып, бұл орталықтың жұмысына қатысушылар үшін арнайы салық, валюта, виза және еңбек режімдері енгізілгенін атап өтті.
Соңында Қазақстан Президенті екі ел бизнесмендерін бүгінгі жасалып отырған мүмкіндіктің бәрін пайдалана отырып, мемлекетаралық байланыстарды дамыту және нығайту ісіне белсенді атсалысуға шақырды.








///
	 

	С.Жасұзақов Қорғаныс министрінің бірінші орынбасары – Қазақстан Республикасы Қарулы Күштері Бас штабының бастығы қызметіне тағайындалды, ол бұрынғы атқарған қызметінен босатылды;

	Р.Жақсылықов Қазақстан Республикасы Ішкі істер министрлігінің Ішкі әскерлер бас қолбасшысы  қызметіне тағайындалды, ол бұрынғы атқарған қызметінен босатылды.
///Кездесу барысында тараптар екі мемлекет арасындағы ынтымақтастықтың негізгі аспектілерін талқылады.
Мемлекет басшысы Қазақстан мен Ресей арасында өзара сенімге негізделген және қарқынды дамып келе жатқан ықпалдастықтың стратегиялық сипатын атап өтті.
– Жақында Президент Владимир Путинмен кездестім. Қазақстан мен Ресей арасындағы байланыстар үлгі етуге тұрарлық. Бізге осы қарым-қатынасты сақтау қажет, – деді Нұрсұлтан Назарбаев.
Сонымен қатар, Қазақстан Президенті Еуразия экономикалық одағы, Ұжымдық қауіпсіздік шарты ұйымы және ТМД сияқты халықаралық ұйымдардың аясында екі елдің өзара ынтымақтастығын нығайту мәселелеріне тоқталды.
Мемлекет басшысы Қазақстан мен Ресей үкіметтерінің сауда-экономикалық қарым-қатынастарды және өңіраралық байланыстарды нығайту ісінде маңызды рөл атқаратынын атап өтіп, екі жақты ынтымақтастықты дамытуға қосқан үлесі үшін Д.Медведевке ризашылық білдірді.
Ресей Федерациясы Үкіметінің төрағасы екі мемлекет арасындағы өзара тиімді қарым-қатынастардың нәтижесінде Қазақстан мен Ресей арасындағы сауда көлемі артқанын айтты.
– Қазақстан – Ресейдің стратегиялық серіктесі әрі одақтасы. Біздің қарым-қатынасымыз ауқымдылығымен және тарихының тереңдігімен ерекшеленеді. Жоғары деңгейде өткізілетін көптеген кездесулер, сондай-ақ үкіметтеріміз бен бизнес қоғамдастықтарымыз арасындағы жақсы қарым-қатынастар – соның дәлелі. Біз жыл бойы түрлі басқосуларда жиі жүздесеміз. Бұл – қуантарлық жәйт. Мұндай қатынастар болмайынша, толыққанды өзара ықпалдастық орнату мүмкін емес, – деді Д.Медведев.


///Жиын барысында Мемлекет басшысы және ресми делегация мүшелері жаңа жағдайға байланысты келешекте атқарылатын өзара іс-қимыл мәселелерін талқылап, халықаралық және өңірлік күн тәртібіндегі өзекті мәселелер жөнінде  пікір алмасты.
Қазақстан Президенті Қытай Халық Республикасының Төрағасы Си Цзиньпинге дәстүрлі қонақжайлық көрсеткені үшін және Кеңес отырысын өткізуге жақсы жағдай жасағаны үшін алғыс айтып, саммит жұмысына толық құқылы мүше ретінде бірінші рет қатысып отырған Үндістан мен Пәкістан тараптарына ілтипат білдірді.
– Үндістан мен Пәкістан Астана саммиті барысында ұйымға мүше болғаннан кейін, Шанхай ынтымақтастық ұйымы өңірлік және халықаралық саясаттың ықпалды қатысушысы ретінде өзінің рөлін едәуір нығайтты, – деді Нұрсұлтан Назарбаев.  
Қазақстан Президенті Ұйымның бүкіл кеңістігінде саяси диалог пен сенімді нығайтудың, қауіпсіздік пен дамуды қамтамасыз етудің кепілі саналатын Шанхай ынтымақтастық ұйымына мүше мемлекеттердің ұзақ мерзімге арналған тату көршілік, достық және ынтымақтастық жөніндегі шартын дәйекті жүзеге асырудың маңызды екенін айтты.  
– Елдеріміздің үш миллиардтық адами әлеуетінің жиынтық күшін Шанхай ынтымақтастық ұйымының экономикалық ынтымақтастығын жандандыру үшін пайдалану керек. Елдеріміз арасындағы сауда-инвестициялық жобаларды жүзеге асыруды екі жақты деңгейден көп жақты деңгейге көшіруді қамтамасыз ету маңызды болып саналады. Біз Ұйым аясында жобаларды қаржыландырудың бірлескен тетіктерін қалыптастыруға және технологиялық ресурстарды жұмылдыруға шақырамыз, – деді Нұрсұлтан Назарбаев.
Мемлекет басшысы бірлескен заманауи өндірісті дамыту үшін және электронды сауданы кеңейту үшін ортақ платформа құру мақсатымен цифрландыру және жаңа технологиялар саласында тәжірибе алмасу жөніндегі алаң қалыптастыру идеясын талқылауға ұсынды.
Қазақстан Президенті сапалы экономикалық өсім үшін инфрақұрылымдық «мегажобаларды» жүзеге асыруды ұсынды. Бұл жобалар мультьпликативтік әсердің қуаттылығын қамтамасыз етуге және Шанхай ынтымақтастық ұйымына мүше мемлекеттердің ғылыми, қаржылық және адами әлеуетін жұмылдыруға мүмкіндік беруге тиіс. 
– «Бейжің-Астана-Мәскеу-Берлин» бағыты бойынша Еуразия жоғары жылдамдықпен жүретін темір жол магистралін жүзеге асыру осындай жоба бола алады. Бұл жобалардың іске асуы Шанхай ынтымақтастық ұйымы – Еуразиялық экономикалық одақ ықпалдастығының перспективалық форматын, ал болашақта Еуропа одағымен де ынтымақтастықты қамтиды деп үміттенеміз, – деді Нұрсұлтан Назарбаев.
Сонымен қатар Қазақстан Президенті әлемдегі жетекші қаржы орталықтарының үздік моделдерін негізге алған «Астана» халықаралық қаржы орталығы өз жұмысын бастағанын және оның Қазақстанның экономикасы мен Шанхай ынтымақтастық ұйымына қарасты барлық елдердің қаржы жүйесінің дамуына оң әсер ететінін атап өтті.
Мемлекет басшысы Шанхай ынтымақтастық ұйымы елдерінің мәдени-гуманитарлық және ғылыми ықпалдастығы аясында былтыр Бейжіңде өзі айтқан Жібек жолы халықаралық ғылым академиясы бастамасын жүзеге асыру мәселесіне ерекше тоқталды.
– Бүгінде шамамен 30 елдің ғылыми мекемелерінің өкілдері осы Академияны құру жөніндегі құрылтайшылық құжатқа қол қойды және «Бір белдеу, бір жол» жобасына ғылыми-сарапшылық қолдау жасауға дайын, – деді Қазақстан Президенті.
Нұрсұлтан Назарбаев Қазақстанның конфессияаралық келісім саласындағы мол тәжірибесіне және оның мәдениеттер мен өркениеттер диалогын дамытуға қосқан үлесіне тоқталып, Астанада Әлемдік және дәстүрлі діндер көшбасшыларының съезі өткізіліп келе жатқанын айтты және жиынға қатысып отырған елдердің өкілдерін биылғы 10-11 қазанда «Діни көшбасшылар қауіпсіз әлем үшін» ұранымен өтетін VI съезд жұмысына қатысуға шақырды.  
Нұрсұлтан Назарбаев Қазақстанның әрдайым жаһандық және өңірлік тұрақтылықты қамтамасыз етуге күш салып келе жатқанына басқосуға қатысушылардың назарын аударды.
–  Қазақстан Ауғанстанның экономикалық тұрғыдан орнықты және қауіпсіз дамуын қолдайды. Осыған орай біз көп жылдан бері Кабулға қаржылай көмек беріп келеміз, – деді Мемлекет басшысы.
Қазақстан Президенті Сириядағы дағдарысты реттеу жөніндегі Астана процесі қысқа мерзім ішінде осы елде бейбітшілікке қол жеткізу жолындағы тиімді тетік ретінде танылғанын айтты.  
– Қазақстан Корей түбегінің ядросыз мәртебесіне тек бейбіт жолмен қол жеткізуді жақтайды. Сонымен қатар, Иранның ядролық бағдарламасы бойынша келісім жасауды дәйекті түрде қолдап, өз үлесін қосып келеді. Біз Іс-қимылдардың бәрін қамтитын бірлескен жоспардың сақталуын және оның одан әрі мүлтіксіз орындалуын жақтаймыз, – деді Нұрсұлтан Назарбаев.
Соңында Мемлекет басшысы Қытай Халық Республикасының Төрағасы Си Цзиньпинге тиімді әрі табысты төрағалық еткені үшін алғыс айтып, Қырғызстанның да  осылайша жемісті жұмыс жүргізуіне тілектестік білдірді.
– Ұйымның табысты болуы көбіне біздің үйлесімді әрекеттерімізге, әлемдік және өңірлік күн тәртібіндегі өзекті мәселелерді шешуге қатысты ұстанымдарымыздың біркелкілігіне байланысты. Сол арқылы біз қазіргі заманда туындап жатқан кез келген сын-тегеуріндер мен қауіп-қатерлерге дер кезінде жауап беруге кепілдік бере алатынымызға сенімдімін, – деді Қазақстан Президенті.
Отырыста, сондай-ақ, Шанхай ынтымақтастық ұйымына мүше мемлекеттердің басшылары – Қытай Халық Республикасының Төрағасы Си Цзиньпин, Үндістан Премьер-Министрі Н.Моди, Қырғыз Республикасының Президенті С.Ш.Жээнбеков, Пәкістан Президенті М.Хусейн, Ресей Федерациясының Президенті В.В.Путин, Тәжікстан Республикасының Президенті Э.Ш.Рахмон, Өзбекстан Республикасының Президенті Ш.М.Мирзиеев, Шанхай ынтымақтастық ұйымы жанындағы бақылаушы мемлекеттер делегацияларының басшылары – Ауғанстан Ислам Республикасының Президенті М.А.Ғани, Беларусь Республикасының Президенті А.Г.Лукашенко, Иран Ислам Республикасының Президенті Х.Рухани, Монғолия Президенті Х.Баттулга және Шанхай ынтымақтастық ұйымының тұрақты органдарының басшылары – Шанхай ынтымақтастық ұйымының Бас хатшысы Р.К.Алимов, Шанхай ынтымақтастық ұйымы Өңірлік антитеррорлық құрылымы атқару комитетінің директоры Е.С.Сысоев, сондай-ақ, Біріккен Ұлттар Ұйымы Бас хатшысының бірінші орынбасары А.Мохаммад сөз сөйледі.
***
Шанхай ынтымақтастық ұйымына мүше мемлекеттер басшылары отырысының қорытындысы бойынша мынадай құжаттар қабылданды:
 
Шанхай ынтымақтастық ұйымына мүше мемлекеттер басшылары кеңесінің отырысында мемлекеттер басшылары алдында қол қойылған құжаттар:







///
	 

	Қайрат Пернешұлы Қожамжаров Қазақстан Республикасы Президентінің көмекшісі – Қауіпсіздік Кеңесінің хатшысы болып тағайындалсын, ол Ақмола облысының әкімі қызметінен босатылсын.

	 

	Қазақстан Республикасының 

	Президенті                                                                                                             Н.Назарбаев

	 

	Астана, Ақорда, 2013 жылғы 22 қаңтар

	                         № 481
///Кездесу барысында азаматтық авиацияны дамыту мәселелері, сондай-ақ «Эйр Астана» әуе компаниясының қазіргі ахуалы мен алдағы перспективалары талқыланды.
– «Эйр Астана» – біздің негізгі әуе тасымалдаушы компаниямыз. Біз оны Ричард Эванспен бірлесе құрдық. Осы жылдар ішінде көп жұмыс атқарылды. Бүгінде компания жақсы қырынан танылып, оң имидж қалыптастырды, – деді Нұрсұлтан Назарбаев.
Кездесуге қатысушылар Қазақстан Президентіне әлемдік әуе тасымалы нарығындағы соңғы үрдістер жөнінде айтты. Сонымен қатар, Нұрсұлтан Назарбаевқа ұшу қауіпсіздігін қамтамасыз етуге қатысты азаматтық авиацияны басқарудың британдық моделінің элементтерін енгізу мақсатымен атқарылып жатқан жұмыстар жөнінде баяндалды.    
Инвестициялар және даму министрінің мәліметіне сәйкес, 2018 жылы Қазақстанда 13 бағыт бойынша әуе рейстері ашылып, Астана қаласында «ашық аспан» пилоттық жобасы іске асырылды.
Кездесу соңында Мемлекет басшысы әуе тасымалы қызметінің халыққа қол жетімділігін арттырудың маңыздылығын атап өтіп, «Эйр Астана» компаниясының базасында төмендетілген тариф бойынша көлік қызметін көрсететін бюджеттік әуе компаниясын құруды тапсырды.


///Мемлекет басшысы Қазақстан мен «ExxonMobil» компаниясы арасында мұнай-газ саласында қалыптасқан экономикалық серіктестікті айрықша атап өтті.
Қазақстан Президенті бұл компанияның Теңіз және Қашаған мұнай-газ кен орындарын игеруге арналған жобаларға атсалысып отырғанын айтты.
Д.Вудс Нұрсұлтан Назарбаевты Қазақстанның БҰҰ Қауіпсіздік Кеңесіндегі төрағалығының басталуымен және АҚШ Президенті Д.Трамппен өткен келіссөздердің табысты болуымен құттықтады.

/// 
Елбасы жүргізіліп жатқан жұмыстардың барысымен танысып, нысан құрылысшыларымен әңгімелесті.
***
«Талан Тауэр» көпфункционалды кешені жобасына 157 орындық қонақ үй, ауданы 8300 шаршы метр сауда галереясы, А сыныпты бизнес-орталық және тұрғын жайлар кіреді. Нысан құрылысына 40-тан аса мердігерлік ұйым тартылған. Мұнда Қазақстанда бірінші рет «жасыл» технологиялар – «жасыл» шатыр, энергия тұрғысынан тиімді лифтілер, энергия сақтаушы әйнектер, жаңбыр суын қайта пайдалану қондырғысы қолданылады, паркинг және электромобильдерге арналған зарядтаушы стансалар, арнаулы орындар, велосипедшілерге арналған киім шешетін және жуынатын орындар болады.
***
«Әбу-Даби Плаза» кешені – түрлі мақсаттағы блоктардан құралған көпфункционалды зәулім ғимарат. Атап айтқанда, оған кеңселер, қонақ үй және тұрғын үй кешені кіреді. Құрылыстың жалпы ауданы – 500 мың шаршы метр.
***
«Жасыл квартал» кешені жобасы энергия сақтаудың жаңа технологияларына негізделген. 20 гектардан астам аумақта көпқабатты үйлер, кеңсе ғимараттары, паркинг, сондай-ақ субтропикалық микроклиматы, экзотикалық дендросаябағы бар шағын көл, биокүмбезді  мәдени және әлеуметтік инфрақұрылым нысандарын салу жоспарланған.
Мұнда суғарылмайтын ландшафт жүйесі, «қалдық суды» коммерциялық ғимараттарда қайта пайдалану, қоқысты орталықтандырылған жинау жүйесі, «ақылды» автотұрақ жүйесі, велокөліктерді қоюға арналған орындар, елдегі электрмен зарядтайтын алғашқы толыққанды станса қарастырылған.  





///Гүлшара Әбдіқалықова Мемлекет басшысының «Қазақстанның үшінші жаңғыруы: жаһандық бәсекеге қабілеттілік» атты жолдауы Ұлттық комиссия жұмысына тың серпін бергенін айтты.
Мемлекеттік хатшы Қазақстан Президентінің «Заман сынынан сүрінбей өткен озық дәстүрлерді табысты жаңғырудың маңызды алғышарттарына айналдыра білу қажет. Егер жаңғыру елдің ұлттық-рухани тамырынан нәр ала алмаса, ол адасуға бастайды» деген сөзін атап өтті.
Өскелең ұрпақ бойында жат ұғымдарға қарсы тұра алатын иммунитет қалыптастыру, отбасы құндылықтарын, Қазақстан халқының озық дәстүрлерін дәріптеу маңызды бағыт болып саналады. Бұл істің нәтижелі болуы мемлекеттік органдар мен қоғамдық институттардың өзара тиімді іс-қимылына байланысты.
Жиында Қазақстан Республикасындағы 2030 жылға дейінгі отбасылық және гендерлік саясат тұжырымдамасын іске асыру жөніндегі 2017-2019 жылдарға арналған іс-шаралар жоспарының Павлодар және Қызылорда облыстарында орындалу барысы жөнінде мәлімет тыңдалды.
Павлодар облысында өнімді еңбекпен айналысу және жаппай кәсіпкерлікті дамыту жұмыстары белсенді түрде жүргізілуде. Жыл басынан бері мейлінше сұранысқа ие 52 жұмысшы мамандығы бойынша 329 әйел (32%) оқытылды. Облыстың ауылдық жерлерінде әйелдер көшбасшылығы мектептерін дамыту жөніндегі жұмыстар жалғасуда. Маусым айында Баянауыл ауданында осындай тағы бір мектеп ашылды. Павлодар облысы – жергілікті өкілетті органдарындағы әйелдер саны 30 пайызға жеткен еліміздегі 3 өңірдің бірі. Бүгінде олардың саны аудандық мәслихат депутаттары арасында – 29,4%, қалалық мәслихаттарда – 27,3%, облыстық мәслихатта 21,9% болып отыр.
Қызылорда облысында «Рухани жаңғыру» бағдарламасы аясында 135 іс-шара ұйымдастырылып, оның барысында өңірдің 7 мыңнан астамы жастары қамтылды. Есепті кезеңде жұмыссыз және өзін-өзі жұмыспен қамтыған 2136 адам еңбек нарығында сұранысқа ие мамандықтар бойынша қысқа мерзімді кәсіби дайындау курстарына жолданды. Олардың 1500-і, яғни 70,2 пайызы – әйелдер. Оқу курстарын аяқтаған әйелдерді жұмыспен қамту мәселесі тұрақты бақылауда. Сонымен қатар, «Бастау-бизнес» жобасы аясында 320 әйел оқытылды. Олардың 124-не несие берілді, 54 әйел өз кәсібін бастады.
Сондай-ақ, отырыста 2018 жылғы ақпанда БҰҰ-ның салалық комитетіне ұсынылатын Әйелдерге қатысты кемсітушіліктің барлық түрін жою туралы конвенцияның орындалу барысы туралы Қазақстан Республикасының кезекті бесінші баяндамасының жобасы таныстырылды.
Жиын соңында Мемлекеттік хатшы Г.Әбдіқалықова мемлекеттік органдарға бірқатар нақты тапсырма берді.
///Мемлекет басшысына орталықтың негізгі қызметі жөнінде мәлімет берілді.
Жергілікті бюджет есебінен бой көтерген бұл орталық «Рухани қазына», «Тәрбие және білім», «Атамекен», «Ақпарат толқыны» сияқты бағыттар бойынша жұмыс істейді.
Қасым-Жомарт Тоқаевқа Сырдария өзенінің сол жағалауын дамыту жөніндегі шаһардың бас жоспары таныстырылды.
Аумағы 1,5 мыңнан астам гектар жерді қамтитын бұл құрылыс алаңына тиісті инфрақұрылымдар жүргізілген. Мемлекет басшысына алдағы уақытта бұл жерде неке сарайы, өрт сөндіру депосы, 900 орындық орта мектеп, тұрғын үйлер, отбасылық медицина орталығы және басқа да әлеуметтік нысандар салынатыны жөнінде баяндалды.
Қасым-Жомарт Тоқаев Қызылорда облысының құрылыс саласындағы көрсеткіші жоғары екенін атап өтіп, шаһардың өркендеп келе жатқанына тоқталды.
– Қала құрылысына осы саладағы үздік тәжірибелерді қолдану керек. Жаңа теxнология мен құрылыс материалдарын пайдаланып, «Ақылды қала» (Smart City) жүйесінің компоненттерін белсенді түрде енгізу қажет, – деді Қазақстан Президенті.








/// 
Б.Сапарбаев Мемлекет басшысына тапсырмалардың жүзеге асырылуы, әлеуметтік саладағы мемлекеттік бағдарламалардың орындалу барысы, сондай-ақ алдағы кезеңге арналған жоспарлар туралы баяндады.
Қазақстан Президенті азаматтардың жұмысқа орналасуына жәрдемдесу үшін мемлекет күш-жігер жұмсап отырғанына назар аударды.
–  Бизнес пен жұмыспен қамтудың «жол картасын» және «Нұрлы жолды» қоса алғанда, барлық бағдарламалар тұрғындарды жұмыспен қамтамасыз етуге бағытталған, бұл мемлекеттің алдында тұрған басты міндеттің бірі болып саналады. Бұл орайда, өңірдегі халық жергілікті биліктің осы бағытта қабылдап жатқан шаралары туралы хабардар болуы керек. Әкімдіктер кәсіпорындардың кадрға деген қажеттілігін қадағалап, кәсіпкерлік субьектілерінің ашылуына, қосымша өндірістердің іске қосылуына ықпал еткені жөн. Ірі кәсіпорындар жаңа технологияларды, инновацияларды енгізу есебінен жұмыс орындарын қысқартуда. Мұндай жағдайда  қызмет көрсету саласы, шағын және орта бизнес жұмыс беруші рөлін атқаруы тиіс, – деді Нұрсұлтан Назарбаев.
Мемлекет басшысы 2020 жылға дейін балаларды мектепке дейінгі мекемелерімен толық қамтуды, апаттық жағдайдағы және үш ауысымдық мектептерді жоюды, кадр даярлауды отандық экономиканы мен мемлекеттік бағдарламаларды жүзеге асыруды ескере отырып, келісім негізінде жүргізуді тапсырды.
Қазақстан Президенті жоғары оқу орындарының, ғылыми-зерттеу институттары мен өндірістік кәсіпорындардың негізінде ғылыми-өндірістік кешендер құрудың да маңыздылығын атап өтті.
Нұрсұлтан Назарбаев бес институционалдық реформаның маңызын және «100 қадам» іс-қимыл жоспарын сапалы орындау қажеттігін  айтты.
Б.Сапарбаев биыл жұмыспен қамтуға белсенді жәрдем ету шаралары 320 мың адамды немесе жұмыссыздар мен өнімсіз жұмыспен қамтылғандардың 25 пайызын қамтитынын, бұл жұмыссыздық деңгейін 5,2 пайыз шамасында ұстап тұруға мүмкіндік беретініне тоқталды.
Премьер-Министрдің орынбасары еңбекпен қамту саласындағы ахуалдың өзгеруіне дер кезінде ықпал ету үшін былтырдан бері жағдайы мүшкіл 199 кәсіпорынды күн сайын мониторингілеу жүргізіліп отырғанын мәлімдеді.
Сонымен қатар ақпан айында бүкіл республика бойынша өңір әкімдері мен жұмыс берушілер арасында жұмысшыларды жұмыстан босату жайттарын болдырмау мәселелері бойынша өзара ынтымақтастық туралы меморандумдар жасала басталды. Қазіргі кезде 46 мыңнан астам меморандумға қол қойылды, соның ішінде 1,6 мыңы – ірі кәсіпорындармен, 44,8 мыңы – жұмысшыларының жалпы саны 2,1 миллион адам болатын орта және шағын кәсіпорындармен меморандум жасалды.  
Б.Сапарбаев алдағы бес жылда денсаулық сақтау саласын дамытудың басты бағыттары осы саланың қаржылық орнықтылығын қамтамасыз ету, бастапқы медициналық-санитарлық жәрдемді жетілдіру, аурулар түрлерімен жұмыс жүргізу бағдарламасын енгізу, ұзақмерзімді жоспарлау негізінде саланың кадрлық әлеуетін нығайту болатынын атап өтті.
Кездесу қорытындысы бойынша Мемлекет басшысы бірқатар нақты тапсырма берді. 


///Екі ел басшылары сауда-экономикалық және мәдени-гуманитарлық ынтымақтастықты нығайтуға және өңірлік кооперацияны кеңейтуге мән бере отырып, Қазақстан мен Өзбекстан арасындағы стратегиялық серіктестікті дамытудың перспективаларын талқылады.
Әңгімелесу барысында Шавкат Мирзиёевтің Қазақстанға жасаған мемлекеттік сапары аясында қол жеткізілген уағдаластықтарды тиімді іске асыруға, сондай-ақ сыртқы экономикалық ахуалдың кері әсерін азайтуға бағытталған күш-жігерді тығыз үйлестіруге баса мән берілді.
Әңгіме соңында Президенттер бір-бірін Наурыз мерекесімен құттықтады.
///
	 

	Отырыста хаттамалық тапсырмалардың орындалуына, «Болашақ» халықаралық стипендиясын тағайындауға және одан айыруға, сондай-ақ келіп түскен өтініштерді қарауға қатысты мәселелер қаралды.

	Отырысқа қатысушылар шетелдік тағылымдамаға жіберілетін қызметкерлер санатын анықтау жөніндегі функцияны Республикалық комиссияға бекітіп берудің орынды екені туралы шешім қабылдады. Білім және ғылым министрлігіне нормативтік құқықтық базаға қажетті өзгерістерді енгізу жөнінде тиісті тапсырмалар берілді.  

	Комиссия шешіміне сәйкес, 201 адам «Болашақ» халықаралық стипендиясының иегері атанды.
///Шахрат Нұрышев Мемлекет басшысына оның биылғы 11-12 қыркүйекке жоспарланған Қытайға сапарына дайындық барысы жөнінде мәлімет берді.
Президент Бейжіңде өтетін алдағы келіссөздердің маңыздылығын атап өтіп, елшіге бірқатар нақты тапсырма берді. 
///
	 

	Отырысты ашқан Мемлекеттік хатшы сыбайлас жемқорлыққа қарсы іс-қимыл мемлекеттік саясаттың маңызды стратегиялық басымдығы ретінде қарастырылатынын атап өтті. Ел Президенті «Қазақстан-2050» Стратегиясы­ -  қалыптасқан мемлекеттің жаңа саяси бағыты» атты халыққа Жолдауында бұл құбылысқа қарсы күресті күшейту және жою қажеттігін ерекше атап көрсетті.

	Отырыста денсаулық сақтау саласы қаржыландыруды ең көп қажет ететін саланың бірінен саналатыны, сол себепті оған жыл сайын едәуір мөлшерде бюджеттік қаражат бөлінетіні атап өтілді. Алайда бүгінде оны тиімсіз пайдалану орын алуда, медициналық қызмет көрсетуде, дәрі-дәрмекпен қамтамасыз етуде проблемалар бар.

	Сондай-ақ, комиссия жер қойнауын пайдалану мәселелеріне байланысты бірқатар проблемаларды қарастырды. Өйткені, республикалық бюджеттің негізгі кіріс бөлігі осы саладағы салық түсімдері есебінен құралады. Сөз сөйлеушілер атап өткендей, сыбайлас жемқорлық фактілері пайда болуының негізгі себептері келісім-шарттарды жасау және рәсімдеу тәртібінің тым күрделілігінде болып саналады. Салықтар мен баж салығын төлеуден жалтаруға жол бермес үшін шикі мұнайды өндіруге, тасып әкетуге бақылауды және есеп жүргізуді барынша қатайта түсу қажет.

	Отырыста ҚР Премьер-Министрінің бірінші орынбасары ­- Индустрия және жаңа технологиялар министрі Ә.Исекешевтің, Денсаулық сақтау министрі С.Қайырбекованың, Мұнай және газ министрі С.Мыңбаевтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, ҚР Бас прокуроры А.Дауылбаевтың есептері тыңдалды.

	Отырыс қорытындысы бойынша Комиссия тарапынан мемлекеттік органдарға нақты ұсынымдар мен тапсырмалар берілді.          
/// 
Кездесуде Нұрсұлтан Назарбаев пен ҚХР төрағасы Си Цзиньпинмен жүздесу барысында қол жеткен уағдаластықтарды іске асыру мәселелері талқыланды.
Мемлекет басшысы Қазақстан-Қытай қарым-қатынастарын дамытуға қосқан үлесі үшін Ли Кэцянға алғыс айтып, ҚХР Мемлекеттік кеңесі премьерінің былтырғы желтоқсандағы сапарының маңызына тоқталды.
Сіз Қазақстан мен Қытай арасындағы ынтымақтастықтың жаңа кезеңін қалыптастыру ісіне зор үлес қостыңыз. Қазір біз қол жеткізген уағдаластықтар мен бірқатар өнеркәсіп орындарын Қазақстанға көшіру жөніндегі ұсыныс толық қарқынмен жүзеге асырылуда. Соның нәтижесі ретінде бүгінге дейін бірлескен индустриялық нысандар құру туралы 25 келісімге қол қойылды, – деді Нұрсұлтан Назарбаев.
Қазақстан Президенті сондай-ақ «Нұрлы жол» және «Жаңа Жібек жолы» бағдарламаларының синергиясы екі елдің стратегиялық ынтымақтастығын нығайту үшін жаңа мүмкіндіктерге жол ашатынын айтты.
Қазіргі уақытта Қазақстаннан Ресейге қарай автомобиль жолы, Иран арқылы Парсы шығанағына қарай теміржол салынды, Каспий теңізінде теңіз порты құрылды, Орталық Азияның барлық мемлекеттері Қорғас арқылы байланыстырылды. Жаңа Жібек жолының Қазақстан арқылы өтетін бөлігі толығымен дайын деп сеніммен айтуға болады, – деді Мемлекет басшысы.
Ли Кэцян Қазақстан мен Қытай халқы арасындағы достықты нығайтудағы рөлі мен елдеріміздің қарым-қатынастарын жаңа сапалы деңгейге шығару ісінде Нұрсұлтан Назарбаевтың үлесі зор екенін атап өтті. 


/// 
Кездесу барысында сауда-экономикалық, инвестициялық, қаржы-несиелік және мәдени-гуманитарлық салалардағы екіжақты ынтымақтастық мәселелері талқыланды. Сондай-ақ екі ел лидерлері халықаралық күн тәртібіндегі негізгі жайттар бойынша ұстанымдарды қарастырды.
Мемлекет басшысы жылы қабылдауы үшін ҚХР төрағасына алғыс айтты және елдеріміздің арасындағы қарым-қатынас 20 жылдан астам уақыт бойы ұдайы өсу жолында дамып келе жатқанын айтты.
Бұған Сіздің биылғы мамырда Қазақстанға жасаған ресми сапарыңыз барысында қол жеткен уағдаластықтар септігін тигізіп отыр, – деді Нұрсұлтан Назарбаев.
Қазақстан Президенті сондай-ақ қытай халқын жапон басқыншыларына қарсы соғыстағы жеңістің 70 жылдығымен және Бейжіңнің 2020 жылғы қысқы Олимпиаданы өткізу құқығын жеңіп алуымен құттықтады.
Бейжің жазғы және қысқы Олимпиада ойындары өткен әлемдегі бірден бір қала болады, – деді Мемлекет басшысы.
Си Цзиньпин Нұрсұлтан Назарбаевқа ілтипат білдіре отырып, Қазақстан мен Қытайдың арасындағы стратегиялық серіктестік үздіксіз нығайып келе жатқанын атап өтті.
Біз бүгін Қазақстан Президентімен бірге жан-жақты стратегиялық серіктестіктің жаңа кезеңі туралы бірлескен декларацияға қол қоямыз. Бұл құжат біздің көпжылдық жемісті іс-қимылымыздың қорытындысы болады және болашақтағы ынтымақтастық бағдарламасына айналады, – деді Си Цзиньпин. 
Келіссөздер барысында қытай жағы Қазақстанның Дүниежүзілік сауда ұйымына кіруін қош көретіндіктерін айтты және бұл оқиғаның екіжақты қатынастарды арттыру үшін  маңызды екенін атап өтті. Тараптар сондай-ақ «жасыл технологияларды» дамыту саласындағы ынтымақтастықты Астанадағы ЭКСПО-2017 көрмесінің әлеуеті ауқымында дамытуға уағдаласты.
Сонымен қатар Мемлекеттер басшылары Қазақстан аумағында аз байытылған  уран банкінің құрылуына байланысты атом энергетикасы саласындағы өзара іс-қимылды күшейтуге әзір екендерін білдірді.
Соңында алдағы сауда-экономикалық ынтымақтастықты бүкіл әлемдегі валюта нарықтарының құбылмалылығы жағдайында дамыту перспективалары талқыланды.
***
Нұрсұлтан Назарбаевтың ҚХР-ға мемлекеттік сапары аясында мынадай құжаттарға қол қойылды:
– ҚР мен ҚХР Мемлекеттері басшыларының жан-жақты стратегиялық серіктестіктің жаңа кезеңі туралы бірлескен декларациясы;
– ҚР мен ҚХР арасындағы сотталғандарды беру туралы 2011 жылғы 22 ақпандағы шарт бойынша ратификациялық грамоталар алмасу туралы хаттама;
– ҚР Үкіметі мен ҚХР Үкіметі арасындағы индустрияландыру және инвестиция саласындағы ынтымақтастықты нығайту туралы негіздемелік келісім;
– «Бәйтерек» ҰБХ» АҚ және «СИТИК Групп»  арасындағы Қазақстан инфрақұрылымдық қорына (Kazakhstan Infrаstruсture Fund) бірлесіп қатысу туралы келісім;
– «Масалы тау-кен байыту комбинаты» ЖШС мен Қытай экспорт-импорт банкі арасындағы займ туралы негіздемелік келісім;
– «Еurasian Resources Group» корпорациясы  және Қытай мемлекеттік даму банкі арасындағы  негіздемелік келісім;
– «KAZNEX INVEST» экспорт және инвестиция жөніндегі ұлттық агенттігі» АҚ мен «Жібек жолы» қоры арасындағы индустриялық-инновациялық ынтымақтастық жобалары үшін арнаулы инвестициялық қор құру жөніндегі өзара түсіністік және іс-қимыл туралы меморандум;
– «Астана ЭКСПО - 2017» ҰК» АҚ және Қытай халықаралық туризм бюросы арасындағы өзара ынтымақтастық туралы меморандум;
– ҚР Үкіметі мен ҚХР Үкіметі арасындағы мәдени-гуманитарлық ынтымақтастық туралы келісім;
– «Астана LRT» АҚ және Қытай мемлекеттік даму банкі арасындағы займ туралы келісім;
– «Astana LRT» ЖШС мен ҚХР компаниялар консорциумы арасындағы ЕРС-келісімшарты.  




///
	 

	Мұхтар Ақатұлы Аюбаев Қазақстан Республикасы Республикалық ұланының қолбасшысы қызметіне тағайындалды, ол Қазақстан Республикасы Президентінің Күзет қызметінің бастығы қызметінен босатылды;

	***

	Әнуар Төлеуханұлы Садықұлов Қазақстан Республикасы Президентінің Күзет қызметінің бастығы қызметіне тағайындалды;

	***

	Амангелді Смағұлұлы Шабдарбаев Қазақстан Республикасы Республикалық ұланының қолбасшысы қызметінен босатылды және әскери қызметте болудың шекті жасына толуына байланысты әскери қызметтен шығарылды.
///
	 

	Ғимаратты аралау барысында Нұрсұлтан Назарбаев оны қарап шығып, нысанның негізгі өлшемдерімен танысты. 

	Мемлекет басшысы қазақстандықтарды мерекемен құттықтап, Тұңғыш Президент күні өзге де мемлекеттерде – АҚШ-та, Еуропа, Азия елдерінде мереке ретінде атап өтілетінін айтты. 

	– Қазақстан Парламенті өз шешімімен мемлекеттік мереке ретінде бекітті. Бұл күннен маңызды мерекелер басталады, осыдан кейін олардың ішіндегі ең маңыздысы – Тәуелсіздік күні атап өтілетін болады. Бұл оқиғалар өзара байланысты. Мен мандат алып, барша халықтың қолдауына ие болған соң оның атынан еліміздің тәуелсіздігін жариялауға мүмкіндік алдым. Сондықтан біз бұл күнді халқымыздың даму және өсіп-өркендеудің жаңа жолына түскен күн ретінде атап өтеміз. Бүгін Астана мен облыстарда еліміздің азаматтарына тұрғын үйлер берілуде, халықтың игілігіне қызмет ететін жаңа әлеуметтік нысандар іске қосылуда. Бұдан бөлек, бүгін елордада «Эко такси» жобасының тұсауы кесілді, ол ЭКСПО-2017 көрмесіне дайындықтың басы болып саналады. Бұл Астанадағы экологиялық ахуалды жақсартуға бағытталған. Біз осы тәжірибені Алматыға және Қазақстанның басқа да қалаларына таратамыз, – деді Нұрсұлтан Назарбаев.     

	Сонымен қатар, Қазақстан Президенті «Назарбаев Орталығы» ғимараты елордамыздың жаңа бірегей нысаны болып табылатынын атап өтті. 

	– Бұл – күллі әлемге белгілі архитектор Норман Фостердің туындысы. Мұндай орталықтар әлемнің көп қалаларында салынуда. Мысалы, АҚШ президенттері кітапханалар, орталықтар ашып жатады. Бұл орталықта тәуелсіздігіміздің тарихы, әлемдік экономика мен саясат жөнінде зерттеулер жүргізілетін болады. Жастар отандық тарих саласында жаңаша білім алады және тілдерді үйренетін болады. Ғимарат биікті шолған көз жанарының пішіні тәріздес. Мен нысанды салуға атсалысқан құрылысшыларға, демеушілерге ризашылығымды білдіргелі келдім. Бұл ғимарат мемлекет қаражатына емес, жеке кәсіпкерлердің қаржысына салынды. Баршаңызды осынау мерекемен құттықтаймын, қазақстандық әр отбасыға игілік және табыс тілеймін, – деді Мемлекет басшысы.

	Бұған қоса, ғимаратты аралау барысында Нұрсұлтан Назарбаевқа Мемлекет басшысының қазіргі заманғы Қазақстанның қалыптасуы мен дамуына елеулі септігін тигізген, арнайы үлгімен рәсімделген тарихи жарлықтары көрсетілді.  

	Көпфункционалды ғимараттың аумағы – 28 мың шаршы метрден астам, 9 қабаттан тұрады.  

	Кітапхана жалпы қоры 460 мың бірлікті сақтауға есептелінген, олардың 200 мыңға жуығы – жабық қор. 

/// 
Қазақстан Республикасының мемлекеттік наградаларымен наградтау туралы
 
ҚАУЛЫ ЕТЕМІН:
 
1. Қазақстан Республикасын экономикалық, әлеуметтік-гуманитарлық дамытудағы аса үздік жетістіктері үшін:
 
жоғары дәрежелі ерекшелік белгісі - «Қазақстанның Еңбек Ері»
атағы беріліп, айрықша ерекшелік белгісі – Алтын жұлдыз бен «Отан» ордені
тапсырылсын:
 
Ақшолақов Серік Қуандықұлы
 
-
«Ұлттық нейрохирургия орталығы» АҚ басқарма төрағасы, Астана қаласы
 
Тұрсынов Алмат Жанәбілұлы
 
-
«Қарасу» СӨК» ЖШС бас директоры, Қостанай облысының Қарасу ауданы.
2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының   
         Президенті                                 
 
   Н.Назарбаев           
 
Астана, Ақорда, 2016 жылғы 5 желтоқсан
                      № 382
///
	

	Кездесуде екі елдің сауда-экономикалық және инвестициялық ынтымақтастығын тереңдету және дамыту мәселесі талқыланды.

	- Сіздер жоғары деңгейге көтерілген Қазақстан мен Түркия арасындағы қарым-қатынасқа зор маңыз беріп отырғанымызды білесіздер. Менің Түркияға өткен жылғы сапарым кезінде бірқатар мәселелер жөнінде уағдаластыққа қол жеткізілді. Енді оларды орындау маңызды. Сондай-ақ оларды іске асырудың негізгі бағыттарын талқылау жөніндегі жұмысты жалғастыру қажет деп санаймын, - деді Қазақстан Президенті.

	Р.Хисарчиклыоғлы Нұрсұлтан Назарбаевқа кездесу үшін алғысын айтты және өзінің Қазақстанға бұл сапары екі елдің іскер топтарының ынтымақтастығын одан әрі нығайтуға бағытталғанын атап өтті.

	- Сізді Түркияда қабылдау біз үшін зор құрмет болды. Сіздің басшылығыңызбен Қазақстан зор табыстарға қол жеткізді және біз достас ел ретінде мұны мақтан етеміз. Біз Қазақстанның экономикалық жетістіктеріне қанағат сезіммен қараймыз және «Стратегия-2050» Жолдауында баяндалған мақсаттарға қол жеткізуге үлесімізді қосуға дайынбыз, - деді Түркияның сауда палатасы мен тауарлар биржасы одағының басшысы.

	Бұдан бөлек, Р.Хисарчиклыоғлы Қазақстан Президенті Н.Назарбаев пен Түркия Республикасының Премьер-Министрі Р.Ердоғанның таяу уақытта екіжақты сауда деңгейін 10 миллиард долларға жеткізу туралы алға қойған мақсаты іске асатынын атап өтті. Ол бірқатар инвестициялық жобаларды жүзеге асыру үшін Түркияның іскер топ өкілдерінің Қазақстанға сапары жоспарланғанын мәлімдеді.

	Сонымен қатар, екі елдің іскер топтарының индустриялық-инновациялық аймақты дамыту жөніндегі бірлескен жұмысы, сондай-ақ «Атамекен» ұлттық-экономикалық палатасымен көлік және логистика саласындағы жобаларды іске асыру жөніндегі жұмыс жоспарланып отыр.           
/// 
Асқар Исабекұлы Мырзахметов Қазақстан Республикасының Ауыл шаруашылығы министрі болып тағайындалсын.
 
 
Қазақстан Республикасының
                Президенті                                                          Н.Назарбаев
 
 
Астана, Ақорда, 2016 жылғы  6 мамыр
                       №  252
///Мемлекет басшысы Шанхай ынтымақтастық ұйымының XVIII саммитіне қатысу үшін Қытай Халық Республикасының Циндао қаласына жұмыс сапарымен келді.
Сапар барысында Қазақстан Президентінің Шанхай ынтымақтастық ұйымына мүше мемлекеттер басшыларының шағын және кеңейтілген құрамдағы отырыстарына қатысуы, бірлескен құжаттарға қол қоюы, сондай-ақ бірқатар екі жақты кездесулер өткізуі жоспарланып отыр. 

///Мемлекет басшысы Қасым-Жомарт Тоқаев Еуропалық қайта құру және даму банкінің президенті Одиль Рено-Бассомен бейнебайланыс режимінде кездесу өткізді.
Кездесу барысында транзиттік тасымал, экономиканы декарбонизациялау, қаржы секторы салаларындағы бірқатар инвестициялық жобаны Қазақстанда жүзеге асырудың перспективалары талқыланды.

Қасым-Жомарт  Тоқаев Еуропалық қайта құру және даму банкімен арадағы тиімді әрі ұзақ мерзімді ынтымақтастықтың оң қарқынына  көңілі толатынын атап өтті.
– Өзара ықпалдастық аясында зор нәтижелерге қол жеткіздік. Қазақстан Үкіметі мен Еуропалық қайта құру және даму банкі арасындағы тиімді ынтымақтастық одан әрі нығая беретініне сенімдімін, – деді Мемлекет басшысы.

Одиль Рено-Бассо Қасым-Жомарт Тоқаевтың басшылығымен жүргізіліп жатқан реформаларды, 16 наурыздағы Қазақстан халқына Жолдауда айтылған бастамаларды қолдайтынын жеткізді.
Еуропалық қайта құру және даму банкінің басшысы Қазақстанның көміртегіне бейтараптыққа қол жеткізу жөнінде мәлімдеген мақсаттары аясындағы ынтымақтастықты дамытуға дайын екенін нақтылады.
Әңгіме соңында Қасым-Жомарт Тоқаев Одиль Рено-Бассоны Қазақстанға кезекті рет сапармен келуге шақырды.



/// 
Қазақстан мен Ресей көшбасшылары әңгіме барысында бір-бірін Ұлы Отан соғысындағы Жеңістің алда келе жатқан 71 жылдығымен құттықтады.
Сондай-ақ мемлекеттер басшылары екіжақты ынтымақтастықтың және Еуразия кеңістігіндегі өңірлік өзара іс-қимылдың қазіргі мәселелерін талқылады.   
///Салтанатты қарсы алу рәсімінен кейін Қазақстан мен Түркия президенттері арасында келіссөз өтті.
Кездесуде мемлекеттер басшылары екі жақты ынтымақтастықтың және сауда-экономикалық қатынастарды нығайтудың өзекті мәселелерін талқылады.  
Сонымен қатар, Нұрсұлтан Назарбаев пен Режеп Тайип Ердоған халықаралық және өңірлік күн тәртібіндегі маңызды мәселелер жөнінде пікір алмасты.
 





///Іс-шараға Парламент депутаттары, мемлекеттік органдар мен үкіметтік емес ұйымдардың өкілдері және қалың жұртшылық қатысты.
Гүлшара Әбдіқалықова құттықтау сөзінде Мемлекет басшысы «Азаматтық қоғам, соның ішінде үкіметтік емес ұйымдар – демократияның ажырамас бөлігі» деп атап өткенін айтты.
Әлеуметтік ортаның белсенділігін арттырмайынша қоғамдық сананы жаңғырту мүмкін емес. Үкіметтік емес секторды нығайту осы үдерістің ажырамас бөлігі болып саналады.
Тәуелсіздік жылдарында қазақстандық ҮЕҰ жақсы тәжірибе жинақтады. Бүгінде елімізде 19 680 ҮЕҰ тіркелген. Олар көбіне Астана мен Алматы қалаларында, Оңтүстік Қазақстан, Қарағанды және Қызылорда облыстарында белсенді жұмыс жүргізуде. Үкіметтік емес ұйымдарда 29 мыңнан астам адам жұмыспен қамтылған. Мемлекеттік әлеуметтік тапсырыс пен мемлекеттік гранттар бар. Мемлекеттік әлеуметтік тапсырыс аясында соңғы 2 жылда ҮЕҰ құны 23 миллиард теңгеден асатын 4 мыңнан астам әлеуметтік жобаны іске асырды. 2016 жылдан бастап жобаларды мемлекеттік грант арқылы қаржыландыру әдісі енгізілді. Осы уақыт ішінде жалпы құны 800 миллион теңгеден асатын 70-ке жуық жоба іске асырылды.
Үкіметтік емес ұйымдарға арналған сыйлықтар республикалық, салалық және өңірлік деңгейдегі әлеуметтік мәселелерді шешуге атсалысқаны үшін 15 номинация бойынша беріледі. Әр номинациядағы сыйлықтың мөлшері – 4,5 миллион теңге.
Барлығы 230 өтінім келіп түсті. Ең көп өтінім мына бағыттар бойынша тіркелді: халықтың әлеуметтік тұрғыдан осал топтарын қолдау – 53 өтінім немесе 23 пайыз, жастар саясаты мен балалар бастамасын қолдау – 28 өтінім немесе 12,2 пайыз, азаматтар мен ұйымдардың құқықтарын, заңды мүдделерін қорғау – 18 өтінім немесе 7,8 пайыз, қоғамдық келісім мен жалпыұлттық бірлікті нығайту – 18 өтінім немесе 7,8 пайыз.
59 үкіметтік емес ұйым сыйлық иегері атанды. Олардың арасында – «Ардагер» қоғамдық бірлестігі, «Қазақстан Республикасы Президентінің «Болашақ» Халықаралық стипендиясы стипендиаттары қауымдастығы» қоғамдық бірлестігі, «Женский луч» қоғамдық бірлестігі, «Право» қоғамдық қоры, «Enactus Kazakhstan» жекеменшік қоры және басқа ұйымдар бар.
Іс-шара аясында еліміздің белгілі өнерпаздарының қатысуымен концерт өтті.
///Қасым-Жомарт Тоқаев өзінің Германияға жасаған ресми сапарының екінші күнгі бағдарламасының аясында неміс компанияларының басшыларымен бірнеше кездесу өткізді.
«Baumann Gmbh» компаниясының бас директоры Роберт Бауманнмен кездесуде Алматы облысындағы агроөнеркәсіп кешені саласындағы инвестициялық жобалардың жүзеге асырылу мәселелері талқыланды. Кәсіпкер Қазақстанда қой етін өндіру жұмыстарын қалай жолға қойғанын айтып, өз бизнесін одан әрі дамыту жөніндегі жоспарын ортаға салды.
Қазақстан Президенті бұл жобаға оң бағасын беріп, мемлекеттік құрылымдардың жан-жақты қолдау көрсететінін атап өтті.
– Қой санын жылына 750 мыңға жеткіземіз деген биік мақсат қойып отырсыздар. Мемлекет басшысы ретінде сіздің Қазақстандағы жобаңызға оң баға беремін. Сіздерді одан әрі өркендей беруге шақырамын. Туындауы мүмкін мәселелерді шешу үшін неміс бизнесімен ынтымақтастық орнату жөнінде жұмыс тобы құрылды. Оны Премьер-Министрдің орынбасары басқарады, – деді Қасым-Жомарт Тоқаев.
Мемлекет басшысы халықаралық бизнесті дамыту жөніндегі «Deutsche Bahn AG» компаниясының директоры Нико Варбаноффпен және инфрақұрылым жөніндегі басқарма мүшесі Рональд Пофаллмен әңгімелесу барысында көлік саласында ынтымақтастық орнату мәселесін талқылады. Атап айтқанда, Қазақстандағы теміржол жолаушылар тасымалының сапасын тиісті деңгейге көтеру, инжинирингтік және консалтингтік қызметтер көрсету мәселелері қарастырылды.
Сонымен қатар Қасым-Жомарт Тоқаев «Volkswagen AG» компаниясының сыртқы байланыстар жөніндегі бас директоры Йенс Ханефельдпен кездесіп, инвестициялық ынтымақтастық мәселесін талқылады.
– Мен Германияға екі ел арасындағы байланыстарға дәнекер болу үшін келдім. Бізге сіздердің инвестицияларыңыз бен бизнеске қатысуларыңыз қажет. Кеше Германия басшылығына біздің экономикамыздағы неміс инвесторларының  санын арттырғымыз келетінін ашық айттым, – Қазақстан Президенті.







///
	 

	Қазақстан Президенті сүт зауытының өндірістік қуатымен және кәсіпорынның қызмет аясын одан әрі ұлғайту жоспарларымен  танысты.

	Жобаның негізгі мақсаты – қауіпсіз және бәсекеге қабілетті сүт өнімдерінің тиімді әрі заманауи өндірісін құру. Қайта өңдеуге жоғары өнімді шетелдік мал тұқымы негізінде өздері өндірген шикізат пайдаланылады.

	Сүт зауыты индустриялық бағдарлама аясында 2011 жылы салынған. Инвестицияның жалпы құны – 762 млн. теңге. Қазіргі уақытта тәулігіне 25-30 тонна сүт өндіріледі.

	Сондай-ақ, зауытты аралау барысында Ақмола облысының әкімі Қ.Айтмұхаметов Мемлекет басшысына Астананың айналасында «азық-түлік» белдеуін құру жобасының іске асырылуы туралы баяндады.

///
	

	Өз сөзінде Нұрсұлтан Назарбаев барша қазақстандықтарды алдағы бүкілхалықтық мерекемен құттықтап, Астанасы арқылы елін танитынын айтты.

	– Астана келбеті – ұлт келбеті. Мен «Астананың гүлденуі – Қазақстанның гүлденуі» деп бекер айтқан жоқпын. Ғасырлар тоғысында астанасын ауыстырған халқымыз небәрі 15 жылда осынау мыңжылдық қаланың берік іргетасын қалады. Астананың 15 жылдығы біз үшін ерекше тарихи мәнге толы. Мен 1994 жылғы 6 шілдеде парламент депутаттары алдында астананы ауыстыру мәселесін алғаш көтергенімде еліміздің Тәуелсіздігінен екі жарым жыл жаңа ғана асқан еді. Он бес жыл  ғана бұрын бүкіл еліміз үшін ұлттық тарихтың жаңа кезеңі басталды. Оны шын мәнісінде Астананың ұлы дәуірі деп атауға болады, – деді Қазақстан Президенті.

	Мемлекет басшысы елордамыздың қазіргі Қазақстанның дамуында атқаратын ғаламат рөлінің бүгінде барлығы үшін айдан анық екенін атап өтті.

	– Бұл туралы сарапшылар да, қарапайым адамдар да айтып жатыр. Мұны 15 жыл бұрын астананы ауыстырудың тағдыршештілігіне күмәнмен қарағандар да мойындауда. Айрықша атап айтқым келетіні, сол кезде бізді қорқытуға тырысқан жағымсыз болжамдардың ешбірі де орындалған жоқ. Табиғаттың, саясаттың, экономиканың – барлығының өкпек желіне қарамастан, небәрі 15 жылда Астанамыз аяғына нық тұрып қана қойған жоқ. Ол шет-шегі жоқ байтақ даладағы алып шамшырақ тәрізді барша қазақстандықтарға өсіп-өркендеудің тура жолын көрсетіп келеді. Астана елімізге қуатты пассионарлық серпін берді. Ол  Қазақстанның көпұлтты халқына өзінің ортақ тарихи тағдырының бірегейлігін сезінуіне, өз күшіне сенуіне септігін тигізді, – деді Нұрсұлтан Назарбаев.

	Қазақстан Президенті елорда 15 жылда қала экономикасының дамуы мен тұрғындар санының керемет жоғары межесін көрсеткенін атап өтті.

	– Осы уақыт ішінде Астананың өңірлік жалпы өнімінің көлемі 45 есе дерлік – 60,5 миллиард теңгеден 2,7 триллион теңгеге дейін өсті. Астана бүкіл Қазақстан экономикасының локомотивіне айналды. Ол отандық құрылыс саласының қуатты жаңа серпілісін қамтамасыз етті. Елордада 15 жылда жалпы көлемі 11 миллион шаршы метр жаңа тұрғын үй салынды. Астанада Қазақстанның жаңа инновациялық экономикасының өзегі қалыптасуда. Елорда Қазақстан үшін өнеркәсіптің мүлде жаңа салаларының негізін салушыға айналды, – деді Мемлекет басшысы.

	Нұрсұлтан Назарбаев елорданың экологиясына да зор көңіл бөлініп отырғанына тоқталды.  

	– Астананың маңында және қала ішінде қазірдің өзінде қолдан отырғызылған 65 мың гектар орман, саябақ және гүлзар өсірілді. Астаналық жасыл көгал алаңының аумағы миллиондаған шаршы метрмен есептеледі. Бұл жұмыс жалғасуда. 2020 жылға дейін қала ішіндегі және елорда маңындағы жалпы көлемі 100 мың гектар аумақ жасылдандырылатын болады. Астана құрылысының негізгі идеясы темірбетон мен табиғаттың үндестік-симбиозында жатыр. Біртіндеп, елордамыз жасыл желекке «орануда», бүгін шаң-тозаң жоқ, ал қала айналасындағы жасыл көшеттер дала бораны мен күшті желден қорғайтын табиғи қалқаға айналды. Мен Астана айналасындағы «жасыл белдеу» Шортанды-Бурабай аймағының орманына ұласып, біртұтас орманды алапқа айналатынына, қалалықтар мен қонақтарға табиғат аясында демалып, бой жазуға мүмкіндік туғызатынына сенемін, – деді Қазақстан Президенті.

	Мемлекет басшысы Астана Қазақстанның халықаралық беделін нығайтып отырғанына да тоқталды.  

	– Біздің елордамыздың аты қазірдің өзінде жаһандық тарихқа енді. Онда Еуропадағы қауіпсіздік және ынтымақтастық ұйымының ХХІ ғасырдағы тұңғыш саммитіне арналған беттер бар. Астана әлемдік және дәстүрлі діндер көшбасшыларының съездерін, Мемлекеттер басшыларының саммиттерін, қысқы Азия Ойындарын,  өзге де көптеген халықаралық форумдарды өткізді, – деді Нұрсұлтан Назарбаев.

	Қазақстан Президенті бүгінде бүкіл әлемдік қоғамдастық Астана туралы Халықаралық ЭКСПО-2017 көрмесінің болашақ қожасы ретінде әңгімелеуде екенін атап өтті.  

	– Ғаламшардың 150 елі қатысатын бұл жаһандық оқиғаға қазірдің өзінде ықтиятты дайындық жүріп жатыр. Енді 4 жылдан соң ауқымды жаңа көрме кешені бой көтеретін болады. Тек қана баламалы қуат көздері есебінен қамтамасыз етілетін тұтас бір қала орамын салу жөнінде шешім қабылданды. Қалада жеңіл рельс көлігінің желісі пайда болады. Бүкіл Орталық Азия өңіріндегі ең биік ғимарат – 80 қабатты «Абу Даби Плаза» кешені салынады. Астана үш ай бойы 5 миллиондай туристі қабылдауға тиіс болады. Ол –елордамыз үшін орасан жауапкершілік. Бұл жаһандық емтиханды Астана мен барша Қазақстан «өте жақсы» деген бағаға тапсырады деп мен кәміл сенемін, – деді Мемлекет басшысы.

	Нұрсұлтан Назарбаев Астана тақырыбының қазірдің өзінде қазақстандық сәулетшілер мен суретшілердің, ақындар мен жазушылардың, сазгерлер мен кинематографистердің шығармашылығынан берік орын алғанын айтты.

	– Елорда туралы поэмалар мен әндер шығарылуда. Ол жөнінде кітаптар жазылды, кинолар түсірілді. Халықтың өз қолымен тұрғызған Астанасына бүкілхалықтық махаббаты деген осы емес пе?! Астананың өмірге келуі мен қалыптасуы – біздің қазіргі тарихымыздың тұтас дәуірнамасы. Қиын міндеттерді орындауда менімен бірге болған, Қазақстанның жаңа елордаға ие болуына баға жетпес үлес қосқан жандардың баршасына шын жүрегімнен алғыс айтамын. Астана құрылысшыларының еңбектегі ерлігі – біздің жастарымыз үшін, бүгінде Жалпыға Ортақ Еңбек Қоғамын құрып жатқан барша қазақстандықтар үшін жарқын үлгі, – деді Қазақстан Президенті.

	Мемлекет басшысы Астана еліміздің жүзеге асқан алғашқы стратегиялық ой-жобасы екенін атап өтті.

	– Ертең баспасөзде Астананың 15 жылдығына арналған менің мақалам жарияланады. Онда жас елордамыздың дамуының кешегісі, бүгінгісі және болашағы туралы ой-толғаныстарым беріледі. Астана – халықты Қазақстанның өсіп-өркендеуінің және әлемге танылуының жаңа биіктеріне бастайтын біздің бүкілқазақстандық, жалпыұлттық идеямыз. Біздің елордамызды жаңа мыңжылдықта айрықша болашақ күтіп тұрғанына менің ешқандай күмәнім жоқ, – деді Нұрсұлтан Назарбаев.

	Қазақстан Президентінің сөзінен соң елорданың 15 жылдығына арналған мерекелік концерт қойылды.

	

	

	
///Қасым-Жомарт Тоқаевқа елорданың әлеуметтік-экономикалық және инфрақұрылымдық дамуы жөнінде мәлімет берілді.
Президентке биыл 28 500 жұмыс орнын ашу жоспарланып отырғаны баяндалды. Оның 24 мыңы тұрақты жұмыс орны болмақ. Сонымен қатар инженерлік желілерді жаңғырту, көпірлер мен жолдардың құрылысы, тұрмысы төмен азаматтарға әлеуметтік көмек көрсету, шағын және орта бизнесті қолдау мәселелері туралы айтылды.
Қала әкімінің айтуынша, Мемлекет басшысының тапсырмасына сәйкес тұрғын үйлер жағдайын жақсарту бойынша жүйелі жұмыстар жүргізіліп жатыр. Атап айтқанда кезекте тұрған азаматтарға әлеуметтік пәтерлер салынуда. Бұдан бөлек, биыл 300-ден астам отбасы апатты жағдайдағы тозығы жеткен тұрғын үйлерден көшіріледі. 16 мың үлескердің 13 мыңының мәселесі шешіліп, құрылысы ұзаққа созылған нысандардың жұмысын аяқтауға инвесторлардың жеке қаражаты тартылған. Сонымен қатар білім беру орындары, медициналық орталықтар және басқа да әлеуметтік нысандар салынады.
Қасым-Жомарт Тоқаев әкімдіктің жұмысын мақұлдап, елорданы дамыту мен абаттандыру жөнінде бірқатар тапсырма берді.
///Қазақстан Президенті Бир әл-Абд қаласының мешітіндегі террорлық акт салдарынан көптеген адамның қаза болып, зардап шеккені туралы хабарды зор күйзеліспен қабылдады.
«Қазақстан халқы және жеке өзімнің атымнан Сізге, сондай-ақ қаза болғандардың отбасылары мен жақындарына көңіл айтып, орны толмас қайғыға ортақтастығымды білдіремін. Қайғылы оқиға кезінде зардап шеккендердің тезірек сауығып кетуіне тілектеспін.
Біз бейбітшілік пен қауіпсіздікке қарсы бағытталған экстремизм мен халықаралық терроризмнің кез келген түрін қатаң айыптаймыз.
Елдеріміздің бейбіт өмірі мен қауіпсіздігін қамтамасыз ету үшін қазіргі заманғы қауіп-қатерлерге қарсы күресте Қазақстан Мысырмен ынтымақтастықты жалғастыруға әрқашан дайын», – делінген жеделхатта.
/// 
Брифинг барысында Елбасы ҚХР-ға мемлекеттік сапардың маңызы жоғары екенін атап өтті.
Әлемдік экономика дағдарысты бастан өткеріп жатқан бүгінгі уақытта әлемдік қаржы институттарының инвестициялық мүмкіндіктері айтарлықтай азайды. Осындай жағдайда Қытаймен өзара іс-қимыл біз үшін күрделі кезеңді еңсерудің қолайлы мүмкіндігі болып саналады, – деді Қазақстан Президенті.
Нұрсұлтан Назарбаев сондай-ақ журналистерге ҚХР төрағасы Си Цзиньпинмен кездесу барысында жасалған екіжақты келісімдер туралы айтып берді. Солардың ішіндегі ең ірі жобаларда Павлодар алюминий зауытының өндіріс қуатын 150 мың тоннаға жеткізу, Маңғыстау облысында мұнай-газ жабдықтарын шығаратын зауыт құрылысын салу қарастырылады.
Мемлекет басшысы сапардың өзге де қырларына тоқтала келіп, екінші дүниежүзілік соғыстың нүктесі нақ осы Қытайда қойылғанын атап көрсетті.
Нұрсұлтан Назарбаев Қазақстандағы маңызды оқиғаға да тоқталып, депутаттарды Парламент сессиясының ашылуымен құттықтады.
 Мен біздің парламентшілерге табыс тілеймін, оларға Бес институционалдық реформаны заңнамалық тұрғыдан қамтамасыз ету үшін белсене жұмыс істеуге тура келеді. Жыл аяғына дейін 57 заңнамалық акт қабылдау жоспарлануда. Біздің парламенттік фракциялар бұл міндетке зор жауапкершілікпен қарап, елдегі маңызды жаңғырту ісіне өз үлесін қосады деп ойлаймын, – деді Қазақстан Президенті.
Сонымен қатар Мемлекет басшысы қазақстандықтарды Білім күнімен құттықтады.
Бүгін 7,5 мың мектеп 2,6 миллион балаға есігін ашты, соның 300 мыңы – бірінші сынып оқушылары. Біз әрбір бірінші сынып оқушысына менің жеке құттықтауыммен бірге Отанымыз туралы кітап сыйладық, – деді Нұрсұлтан Назарбаев. 

///Жиынға Қазақстан халқы Ассамблеясы төрағасының орынбасары – Хатшылық меңгерушісі Л.Прокопенко, Парламент Мәжілісінің депутаттары, мемлекеттік органдар өкілдері, Қазақстан халқы Ассамблеясы Ғылыми-сарапшылық кеңесінің мүшелері, Ассамблеяның ғылыми-сарапшылық топтары мен кафедраларының жетекшілері, қоғам қайраткерлері, сарапшылар, ғылыми зиялы қауым, этномәдени бірлестіктер өкілдері қатысты.
Гүлшара Әбдіқалықова құттықтау сөзінде Елбасы Нұрсұлтан Назарбаевтың: «Барлық кезеңде де табысқа деген нық сенім мен халықтың бірлігі ғана ел тағдырын шешкен. Бірлескен күш-жігеріміздің арқасында ғана біз ұлы асуларды бағындыра аламыз», – деген сөзіне тоқталды.
Мемлекеттік хатшы әрбір қазақстандықтың жаңғырулар үдерісіне атсалысу сезімін қалыптастыру жолындағы Қазақстан халқы Ассамблеясының қызметін ғылыми-сарапшылық тұрғыдан қолдаудың маңыздылығына, сондай-ақ қоғамдық санаға «Рухани жаңғырудың» біріктіруші әрі жасампаздық әлеуетін терең сіңіру қажеттігіне тоқталды.
– Президент жариялаған Жастар жылы аясында жастарға және отбасы институтына қолдау көрсету ғылыми-сарапшылық жұмыстың маңызды бағыты болуға тиіс, – деді Мемлекеттік хатшы.
Отырыста жүргізілген зерттеулер нәтижелері мен әлеуметтік-демографиялық және этносаралық саладағы 2019-2020 жылдарға арналған ғылыми жұмыстар жоспарлары, сондай-ақ Қазақстан халқы Ассамблеясының «Қазақтану», «Ұлы дала Елінің киелі мұрасы» жобаларының жүзеге асырылу барысы талқыланды.
Шығыс Қазақстан облыстық тарихи-өлкетану музейінің «Дала Әміршілерінің Алтыны» көрмесі мен Е.Бөкетов атындағы ҚарМУ-дің Сарыарқа археологиялық институтының көрмесі ұйымдастырылды. Ғылыми-сарапшылық кеңес мүшелерінің, Әл-Фараби атындағы ҚазҰУ-дің Қазақстан халқы Ассамблеясы кафедрааралық ғылыми-ағарту орталығының және Е.Бөкетов атындағы ҚарМУ-дің Қазақстан халқы Ассамблеясы кафедрасының жаңа ғылыми материалдарының таныстырылымы өтті.
///«Астана Балет» театрының хореографиялық ұжымы Бразилия хореографы Рикардо Амарантенің классикалық музыкамен әрленген «Diversity» балетінің премьералық көрсетілімін ұсынды.
Қазақ ұлттық хореография академиясы кешенінің құрамына кіретін жаңа театр әлемдік үздік үлгілерге сай келеді және балет, опера, драма сияқты кез келген шығармашылық ұжымды қабылдай алады.
Сахнаның техникалық өлшемдері түрлі жанрдағы және стилистикалық бағыттағы спектакльдер қоюға, концерттер, мюзиклдер және сан алуан арнаулы эффект қолданылатын шоулар өткізуге мүмкіндік береді.





///Мемлекет басшысы кездесу барысында Джордж Кролға Қазақстандағы жемісті еңбегі үшін ризашылық білдіріп, дипломаттың екі жақты байланыстардың дамуына ерекше үлес қосқанын атап өтті.
– Сіз жұмыс істеген уақытта елдеріміз арасындағы жемісті қарым-қатынастар нығая түсті. Қаңтар айындағы АҚШ-қа сапарым барысында Президент Д.Трамппен кездестім. Біздің экономикалық ынтымақтастығымыз жаңа деңгейге көтерілді. Қол жеткізген барлық уағдаластықтар табысты жүзеге асырылуда. Мұның бәрінде сіздің үлесіңіз мол. Сіз қазақ тілі мен мәдениетін насихаттап жүрсіз. Өзара қарым-қатынастарымыздың нығаюына зор еңбек сіңірдіңіз. Сізді Қазақстанның досы болып қала береді деп сенемін, – деді Елбасы.
Д.Крол Қазақстан Республикасындағы дипломатиялық қызметіне жоғары баға бергені үшін Нұрсұлтан Назарбаевқа алғыс айтып, Қазақстандағы мәртебелі жұмысын зор жауапкершілікпен атқарғанын атап өтті. Елші, сондай-ақ, атқарған қызметінің екі ел арасындағы қарым-қатынастардың одан әрі дамуына септігін тигізетініне сенім білдірді.  
Кездесу соңында Мемлекет басшысы Америка Құрама Штаттарының Қазақстан Республикасындағы Төтенше және Өкілетті Елшісі Джордж Кролды дипломатиялық миссиясының аяқталуына байланысты Қазақстан Республикасы мен Америка Құрама Штаттары арасындағы бейбітшілікті, достық пен ынтымақтастықты нығайтуға қосқан үлесі үшін ІІ дәрежелі «Достық» орденімен марапаттады.

///
	 

	Ерік Хамзаұлы Сұлтанов Солтүстік Қазақстан облысының әкімі болып тағайындалсын.

	 

	 

	Қазақстан Республикасының

	            Президенті                                                                                                                                   Н.Назарбаев

	 

	 

	Астана, Ақорда, 2014 жылғы   27 мамыр

	                       № 825
///Қымбатты отандастар!
Еліміздің барша православ христиандарын Рождество мейрамымен шын жүректен құттықтаймын!
Бұл жарқын мереке гуманизмнің, рақымдылықтың, мейірімділіктің, жақынына деген сүйіспеншілік пен қамқорлықтың мызғымас дәстүрі ретінде қазіргі заманның дәнекеріне айналды.
Республикамыздың православ христиандары біздің ортақ үйімізде бейбітшілік пен келісімнің сақталуына зор үлес қосып келеді.
Азаматтардың діни сезімдеріне құрметпен және ықыласпен қарау мемлекеттік саясаттың маңызды қағидаларының бірі болып табылады. Соның арқасында біз елімізде бейбітшілік пен келісімді сақтай алдық, экономика мен қоғамдық дамуда айтарлықтай табыстарға қол жеткіздік.
Осындай айтулы күні Отанымыздың игілігі жолындағы адал еңбектеріңіз бен игі істеріңіз, ізгі ниеттеріңіз бен жарқын ойларыңыз үшін ризашылығым мен алғысымды білдіремін.
Әр үйге, әрбір қазақстандыққа амандық пен молшылық, сүйіспеншілік пен береке, бейбітшілік пен бақыт тілеймін!
/// 
Кездесу барысында сауда-экономикалық, инвестициялық, қаржы-несиелік және мәдени-гуманитарлық салалардағы екіжақты ынтымақтастық мәселелері талқыланды. Сондай-ақ екі ел лидерлері халықаралық күн тәртібіндегі негізгі жайттар бойынша ұстанымдарды қарастырды.
Мемлекет басшысы жылы қабылдауы үшін ҚХР төрағасына алғыс айтты және елдеріміздің арасындағы қарым-қатынас 20 жылдан астам уақыт бойы ұдайы өсу жолында дамып келе жатқанын айтты.
Бұған Сіздің биылғы мамырда Қазақстанға жасаған ресми сапарыңыз барысында қол жеткен уағдаластықтар септігін тигізіп отыр, – деді Нұрсұлтан Назарбаев.
Қазақстан Президенті сондай-ақ қытай халқын жапон басқыншыларына қарсы соғыстағы жеңістің 70 жылдығымен және Бейжіңнің 2020 жылғы қысқы Олимпиаданы өткізу құқығын жеңіп алуымен құттықтады.
Бейжің жазғы және қысқы Олимпиада ойындары өткен әлемдегі бірден бір қала болады, – деді Мемлекет басшысы.
Си Цзиньпин Нұрсұлтан Назарбаевқа ілтипат білдіре отырып, Қазақстан мен Қытайдың арасындағы стратегиялық серіктестік үздіксіз нығайып келе жатқанын атап өтті.
Біз бүгін Қазақстан Президентімен бірге жан-жақты стратегиялық серіктестіктің жаңа кезеңі туралы бірлескен декларацияға қол қоямыз. Бұл құжат біздің көпжылдық жемісті іс-қимылымыздың қорытындысы болады және болашақтағы ынтымақтастық бағдарламасына айналады, – деді Си Цзиньпин. 
Келіссөздер барысында қытай жағы Қазақстанның Дүниежүзілік сауда ұйымына кіруін қош көретіндіктерін айтты және бұл оқиғаның екіжақты қатынастарды арттыру үшін  маңызды екенін атап өтті. Тараптар сондай-ақ «жасыл технологияларды» дамыту саласындағы ынтымақтастықты Астанадағы ЭКСПО-2017 көрмесінің әлеуеті ауқымында дамытуға уағдаласты.
Сонымен қатар Мемлекеттер басшылары Қазақстан аумағында аз байытылған  уран банкінің құрылуына байланысты атом энергетикасы саласындағы өзара іс-қимылды күшейтуге әзір екендерін білдірді.
Соңында алдағы сауда-экономикалық ынтымақтастықты бүкіл әлемдегі валюта нарықтарының құбылмалылығы жағдайында дамыту перспективалары талқыланды.
***
Нұрсұлтан Назарбаевтың ҚХР-ға мемлекеттік сапары аясында мынадай құжаттарға қол қойылды:
– ҚР мен ҚХР Мемлекеттері басшыларының жан-жақты стратегиялық серіктестіктің жаңа кезеңі туралы бірлескен декларациясы;
– ҚР мен ҚХР арасындағы сотталғандарды беру туралы 2011 жылғы 22 ақпандағы шарт бойынша ратификациялық грамоталар алмасу туралы хаттама;
– ҚР Үкіметі мен ҚХР Үкіметі арасындағы индустрияландыру және инвестиция саласындағы ынтымақтастықты нығайту туралы негіздемелік келісім;
– «Бәйтерек» ҰБХ» АҚ және «СИТИК Групп»  арасындағы Қазақстан инфрақұрылымдық қорына (Kazakhstan Infrаstruсture Fund) бірлесіп қатысу туралы келісім;
– «Масалы тау-кен байыту комбинаты» ЖШС мен Қытай экспорт-импорт банкі арасындағы займ туралы негіздемелік келісім;
– «Еurasian Resources Group» корпорациясы  және Қытай мемлекеттік даму банкі арасындағы  негіздемелік келісім;
– «KAZNEX INVEST» экспорт және инвестиция жөніндегі ұлттық агенттігі» АҚ мен «Жібек жолы» қоры арасындағы индустриялық-инновациялық ынтымақтастық жобалары үшін арнаулы инвестициялық қор құру жөніндегі өзара түсіністік және іс-қимыл туралы меморандум;
– «Астана ЭКСПО - 2017» ҰК» АҚ және Қытай халықаралық туризм бюросы арасындағы өзара ынтымақтастық туралы меморандум;
– ҚР Үкіметі мен ҚХР Үкіметі арасындағы мәдени-гуманитарлық ынтымақтастық туралы келісім;
– «Астана LRT» АҚ және Қытай мемлекеттік даму банкі арасындағы займ туралы келісім;
– «Astana LRT» ЖШС мен ҚХР компаниялар консорциумы арасындағы ЕРС-келісімшарты.  




/// 
Таныстырылым барысында Мемлекеттік хатшы Гүлшара Әбдіқалықова Комиссия баяндамасының бірегейлігін атап өтті және құқық қорғау органдарының үкіметтік емес ұйымдармен адам саудасына қарсы күрес саласындағы өзара іс-қимылын жетілдіруге, сондай-ақ трафик құрбандарына арнайы әлеуметтік қызмет көрсетуге бағытталған ұсынымдарға назар аударды.
Баяндаманың таныстырылымына орталық мемлекеттік органдардың басшылары, заң шығарушы, атқарушы және сот билігі органдарының, құқық қорғау органдарының өкілдері, құқықтанушы-ғалымдар, Қазақстанда тіркелген халықаралық ұйымдар мен дипломатиялық өкілдіктердің басшылары, адвокатура, нотариат, білім және ғылым, денсаулық сақтау, мәдениет, бизнес және бұқаралық ақпарат құралдары өкілдері қатысты.
Комиссия мүшелері мен сарапшылары Т.Әбішев, В.Воронов, Н.Шаханова, Р.Юрченко және З.Байсақова баяндаманы таныстырып, қатысушылар мен қонақтардың қойған сұрақтарына жауап берді.
Таныстырылым барысында баяндамада Қазақстан бекіткен халықаралық келісім-шарттардың нормаларына сәйкес адам саудасы құрбандарының құқықтарын қорғау саласындағы заңнама мен құқық қолдану тәжірибесінің салыстырмалы талдауы, құзырлы мемлекеттік органдар қызметіне берілген бағалау, Конституция нормаларына және халықаралық стандарттарға сәйкес халықтың әлеуметтік тұрғыдан қорғалатын топтарына жататын азаматтардың әлеуметтік-экономикалық, еңбек және мәдени құқықтарын қорғау тетіктерін әрі қарай жетілдіру мәселесі бойынша нақты қадамдар қамтылғаны атап өтілді.
Сондай-ақ іс-шара барысында Сыртқы істер министрі Е.Ыдырысов, Адам құқықтары жөніндегі комиссияның төрағасы Қ.Сұлтанов, Ішкі істер министрі Қ.Қасымов, Денсаулық сақтау және әлеуметтік даму министрі Т.Дүйсенова, Халықаралық көші-қон ұйымының Орталық Азиядағы миссиясының басшысы Д.Кесерович, Еуропалық Одақтың Қазақстандағы өкілдігі басшысының орынбасары К.Величков, Ұлыбританияның Қазақстандағы Төтенше және өкілетті елшісі К.Браун, АҚШ-тың Қазақстандағы Төтенше және өкілетті елшісі Д.Кролл, Норвегия Корольдігінің Қазақстандағы Төтенше және өкілетті елшісі  О.-Й.Берной сөз сөйледі.
Сарапшылар Адам құқықтары жөніндегі комиссияның арнаулы баяндамасына жоғары баға берді және ондағы ұсынымдардың Үкімет пен Парламент тарапынан нақты іске асырыла бастағанын айтты.
///Кездесуде Нұрсұлтан Назарбаев Бақытжан Әбдірайымды Кәсіподақтар федерациясының төрағасы лауазымына сайлануымен құттықтап, оның жаңа қызметіне табыс тіледі.
– Сіз көптеген қызмет атқардыңыз. Ректор да, министрдің орынбасары да болдыңыз. Құқық қорғау, әділет органдарында, Жоғарғы сотта еңбек еттіңіз. Заң саласындағы біліміңіз бен тәжірибеңіз мол, – деді Қазақстан Президенті.
Мемлекет басшысы кәсіподақтар еңбек қатынастарын реттеуде және еңбеккерлер мен жұмыс берушілер арасында сындарлы диалог орнатуда маңызды рөл атқаратынын атап өтті.

///Президент Қасым-Жомарт Тоқаевтың төрағалығымен қазақ тілі әліпбиін латын графикасына көшіру мәселесі бойынша кеңес өтті.
Жиында Мәдениет және спорт министрі Ақтоты Райымқұлова, Білім және ғылым министрі Асхат Аймағамбетов, лингвист-ғалымдар мен сарапшылардың қазақ тілі әліпбиін латын графикасына көшіру жұмыстарының нәтижесі бойынша баяндама жасады.  
Ақтоты Райымқұлова ғылыми тұрғыдан зерделенген әліпби жобасын ұсынды. Жетілдірілген әліпби халқымыздың жазу дәстүрінде орныққан «бір дыбыс – бір әріп» принципіне толық сәйкес келеді, диграфтар, яғни бір дыбысты екі немесе одан көп таңбамен белгілеу принципі қолданылмайды. Бұл әліпби жобасында қазақ тілінің 28 дыбысы толық қамтылған.  
Білім және ғылым министрі Асхат Аймағамбетов жаңа әліпбидің мектептер мен білім беру ұйымдарына жүйелі түрде енгізудің алдын ала дайындық кезеңдері, ұстаздарды, оқулықтарды даярлау мен әдістемелік құралдарды жаңарту мәселесі бойынша ақпарат берді. Оның айтуынша, барлық шаралар кешенді түрде кезең-кезеңімен, алдын ала толық дайындық жүргізілгеннен кейін ұйымдастырылатын болады.   
Мемлекет басшысы кеңесте қаралған мәселелер бойынша бірқатар тапсырмалар берді. Атап айтқанда, әліпби жобасы ғалымдармен бірге толық зерделеніп, Үкімет жанындағы Қазақ тілі әліпбиін латын графикасына көшіру жөніндегі Ұлттық комиссияның кезекті отырысының қарауына енгізуді тапсырды.
Аталған комиссия отырысының қорытындысы шыққаннан кейін Үкімет жетілдірілген әліпбиді бекіту туралы Жарлық жобасын Президент Әкімшілігіне енгізуі тиіс.
– Жаңа әліпби бастамасы – бұл күрделі әрі  шетін мәселе екенін ұмытпаған жөн. Жаңа графиканы енгізу бір күнде я болмаса, тіпті, бір жылда іске аса қоятын жұмыс емес. Әйтпесе, асығыстық бүкіл мәдениетімізге және тарихи болмысымызға зиян келтіруі мүмкін. Мәселе – кириллицадан латын әліпбиіне аударуда емес, бұл қазақ тілінің ауқымды реформасы деген сөз. Қаржы мәселесін де ескеруіміз керек. Латын әліпбиін енгізу жұмысы  біртіндеп жүзеге асуы керек. Негізінде, бұл графика  жас ұрпаққа арналған деп айтуға болады. Оның игілігін, ең алдымен, солар көруі керек. Сондықтан, бұл үрдіс жоспарлы түрде, біртіндеп іске асырылуы қажет, – деді Мемлекет басшысы.
Қасым-Жомарт Тоқаев Мәдениет және спорт, Білім және ғылым, Ақпарат және қоғамдық даму министрліктеріне ғалымдарды, сарапшылар мен зиялы қауым өкілдерін тарта отырып, жаңа әліпбиді халыққа жан-жақты түсіндіруге бағытталған кешенді ақпараттық жұмыс жүргізу туралы тапсырма берді.







///Нұрсұлтан Назарбаев журналистерге арналған сөзінде екі елдің бүкіл қарым-қатынастары тарихында мемлекеттер басшылары арасында сенімділік сипатындағы диалог орныққанын атап өтті.
– Қытай Халық Республикасының Төрағасы Си Цзиньпинмен бірге өзара сенімді және достық қатынастарымызды нығайта береміз. Елдеріміз арасында шешімін таппаған мәселе жоқ, керісінше, одан әрі даму үшін жолымыз ашық, – деді Мемлекет басшысы.
Қазақстан Президенті ұлттық экономиканың шикізаттық емес секторларын дамытудың маңыздылығын атап өтіп, бірлескен индустриалды-инновациялық жобаларды жүзеге асыру мәселесіне тоқталды.  
– Біз 51 жобаға қатысты уағдаластыққа қол жеткіздік. Индустриалды-инновациялық бағдарламаны жүзеге асырып жатырмыз. Соның аясында 1200 кәсіпорын аштық. Біздің міндетіміз – шикізат ресурстарына тәуелсіз екінші баламалы экономика қалыптастыру, – деді Нұрсұлтан Назарбаев. 
Брифинг барысында өзара тиімділікті қамтамасыз ету қағидаты негізінде  Қазақстанның Қытаймен экономикалық ынтымақтастықты дамытып келе жатқаны жөнінде айтылды. Екі жақты қарым-қатынастар стратегиялық міндеттер және Қазақстан экономикасын дамытудың басымдықтары тұрғысынан қалыптасып келеді. Атап айтқанда, химия өнеркәсібіндегі, тау-кен-металлургия кешеніндегі, машина жасау, энергетика, агроөнеркәсіп кешені және экономиканың басқа да саларындағы индустриалды-инновациялық жобаларды жүзеге асыру көзделіп отыр. Бірлескен жобаларды іске асыру нәтижесінде экспортқа бағытталған әрі жоғары қосымша құны бар жоғары технологиялы отандық өнім өндіретін кәсіпорындар құрылады.
Сонымен қатар, Қазақстан-Қытай іскерлік кеңесі отырысының нәтижелері де атап өтілді. Соның барысында екі елдің бизнесмендері жалпы сомасы шамамен 13 миллиард теңге болатын 40 құжатқа қол қойды.
Нұрсұлтан Назарбаев іскерлік топтар мен жобаларды жүзеге асыруға атсалысатын шаруашылық субъектілер Қытай Халық Республикасымен инвестициялық ынтымақтастықты ілгерілетудің негізгі драйверлері болып саналатынына назар аударды. Бұл үдерісте жобалық қаржыландыру тетіктері белсенді пайдаланылады. Соған сәйкес жобаның өзі кепілдемелік қамтамасыз етуші болып саналады.  
Сонымен қатар, Нұрсұлтан Назарбаев елдің көлік-транзит әлеуетін арттыруға бағытталған инфрақұрылымдық жобаларды орындау мәселелеріне тоқталды.
Мемлекет басшысы агроөнеркәсіп кешеніндегі ынтымақтастықты тереңдетуге Қытайдың мүдделілік танытып отырғанын да атап өтті.  
Қазақстан Президенті Шанхай ынтымақтастық ұйымы аясында ұлттық валюталармен өзара есеп айырысу жөнінде ұсыныс білдіргені туралы толық әңгімелеп, Қытай Халық Республикасының Төрағасы Си Цзиньпинмен болған келіссөздер барысына тоқталды.  
– Сенім болған кезде барлық мәселе шешіледі. Кез келген жағдайда өз еліңнің мүддесін ескеру керек. Келіссөз жүргізу қашан да қиын, сол себепті бұған мұқият дайындаламын. Бұл – халқымның маған жүктеген жауапкершілігі, – деді Нұрсұлтан Назарбаев.    

///
	 

	Әнуар Төлеуханұлы Садықұлов Қазақстан Республикасы Мемлекеттік күзет қызметінің бастығы болып тағайындалсын, ол бұрынғы атқарған қызметінен босатылсын.

	 

	Қазақстан Республикасының

	           Президенті                                                                                                                             Н.Назарбаев

	 

	 

	 

	Астана, Ақорда, 2014 жылғы  21 сәуір

	        № 810
///
	

	Кеңес барысында Нұрсұлтан Назарбаев Аслан Мусинге атқарған жұмысы үшін алғысын айтты және Президент Әкімшілігінің жаңа Басшысы Кәрім Мәсімовті таныстырды.

	Мемлекет басшысы кездесудің қорытындысы бойынша Президент Әкімшілігінің алдына бірқатар міндеттер қойды және нақты тапсырмалар берді.

///
	 

	Кәрім Қажымқанұлы Мәсімов Қазақстан Республикасы Президенті Әкімшілігінің Басшысы болып тағайындалсын.

	 

	            Қазақстан Республикасының

	                          Президенті                                                                                                                           Н.Назарбаев
///
	
///Жиынға Қазақстан Республикасы Парламенті Сенаты мен Мәжілісінің төрағалары, Премьер-Министр, Мемлекеттік хатшы, Президент Әкімшілігінің Басшысы, Үкімет мүшелері, Астана мен Алматы қалаларының және облыстардың әкімдері, Қазақстан Президентіне тікелей есеп беретін орталық мемлекеттік органдардың басшылары қатысты.
Отырысты ашқан Нұрсұлтан Назарбаев елімізді дамыту барысында өткен жылы қол жеткізілген нәтижелерге тоқталып, мемлекеттік және салалық бағдарламаларды іске асырудың маңыздылығын атап өтті.
Басқосу барысында Премьер-Министр Б.Сағынтаев, Қаржы министрі Б.Сұлтанов, Ұлттық банк төрағасы Д.Ақышев, Премьер-Министрдің орынбасары А.Жұмағалиев, «Атамекен» ұлттық кәсіпкерлер палатасының басқарма төрағасы А.Мырзахметов, Қарағанды облысының әкімі Е.Қошанов және Қызылорда облысының әкімі Қ.Көшербаев баяндама жасады.
Елбасы орындалған міндеттердің нәтижелеріне тоқталып, баяндамашылардың назарын банк секторындағы проблемаларға, сондай-ақ цифрландыру бағдарламасының мақсаттарын түсіндіру, бюджет қаражатына бақылауды күшейту, бақылайтын мемлекеттік органдардың тарапынан шағын және орта бизнесті тексеру жұмыстарын қысқарту мәселелеріне аударды.
Мемлекет басшысы жасалған баяндамалардан кейін сыртқы тұрақсыз факторлар жағдайында Үкімет, Ұлттық банк және өңір әкімдерінің елімізді дамыту жөніндегі орнықты көрсеткіштерге қол жеткізу жолындағы жұмыстарына оң баға берді.
Сонымен қатар, Қазақстан Президенті бұған дейін қабылданған бағдарламалық құжаттарды іске асырудың және оларға бөлінген бюджет қаражатын игерудің тиімділігін арттыру қажет екенін айтты.
– Әлемнің озық дамыған 30 елінің қатарына қосылу үшін белсенді жұмыс  істеу керек. Қажетті барлық бағдарламалық құжаттар қабылданып, заңнамаға тиісті өзгерістер енгізілді. Институционалдық реформалар жүзеге асырылуда. Біз еліміздің Үшінші жаңғыруын жариялап, экономикамызды цифрландыруға кірістік. Даму үрдісін жеделдету қажет, – деді Нұрсұлтан Назарбаев.
Индустрияландыру
Мемлекет басшысы индустрияландыру жылдары еліміздегі өңдеу секторының дамығанын атап өтіп, оның экономикадағы үлесін арттыру жөнінде шаралар қабылдауды тапсырды.
Сондай-ақ, Елбасы өндіріске озық технологияларды енгізіп, кәсіпорындардың экспортқа бағытталу мүмкіндіктерін арттыру мәселелеріне тоқталды.
– Мемлекеттік қолдау ең алдымен, озық технологияларды енгізетіндер мен экспорттық өнім өндіретіндерге көрсетілуі қажет. Өңдеу өнеркәсібінің озық өсімін қамтамасыз ету үшін неғұрлым белсенді шаралар қабылдау керек, – деді Қазақстан Президенті.
Нұрсұлтан Назарбаев қазіргі арнайы экономикалық аймақтардың тиімділігін зерттеуді тапсырып, жаңа экономикалық аймақтар құруға уақытша тыйым салды.
Отырыс барысында мұнай-газ секторындағы өңдеу және «Самұрық-Қазына» ұлттық әл-ауқат қорын трансформациялау мәселелері талқыланды.
– Мұнай мен газ өңдеу маңызды бағыт болып саналады. Оның үстіне елді жанар маймен қамту мәселесі жиі көтеріледі. Тіпті, 3 зауытты жаңартқанның өзінде Қазақстандағы жанар-жағармай тапшылығын 3-4 жылға ғана тоқтата аламыз. Интеграцияланған газ-химия кешенінің құрылысы жөнінде маған 2009 жылы баяндалған болатын. Содан бері жобаның құны 6-дан 9 миллиард долларға дейін өсті. Аяқтау мерзімі 2016 жылдан 2024 жылға шегерілді, – деді Қазақстан Президенті.
Нұрсұлтан Назарбаев «Самұрық-Қазына» ұлттық әл-ауқат қорының нақтыланған стратегиясы мен трансформациялау бағдарламасы бойынша Қорды басқару жөніндегі мәселені Кеңестің күн тәртібіне қоюды тапсырды.
«Нұрлы жол» мемлекеттік бағдарламасы
Мемлекет басшысы автомобиль жолдарының құрылысына бөлінетін қаржының тиімді әрі жариялы түрде пайдаланылуын бақылау қажеттігін айтты.
Қазақстан Президенті бірінші кезекке жатпайтын республикалық жолдарға бөлінген қаржыны өңіраралық және ауданаралық жол құрылыстарына қайта бағыттаудың маңыздылығына назар аударды.
«Нұрлы жер» мемлекеттік бағдарламасы
Нұрсұлтан Назарбаев өңірдегі тұрғын үй құрылысының нәтижелеріне тоқталып, мемлекеттік бағдарламаның одан ары жүзеге асырылу механизмдерін қайта қарау керектігін атап өтті.
– Соңғы екі жылда тұрғын үй құрылысына 550 миллиард теңге бөлінді. Мұның бәрі әкімдер айналысып жатқан құрылысты тікелей қаржыландыруға жұмсалды. Дағдарыс жылдарында бұл қадам ақталды. Енді нарықтық механизмдерді пайдалануға көшу керек. Құрылысты банктер қаржыландырып, ал Үкімет, Ұлттық банк және әкімдер тұрғын үй құнының арзандауы үшін жағдай жасауы қажет, – деді Мемлекет басшысы.
«100 нақты қадам» Ұлт жоспарын іске асыру
Қазақстан Президенті Үкіметке импорт бойынша электрондық декларациялауды енгізу және тексеруші бақылау-қадағалау органдарының санын қысқарту мәселесін бақылауға алуды тапсырды.
Бұдан бөлек, Нұрсұлтан Назарбаев электр энергиясы құнын төмендету мақсатымен «Бірыңғай сатып алушы» моделін енгізу және өңірлік электр жүйелері компанияларын ірілендіру барысына тоқталды.
Мемлекет басшысы Премьер-Министрге өңдеу саласына трансұлттық компанияларды тарту жөніндегі жұмыстарды бақылауға алуды тапсырып, «Қазақ Инвест» және «Қазақ Экспорт» компанияларының маңызды рөл атқаратынын атап өтті.
Отырыс барысында агроөнеркәсіп секторындағы жобаларды іске асыруға инвесторларды тарту мәселесі мен «Астана» халықаралық қаржы орталығын іске қосу жөнінде алдағы уақытта атқарылатын жұмыстар талқыланды.
Сонымен бірге, Қазақстан Президенті өзін-өзі жұмыспен қамтығандар жайына тоқталып, олардың міндетті әлеуметтік медициналық сақтандыру бағдарламасына қатысу мәселесін атап өтті.
– Денсаулық сақтау саласындағы реформаны тежеп отырған тағы бір жәйт цифрландыру мәселесіне байланысты. Осы күнге дейін электронды денсаулық паспорты жасалмай отыр, дәрігерлер құжаттаманы қағаз жүзінде жүргізіп келеді. Жергілікті жерлерде медицина мекемелері компьютерлермен толық жабдықталмаған, интернет қолжетімді емес. Бұл әкімдердің жауапкершілігіндегі мәселе, – деді Мемлекет басшысы.
Қоғамдық сананы жаңғырту
Нұрсұлтан Назарбаев өңірлердегі кейбір басшылардың бұл бағдарламаны іске асыруға салғырт қарап, оған жүйелі әрі тыңғылықты кіріспей отырғанын атап өтті.
– Белгіленген міндеттерді жүзеге асыру үшін өзінің бар мүмкіндігін пайдаланбай отырған өңірлер бар. Қоғамдық сананы жаңғырту бір жылмен шектелмейді. Бұл жүйелілікті, үнемі жаңа тәсіл іздеуді талап ететін ұзақ мерзімді жұмыс, – деді Қазақстан Президенті.
Сондай-ақ жиында қазақ тілінің латын қарпіне көшу мәселесі де талқыланды.
Заң үстемдігін қамтамасыз ету және сыбайлас жемқорлықпен күрес
Мемлекет басшысы мүдделі мемлекеттік органдарға қылмыстық процестегі асыра қудалаушылықты бәсеңдетіп, оны ізгілендіру бағытын жалғастыруды тапсырды.
Нұрсұлтан Назарбаев сыбайлас жемқорлықпен күрес жүргізу ісінде алдын алу шараларын жүйелі түрде қабылдау басты міндет болуға тиіс екенін айтты.  
– Соңғы 2 жылдың ішінде ғана сыбайлас жемқорлық үшін екі мыңнан астам лауазымды тұлға қылмыстық жауапкершілікке тартылды. Солардың арасында министрлер де, түрлі деңгейдегі әкімдер де, ведомство басшылары да бар. Атап айтқанда, бұрынғы ұлттық экономика министріне, «Қазақавтожол» кәсіпорнының бас директорына қатысты қылмыстық істер сотта қаралуда. Сыбайлас жемқорлықпен күрес жүргізу ісінде алдын алу шараларын жүйелі түрде қабылдау басты міндет болуға тиіс, – деді Қазақстан Президенті.
Соңында Мемлекет басшысы биылғы Жолдаудың барлық басымдықтарын іске асырудың маңыздылығына тоқталып, оларды орындау үшін әрбір басшыға жауапкершілік жүктелетінін атап өтті.
– Жолдауда төртінші өнеркәсіптік революция жағдайында атқарылуға тиіс 10 нақты міндет белгіледім. Президент Әкімшілігі, Үкімет, Парламент, әкімдер, «Атамекен» ұлттық кәсіпкерлер палатасы және ұлттық холдингтер тиісті жұмыс жүргізуі қажет. Бүгін мен ескерілуге тиіс тағы бірқатар мәселені айқындадым. Жүргізіліп жатқан конституциялық реформа мен күрделі геосаяси ахуал жағдайында барлығымыз белсенді әрі жұмыла жұмыс істеуіміз керек, – деді Нұрсұлтан Назарбаев.


/// 
Мемлекет басшысы жиналғандарды Отан қорғаушы күнімен құттықтады.
– Ежелден-ақ Отан қорғаушылар намыс пен айбардың, ерлік пен батылдықтың, патриотизм мен өз халқына қалтқысыз қызмет етудің үлгісі болған. Қазақстандықтар өз өмірін бостандық пен тәуелсіздік үшін қиған қаһармандардың барлығының ерлігін жадында сақтап келеді. Аталар мен әкелердің жауынгерлік наградалары – қазақстандық отбасылар үшін баға жетпес жәдігер. Біздің күнтізбемізде Отан қорғаушы күні мен Ұлы Отан соғысындағы  Жеңіс күні мерекесінің қатар келуінің символдық мәні бар. Бұл біздің халқымыздың барлық буынының даңқты жауынгерлік дәстүрі сабақтастығын көрсетеді, – деді Қазақстан Президенті.
Нұрсұлтан Назарбаев соғыс ардагерлері мен тыл еңбеккерлеріне айрықша алғыс айтты.
– Ұлы Жеңіс – біздің қаһармандық тарихымыз бен гитлерлік фашизмді тізе қосып еңсерген және талқандаған халықтар достығының символы. Сіздердің амандықтарыңыз үшін жасалып отырған қамқорлық – соғыстың ауыр жылдарында өздеріңізді құрбан еткендіктеріңіз үшін қазіргі ұрпақтың көрсеткен құрметінің бір бөлшегі ғана. Сіздердің жауынгерлік ерліктеріңізді Қазақстан жері ешқашан ұмытпайды. Жемісін бүгінде біздер, сіздердің балаларыңыз, көріп отырған Ұлы Жеңіс үшін, қаһармандықтарыңыз үшін барлық ардагерлерге басымызды иіп, рахмет айтамыз, – деді Мемлекет басшысы.
Қазақстан Президенті Отан қорғаушы күні – еліміздің Қарулы Күштерінің құрылған күні екенін атап өтті.
– Биыл біз осы айтулы күнді Тәуелсіздігіміздің 25 жылдық мерейтойына дайындық аясында атап өтеміз. Ұлттық армия, әскери-әуе күштерін және әскери-теңіз флотын  құру – егемен Қазақстан шежіресіндегі маңызды белестің бірі. Алғашқы әскери бөлімдерді қалыптастырудан бастап, ұлттық қорғаныс пен қауіпсіздіктің қазіргі заманауи жүйесіне дейінгі үлкен жолды жүріп өттік. Ең заманауи қарумен және техникамен жабдықталу, командирлердің кәсібилігі, жеке құрамның жоғары жауынгерлік дайындығы мен машығы – осының бәрі біздің Қарулы күштерімізге тән, – деді Нұрсұлтан Назарбаев.
Мемлекет басшысы елімізде жоғары деңгейдегі қорғаныс қабілетін қамтамасыз ету үшін қажетті нәрсенің бәрі жасалып жатқанына назар аударды.
– Қорғаныс шығыстары қиындықтарға қарамастан басым тәртіп бойынша қаржыландырылады. Жауынгерлік кезекшілікке қайта жарақтандыру бағдарламасына толық сай келетін жаңа әскери техника түрлері шығады. Таяу жылдарда қару мен техниканың барлық түрінің 70 пайызы, ал жекелеген санаттар бойынша 100 пайызға дейіні жаңартылатын болады. Жыл сайын жүзден аса шұғыл тексеру және әскери оқу-жаттығулар қазіргі заманғы ықтимал соғыс жағдайына барынша бейімделіп өткізіледі, – деді Қазақстан Президенті.
Сонымен қатар әскери кешенді жаңғырту аясында отандық қорғаныс өнеркәсібінде технология трансферті мен ғылыми ауқымды өндірістерді дамыту тұрғысынан бірқатар міндеттерді орындау мәселесі тұр.
Қазақстан Президенті еліміз шет елдермен әскери-техникалық ынтымақтастығы белсенді түрде дамытылып, ал Қазақстан Қарулы Күштерінің әскери шеберлігі ҰҚШҰ және ШЫҰ аясындағы бірлескен жаттығуларда, НАТО-мен серіктестік бағдарламасы бойынша өзара іс-қимылдар барысында шыңдалып келе жатқанын айтты.
Мемлекет басшысы Отанды қорғау ең құрметті кәсіп екенін атап өтті.
– Ұлттық қорғаныс пен қауіпсіздікті нығайту көп жағдайда әскери білім беру саласын дамытумен, әскерлердің моральдық-саяси рухын күшейтумен байланысты. Бүгінде Қарулы Күштердің жеке құрамымен жұмысты Қазақстан халқы Ассамблеясы қабылдаған Мәңгілік Ел патриоттық актісі негізінде құру маңызды, – деді Нұрсұлтан Назарбаев.
Қазақстан Президенті еліміздің Қарулы Күштері әрқашанда Тәуелсіздіктің, қоғамдағы татулық пен келісімнің  мызғымас тірегі болатынына сенім білдірді.
– Әскери қызметшілерге және қорғаныс кешенінде жұмыс істейтін азаматтық тұлғаларға, барша қазақстандықтарға жоғары патриоттық жауапкершіліктері мен Отанымызды қорғауды қамтамасыз етуге тікелей қатыстылығы үшін алғыс білдіремін, – деді Мемлекет басшысы.
Нұрсұлтан Назарбаев жаңа жаһандық ахуалдың күрделі жағдайында әлем жасампаз константа болып табылатынын атап өтті.
– Жалпыға ортақ әлем халықтар мен елдердің берік және сенімді қорғаны бола алады. Сондықтан мен халықаралық қоғамдастыққа «Әлем. XXI ғасыр» атты манифест арқылы үндеу тастадым. Бұл – жаһандық соғысқа қарсы күш жұмылдырып, адамзатты өзін-өзі жою қатерінен сақтайтын шаралар қабылдауға үндеу. Ол бірнеше айдан соң біз салтанатты түрде атап өтетін Семей ядролық сынақ полигоны жабылуының 25 жылдығы қарсаңында ерекше өзекті болып отыр.
Ядролық қарудан, халыққа төнген әскери қатерден ада, сенім және барлық ұлттың ынтымақтастығы қағидаларына негізделген әділетті әлем құрылымын қалыптастыру – біздің сыртқы саясатымыздың негізі. Оны әр қадам сайын жақындата отырып, біз туған жеріміздің қорғалуын берік әрі сенімді ете түсеміз, – деді Қазақстан Президенті.
Мемлекет басшысы барша қазақстандықтарды Отан қорғаушы күнімен және келе жатқан Жеңіс күнімен тағы да құттықтады.
***
Концерттік бағдарламада Қорғаныс министрлігінің әскери ансамблі мен эстрадалық-симфониялық оркестрі солистерінің, сондай-ақ еліміздің танымал әртістерінің орындауында Отан туралы, оның батыр ұлдары мен жауынгерлері туралы отандық композиторлардың патриоттық әндері, музыкалық композициялары шырқалды.
Музыкалық нөмірлердің бәрі Қорғаныс министрлігі ансамблінің балет труппасы әзірлеген би қойылымдар арқылы сүйемелденіп, әскери өмір мен жауынгерлік жаттығулардың бейнекөріністерімен айшықталып отырды. 




///
	 

	Шіркеуді аралау барысында Мемлекет басшысы діндарлар қауымы алдында сөз сөйлеп, оларды Пасха мерекесімен құттықтады.

	– Биылғы мереке православтар мен католиктердің оны бір күнде атап өтуімен ерекше. Бұл – барша қазақстандықтар үшін ортақ мереке, өйткені елімізде барлық діннің теңдігі қамтамасыз етілген. Біздің халқымыз Пасха мен Рождествоны, Наурыз бен Құрбан айтты бірге атап өтеді, бұл бүгінде дәстүрге айналды. Діндердің өзгешелігі барша Қазақстан халқын біріктіруші фактор болып саналады, көптің көңіліне сенімділік, тыныштық, татулық пен келісім ұялатады. Дәл осы арқылы біз елді дамытып, азаматтарымыздың әл-ауқатын жақсартып, балаларымызды өсіреміз және болашағымызға сеніммен қарай аламыз, – деді Қазақстан Президенті.

	Нұрсұлтан Назарбаев қазақстандықтар толеранттылық пен бір-біріне деген өзара сыйластықты қылаусыз сақтауы тиіс екенін атап өтті.

	– Пасханы мерекелеу үлкен үмітпен ұштас. Мен біздің ортақ үмітіміз баршамыздың алаңсыз еңбек етіп, балаларды тәрбиелей алуымыз үшін елімізде бәрінің тұрақты болуына саяды деп ойлаймын, – деді Қазақстан Президенті.

	Сөзінің соңында Мемлекет басшысы христиандарға және барша Қазақстан халқына мол игілік, зор денсаулық, әр шаңыраққа бақ-береке тіледі.

	Өз кезегінде Астана және Қазақстан Митрополиті Александр соборға келіп, православие христиандарын Пасхамен құттықтағаны үшін Нұрсұлтан Назарбаевқа алғыс айтты. 

	– Сіз даналықпен айтқандай, бұл – барша қазақстандықтардың мерекесі, өйткені Сіз бірлік, татулық және келісім саясатын жүргізіп келесіз. Қазақстан тұрғындары Сіздің бүкіл халықтың игілігі үшін еткен еңбегіңізді өте жоғары бағалайды, – деді Митрополит.

	Дәстүр бойынша Митрополит Мемлекет басшысына пасха мерекесіне арнайы әзірленген жұмыртқаны ұсынды.            




///
	 

	Дәурен Жұматайұлы Қосанов Қазақстан Республикасы Қарулы Күштері Әуе қорғанысы күштері Әскери-әуе күштерінің қолбасшысы қызметіне;

	Мұрат Кәрібайұлы Бектанов «Шығыс» өңірлік қолбасшылығы әскерлерінің қолбасшысы қызметіне;

	Мұрат Қажымұратұлы Нұғыманов «Батыс» өңірлік қолбасшылығы әскерлерінің қолбасшысы қызметіне тағайындалды.
///Нұрсұлтан Назарбаев Ұлы Отан соғысындағы Жеңістің 71 жылдығына арналған әскери парадқа қатысу үшін Мәскеу қаласына келді. 
Сондай-ақ, сапар аясында Мемлекет басшысының Ресей Президенті В.Путинмен кездесуі жоспарланған. 
///
	 

	Қазақстан Республикасы Конституциясының 70-бабына сәйкес ҚАУЛЫ ЕТЕМІН:

	1. Берілген өтінішіне орай Қазақстан Республикасының Премьер-Министрі Кәрім Қажымқанұлы Мәсімовтің орнынан түсуі қабылдансын.

	2. Қазақстан Республикасының Үкіметі Қазақстан Республикасы Үкіметінің жаңа құрамы бекітілгенге дейін өз міндеттерін атқаратын болсын.

	3. Осы Жарлық қол қойылған күннен бастап қолданысқа енгізіледі.

	 

	             Қазақстан Республикасының

	                             Президенті                                                                                                                        Н.Назарбаев
///Нұрсұлтан Назарбаев Ақтөбе облысында жолаушылар автобусының өртенуі салдарынан Өзбекстан азаматтарының қайғылы қазаға ұшырауына байланысты көңіл айтты.
«Орны толмас қайғыға ортақтастығымды білдіре отырып, Қазақстан халқының және жеке өзімнің атымнан қаза болғандардың туыстары мен жақындарына қолдауым мен ниеттестігімді жеткізуіңізді сұраймын. Зардап шеккендердің тезірек сауығып, отбасыларына оралуына тілектеспін», – делінген жеделхатта.
Сонымен бірге, Мемлекет басшысының тапсырмасы бойынша оқиғаның мән-жайы мен себептерін анықтау үшін Үкіметтік комиссия құрылды.
///Мемлекет басшысы Канпур қаласында пойыз апаты салдарынан көптеген адам қаза болғаны туралы хабарды зор күйзеліспен қабылдады.
«Оқиға салдарынан қаза болғандардың отбасылары мен жақындарына көңіл айтамын, сондай-ақ зардап шеккендердің тезірек сауығып кетуіне тілектестік білдіремін», – делінген жеделхатта.
///Кездесуде Жоғары Еуразиялық экономикалық кеңес отырысының күн тәртібіндегі жайттар талқыланды.
2016 жылы Қазақстанның ЕАЭО-ға төрағалығы барысында еуразиялық интеграцияны одан әрі жалғастыру мәселелеріне қатысты бірқатар маңызды құжаттар әзірленді, аталған мәселелер алдағы отырыста қарастырылатын болады. Олардың қатарында көлік саясатын бірлесе үйлестіру, кеден заңнамасы, электр энергетикасының ортақ нарығын қалыптастыру мәселелерін атап өтуге болады.


///Кездесуге Қазақстан Республикасының Премьер-Министрі Б.Сағынтаев, Әзербайжан Республикасының Премьер-Министрі Н.Мамедов, Беларусь Республикасының Премьер-Министрі С.Румас, Қырғыз Республикасының Премьер-Министрі М.Абылғазиев, Тәжікстан Республикасының Премьер-Министрі К.Расулзода, Өзбекстан Республикасының Премьер-Министрі А.Арипов, Ресей Федерациясы Үкіметінің төрағасы Д.Медведев, Армения Республикасының бірінші вице-премьері А.Мирзоян, Түрікменстанның Министрлер Кабинеті төрағасының орынбасары Г.Мурадов, ТМД-ның Атқару комитетінің төрағасы – Атқарушы хатшы С.Лебедев қатысты.
Мемлекет басшысы ТМД-ға мүше елдер делегацияларының басшыларына ілтипат білдіріп, Достастық мемлекеттерінің ынтымақтастығын нығайту үшін бүгін өтіп жатқан Кеңестің айрықша мәні бар екенін атап өтті.
– Бүгін сіздер Үкімет басшылары кеңесінің кезекті отырысына қатысасыздар. Оның күн тәртібінде 15 нақты мәселе бар. Бұл іс-шара елдеріміз арасындағы өзара тиімді қарым-қатынастарды одан әрі дамытуға зор үлес қосады деп сенемін, – деді Нұрсұлтан Назарбаев.
Қазақстан Президенті ТМД елдері арасындағы сауда-экономикалық байланыстарды дамытудың маңыздылығын айтты.
– Ширек ғасырдан астам уақыт ішінде ТМД іргелі ұйымға айналды. Бұл бірлестік халықтарымыз арасындағы тарихи байланыстарды сақтап қалуға мүмкіндік беріп, әр елдің егемендігін нығайтуға септігін тигізді. Қазіргі кезде Достастық аясындағы өзара ықпалдастықтың маңыздылығы арта түсті. ТМД-дағы сауда-саттық көлемі өсіп келеді. Былтыр тауар айналымының көлемі 25 пайызға артып, 164 миллиард долларға жетті. Мұндай үрдіс биыл да жалғасын табуда, – деді Мемлекет басшысы.
Қазақстан Президенті ТМД мемлекеттер басшылары кеңесінің биылғы отырысының нәтижелеріне де тоқталды.
– Біз ұйымымызды нығайту мәселелерін қарастырдық. Соның ішінде жұмыстың тиімділігін арттыруға және оны заман талабына сай бейімдеуге бағытталған жаңғырту үдерісін ілгерілетуге мән бердік. Достастық аясындағы экономикалық кооперацияны кеңейту үшін Экономикалық даму стратегиясын жандандыру және ТМД елдері көрсететін қызметтердің еркін саудасы туралы келісімнің қабылданған жобаларын жүзеге асыруды жеделдету қажеттігі айтылды, – деді Нұрсұлтан Назарбаев.
Сонымен қатар, Мемлекет басшысы Душанбедегі Мемлекеттер басшылары кеңесінің отырысында жария етілген жаңа ұсыныстар, соның ішінде  ТМД аясында сауда кедергілерін жою, көлік-логистика және туризм салаларындағы өзара іс-қимылдың тиімділігін арттыру, ғарыш саласындағы жобаларды жүзеге асыру, цифрлық экономиканы дамыту және инновациялық шешімдерді пайдалану мәселелерін талқылау нәтижесі жөнінде әңгімеледі.
– Технопарктер интеграциясы және бірлескен инновациялық жобалардың жүзеге асырылуы ТМД кеңістігінде жоғары технологиялық өндіріс қалыптастыру үшін үлкен синергетикалық пайда табуға мүмкіндік береді. Батыс елдері жасанды интеллектке жол ашатын 5G форматындағы интернетті белсенді түрде қолдануда. Бізге оны дамыту ісімен айналысу керек. Мұны әрқайсымыз жеке-жеке іске асыра алмаймыз, – деді Қазақстан Президенті.
Нұрсұлтан Назарбаев сөзінің соңында Мемлекеттер басшыларының кеңесінде айтылған бастамаларды іске асыру үшін нақты шаралар кешенін әзірлеу қажеттігін айтты.
– Барлық бағыт бойынша тиімді шаралар кешенін әзірлеу – маңызды міндет. Бұл бастамалардың жүзеге асырылуы экономиканың дамуына септігін тигізіп қана қоймайды, сондай-ақ мемлекеттеріміз арасындағы достық әрі тұрақты қарым-қатынастарды нығайтудың маңызды факторына айналады, – деді Мемлекет басшысы.
Сонымен қатар, кездесу барысында Қазақстан Республикасының Премьер-Министрі Б.Сағынтаев пен Ресей Федерациясы Үкіметінің төрағасы Д.Медведев баяндама жасады.







///
	 

	Шағын құрамдағы отырысқа Қазақстан Президенті Нұрсұлтан Назарбаев, Ресей Президенті Владимир Путин және Беларусь Президенті Александр Лукашенко қатысты. Мемлекет басшылары Кеден одағы мен Бірыңғай экономикалық кеңістікті дамытудың негізгі бағыттарын, сондай-ақ еуразиялық интеграциялық үдерісті кеңейту мәселелерін талқылады.  

	Қазақстан Президенті бұл кездесудің Қазақстан, Беларусь және Ресейдің болашағы үшін тарихи маңызға ие екенін айтты.  

	– Біз Еуразиялық экономикалық одақ құру туралы шартты әзірлеу жөніндегі орасан жұмысты аяқтадық. Оған қол қою арқылы еуразиялық кеңістіктегі ықпалдастықтың жаңа сапалы кезеңі басталады. Шарт барлық мемлекеттеріміздің мүдделерін ескерген, салиқалы, сауатты әзірленген, бірқатар келіспеушіліктерге қатысты қол жеткен консенсус барлық тарапты қанағаттандырды. Құжатта халықаралық ұйымдарға тән барлық базалық аспектілер көрініс тапқан, мемлекеттердің егеменді теңдігі, аумақтық тұтастығы, сондай-ақ одаққа мүше мемлекеттердің саяси құрылымының ерекшеліктерін құрметтеу қағидаттары бекітілген. Ұйымның барлық деңгейіндегі шешім қабылдауда консенсус қағидатының болуы маңызды. Осы орайда әрбір тараптың даусының шешуші мәні бар, – деді Мемлекет басшысы.

	Нұрсұлтан Назарбаев Одақтың органдарындағы кадр саясаты тараптардың тең қамтылуы қағидатын ескере отырып және осы маңызды жұмысқа мейлінше білікті мамандарды тарту үшін конкурстық негізде жүргізілетінін атап өтті.

	Қазақстан Президенті шарт үш мемлекеттің азаматтарының әл-ауқатын арттыруға бағытталғанына назар аударды.

	– Еуразиялық экономикалық одақты құру біздің экономикамызды жан-жақты жаңғыртуды жалғастыру, елдерімізді әлемдегі жетекші орындарға шығару үшін қуатты серпін беретініне сенімдімін. Күн тәртібіндегі барлық мәселелер пысықталды, енді негізгі Шартқа қол қоюға дайынбыз. Құрылып жатқан одаққа Арменияның қосылуы туралы тармақ бар. Өз кезегінде Қырғызстан Еуразиялық экономикалық комиссия кеңесі мақұлдаған Кедендік одаққа қосылу туралы жобаны қолдады, – деді Мемлекет басшысы.

	Беларусь Президенті А.Лукашенко өз сөзінде елдерімізге экономикалық интеграция жолы оңайға түспегенін атап өтті.

	– Әрбір қадам оңай болған жоқ, бірақ біздің басты мақсатымыз айқын – халықтарымыз татулық пен достықта өмір сүріп, мемлекеттерді дамыту мен нығайту өзара тиімді ынтымақтастықтың негізінде жүзеге асырылып жатқанына олардың сенімді болуын қамтамасыз ету. Біздің дұрыс жолды таңдағанымызды өмірдің өзі көрсетті. Бұрынғы кеңестік кеңістіктің қайтарымсыз кері интеграциясына жол бермес үшін біз ТМД-ны құрудан бастадық, сосын Еуразиялық экономикалық қоғамдастықты, Кеден одағын құрдық, Бірыңғай экономикалық кеңістіктің нобайын сыздық. Бүгін біз мәреге жеттік, ол бізді Еуразиялық экономикалық одаққа әкелді, – деді Беларусь Президенті.

	Бұл ретте А.Лукашенко қол қойылып отырған шарттың ережелерін оған қатысушылардың барлығының ортақ пайдасына қарай жетілдіру мүмкіндіктері бар екенін атап өтті. Өз кезегінде Ресей Президенті В.Путин Еуразиялық экономикалық одақ туралы шарт мемлекеттік егемендікті толық сақтай отырып, елдерімізді интеграцияның мүлде жаңа деңгейіне алып шығатынын айтты. Сондай-ақ, Ресей көшбасшысы Еуразиялық одақ идеясының бастауында Нұрсұлтан Назарбаев тұрғандықтан шартқа Қазақстанның елордасында қол қойылуының символдық мәні бар екеніне тоқталып өтті.

	– Бүгінде біз бірлесіп, экономикалық дамудың қуатты, тартымды орталығын,  170 миллионнан астам халықты біріктіретін ірі өңірлік нарықты құрудамыз. «Үштік» елдерінде дамыған өнеркәсіп, индустриялық база, қуатты кадрлық, интеллектуалдық, мәдени әлеует бар. Географиялық жағдайымыз бізге тек өңірлік қана емес, жаһандық та маңызы бар көлік-логистикалық бағдарлар қалыптастыруға, Еуропа мен Азияның ауқымды сауда жолдарын өзімізге «бағындыруға» мүмкіндік береді. Осының барлығы – біздің бірлестігіміздің бәсекеге қабілеттілігінің, оның жедел өзгеріп жатқан әрі күрделі әлемдегі қарқынды дамуының кепілі, – деді Ресей Президенті.


/// 
Қазақстан Республикасы Президентінің Баспасөз қызметі Мемлекет басшысының 2016 жылғы БАҚ саласындағы сыйлықтары мен гранттарын, сондай-ақ Алғысын алуға үміткерлерден ұсынымдар қабылдау басталғанын хабарлайды.
Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.
Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.
Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.
Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.
Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыным жолданады. Оған мынадай құжаттар қоса ұсынылады:
- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;
- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;
- жарияланымдар мәтіндері немесе аудио және (немесе) бейнематериалдар;
- негізгі жарияланымдарының тізімі және (немесе) олардың көшірмелері.
Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыным ұсынылады;
Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2015 жылғы 1 маусым мен 2016 жылғы 1 маусым аралығында жарияланған және (немесе) эфирге шыққан материалдар қабылданады.
Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.
Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   
Мемлекет басшысының сыйлықтарын, гранттарын алуға және Алғысын жариялауға ұсынымдарды Қоғамдық комиссияның төрайымы – Қазақстан Республикасының Мемлекеттік хатшысы Г.Н.Әбдіқалықованың атына 2016 жылғы 6 маусымға дейін төмендегі мекенжай бойынша жолдау қажет: 010000, Астана, Сол жағалау, «Ақорда» Резиденциясы.
 
  Қазақстан Республикасы
 Президентінің Баспасөз қызметі
///
	 

	Қазақстан халқы мен Президентіне Жоғары Сот Кеңесінің төрағасы Б.Бекназаров, Республикалық бюджеттің атқарылуын бақылау жөніндегі есеп комитетінің төрағасы Қ.Жаңбыршин, Президент Күзеті қызметінің бастығы Ә.Садықұлов, бірқатар Үкімет мүшелері және облыс әкімдері салтанатты түрде ант берді.

	Мемлекет басшысы берілген анттың әр сөзі зор жауапкершілік жүктейтінін атап өтті.

	– «Қазақстан – 2050» Стратегиясы және әлемдегі дамыған 30 елдің қатарына қосылу жөніндегі мақсатымыз аясында мемлекет алдына биік міндеттер қойып отыр. Сондықтан сіздердің әрқайсыңыз өз салаларыңыз бойынша жүктелген міндеттерді ең жоғары деңгейде орындауға тиіссіздер. Сіздердің парыздарыңыз ел экономикасын жақсарту, әрбір өңір тұрғындарының әл-ауқатын арттыру, халықтың бірлігін сақтау болмақ. Егер әркім өз жұмысын ойдағыдай атқаратын болса, біз алға қойған барлық мақсаттарға қол жеткізе аламыз, – деді Нұрсұлтан Назарбаев.


/// 
Қазақстан Республикасы Президентінің Баспасөз қызметі Мемлекет басшысының 2016 жылғы БАҚ саласындағы сыйлықтары мен гранттарын, сондай-ақ Алғысын алуға үміткерлерден ұсынымдар қабылдау басталғанын хабарлайды.
Сыйлықтар мен гранттар алуға үміткерлерді бұқаралық ақпарат құралдары, шығармашылық одақтар, қоғамдық бірлестіктер, мемлекеттік органдар ұсына алады.
Алғыс жариялауға шығармашылық ұжымдарды шығармашылық одақтар, қоғамдық бірлестіктер, мемлекеттік органдар ұсына алады.
Әрбір бұқаралық ақпарат құралы, шығармашылық одақ, қоғамдық бірлестік, мемлекеттік орган сыйлықтар мен гранттар алуға екі үміткер ғана ұсынуға құқылы.
Сыйлықтар, гранттар алуға үміткерлердің және Алғыс жариялауға шығармашылық ұжымдардың өзін-өзі ұсынуына жол берілмейді.
Сыйлықтар немесе гранттар алуға бұқаралық ақпарат құралының, шығармашылық одақтың, қоғамдық бірлестіктің, мемлекеттік органның ресми бланкісіне жазылған, бірінші басшы немесе оның орнындағы адам қол қойған (А4 форматтағы көлемі 2 парақтан аспайтын) ұсыным жолданады. Оған мынадай құжаттар қоса ұсынылады:
- сыйлықтар немесе гранттар алуға ұсынылған үміткердің аты, әкесінің аты, тегі және шығармашылық бүркеншік есімі (егер болса), сондай-ақ атқаратын лауазымы көрсетілген негізгі жұмыс орнынан анықтама;
- сыйлықтар немесе гранттар алуға ұсынылған үміткердің шығармашылық қызметінің қысқаша сипаттамасы;
- жарияланымдар мәтіндері немесе аудио және (немесе) бейнематериалдар;
- негізгі жарияланымдарының тізімі және (немесе) олардың көшірмелері.
Алғыс жариялауға шығармашылық одақтың, қоғамдық бірлестіктің, мемлекеттік органның ресми бланкісіне жазылған бірінші басшы немесе оның орнындағы адам қол қойған бұқаралық ақпарат құралының қызметі туралы (А4 форматтағы көлемі 2 парақтан аспайтын) ұсыным ұсынылады;
Конкурсқа мән-маңызы жоғары негізгі жарияланымдар немесе аудио және (немесе) бейнематериалдар ұсынылады. Қарауға 2015 жылғы 1 маусым мен 2016 жылғы 1 маусым аралығында жарияланған және (немесе) эфирге шыққан материалдар қабылданады.
Сыйлықтар, гранттар алуға және Алғыс жариялауға ұсынылған материалдар мен құжаттар қайтарылмайды.
Кітаптар БАҚ саласындағы наградалар алуға ұсынылған материал ретінде қарастырылмайды. Мерзімді басылымдарда жарық көрген мақалалар топтамасын ұсынуға болады.   
Мемлекет басшысының сыйлықтарын, гранттарын алуға және Алғысын жариялауға ұсынымдарды Қоғамдық комиссияның төрайымы – Қазақстан Республикасының Мемлекеттік хатшысы Г.Н.Әбдіқалықованың атына 2016 жылғы 6 маусымға дейін төмендегі мекенжай бойынша жолдау қажет: 010000, Астана, Сол жағалау, «Ақорда» Резиденциясы.
 
  Қазақстан Республикасы
 Президентінің Баспасөз қызметі
///
	 

	Владимир Путин Нұрсұлтан Назарбаевты туған күнімен құттықтап, мықты денсаулық және жұмыста табыс тіледі.

	Сонымен қатар мемлекеттер басшылары екі жақты ынтымақтастықтың жай-күйі мен перспективаларын, ықпалдастық үрдістерінің жүзеге асу барысын талқылады. 
///Кездесу барысында Мемлекет басшысына денсаулық сақтау саласын дамытуға арналған «Денсаулық» мемлекеттік бағдарламасының іске асырылуы жөнінде аралық есеп беріліп, министрліктің алдына қойылған міндеттердің орындалуы туралы ақпарат ұсынылды.
Елбасы ауру-сырқаудың алдын алу шараларының маңыздылығын атап өтіп, салауатты ұлт қалыптастыру ісінде халықтың ерекше рөл атқаратынын айтты.
– Азаматтарымызды өздерінің денсаулықтарын нығайтуға тартуымыз қажет. Адам денсаулығының 10-15 пайызы ғана медицинаға тәуелді. Қалғанының бәрі тек өзіне байланысты болады, – деді Нұрсұлтан Назарбаев.
Қазақстан Президенті халық арасында салауатты өмір салтын насихаттау мәселесіне тоқталып, қазақстандықтардың өмір сүруінің орташа ұзақтығын 80 жасқа дейін көтеру жөніндегі міндеттің өзектілігіне назар аударды.
Денсаулық сақтау министрі Қазақстан Президентіне тұрғындар денсаулығының негізгі көрсеткіштерінің жақсарып келе жатқанын мәлімдеді.
– Барлық көрсеткіш бойынша ахуал тұрақты. Өмір сүрудің орташа ұзақтығы көтерілуде. Ана өлімінің көрсеткіші төмендеп келеді. Бала өлімінің көрсеткіші де қатарынан бірнеше жыл бойы төмендеуде, – деді Елжан Біртанов.
Денсаулық сақтау министрі халықтың денсаулығын жақсарту бойынша министрліктің қабылдап жатқан шаралары жөнінде айтып, ауру-сырқау белгілерін бастапқы сатыда анықтаудың маңызды екенін атап өтті.
– Қазақстанда 2012 жылдан бастап тегін дәрі-дәрмекпен қамту жөніндегі бағдарлама жүзеге асырылуда. Оның тиімділігі өте жоғары. Бағдарлама аясында 2,5 миллионға жуық адам аурудың 50 түрі бойынша, соның ішінде күретамыр гипертониясы, қант диабеті және онкологиялық аурулар бойынша тегін дәрі-дәрмекке қол жеткізіп отыр, – деді Е.Біртанов.
Сондай-ақ, Елжан Біртанов Нұрсұлтан Назарбаевқа көрсетілетін алғашқы медициналық қызметтердің сапасын арттыру және денсаулық сақтау жүйесіне цифрлық технологияларды енгізу жөнінде қабылданып жатқан шаралардың нәтижелері туралы баяндады.
Кездесу барысында Мемлекет басшысы дәрі-дәрмек бағасын мемлекеттік реттеу және фармацевтика саласындағы сыбайлас жемқорлықпен күрес жүргізу мәселелеріне ерекше тоқталды.
– Менің бағаға қатысты мәселені шешу жөнінде берген тапсырмамнан кейін Фармация комитетінің төрағасы, «СК-Фармация» компаниясының басшылығы және бес облыстың басқарма басшылары ұсталды. Дәрі-дәрмек бағасының негізсіз өсуі шарттар жасасудағы заңнан тыс әрекеттер нәтижесінде орын алады, – деді Елбасы.
Қазақстан Президенті алға қойылған міндеттердің уақтылы іске асырылуын қамтамасыз етуді және денсаулық сақтау саласына, соның ішінде дәрі-дәрмектерді сатып алу үрдісіне тиісті бақылау орнатуды тапсырды.
Бұл ретте, Нұрсұлтан Назарбаев Е.Біртановқа өзі басшылық ететін салаға дербес жауап беретінін ескертті.

///Құрметті отандастар! 
 
Күллі мұсылман үмбетін Құрбан айт мерекесімен құттықтаймын!       
Қасиетті Құрбан айт –  мейірімділік пен қайырымдылық құндылықтарының теңдессіз көрінісі ретінде халқымыздың рухани дүниесінен ерекше орын алатын мейрам.   
Имандылықты өскелең ұрпақты тәрбиелеу көзі деп санайтын мұсылман қауымы осы күні ізгі ниетімен игі істер атқарып, өзара түсіністік пен келісім рухын нығайта түседі.     
Бұл ынтымақ пен бірлікті қадір тұтып, сақтап келе жатқан еліміз үшін өте маңызды.            
Қасиетті мейрамда баршаңызға зор денсаулық,
құт-береке тілеймін.
Отанымыз – Қазақстан Республикасы өркендей берсін!
 
Қасым-Жомарт Тоқаев
///
	 

	Қазақстан Президенті жалпы аумағы 77800 шаршы метрден астам 3 деңгейлі заманауи орталықты қарап шықты. Сауда-ойын-сауық орталығында 1000 орындық амфитеатр, сондай-ақ түрлі арт-инсталля́циялар орналасқан.

	Ғимаратты қарап шыққаннан кейін Мемлекет басшысы БАҚ өкілдері үшін Алматыға жұмыс сапарының қорытындысы бойынша брифинг өткізді.    

	– Өңірлерде, атап айтқанда, Алматыда болғанымда, мен адамдардың толыққанды тіршілігі және қаланың тиімді дамуы үшін қажетті жаңадан салынған көлік және әлеуметтік нысандарды қарап шығамын. Ол анағұрлым көрікті әрі тіршілікке қолайлы бола түсуде. Басты проблема – экологиялық мәселе болып қалуда  – автокөлік көбеюде, кептелістер мен бөгелістер пайда болуда. Көлік жолайрықтарын, жаяу жүргіншілер өткелдерін салу Алматының көлік проблемаларын шешуге бағытталған. Тек соңғы жылдары ғана 13 жол айрығы салынды. Келешекте бұл цифр 20-ға жетіп, оларды салу одан әрі жалғасын табады. Барлық салынған нысандар қаланы көрікті етіп, оны заманауи қалаға айналдырады, – деді Мемлекет басшысы.

	Сөз соңында Нұрсұлтан Назарбаев қазақстандықтарды отандық боксшылардың әлем чемпионатында жалпы командалық есепте бірінші орын алуымен құттықтады. Мемлекет басшысы бұл Қазақстан боксының зор табысы екенін, оның еліміздегі спорттың осы түрінің кеңінен таралуына оң ықпал ететінін атап өтті.           

	 

///
	 

	Қазақстан Президенті сапар аясында осы елдің, сондай-ақ Еуропалық комиссияның басшылығымен бірқатар кездесулер өткізеді деп күтілуде.
/// 
Кездесуде екі елдің парламентаралық өзара іс-қимыл мәселелері талқыланды.
Мемлекет басшысы Қазақстан мен Қытайдың заң шығарушы органдары басшыларының тұрақты байланыстары мемлекетаралық ынтымақтастықтың негізгі бағыттарын жүзеге асыру үшін тиімді құқықтық алаң қалыптастыруға мүмкіндік беретінін атап өтті.
Бейжіңге осы жолғы мемлекетаралық сапар аясында біз екіжақты қарым-қатынастың жаңа кезеңіне негіз қаладық. Соңғы онжылдықта сіздің ел жүргізген реформа және ашықтық саясаты қуатты экономика құрып, ҚХР беделін биік деңгейге көтерді. Бұл орайда Бүкілқытайлық халық өкілдері жиналысы елеулі рөл атқарды, – деді Нұрсұлтан Назарбаев.
Чжан Дэцзян Қазақстан Президентінің мемлекеттік сапарына қытай тарапы зор мән беретінін айтты.
Қазақстан мен Қытай халқы арасындағы достықты нығайту үшін Сіздің әрдайым зор күш-жігер жұмсайтыныңызды білемін. Сіз және ҚХР төрағасы Си Цзиньпин қол қойған жан-жақты стратегиялық серіктестіктің жаңа кезеңі туралы шарт екіжақты қарым-қатынастарымызды жаңа деңгейге көтереді, – деді  Бүкілқытайлық халық өкілдері жиналысы Тұрақты комитетінің төрағасы.


///
	 

	Отырыста «Болашақ» халықаралық стипендиясының иегерлері үшін ағылшын тілі бойынша 12 ай мерзім ішінде тілдік даярлықты ұйымдастыру мәселесі қаралды. Бұл ретте стипендия иегерлері Қазақстанда 6 ай және «Болашақ» бағдарламасы шеңберінде шетелдік тілдік мектепте 6 ай даярлықтан өтетін болады.

	Сонымен қатар, комиссия мүшелері президенттік стипендия шеңберінде МВА бағдарламасы бойынша мамандар даярлауға деген қажеттілікті зерделеу мәселелерін талқылады.

	Комиссия шешіміне сәйкес Әділет министрлігі Сот сараптамасы орталығының бір топ қызметкері «Болашақ» халықаралық стипендиясының иегерлері атанып, Ұлыбританияда тағылымдамадан өтетін болды.
///
	Кездесуде республикадағы ардагерлер бірлестіктері қызметінің өзекті мәселелері талқыланды.

///Іс-шараға Орталық сайлау комиссиясы төрағасы Б.Имашев, Жоғарғы сот төрағасы Ж.Асанов, Астанадағы ЕҚЫҰ Бағдарламалар офисінің басшысы Д.Сабо, Парламент депутаттары, мемлекеттік органдардың, Достастық елдері Парламентаралық ассамблеясының өкілдері, Түркия, Корея, Үндістан, Латвия, Литва, ТМД елдері және басқа да мемлекеттердің сайлау комиссияларының жетекшілері, халықаралық және қазақстандық сарапшылар қатысты.
Конференцияда Қазақстанның және өзге де елдердің жаһандану жағдайындағы сайлау жүйесінің өзекті мәселелері талқыланып, заманауи сайлау технологияларын қолдану тәжірибелері қарастырылды, сондай-ақ сайлау үдерісі саласындағы халықаралық ынтымақтастықтың жаңа формалары мен тетіктері ұсынылды.
Гүлшара Әбдіқалықова конференцияға қатысушыларға Мемлекет басшысы Нұрсұлтан Назарбаевтың құттықтауын оқып берді. Онда: «Тәуелсіздік алған сәттен бастап еліміз мемлекеттік және саяси құрылымын жетілдіре отырып, жүйелі реформалар жолымен келе жатыр. Қазақстан сайлау құқығы мен сайлауды ұйымдастыру ісіндегі халықаралық жоғары стандарттарды берік ұстана отырып, осы саладағы жаһандық ынтымақтастықтың белсенді жақтаушысы болып саналады. Бүгінде сайлау үдерісінде мемлекеттік органдардың ашықтығы мен есептілігін, кәсіби құзіреті мен қоғамның оларға деген сенімін арттыруға ықпал ететін жаңа технологияларды енгізуге айрықша мән берілуде», – делінген.
Конференция аясында «Қазақстанның сайлау жүйесінің қалыптасуы мен дамуының тарихи-құжаттамалық негіздері» атты көрме өтті. Онда ел аумағында XV ғасырдан қазіргі уақытқа дейінгі түрлі тарихи кезеңдердегі сайлау жүйелерінің қалыптасу және даму тарихы көрсетілген.
///Кездесу барысында тараптар экономиканың түрлі салаларында инвестициялық жобаларды іске асыру перспективаларын талқылады.
«Ояк Холдинг» компаниясының бас атқарушы директоры компанияның жұмысы жөнінде кеңінен әңгімелеп, Қазақстанда бизнесін дамытуға мүдделілік танытты. 


///Бүгін Қасым-Жомарт Тоқаевтың төрағалығымен Төтенше жағдай жөніндегі мемлекеттік комиссияның отырысы өтті. Оған облыстар мен республикалық маңызы бар қалалардың әкімдері, сондай-ақ, мемлекеттік органдар мен құқық қорғау құрылымдарының басшылары бейне байланыс арқылы қатысты.
Мемлекет басшысы өз сөзінде індеттің таралуын ауыздықтау үшін Төтенше жағдай және карантин режимін бұзғандарға қатысты шараларды қатаңдату қажеттігін айтты.
– Қатаң санкцияларға көшетін уақыт жетті. Сонымен қатар тәртіп бұзушылықтың алдын алу мақсатында тіркелген деректерді БАҚ-та кеңінен жариялау керек. Халық баратын қоғамдық орындарда санитарлық тазалық талаптары сөзсіз орындалуы тиіс. Мұндай жағдайда «үнемдеуге» және «оңтайландыруға» жол жоқ. Мемлекеттік комиссия Қарулы Күштерді Нұр-Сұлтан, Алматы, Шымкент және басқа да ірі қалалардың көшелерін дезинфекциялауға тарту тәртібін айқындауы қажет, – деді Президент.
Қасым-Жомарт Тоқаев шетелдерден, оның ішінде Еуразиялық экономикалық одаққа мүше елдерден келген барлық адамдарды карантинге жатқызуды тапсырды. Мемлекет басшысы Төтенше жағдай және карантин кезіндегі жұмыс тәртібін әзірлеп, оны барлық азаматтар мен бизнес өкілдеріне жеткізу, сондай-ақ, халыққа медициналық мекемелердің жаңа жұмыс режимін түсіндіру керектігін атап өтті.  
Білім, Мәдениет және спорт министрліктеріне жастардың бос уақытын тиімді ұйымдастыру үшін онлайн-режимінде жарыстар, дәрістер мен өзге де білім беру шараларын өткізу мүмкіндігін қарастыруды тапсырды.
  – Құқық бұзушылықтың көбеюіне, ең алдымен, ұрлыққа, тонауға, талан-таражға салуға, биліктің заңды талаптарына бағынбауға жол бермеу керек. Осыған байланысты қоғамдық орындардың күзетін, оларды жарықтандыру және бейнебақылаумен жабдықтау шараларын күшейту керек. Бұған полицияның бүкіл құрамын жұмылдыру қажет, – деп тапсырды Президент.  
Бас прокуратура мен Жоғарғы сотқа заңдылықты, құқықтық тәртіп пен қылмысқа қарсы күресті қамтамасыз ету алгоритмін әзірлеуді, соттардың ісін төтенше жағдайға көшіруді ұсынды.
Мемлекет басшысы жұмыссыз жастарға «Жұмыспен қамтудың жол картасы» бағдарламасы аясында тиісті жалақы төлей отырып, оларды су тасқынына қарсы іс-қимылдарға, көктемгі егінге, құрылысқа және басқа да жұмыстарға тартуға шақырды.
Қасым-Жомарт Тоқаевтың пікірінше, дағдарыс жағдайында жұмыс істеп тұрған әрбір кәсіпорын, әрбір жұмыс орны аса маңызды. Осыған орай фискалды органдарға  дағдарыс кезінде кәсіпкерлерге ешқандай қысым жасамай, өздерінің жұмыс әдісін қайта қарауды тапсырды. Бұдан бөлек қауесеттер мен арандатушылық ақпараттарға тосқауыл қою жұмыстары ерекше бақылауға алынуы тиіс.  
– Бүгінде алдыңғы шепте өз бастарын үлкен қатерге тігіп, демалыссыз жұмыс істеп жатқан біздің азаматтарымыз – дәрігерлер, полиция қызметкерлері және басқа да мамандар өз отбасыларын сирек көреді. Соған қарамастан, өздерінің азаматтық және қызметтік борыштарын толық орындап жүр. Сіздерге шынайы алғысымды білдіремін. Үкімет пен әкімдерге қосымша қаржы тауып, коронавирусқа қарсы күрес жұмыстарына тартылған дәрігерлерге, полиция қызметкерлеріне және өзге де мамандарға 1 айлық көлемінде сыйақы беруді тапсырамын, – деді Мемлекет басшысы.
Президент төтенше жағдай кезінде айыппұлдар мен өсімпұлдарға қатысты бұған дейін қабылданған тыйымдардан бөлек, дағдарыстан зардап шеккен халықтың барлық займдары бойынша қарыздың негізгі бөлігін және сыйақысын тоқтата тұру қажет деп санайды.
Қасым-Жомарт Тоқаев төтенше жағдайға байланысты табыс көзінен айрылған қазақстандықтарға ай сайын 1 айлық есептік көрсеткіш көлемінде (42 500 теңге) төлей бастауды тапсырды. Жалпы мұндай көмекке кемінде 1,5 миллион адам ілінеді.
– Мемлекеттік комиссияға төлемдердің тиімді әрі ашық механизмдерін әзірлеуді тапсырамын. Арнайы құрылған өңірлік штабтар нақты көмек алушылардың тізімін жұртшылықтың және «Атамекен» ҰКП қатысуымен жасайды. Сонымен қатар бизнес, оның ішінде шағын және орта кәсіпкерлік жұмыс орнын сақтап қалу шараларын қабылдауы, қызметкерлерін жұмыстан шығармауы керек, – деді Қасым-Жомарт Тоқаев.
Президент күрделі жағдайды жеке басына пайдаланатын алаяқтыққа, алыпсатарлыққа жол бермеу керек деп санайды. Осындай жағдайлардың алдын алу үшін барлық елді мекендерді қажетті заттармен қамтамасыз етуді  талап етті.
– Бұл жұмыстарды жүйелі атқару үшін әлеуметтік маңызы бар тауарлардың тізімін бекітіп, сол арқылы бағаны мемлекеттік реттеуді енгіземіз. Барлық облыстар мен қалаларда азық-түлік және ең қажетті тауарлардың қоры жеткілікті. Әр аймақтың әкімі ең қажетті тауарлардың нақты есебін жүргізуі қажет, – деді Президент. 
Мемлекет басшысы ұялы байланыс пен интернетке, әсіресе, ағартушылық ресурстарға, әлеуметтік желілер мен мессенджерлерге қол жетімділікті арттыруды тапсырды. Төтенше жағдай кезінде тұрғындардың қарызына қарамастан, байланыс қызметін үзбеу керек. Бұдан бөлек мемлекеттік комиссия коммуналдық қызмет төлемдерін төмендету үшін жүйелі жалпыреспубликалық шаралар әзірлеуі қажет.
Президент сөзінің басым бөлігі кәсіпкерлікті қорғауға арналды.
– Қазіргі күрделі жағдайдан зардап шеккен шағын және орта кәсіпкерліктің барлық несиелері бойынша негізгі қарыздары мен сыйақыларын төлеуді тоқтата тұру – оларды нақты қолдау механизмдерінің бірі. Іскерлік белсенділікті салық тұрғысынан ынталандыру және бағаның тұрақтылығын қамтамасыз ету үшін кешенді шаралар әзірлеуді, шағын және орта кәсіпкерлікті барлық салық және міндетті төлемдерден 3 ай мерзімге босатуды тапсырамын. Осы кезеңде оларға айыппұлдар мен өсімпұл жүрмеуі керек, – деді Мемлекет басшысы.    
Қаржы министрлігіне мемлекеттік сатып алуларды жүзеге асыру кезінде мемлекеттік органдардың келісім-шартта көрсетілген міндеттемелерін толық орындауын бақылауды күшейту тапсырылды. Іс жүзінде көрсетілген қызметтер мен атқарылған жұмыстардың барлық төлемдері 5 күн ішінде аударылуы қажет. Мемлекеттік органдар мен квазимемлекеттік  компаниялар орындаушыларға айыппұл салмауы және сенімсіз орындаушылардың тізіміне қоспауы тиіс. Қысқа мерзім ішінде отандық тауар өндірушілердің реестрі жасалып, мемлекеттік сатып алулардың арнайы режимі енгізіледі. «Жұмыспен қамтудың жол картасы» арнайы бағдарламасы – іскерлік белсенділікті және жұмыспен қамтуды қолдаудың тағы бір құралы болуы тиіс. Президент теңгенің айырбас бағамын тұрақтандыру үшін Ұлттық банкке, Үкіметке және квазимемлекеттік компаниялардың басшыларына квазимемлекеттік сектордағы субъектілердің экспорттық пайдасын міндетті түрде еліміздің валюта нарығында сатуын қамтамасыз етуді тапсырды.
– Осындай күрделі жағдайда мемлекетті басқару түбегейлі өзгеруі тиіс, өзімізге жауапкершілік алып, батыл әрі тиімді шешімдер қабылдауымыз керек. Мен Үкіметтің әрбір мүшесіне, әкімдерге ерекше режимде жұмыс істейтін уақыт келгенін жеткізгім келеді. Қазіргі жағдайдың қаншалықты күрделі екенін түсінбейтін, ескі әдіспен жұмыс істеп, өз ісіне немқұрайлы қарайтындар орындарын босатуы керек, – деді Мемлекет басшысы.
Қасым-Жомарт Тоқаев Үкімет пен әкімдерге  шұғыл шаралардан бөлек, жағдайды тұрақтандырғаннан кейінгі уақытты ескере отырып, жүйелі бағдарламалар әзірлеп, қабылдауы қажет екенін айтты.
– Қазіргі қалыптасқан жағдай күрделі болғанымен, аса ауыр деп айтуға болмайды. Біздің барлық мүмкіндігіміз бен қорымыз бар. Ең бастысы, қолайсыз жағдайға дер кезінде дайындықты бастадық және не істеу керек екенін білеміз. Салықтық жеңілдіктер мен жергілікті деңгейдегі қолдауларды есептемегенде, дағдарысқа қарсы шараларға бөлінген қаржының жалпы көлемі 4,4 триллион теңгені немесе 10 миллиард долларды құрайды, – деді Президент.
Мемлекет басшысы сөзінің соңында барлық қазақстандықтарды бірігуге, осы күрделі жағдайдан сабақ алуға және ахуал тұрақталғаннан кейінгі жағдайда қажет болатын жаңа жүйелі әдістер іздеуге шақырды.
– Әрбір дағдарыстың екі жағы бар. Біріншіден, бұл, әлбетте – қауіп, екіншіден, бұл – мүмкіншілік. Індет, дағдарыс дегеніміз – уақытша, өтпелі құбылыс. Біздің алдымызда тұрған мақсат – мүмкіндікті барынша пайдалану, осы дағдарыстан аман-есен шығып, одан да мықты болу. Біз әрқайсымыз өз міндетімізді жауапкершілікпен орындасақ, бұл қиындықтан тезірек шығамыз деп сенемін, – деді Қасым-Жомарт Тоқаев.  
Отырыс барысында қалыптасқан жағдайға байланысты Премьер-Министр Асқар Маминнің, Ұлттық банк төрағасы Ерболат Досаевтың, Премьер-Министрдің орынбасары Ералы Тоғжановтың, Денсаулық сақтау министрі Елжан Біртановтың, Нұр-Сұлтан қаласының әкімі Алтай Көлгіновтің, Алматы қаласының әкімі Бақытжан Сағынтаевтың есептері тыңдалды.
Мемлекет басшысының сөйлеген сөзінің толық мәтінін мына сілтеме арқылы оқуға болады.
 
 


/// 
Кездесуде Нұрсұлтан Назарбаев пен ҚХР төрағасы Си Цзиньпинмен жүздесу барысында қол жеткен уағдаластықтарды іске асыру мәселелері талқыланды.
Мемлекет басшысы Қазақстан-Қытай қарым-қатынастарын дамытуға қосқан үлесі үшін Ли Кэцянға алғыс айтып, ҚХР Мемлекеттік кеңесі премьерінің былтырғы желтоқсандағы сапарының маңызына тоқталды.
Сіз Қазақстан мен Қытай арасындағы ынтымақтастықтың жаңа кезеңін қалыптастыру ісіне зор үлес қостыңыз. Қазір біз қол жеткізген уағдаластықтар мен бірқатар өнеркәсіп орындарын Қазақстанға көшіру жөніндегі ұсыныс толық қарқынмен жүзеге асырылуда. Соның нәтижесі ретінде бүгінге дейін бірлескен индустриялық нысандар құру туралы 25 келісімге қол қойылды, – деді Нұрсұлтан Назарбаев.
Қазақстан Президенті сондай-ақ «Нұрлы жол» және «Жаңа Жібек жолы» бағдарламаларының синергиясы екі елдің стратегиялық ынтымақтастығын нығайту үшін жаңа мүмкіндіктерге жол ашатынын айтты.
Қазіргі уақытта Қазақстаннан Ресейге қарай автомобиль жолы, Иран арқылы Парсы шығанағына қарай теміржол салынды, Каспий теңізінде теңіз порты құрылды, Орталық Азияның барлық мемлекеттері Қорғас арқылы байланыстырылды. Жаңа Жібек жолының Қазақстан арқылы өтетін бөлігі толығымен дайын деп сеніммен айтуға болады, – деді Мемлекет басшысы.
Ли Кэцян Қазақстан мен Қытай халқы арасындағы достықты нығайтудағы рөлі мен елдеріміздің қарым-қатынастарын жаңа сапалы деңгейге шығару ісінде Нұрсұлтан Назарбаевтың үлесі зор екенін атап өтті. 


///Мемлекет басшысына орталықтың ағымдағы жұмыс нәтижелері мен жетістіктері, алдағы даму мүмкіндіктері жөнінде мәлімет берілді.
Атап айтқанда, Ю.Пя Президентке жұмыс істеп тұрған орталықтың негізінде ірі ғылыми-зерттеу және білім беру мекемесін құру жоспары туралы айтты. Аталған жоба халықаралық серіктестермен бірлесе отырып жүзеге асырылады.
Қазақстан Президенті орталықтың дамуына ұдайы қолдау көрсететінін айтып, еліміздегі медициналық қызметтердің сапасын арттырып, қолжетімді ете түсудің өте маңызды екенін атап өтті. 

///
	 

	Мемлекет басшысы жөндеу және қайта жаңғырту жұмыстары жүргізілген балабақшаға барды.

	Мектепке дейінгі мекеменің негізгі міндеті – жас буынды тәрбиелеу және сапалы білім беру. Балабақшада жас ерекшелігі бойынша бөлінген 4 топ жұмыс істейді. Медициналық бөлме, спорт және музыка залдары бар. Ғимараттың жалпы аумағы – 1075 шаршы метр.

///
	 

	Қосман Қайыртайұлы Айтмұхаметов Ақмола облысының әкімі болып тағайындалсын.

	 

	 

	Қазақстан Республикасының 

	  Президенті                                                                                                              Н.Назарбаев

	 

	 

	Астана, Ақорда, 2013 жылғы 22 қаңтар

	                           № 482
///Əңгіме барысында Нұрсұлтан Назарбаев пен Александр Лукашенко екіжақты ынтымақтастықтың мейлінше өзекті тақырыптарын талқылады.
Мемлекеттер басшылары Еуразиялық экономикалық одақтың қазіргі қызметі мен оның бұдан əрі дамуының мəселелері жөнінде пікір алмасты.
Сондай-ақ, екі елдің көшбасшылары алдағы кездесулердің кестесін қарастырды. Атап айтқанда, Қазақстан Президенті Беларусь Президентін Шанхай ынтымақтастық ұйымының саммитіне жəне Астанадағы ЭКСПО-2017 халықаралық көрмесінің ашылу салтанатына шақырды.
///
	 

	Елбасы шараға қатысушыларға арнаған сөзінде тәуелсіз еліміздің тарихында алғаш рет Мемлекеттік күзет қызметі құрылғанын айтты.

	– Сіздер тәуелсіздікті нығайтуға атсалысасыздар, мемлекеттік механизмнің тұрақты жұмысын қамтамасыз ете отырып, қауіп-қатерлерге қарсы тұрасыздар. Сіздердің қызметтеріңізді, бәлкім, бүкіл халық көрмейтін болар, бірақ сіздер жауапкершілік ауқымы зор жұмыс атқарасыздар. Қызметті лайықты атқару үшін тәртіп, үлкен машық пен жоғары моральдық дайындық қажет. Өздеріңізге жүктелген сенімді абыроймен ақтайтындарыңызға сенімдімін, – деді Мемлекет басшысы.

	Нұрсұлтан Назарбаев сондай-ақ қазақстандықтардың 23 жыл бұрын тарихта бірінші рет бүкілхалықтық дауыс беру арқылы Мемлекет басшысын сайлағанына тоқталды.

	– Бүкілхалықтық сенімге арқа сүйей отырып, мен 16 желтоқсанда еліміздің тәуелсіздігін жарияладым. Сол себепті де Тұңғыш Президент күні мен алдағы ұлттық мереке – Тәуелсіздік күні арасында тығыз байланыс бар, – деді Қазақстан Президенті.

	Соңында Мемлекет басшысы офицерлерге мықты денсаулық, Отанымыздың игілігі жолындағы жауапты қызметтеріне табыс тіледі.

	Рәсім барысында Мемлекеттік әнұранның әуенімен резиденция алдындағы тутұғырға Қазақстан Республикасы Президентінің байрағы көтерілді.

	Қазақстан Республикасының рәміздеріне әскери құрметін өтеген парадтық есептоп сарбаздары «Ақорда» алдындағы алаңда сап түзеп өтті.

	Байрақ республика елордасындағы Қазақстан Президентінің резиденциясында тұрады, ал Мемлекет басшысының сапарлары кезінде басқа резиденцияларда, Республика Президентінің көліктерінде болады.

	 


///Отырысқа сондай-ақ Ресейдің, Арменияның және Қырғызстанның Президенттері қатысты.
Мемлекет басшысы ЕАЭО-ның Кеден кодексі әзірленгенін атап өтіп, оны дайындау барысында қатысушы елдер азаматтарының мүддесін сақтауға, сондай-ақ бизнес жүргізудің ашық әрі тұрақты ережесін қалыптастыруға басымдық берілгенін айтты.
– Күрделі сыртқы экономикалық жағдайларға қарамастан, күш-жігерімізді жұмылдыру арқасында біз жыл басында Қазақстан ұсынған басымдығы бар негізгі бағыттарды іске асыру барысында ілгерілей түстік. Интеграциямыздың негізгі құжаттарының бірі – Еуразиялық экономикалық одақтың Кеден кодексі қол қоюға дайын болды, – деді Нұрсұлтан Назарбаев.
Сондай-ақ, Қазақстан Президенті электр энергетикасы нарығын дамыту бағдарламасы аясындағы жұмыстың аяқталғанына, қызмет көрсету секторларын ырықтандыру жоспарының әзірленіп жатқанына және ЕАЭО-ның ортақ қаржы нарығын құру жөніндегі үдерістердің басталғанына назар аударды.
Мемлекет басшысы Қазақстанның төрағалығы кезінде халықаралық ынтымақтастық нығайғанын атап өтті.
– Біз бұл бағытта айтарлықтай ілгеріледік. Қазан айында Вьетнаммен арадағы еркін сауда аймағы туралы келісім күшіне енді. Иран, Үндістан, Сингапур және Мысыр елдерімен осындай аймақтар құру жөнінде келіссөздер бастау туралы мәселе қарастырылып жатыр. Түрлі мемлекеттермен ынтымақтастық және өзара іс-қимыл туралы 25-тей меморандумға қол қойылды. «Жібек жолының экономикалық белдеуін» осы одақпен ұштастыру ісі бағдарға алынды. Еуропалық одақпен және Шанхай ынтымақтастық ұйымымен әріптестік жолдары қарастырылуда, – деді Нұрсұлтан Назарбаев.
Қазақстан Президенті Қытаймен және Израильмен сауда келісімдері жөніндегі келіссөздер белсенді түрде жүргізіліп жатқанын, одаққа Оңтүстік Америка елдері де мүдделілік танытып отырғанын атап өтті.
Мемлекет басшысы шетелдік әріптестермен ынтымақтастықтың негізгі қағидалары көрініс табатын сауда саясатын дамыту туралы мәлімдеме ЕАЭО-ның халықаралық экономикалық байланыстарын дамыту жөніндегі қызметтің заңды жалғасы болып табылатынын айтты.
– Сонымен бірге біз сауда келісімдері жөніндегі жұмыстың жүйелілікті, мейлінше тиімділікті, одағымыздың барлық мүшелерінің мүддесін ескеруді талап ететінін ұмытпағанымыз жөн. Тарифтік міндеттемелер құрылымына, біздің мүмкіндіктеріміз бен шектеулерді ескере отырып ықтимал алымдардың тізіміне мұқият талдау жүргізу қажет. Бұл орайда барлық қатерлер мен жаңа мүмкіндіктерді де ескерген жөн, – деді Нұрсұлтан Назарбаев.
Қазақстан Президенті ЕАЭО аясындағы жұмысқа ықпал ететін бірқатар факторларды, соның қатарында әлемдік экономикалық жағдайдың нашарлай түскенін және бірлестіктің өз ішіндегі мәселелер шешімін таппай отырғанын атап көрсетті.
– Өзекті мәселелерді шешудегі ерекше рөлді ең алдымен Еуразиялық экономикалық комиссия атқаруға тиіс. Бүгінгі таңда дағдарыстан кейінгі жағдайды пайымдау, Еуразиялық экономикалық одақты дамытудың одан арғы стратегиясын түзуге мүмкіндік беретін жүйелі және ұзақ мерзімді шешімдер әзірлеу маңызды болып отыр. Осыған орай дағдарысқа қарсы кеңес құру қажет. Егер мемлекеттер басшылары мұны қолдаса, комиссияға бұл мәселені біздің үкіметтермен бірлесе отырып қарастыру және тиісті шешім қабылдау жөнінде тапсырма беруді ұсынамын, – деді Мемлекет басшысы.
Соңында Нұрсұлтан Назарбаев Қырғызстан басшылығының ЕАЭО төрағалығын табысты атқаруына тілектестік  білдірді.




///Президент – Қарулы Күштердің  Жоғарғы Бас қолбасшысы Қасым-Жомарт Тоқаев Қорғаныс министрі Нұрлан Ермекбаевтың Қазақстан Қарулы Күштерінің негізгі даму бағыттары жөніндегі баяндамасын тыңдады. Бұл ретте қазіргі әскери қақтығыстардың тәжірибесі сөз болды.
Кездесу барысында Қазақстан армиясының инфрақұрылымы мен материалдық-техникалық базасын жетілдірудің перспективалары және әскерді ұшқышсыз басқарылатын ұшу аппараттары мен әуе шабуылына қарсы қорғаныс құралдары сияқты заманауи қару-жарақ түрлерімен жабдықтау мәселелері қарастырылды.
Сонымен қатар Мемлекет басшысына халықаралық әскери ынтымақтастық пен бітімгершілік іс-қимылдардың ахуалы туралы ақпарат берілді.
Қасым-Жомарт Тоқаевқа әскери қызметшілердің тұрмыстық және әлеуметтік жағдайын жақсарту, оларды сапалы киім-кешекпен қамтамасыз ету жұмыстары жөнінде баяндалды.
Жоғарғы Бас қолбасшы талқыланған мәселелердің өзектілігін ескере отырып, Қорғаныс министрлігінің әскери алқа отырысын ұйымдастыруға тапсырма берді. Жиында 2020 жылғы әскери дайындықтың қорытындылары жасалып, алдағы кезеңде атқарылатын міндеттер айқындалады.
 

///
	 

	Дәулет Рысқұлбекұлы Оспанов Қазақстан Республикасы Қарулы Күштерінің Құрлық әскерлері Аэроұтқыр әскерлерінің қолбасшысы болып тағайындалды.

	***

	Әділбек Қалибекұлы Алдабергенов басқа жұмысқа ауысуына байланысты Қазақстан Республикасы Қарулы Күштерінің Құрлық әскерлері Аэроұтқыр әскерлерінің қолбасшысы қызметінен босатылды.
///
	 

	Мемлекеттік хатшы Гватемала, Ирландия, Молдова, Словения, Намибия, Сингапур, Исландия, Бруней-Даруссалам, Аргентина, Алжир және Колумбия мемлекеттерінің елшілерінен сенім грамоталарын қабылдады.

	Екіжақты кездесулер барысында мемлекетаралық қарым-қатынастардың ахуалы мен даму перспективалары талқыланды.

	Тараптар түрлі салалардағы байланыстарды кеңейтуге деген өзара зор қызығушылықты атап өтті. 
///Наурыз мерекесіне орай Қасым-Жомарт Тоқаевтың атына шет мемлекеттердің басшыларынан, халықаралық ұйымдардың жетекшілерінен құттықтау жеделхаттары келіп түсуде.
АҚШ Президенті Джо Байден өз құттықтауында Мемлекет басшысына денсаулық және Қазақстан халқына бақ-береке тілеген.
– Бейбітшілік пен жаңаруға үндейтін бұл күні Құрама Штаттардағы және бүкіл әлемдегі көптеген адам осынау керемет мейрамды Сізбен бірге тойлайды. Қазақстан мен АҚШ 30 жылдан бері берік әрі тұрақты  серіктестікке негізделген дипломатиялық қатынастарды жалғастырып келеді. Менің Әкімшілігім халқыңыздың экономикалық, әлеуметтік және саяси мүмкіндіктерін қалыптастыруды көздейтін реформаларыңыздың бағдарламасына қолдау көрсетеді. Наурыз құтты болсын! – делінген Джо Байденнің жеделхатында.
Өзбекстан Президенті Шавкат Мирзиёев Наурыз мерекесі Орталық Азия халықтарының ортақ мақсаты мен арманын білдіретін мейрам екенін атап өткен.
– Адамзат тарихында үлкен орын алатын осы айтулы мереке халықтарымыз бен елдеріміз арасындағы достық арқауын бекемдеуге, ынтымақтастық пен үйлесімді қатынастарды нығайтуға өлшеусіз үлес қосады. Біз екі ел арасындағы өзара сенім мен құрметке негізделген тату көршілік байланыстарымызды, стратегиялық серіктестігіміз бен одақтастық қатынастарымызды одан әрі кеңейте беретініміз сөзсіз, – делінген құттықтау хатта.
Тәжікстан Президенті Эмомали Рахмон өз құттықтауында қазіргі күрделі әлеуметтік-экономикалық және геосаяси жағдайда өзара құрмет пен қолдаудың, достық пен бірліктің, бейбітшілік пен тұрақтылықтың, өрлеу мен жасампаздықтың биік мақсаттарына үндейтін көктем мерекесінің жалпыадамзаттық құндылықтарының мәні арта түсетінін жазған.
– Қастерлі Наурыз мерекесінің ізгі дәстүрлеріне негізделген Тәжікстан мен Қазақстан арасындағы достық, стратегиялық серіктестік қатынастары халықтарымыздың түпкі  мүдделеріне сәйкес алдағы уақытта да дамып, кеңейе береді, – деп жазған Эмомали Рахмон.
Әзербайжан Президенті Ильхам Әлиевтің құттықтау жеделхатында Әзербайжан мен Қазақстан арасындағы достық, тату көршілік және ынтымақтастық бүгінде Наурыз мейрамының ежелгі дәстүрлерін сақтап келе жатқан халықтарымыздың мүддесі жолында одан әрі  дамып, нығая түсетініне сенім білдірді.
– Өзімнің және әзербайжан халқының атынан Сізді және халқыңызды қасиетті Наурыз мейрамымен шын жүректен құттықтаймын. Бұл мереке – табиғатқа деген шексіз махаббат пен үлкен құрметтің белгісі. Мыңдаған жылдар бойы сынаққа төзіп келген өмірлік философияның нышаны, – делінген құттықтау жеделхатта.
Президент Қасым-Жомарт Тоқаевтың атына өз құттықтауларын Түркі мемлекеттері ұйымының бас хатшысы Бағдат Әміреев, Кавказ мұсылмандар басқармасының төрағасы, ТМД дінаралық кеңесінің төрағалығын қоса атқарушы шейх-уль-ислам Аллахшүкір Паше-заде, "Шеврон" корпорациясы еуразиялық бөлімшесінің басқарушы директоры Дерек Магнесс, Еуразиялық даму банкінің басқарма төрағасы Николай Подгузов, Байқоңыр қаласы қалалық әкімшілігінің басшысы Константин Бусыгин және басқалары жолдады.
Құттықтау жеделхаттары әлі де келіп түсуде.
///Кездесуде Қ.Қожамжаров Елбасыны агенттіктің қазіргі қызметі туралы хабардар етіп, «100 нақты қадам» ұлт жоспарын іске асыру аясында атқарылып жатқан жұмыстар жөнінде баяндады.
Нұрсұлтан Назарбаев орталық мемлекеттік және жергілікті атқарушы органдардағы бос тұрған орындарды қысқарту, сондай-ақ еңбекақы төлеу қорының қаражатын қайта бөлу арқылы енгізіліп жатқан мемлекеттік қызметшілерді ынталандырудың бонустық жүйесінің маңыздылығын атап өтті.
Қ.Қожамжаров «Б» корпусындағы мемлекеттік қызметшілерді аттестациялау барысы туралы хабарлап, аттестациядан өтушілер жақсы нәтиже көрсетіп жатқанын айтты. Агенттік төрағасының ақпараты бойынша, бүгінге дейін Жоғары аттестациялық комиссияның 14 отырысы болып, республикалық деңгейде 700-ден астам қызметкер әңгімелесуден өткен.
Сондай-ақ, агенттік төрағасы «А» басқарушы корпусын реформалауға қатысты ұсыныстар жөнінде баяндады. Онда қызметкерлердің осы санатына жататын лауазымдар қатарын қысқарту көзделген.
Қазақстан Президенті сыбайлас жемқорлықпен күресу, ұдайы оның алдын алу жұмысын сапалы жүргізу қажеттігіне де назар аударды.
– Қылмыстық қудалау тек заң аясында ғана жүзеге асырылуға тиіс. Азаматтарды салмақты негіздерсіз және бұлтартпайтын дәлелдерсіз тұтқындауға болмайды, – деді Нұрсұлтан Назарбаев.
Мемлекет басшысы кездесу қорытындысы бойынша бірқатар нақты тапсырма берді.

///
	 

	Қазақстан Президенті А.Мұсақожаеваны Қазақ ұлттық музыка академиясының құрылғанының 15 жылдық мерейтойымен құттықтады.

	- Осы жылдар ішінде академия өркендеп, бүгінде Қазақ ұлттық өнер университетіне айналды. Жаңа ғимарат салынды. Студенттердің білім алуы үшін барлық жағдай жасалған. Қазіргі уақытта мектепте, колледжде және университеттің өзінде екі мыңдай оқушы білім алады. Мемлекет жыл сайын 2 миллиард 300 миллион теңгеден астам қаржы бөледі. Жалпы, мұнда оқу едәуір дәрежеде мемлекеттік білім беру гранттары есебінен жүзеге асырылады, - деді Нұрсұлтан Назарбаев.

	Мемлекет басшысы астанадағы «Астана-Опера» тәрізді жаңа өнер нысандарының құрылысы мен ашылуы халыққа мәдени тәрбие беруге оң ықпалын тигізетінін атап өтті.

	- Астана – бұл тек әкімшілік ғимараттар мен тұрғын үйлер қоры ғана емес. Мұнда мәдениет пен өнердің барлық қажетті нысандары салынуға тиіс. Сонымен қатар, Астанада кино, театр, балет, бейнелеу өнері, биді қоса алғанда, шығаршылықтың барлық саласы үшін мамандар дайындау қажет. Бұл міндетті іске асыруда біз Қазақ ұлттық өнер университетінің қызметіне зор мән береміз, - деді Нұрсұлтан Назарбаев.

	А.Мұсақожаева, өз кезегінде, Қазақстан Президентіне жоғары оқу орнының мерейтойына арналған есепті концертке дайындық барысы туралы айтты.

	- Онда біздің университетіміздің барлық ұжымы өнер көрсететін болады. Концерттің сценарийі Қорқыт шығармашылығынан бастап заманауи өнерді және Қазақстанның өсіп-өркендеуінің көріністерін тоғыстырады. Ол концерт бірқатар шет мемлекеттерде де көрсетілетін болады, - деді Қазақ ұлттық өнер университетінің ректоры.

	Сонымен қатар, А.Мұсақожаева бүгінде университет өнердің түрлі саласы бойынша мамандар дайындайтынын, Вена, Рим, Мәскеу және Санкт-Петербуртгің жетекші университеттерімен бірге халықаралық ынтымақтастық бағдарламасын іске асыратынын мәлім етті.
///Кездесу барысында тараптар екі мемлекет арасындағы ынтымақтастықтың негізгі аспектілерін талқылады.
Мемлекет басшысы Қазақстан мен Ресей арасында өзара сенімге негізделген және қарқынды дамып келе жатқан ықпалдастықтың стратегиялық сипатын атап өтті.
– Жақында Президент Владимир Путинмен кездестім. Қазақстан мен Ресей арасындағы байланыстар үлгі етуге тұрарлық. Бізге осы қарым-қатынасты сақтау қажет, – деді Нұрсұлтан Назарбаев.
Сонымен қатар, Қазақстан Президенті Еуразия экономикалық одағы, Ұжымдық қауіпсіздік шарты ұйымы және ТМД сияқты халықаралық ұйымдардың аясында екі елдің өзара ынтымақтастығын нығайту мәселелеріне тоқталды.
Мемлекет басшысы Қазақстан мен Ресей үкіметтерінің сауда-экономикалық қарым-қатынастарды және өңіраралық байланыстарды нығайту ісінде маңызды рөл атқаратынын атап өтіп, екі жақты ынтымақтастықты дамытуға қосқан үлесі үшін Д.Медведевке ризашылық білдірді.
Ресей Федерациясы Үкіметінің төрағасы екі мемлекет арасындағы өзара тиімді қарым-қатынастардың нәтижесінде Қазақстан мен Ресей арасындағы сауда көлемі артқанын айтты.
– Қазақстан – Ресейдің стратегиялық серіктесі әрі одақтасы. Біздің қарым-қатынасымыз ауқымдылығымен және тарихының тереңдігімен ерекшеленеді. Жоғары деңгейде өткізілетін көптеген кездесулер, сондай-ақ үкіметтеріміз бен бизнес қоғамдастықтарымыз арасындағы жақсы қарым-қатынастар – соның дәлелі. Біз жыл бойы түрлі басқосуларда жиі жүздесеміз. Бұл – қуантарлық жәйт. Мұндай қатынастар болмайынша, толыққанды өзара ықпалдастық орнату мүмкін емес, – деді Д.Медведев.


///Əңгіме барысында Нұрсұлтан Назарбаев пен Александр Лукашенко екіжақты ынтымақтастықтың мейлінше өзекті тақырыптарын талқылады.
Мемлекеттер басшылары Еуразиялық экономикалық одақтың қазіргі қызметі мен оның бұдан əрі дамуының мəселелері жөнінде пікір алмасты.
Сондай-ақ, екі елдің көшбасшылары алдағы кездесулердің кестесін қарастырды. Атап айтқанда, Қазақстан Президенті Беларусь Президентін Шанхай ынтымақтастық ұйымының саммитіне жəне Астанадағы ЭКСПО-2017 халықаралық көрмесінің ашылу салтанатына шақырды.
///
	 

	Қазақстан Президенті ТМД мемлекет басшылары кеңесінің, сондай-ақ Еуразиялық экономикалық қоғамдастықтың Мемлекетаралық кеңесінің және Жоғары Еуразиялық экономикалық кеңестің мемлекет басшылары деңгейіндегі отырыстарына қатысу үшін Минск қаласына келді.
///Форум жұмысына Парламент Мәжілісінің депутаттары, мемлекеттік органдар басшылары, Қазақстан халқы Ассамблеясының мүшелері, этномәдени және жастар бірлестіктерінің, аналар кеңесінің, қоғамдық келісім кеңесінің, ғылыми-шығармашылық зиялы қауымның өкілдері, халықтың дәстүрлі қолөнер шеберлері, меценаттар, жастар және БАҚ өкілдері қатысты.
Форумды ашқан Г.Әбдіқалықова Алғыс айту күнін мерекелеуге байланысты Қазақстан Республикасы Президентінің халыққа арнаған құттықтауын оқып берді.
Мемлекет басшысының құттықтауында: «Алғыс айту күні – бұл біздің мемлекеттік және қоғамдық күнтізбемізде жақында ғана пайда болған ерекше күн. Алғыс айту күнін атап өте отырып, бір жағынан біз халқымыздың рухани қаһармандығына құрмет көрсетіп, өткенге көз жүгіртеміз. Ал екінші жағынан, адамгершіліктің айнымас негіздері арқылы жол тартылған болашаққа зор сеніммен қараймыз. Мен тәуелсіз елімізді бірлесіп құрып жатқан Қазақстан халқына ынтымағы мен ерік-жігері үшін алғыс айтамын», – делінген.
Қазақстан халқы Ассамблеясы төрағасының орынбасары Е.Тоғжанов, «Алеф» еврей мәдени-ағарту қоғамының жетекшісі М.Гольдберг, Қазақстан корейлері қауымдастығының өкілі А.Югай өзара түсіністік пен қолдау еліміздің рухани қағидатына айналғанын айтты.
Форумға қатысушылар Қазақстанның декоративті-қолданбалы өнер шеберлері киізден жасаған бұйымдардың «Жан жылуы» атты экспозициялық көрмесін тамашалады.
Іс-шара соңында Ассамблеяның жаңа мүшелеріне Қазақстан халқы Ассамблеясы куәліктерін салтанатты табыс ету рәсімі өтті, сондай-ақ халыққа және ел Президентіне алғыс білдірген үндеу қабылданды.
///
	 

	Кездесу барысында Мемлекет басшысы ТМД елдерінің қорғаныс ведомстволары басшыларының тұрақты кездесулерінің маңыздылығын атап өтті.

	- Біздің мемлекеттеріміздің бірлескен тәжірибесі, адами байланыстар, ортақ білім берудің әскери саланы да қамтыған ортақ үрдісі, қару жарақтың бірыңғай түрімен жабдықтау, сондай-ақ сыртқы шекараларды қорғаудың ортақ кеңістігі – осының бәрі тығыз байланыстарды бұдан әрі де сақтау қажеттігін білдіреді, - деді Қазақстан Президенті.

	Нұрсұлтан Назарбаев тұрақсыз геосаяси ахуал мен әлемдік экономиканың аумалы-төкпелі жағдайында Қазақстан көрші елдермен тығыз әскери ынтымақтастыққа мүдделі екеніне назар аударды.

	 -Бізде ҰҚШҰ аясында одақтастық қарым-қатынастар, өзара қорғау, әуе шабуылына қарсы ортақ сыртқы қорғаныс қалыптасты. Бізге осы қатынастарды және бір-бірімізге деген сенімді сақтау қажет, - деді Мемлекет басшысы.

	Қазақстан Президенті қорғаныс және әскери-техникалық ынтымақтастықты бұдан әрі дамытудың маңыздылығын да айтты.

	-Біз қазір өзге мемлекеттермен бірлесіп жүзеге асыру үшін әскери техниканың бірқатар құрамдастарының өндірісін Қазақстанға әкелуді ойластырудамыз. Осыған байланысты біз бірлескен кәсіпорын құруды жан-жақты қолдаймыз. Көрші елдердің экономикалық және ішкі саяси ахуалдары Қазақстанға әсер етеді, сондықтан біз көршілерімізде, одақтастарымызда, соның ішінде Достастық аясында бәрі  жақсы болуына шынайы тілектеспіз, - деді Нұрсұлтан Назарбаев.

	Соңында Мемлекет басшысы Кеңеске қатысушыларға табысты әрі жемісті жұмыс тіледі. 


///
	 

	Кездесуде екі ел арасындағы ынтымақтастықты одан әрі нығайту мәселелері талқыланды. Тараптар Румыния Премьер-министрінің Қазақстанға биылғы екінші жартыжылдыққа жоспарланған сапарының маңыздылығына тоқталды. Алдағы келіссөздердің инвестициялық жобалар бойынша өзара іс-қимылды әлдеқайда сапалы деңгейге көтеруге, шарттық-құқықтық базаны кеңейтуге мүмкіндік беретіні атап өтілді.

	Сонымен қатар, ҚР Мемлекеттік хатшысы ЭКСПО-2017 көрмесін өткізуге Астананың кандидатурасына Румынияның көрсеткен қолдауы үшін алғысын білдірді.    
///Қырғыз Республикасы, Бішкек қаласы  
 
Қасым-Жомарт Тоқаев пен Садыр Жапаров Қырғызстан астанасындағы «Театр» гүлзарының орталық аллеясына қойылған Ұлы Абай ескерткішінің ашылу салтанатына қатысты.  
Мемлекет басшысы бұл күнді қазақ пен қырғыздың рухани өміріндегі ерекше күн ретінде бағалап, Бішкек төрінде Абай ескерткішінің бой көтеруін қырғыз елінің қазақ халқына деген айрықша құрметінің белгісі деп атап өтті.  

Қасым-Жомарт Тоқаев осы игі бастамаға қолдау көрсеткені үшін Садыр Жапаровқа зор ризашылығын білдіріп, бұл қадам Алатаудың бөктерін қатар жайлаған екі елдің бауырластығын бекемдей түсетінін айтты.
– Ағайын елдердің тамырластығын кезінде Абай да айтқан. Ұлы ақын қазақтың тарихына тоқталған кезде қырғыз бауырларды ерекше атап өткен. Ол «Еш қазақ қырғыз бен қазақтың бір тұқымдас екеніне таласпайды» деген. Шын мәнінде, екі ұлттың тегі мен тілі бір, жүрегі мен тілегі бір. Айыр қалпақты ағайынға біздің ықыласымыз қашанда ерекше. Көп ұзамай елімізде Манас ескерткіші бой көтереді. Бұл есім қазақ арасында өте танымал. Әйгілі Манасқа құрметіміз ерекше. Манастану ғылымының негізін қалаған Шоқан Уәлиханов екенін еске салғым келеді. «Манас» жырының тағдыры тартысқа түскен кезде оған Мұхтар Әуезов араша түскенін білеміз, – деді Қазақстан Президенті.  

Қасым-Жомарт Тоқаев осының бәрін бір-бірімізге деген жанашырлық пен тілектестіктің көрінісі деп атап өтіп, екі елдің бауырластығы мен достығы ешқашан мызғымайтынына сенім білдірді. Сондай-ақ қырғыз халқына бақ-береке тіледі.
Садыр Жапаров сөйлеген сөзінде осы күнді қырғыз-қазақ үшін маңызды күн деп атап өтті.
– Философ, гуманист тұлға, қазақтың ұлы ақыны Абайға Бішкек қаласында қойылған ескерткіштің ашылуымен баршаңызды құттықтаймын. Екі елге ортақ тұлғаға дипломатиямыздың 30 жылдығы қарсаңында құрмет көрсетіліп отырғаны – ерекше оқиға. Жазда жайлауы, қыста қыстауы қоңсы қонған екі халықтың рухани әлемінің жақындығын Абай мен Тоқтоғұлдың, Мұхтар мен Шыңғыстың мұралары көрсетіп келеді. Абайдың 175 жылдығы кезінде Ұлттық кітапханадан арнайы мәдени бұрыш ашылғанын да еске салғым келеді. Біздің бауырлас қазақ халқымен достығымыз барлық салада дами беретініне сенемін, – деді Қырғызстан Президенті.  

Бұдан кейін Мемлекет басшысы Қасым-Жомарт Тоқаев ескерткіштің ашылуына жиналған екі елдің зиялы қауым өкілдерімен кездесіп, пікір алмасты. 
 

///Қазақстан Президенті екі ел арасындағы қарым-қатынастардың дәйекті дамып келе жатқанына тоқталып, Үндістан Премьер-Министрін елдерінің Шанхай ынтымақтастық ұйымына толық құқылы мүше болуымен құттықтады. Нұрсұлтан Назарбаев осы мәселеге байланысты Қазақстанның Үндістанды әуел бастан толық қолдағанын айтты.  
– Былтыр бізге қолдау көрсетіп, Астанада өткен халықаралық «ЭКСПО-2017» мамандандырылған көрмесіне келгеніңіз үшін Сізге ризашылығымды білдіремін. Сол арқылы бұл шараға халықаралық деңгейде назар аударылуына септігіңізді тигіздіңіз, – деді Қазақстан Президенті.  
Мемлекет басшысы қол жеткізілген уағдаластықтарды жүзеге асыру нәтижесінде былтырдың өзінде Қазақстан мен Үндістан арасындағы тауар айналымы 53 пайызға артып, 1 миллиард долларға жеткенін атап өтті.
– Қазіргі уақытта елдеріміз арасында ғарыш, фармацевтика саласындағы, әскери-техникалық сектордағы және басқа да салалардағы ынтымақтастық белсенді дамып келеді.  Бізге осы бағыттағы жұмыстарды жалғастыру керек, – деді Қазақстан Президенті.  
Үндістан Премьер-Министрі Үндістан өкілінің Біріккен Ұлттар Ұйымы Халықаралық сотының құрамына сайлануына қолдау көрсеткені үшін Нұрсұлтан Назарбаевқа алғыс айтып, екі ел арасындағы көп жақты ынтымақтастықтың табысты дамып, нығайып келе жатқанына тоқталды.  
– Сізді Қазақстанның елордасы – Астана қаласының 20 жылдығымен құттықтаймын және «Астана» халықаралық қаржы орталығының ашылуына байланысты ізгі ниетімді білдіремін, – деді Үндістан Премьер-Министрі.
Кездесу соңында Нарендра Моди Қазақстанның Үндістан үшін Орталық Азиядағы ең ірі сауда серіктестерінің бірі саналатынына тоқталып, Үндістанның «Цифрлық Қазақстан» бағдарламасы аясындағы жобаларды жүзеге асыруға мүдделілік танытып отырғанын жеткізді. Сонымен қатар, Үндістан Премьер-Министрі Қазақстанның Халықаралық Күн альянсына қосылуына өтініш білдірді. 


///Кездесу барысында Мемлекет басшысына Қазақстан Президенті жанындағы консультативтік-кеңесші органдардың қызметі туралы мәлімделді, сондай-ақ ұлттық және мемлекеттік мерекелерді атап өтуге дайындық барысы жөнінде есеп берілді.
Нұрсұлтан Назарбаев осы бағыттағы ұйымдастыру жұмыстарын сапалы жүргізудің маңызды екенін атап өтті.
Сонымен қатар, Г.Әбдіқалықова мемлекеттік наградалар және Әдебиет пен өнер саласындағы Қазақстан Республикасының Мемлекеттік сыйлығын беру жөніндегі комиссиялардың жұмысы туралы баяндады.
Соңында Мемлекет басшысы бірқатар нақты тапсырма берді.

///Құрметті отандастар!
Санаулы сәттерден соң біз күнтізбенің жаңа парағын ашып, 2018 жылды қарсы аламыз.
Жаңа жыл – барша жұрт ізгі тілекпен, үкілі үмітпен, ақ ниетпен асыға күтетін айрықша мереке.
2017 жыл Тәуелсіздік жылнамасында ерекше із қалдырған оқиғаларға толы болды.
Ата заңымызға өзгеріс енгізіп, мемлекеттік басқару жүйесін жетілдіру үшін маңызды қадам жасадық.
Бабалар дәстүрінен нәр алып, болашақтың бағдарын айқындайтын Рухани жаңғыру жолын бастадық.
Өткен жыл қазақ тілінің жаңа әліпбиі қабылданған тарихи шешім арқылы есте қалады.
Біз саясатта, экономикада, спорт саласында маңызы зор халықаралық шараларға бастамашы болдық.
Татулық пен тұрақтылықтың мекені – Қазақстан ел мен елдің арасын жақындатты.
Әлемнің әр түкпірінен келген спорт саңлақтары Қысқы Универсиада төрінде бас қосты.
Астананың және бүкіл еліміздің ажарын ашқан «ЭКСПО» көрмесі беделімізді биіктетіп, абыройымызды асқақтатты.
Барша мұсылман елдерінің басшылары қатысқан жиын өтті.
Биыл біз он сегіз миллион халқы бар еңселі елге, мерейлі мемлекетке айналдық.
Өтіп бара жатқан жылды баршамыз үшін құтты жыл болды деп сеніммен айтуға болады.
Жарқын жетістіктеріміз бен жасампаз жеңістеріміз – бекем бірлігіміздің арқасы.
Бұл белестерді өздеріңізбен бірге алдық, толайым табыстарға сіздермен бірге жеттік.
Қадірлі қазақстандықтар!
Босағамыздан аттағалы тұрған 2018 жыл да берекелі болады деп ойлаймын.
Қазақстан келер жылды Біріккен Ұлттар Ұйымының Қауіпсіздік кеңесіне төрағалық етумен бастайды.
Бұл – қазіргідей күрделі кезеңде елімізге артылған үлкен сенім және зор жауапкершілік.
Алдағы жылы ерке Есілдің жағасындағы ажарлы Астананың 20 жылдығын атап өтеміз.
Елордасы еңселі, қуатты Қазақстанның мақсаты – биік, бағдары – айқын, келешегі – кемел.
Келер жыл ел қазынасын еселеп, халықтың әл-ауқатын арттыратын жемісті жыл болсын!
Дорогие соотечественники!
Мы с радостью встречаем Новый год в нашем большом общем доме – Республике Казахстан.
Этот светлый праздник дарит нам тепло общения с родными и близкими, друзьями и коллегами.
Сегодня каждым из нас подводятся итоги, загадываются желания и строятся планы на будущее.
В эти мгновения уходит в историю 2017 год.
Мы прожили его очень насыщенно, динамично и ярко.
В каждой казахстанской семье были свои счастливые моменты и радости, которые запомнятся на всю жизнь.
Восторг и восхищение переполняли нас на спортивных аренах зимней Универсиады, мы заглянули в интересное будущее в павильонах международной выставки ЭКСПО.
Казахстан обрел еще большую известность и уважение во всем мире.
Наши усилия в Совете Безопасности ООН и в рамках Астанинского процесса содействовали укреплению мира и урегулированию сирийского кризиса.
Мы достигли важного рубежа – родился восемнадцатимиллионный житель страны.
Это исторически значимое событие, демонстрирующее успешное развитие независимого Казахстана.
В уходящем году мы делали все, чтобы укрепить позитивные перемены во всех сферах жизни наших граждан.
Конституционная реформа усилила роль Правительства и Парламента.
Введены новые индустриальные проекты, набирают силу транзитный потенциал и цифровизация страны.
Увеличились пенсии и другие социальные выплаты.
Все эти весомые достижения страны – заслуга каждого из нас.
Хотел бы искренне поблагодарить всех казахстанцев за проявленное единство и согласие, энергию и труд.
Лишь совместными усилиями мы достигаем новых вершин!
Уважаемые казахстанцы!
В наступающем году мы продолжим курс перемен, созидающих процветающий Казахстан.
Начнет свою деятельность Международный финансовый центр «Астана».
Знаковым событием станет 20-летие нашей прекрасной столицы – главного символа достижений и побед нашей страны.
Своим стремительным темпом развития она задает ритм обновления всему Казахстану.
Дорогие друзья!
Совсем скоро войдет в наши дома Новый 2018 год!
Пусть в наступающем году в каждой казахстанской семье царит мир, пребывают добро и благополучие!
От всей души желаю вам счастья, здоровья и процветания!
С Новым годом!
Алдағы жылда еліміз аман, жұртымыз тыныш болсын, ел ішінде ынтымақ пен молшылық арта берсін! Баршамыз сол үшін қызмет етейік!
Әрбір шаңыраққа бақыт, береке, бірлік тілеймін!
Жаңа жыл құтты болсын!

///Қасым-Жомарт Тоқаевқа Семей қаласының әлеуметтік-экономикалық дамуы, халықтың әл-ауқатын арттыру бағытында атқарылып жатқан шаралар туралы баяндалды.
Кездесуде тоқтап тұрған кәсіпорындарды іске қосу, атап айтқанда, тері-жүн комбинатының жұмысын қайта жүргізу мәселесі қарастырылды. Сонымен қатар радиологиялық орталықты пайдалануға беру мен жаңа мектептің құрылысы, жол жөндеу жұмыстары мен көшелердің абаттандырылуы сөз болды.
Президент Абайдың 175 жылдығына арналған мерейтойлық шараларды сапалы әрі шетелден мамандар тартпай ұйымдастыруды тапсырды.
Мемлекет басшысы Семейге тарихи орталық мәртебесін беру жөнінде маңызды қадам жасалғанын атап өтіп, оның музейлер жұмысының сапасын арттыруға және қаланың көрікті жерлерін абаттандыруға бағытталған тиісті шаралар қабылдауды талап ететінін айтты. Аталған нысандар туристер мен қала қонақтары үшін тартымды болып, қызмет етуі тиіс.
Қасым-Жомарт Тоқаев Ермак Сәлімовке волонтерлер қозғалысымен бірлесіп, «Семей орманы» аумағында ағаш егу жұмыстарын ұйымдастырып, бұл акцияға жастардың қатысуын қамтамасыз ету қажеттігін айтты. 

///Мемлекеттер басшылары Қазақстан мен Беларусь қарым-қатынасының негізгі аспектілерін талқылады.
Президенттер екі ел арасындағы сауда-экономикалық дамудың оң динамикасын атап өтті.
Екі ел басшылары халықаралық және аймақтық күн тәртібінің өзекті мәселелері бойынша да пікір алмасты. Қазақстан мен Беларусь Республикасының Еуразия кеңістігіндегі интеграциялық құрылымдар аясында өзара ынтымақтастығына ерекше назар аударылды.
Әңгіме соңында Қасым-Жомарт Тоқаев Александр Лукашенконы туған күнімен құттықтады.
///Мемлекеттік хатшы сапар аясында Өзбекстан Республикасы Премьер-Министрінің орынбасары, Әйелдер комитетінің төрайымы Т.Нарбаеваның шақыруымен Қазақстан және Өзбекстан әйелдері бизнес-форумына қатысты.
Жиынға, сондай-ақ, Қазақстан Республикасы Президенті жанындағы Әйелдер істері және отбасылық-демографиялық саясат жөніндегі ұлттық комиссия мүшелері, Парламент депутаттары, мемлекеттік органдардың, «Атамекен» Ұлттық кәсіпкерлер палатасының, үкіметтік емес ұйымдардың, кәсіпкер әйелдер қоғамдастығының өкілдері қатысты.
Гүлшара Әбдіқалықова құттықтау сөзінде Елбасы Н.Ә.Назарбаевтың Қазақстан мен Өзбекстан арасындағы екі жақты қарым-қатынастың дамуына айрықша көңіл бөлетінін атап өтті.
Мемлекеттік хатшы Қазақстан Президентінің: «Біздің екі халықтың қарым-қатынасының шынайы бауырластық сипаты өз тамырын ғасырлар қойнауынан тартып, ата-бабаларымыздың ортақ тарихы мен бай рухани мұрасы арқылы беки түседі» деген сөзіне назар аударды.
Г.Әбдіқалықова Қазақстанда әйелдердің экономикалық мүмкіндіктерін кеңейтуге бағытталған мемлекеттік саясат жүргізіліп отырғанын айтты.
– Демократиялық қоғам құрудың негізгі бағыттарының бірі – гендерлік тепе-теңдікті қамтамасыз ету. Тәуелсіздік жылдарында қомақты нәтижелерге қол жеткіздік. Бізде әйелдердің саясатқа араласуы жөнінен орнықты ілгерілеушілік бар. Мәжілістегі депутаттардың 29-ы әйел, бұл – депутаттар санының 27 пайызынан астам көрсеткіш. Экономикада әйелдер кәсіпкерлігінің қарқынды секторы қалыптасты. Шағын және орта бизнес субъектілерінің 44 пайызын әйелдер басқарады, олар бұл саладағы барлық жұмыс орнының үштен бірін қамтамасыз етіп отыр, – деді Мемлекеттік хатшы.
Форумда Қазақстан Республикасының Президенті жанындағы Әйелдер істері және отбасылық-демографиялық саясат жөніндегі ұлттық комиссия мен Өзбекстан әйелдері комитеті арасындағы ынтымақтастық туралы меморандумға қол қойылып, Қазақстан мен Өзбекстанның кәсіпкер әйелдерінің инновациялық бизнес-жобалары таныстырылды. Сондай-ақ, тараптар озық тәжірибелерін ортаға салды.
Г.Әбдіқалықова форум аясында Өзбекстан Республикасы Премьер-Министрінің орынбасары, Әйелдер комитетінің төрайымы Т.Нарбаевамен бірге әйелдер бизнес қоғамдастықтары ынтымақтастығының, сондай-ақ әйелдердің рөлін арттыру және олардың мүмкіндіктерін кеңейтудің өзекті мәселелерін талқылады.
///Қазақстан Президенті Армения басшысына Астана экономикалық форумына қатысуға келгені үшін ризашылығын білдіріп, екі ел арасындағы ынтымақтастық мәселелеріне тоқталды.
– Қазақстанда армян ұлтының өкілдері өзге этностармен жарасымды өмір сүріп, еліміздің әлеуметтік-экономикалық дамуына зор үлес қосып келеді. Екіжақты ынтымақтастықтың бастауында Тұңғыш Президент – Елбасы Нұрсұлтан Назарбаев тұр. Сол кісінің идеясының негізінде құрылған Еуразиялық экономикалық одақ аясындағы ынтымақтастығымыз да артып келеді. Сонымен қатар БҰҰ сияқты ғаламдық, Ұжымдық қауіпсіздік шарты ұйымы сынды аймақтық ұйымдарда да ұстанымымыз жақын, – деді Қасым-Жомарт Тоқаев.
Армен Саркисян тараптардың экономикалық байланысын арттыруда Астана қаржы орталығының маңызы зор екенін айтты.
– Біз халықаралық ұйымдар аясында да, екіжақты қарым-қатынаста да ынтымақтаса жұмыс істеп келеміз. Астана қаржы орталығының құрылуы екі ел арасындағы экономикалық байланыстарды одан әрі дамыта түсетініне сенемін, – деді Армен Саркисян.
Тараптар екі ел арасындағы сауда айналымының өткен жылы 30 пайызға артқанын атап өтіп, алдағы уақытта осы бағыттағы ынтымақтастықты кеңейте беруге уағдаласты.


///Мемлекеттік хатшы сапар аясында Өзбекстан Республикасы Премьер-Министрінің орынбасары, Әйелдер комитетінің төрайымы Т.Нарбаеваның шақыруымен Қазақстан және Өзбекстан әйелдері бизнес-форумына қатысты.
Жиынға, сондай-ақ, Қазақстан Республикасы Президенті жанындағы Әйелдер істері және отбасылық-демографиялық саясат жөніндегі ұлттық комиссия мүшелері, Парламент депутаттары, мемлекеттік органдардың, «Атамекен» Ұлттық кәсіпкерлер палатасының, үкіметтік емес ұйымдардың, кәсіпкер әйелдер қоғамдастығының өкілдері қатысты.
Гүлшара Әбдіқалықова құттықтау сөзінде Елбасы Н.Ә.Назарбаевтың Қазақстан мен Өзбекстан арасындағы екі жақты қарым-қатынастың дамуына айрықша көңіл бөлетінін атап өтті.
Мемлекеттік хатшы Қазақстан Президентінің: «Біздің екі халықтың қарым-қатынасының шынайы бауырластық сипаты өз тамырын ғасырлар қойнауынан тартып, ата-бабаларымыздың ортақ тарихы мен бай рухани мұрасы арқылы беки түседі» деген сөзіне назар аударды.
Г.Әбдіқалықова Қазақстанда әйелдердің экономикалық мүмкіндіктерін кеңейтуге бағытталған мемлекеттік саясат жүргізіліп отырғанын айтты.
– Демократиялық қоғам құрудың негізгі бағыттарының бірі – гендерлік тепе-теңдікті қамтамасыз ету. Тәуелсіздік жылдарында қомақты нәтижелерге қол жеткіздік. Бізде әйелдердің саясатқа араласуы жөнінен орнықты ілгерілеушілік бар. Мәжілістегі депутаттардың 29-ы әйел, бұл – депутаттар санының 27 пайызынан астам көрсеткіш. Экономикада әйелдер кәсіпкерлігінің қарқынды секторы қалыптасты. Шағын және орта бизнес субъектілерінің 44 пайызын әйелдер басқарады, олар бұл саладағы барлық жұмыс орнының үштен бірін қамтамасыз етіп отыр, – деді Мемлекеттік хатшы.
Форумда Қазақстан Республикасының Президенті жанындағы Әйелдер істері және отбасылық-демографиялық саясат жөніндегі ұлттық комиссия мен Өзбекстан әйелдері комитеті арасындағы ынтымақтастық туралы меморандумға қол қойылып, Қазақстан мен Өзбекстанның кәсіпкер әйелдерінің инновациялық бизнес-жобалары таныстырылды. Сондай-ақ, тараптар озық тәжірибелерін ортаға салды.
Г.Әбдіқалықова форум аясында Өзбекстан Республикасы Премьер-Министрінің орынбасары, Әйелдер комитетінің төрайымы Т.Нарбаевамен бірге әйелдер бизнес қоғамдастықтары ынтымақтастығының, сондай-ақ әйелдердің рөлін арттыру және олардың мүмкіндіктерін кеңейтудің өзекті мәселелерін талқылады.
/// 
Кездесуде  Қазақстанның мұнай-газ саласының жаңа экономикалық жағдайдағы дамуына корпорацияның қатысу мәселелері талқыланды.
Мемлекет басшысы Республикамыз бен CNPC компаниясының зор ынтымақтастық тәжірибесі бар екенін, осы жылдар ішінде тараптар өзара іс-қимылдың ауқымды базасын қалыптастырғанын айтты.
Компанияның мұнай-газ  нарығына қатысуы – біздің ҚХР-мен ынтымақтастығымыздың басты тармақтарының бірі. Сіздің корпорация көмірсутегін өндіру, тасымалдау және өңдеу саласында жұмыс істейді. Биылдан бастап CNPC-дің Қазақстан Президенті жанындағы Шетелдік инвесторлар кеңесінің құрамына кіруінің де маңызы бар, – деді Нұрсұлтан Назарбаев.
Қазақстан Президенті корпорацияның қатысуымен елімізде жүзеге асырылып жатқан маңызды жобаларға тоқталды.
Қашаған кеніші игеріліп, Шымкент мұнай өңдеу зауыты жаңғыртылуда. Маңғыстау облысында мұнай-газ жабдықтары кешені, «Бейнеу-Бозой» газ құбыры салынуда. Бұл жобалар зор маңызға ие және бүгін ҚХР төрағасы Си Цзиньпинмен келіссөздеріміздің арқауы болады, – деді Мемлекет басшысы.
Нұрсұлтан Назарбаев корпорацияның шикізат секторынан басқа салада да бай тәжірибесі бар екенін айтты. Осыған байланысты Мемлекет басшысы CNPC-ді Астанада құрылуы жоспарланып отырған халықаралық қаржы орталығының жұмысына да белсене қатысуға шақырды.
Соңында Қазақстан Президенті CNPC-дің озық технологиялар әзірлеудегі қызметіне жоғары баға берді және осы бағытта бірлесе жұмыс істеуге мүдделілік білдірді.
Ван Илинь Қазақстан нарығында жұмыс істеген 20 жыл бойы компанияға қолдау көрсеткені үшін Нұрсұлтан Назарбаевқа алғыс айтты. 

///Осы аптада «Қазақстан Республикасының Конституциясына өзгерістер мен толықтырулар енгізу туралы» Қазақстан Республикасы Заңының жобасын бүкілхалықтық талқылау мерзімі аяқталады.
Мемлекет басшысы бастамашылық жасаған конституциялық реформаға қоғамдағы қызығушылықтың деңгейі жоғары болғаны отырыс барысында аталып өтті. Жұмыс тобының атына Парламенттің рөлін, Үкіметтің және жергілікті билік органдарының жауапкершілігін күшейту, құқық қорғау қызметін және сот жүйесін жетілдіру жөнінде, сондай-ақ меншік құқығы мәселелері бойынша үш мыңдай өтініш келіп түсті. Бұл ұсыныстар Мемлекет басшысының конституциялық өкілеттіктеріне де, ел заңдары арқылы белгіленген өкілеттіктерге де қатысты.
Жұмыс тобының мүшелері келіп түскен барлық ұсыныстарды жинақтап, қорытып, мұқият қарастыру үстінде. Бұл жұмысқа отандық және шетелдік сарапшылар, тиісті мемлекеттік органдар қатысуда.
«Қазақстан Республикасының Конституциясына өзгерістер мен толықтырулар енгізу туралы» заңның жобасы бүкілхалықтық талқылау қорытындылары бойынша жетілдіріліп, Мемлекет басшысына ұсынылатын болады.
///Кездесу барысында өзара тиімді ынтымақтастықтың негізгі бағыттары, сондай-ақ оны еліміздің орнықты әлеуметтік-экономикалық дамуы жағдайында кеңейтудің келешегі талқыланды.
Мемлекеттік хатшы Қазақстан мен БҰҰДБ арасында қалыптасқан орнықты серіктестік қарым-қатынасқа тоқталып өтіп, кедейшілік пен жұмыссыздықты, ана мен бала өлімін төмендетуді, тұрақты дамуды, қоршаған ортаны жақсартуды, АИВ/ЖИТС және туберкулездің  алдын алуды, гендерлік теңдікті, сыбайлас жемқорлыққа қарсы күресті қоса қамтитын мемлекеттік басқарудың тиімділігін арттыруға бағытталған маңызды жобаларды іске асыруға техинкалық жәрдем жасағаны үшін ризашылығын білдірді.
БҰҰДБ-мен ынтымақтастық Қазақстанның заңнамасы мен іс тәжірибесіне БҰҰ-ның жоғары стандарттарын және халықаралық үздік тәжірибені  ойдағыдай енгізу ісіне өз үлесін қосты.
  Г.Әбдіқалықова Қазақстан мен БҰҰДБ арасындағы 2016-2020 жылдарға арналған серіктестіктің негіздемелік жаңа бағдарламасы «Қазақстан-2050» стратегиясы, «Нұрлы жол – болашаққа бастар жол» жаңа экономикалық саясаты және Мемлекет басшысының бастамасы болып табылатын 5 институционалдық реформаның мақсаттары мен міндеттеріне қол жеткізуге мүмкіндік туғызатынына сенім білдірді.
Қазақстанның жетістіктері халықаралық рейтингтер арқылы да айқын көрініс тауып отыр. Қазақстан тірі туған әр 1000 сәбиге қатысты алғандағы ана өлімі деңгейін 1999 жылғы 55-тен 2013 жылғы 12,6 дейін үш есе төмендету арқылы Мыңжылдық дамудың бесінші мақсатына (МДМ) қол жеткізді. Бұған дейін кедейшілікті азайту, бастауыш білімге қолжетімділік және гендерлік теңдікті қамтамасыз ету жөнінен Мыңжылдықтың бірінші, екінші және үшінші даму мақсаттарына мерзімінен бұрын қол жеткізілген болатын. 2013 жылғы мәліметтер бойынша Қазақстан ұлттық әл-ауқат деңгейінің халықаралық рейтингінде 47-орын иеленіп, ТМД-ның барлық елдерінен озып шықты. Білімге тең қолжетімділік қамтамасыз етілді. ЮНЕСКО мәліметіне сәйкес, білімнің даму көрсеткіші бойынша Қазақстан әлемнің 129 елі арасында 4-ші орынды иеленді. 
Кездесу қорытындысы бойынша тараптар жаңа жобаларды тиімді іске асыру мақсатында белсенді ынтымақтастықты жалғастырудың маңыздылығын атап өтті.
///
	 

	Қазақстан Президенті форумға қатысушыларға арнаған сөзінде бизнес-форум екі елдің тығыз ынтымақтастығы мен ықпалдастығының жарқын мысалы екендігін айтты.

	– Тарихи тұрғыдан солай болды, қазақтар мен корейлер бауырласып, ауыр тарихи сынақтарды бірге өткерді. Қазақстан өткен ғасырдың 30-жылдары жер аударылған жүз мыңнан астам корейдің екінші отанына айналды.  Біз сол қиын-қыстау уақыттың ауыртпалығын тең бөлістік. Бүгінде Қазақстандағы корей диаспорасы өз отандарына айналған мемлекетіміздің дамуына елеулі үлес қосуда, – деді Мемлекет басшысы.

	Нұрсұлтан Назарбаев Корея Республикасы еліміздің Азиядағы ең белсенді бизнес-серіктестерінің бірі екеніне тоқталды.

	– Былтырғы жыл қорытындысы бойынша елдеріміздің арасындағы тауар айналымының көлемі 9,5% -ға ұлғайып,  1,5 миллиард долларға жетті. Соңғы 20 жылда біздің елге келген оңтүстіккореялық тікелей инвестициялардың жалпы көлемі 5 миллиард долларды құрады. Қазір жалпы сомасы 22 миллиард доллар болатын 15 бірлескен жоба жүзеге асырылу сатысында. Тағы 8 жоба пысықталып жатыр. Машина жасау, тамақ және химия өнеркәсібі, энергетика және металлургия секілді салаларда ынтымақтастығымыз дамуда, – деді Қазақстан  Президенті.

	Мемлекет басшысы қазіргі кезде елімізде корей бизнесінің ірі компаниялары бар екеніне, сонымен бірге шағын және орта кәсіпкерліктің де болуы маңызды екендігіне назар аударды.

	– Экономикалық ынтымақтастыққа қажетті әлеует түгесілген жоқ. Біз еліміздің экономикасына корейлік инвестициялардың әлі де тартылғанын қалаймыз. Қазақстан – экономикалық даму жөнінен Орталық Азиядағы көшбасшы. Республикамыздың ІЖӨ барлық Орталық Азия елдерін қоса алғандағы ІЖӨ-нен екі есе асып түседі. Тек былтырдың өзінде Қазақстанға тартылған тікелей шетелдік инвестициялар 18 миллиард долларды құрады,  бұл өңірдің өзге республикаларға тартылған жалпы инвестициядан 4 есе көп, – деді Нұрсұлтан Назарбаев.

	Сонымен қатар, Қазақстан Президенті Ресей және Беларусьпен бірлесіп құрылған Еуразиялық экономикалық одақ бизнестің мүмкіндіктерін кеңейтетіндігін атап өтті.   

	– Қазақстан инвесторлардың Еуразиялық экономикалық одақ нарығына кіруі үшін тиімді бастапқы алаң болып саналады. Инвестициялық көшбасшы мәртебесін нығайта түсу үшін таяуда ғана біз инвесторларға арналған ынталандыру мен преференциялардың тұтас бір жаңа жиынтығын қабылдадық.  Біз сондай-ақ Қазақстанның инвестициялық тартымдылығын көтеруге қосымша серпін беретін Дүниежүзілік сауда ұйымына кіру ниетіндеміз, – деді Мемлекет басшысы.

	Нұрсұлтан Назарбаев Қазақстан елді индустрияландыру бағдарламасын жүзеге асырып жатқанын, оның екінші кезеңі өңдеуші өнеркәсіпті,  инновациялық және сервистік салаларды дамытуға бағытталатынын атап өтті.  

	–  Бұл орайда біз үшін Оңтүстік Кореяның тәжірибесі қызықты әрі маңызды. Біз Сіздің елмен ынтымақтасуға ниеттіміз және серіктестіктің ол үшін тиімді болатынына сенімдіміз,  – деді Қазақстан Президенті.   

	Соңында Мемлекет басшысы сапармен келгені үшін Пак Кын Хеге ризашылығын білдіріп, оған және барша Оңтүстік Корея халқына табыс пен игілік тіледі.

	Өз кезегінде Корея Республикасының Президенті қатысушыларды бизнес-форумның ашылуымен құттықтап, ол екі ел экономикасын бірлесе дамыту жөніндегі шараларды талқылауға мүмкіндік беретініне тоқталып өтті.

	– Жаһандық қаржы дағдарысына қарамастан, Қазақстан экономика өсімінің жоғары қарқынын сақтап, Орталық Азияның бай әрі ең қолайлы бизнестік ахуалға ие елі ретінде мойындалып отыр. Болашақта екі елдің экономикалық серіктестігін экономиканы энергетика және өзге де салаларда мейлінше теңгермелі дамытуды көздейтін Қазақстанның ұлттық стратегиясына сәйкес әртараптандыру қажет. Бұл орайда «Қазақстан-2050» стратегиясы елді одан әрі дамытудың өте дұрыс таңдалған жолы болып саналады деп ойлаймын, – деді Корея Республикасының Президенті.

	Пак Кын Хе көне замандардан бері Еуразия өңірі Ұлы Жібек жолы елдерінің алмасуын, ынтымақтастығын және жақындасуын ілгерілете отырып, өркениеттің дамуында маңызды рөл атқарып келгенін атап өтті.

	– Былтырғы қазан айында мен «Еуразиялық бастама» тұжырымдамасын ұсындым, оның мақсаты – Еуразияны біріктіру және оны бүкіл халықаралық қоғамдастықтың өсіп-өркендеу орталығы ретінде дамыту. Қазақстан Еуразияның дәл орталығында БРИКС елдерімен, соның ішінде Ресей, Үндістан және Қытаймен іргелес орналасқан, сондықтан ол Еуропа мен Азия арасын жалғастырушы буын қызметін атқарады. Қазақстан мен Корея әртүрлі салалардағы бірлескен жобаларды ілгерілете отырып, ортақ күш-жігер арқылы бейбіт әрі өркендеген Еуразия дәуірінің басталуында негізгі рөл атқаратын болады деп үміттенемін. Кәсіпкерлерден осы мақсаттың жүзеге асырылуына бірлесе күш-жігер жұмсауды өтінемін, – деді Пак Кын Хе.

	Бұл ретте ол Қазақстанда елдің болашақ дамуы жолында бірлесе жұмыс істеп жатқан 100-ден астам ұлттың өкілі өмір сүруде екеніне назар аударды.  

	– Өткен ғасырда қазақтар өздерінің өте қиын жағдайда болғанына қарамастан, Орталық Азияға күштеп қоныстандырылған корейлерге үлкен көмек көрсетті. Ал қазір корейлер Қазақстан қоғамының бөлінбес бөлшегіне айналып отыр. Егер қазақстандықтардың сол ашық-жарқын мінезі корейлердің экономикалық дамудағы тәжірибесімен ұштасса, біз елдеріміздің болашақтағы өсіп-өркендеуін жақындата алар едік, – деді Оңтүстік Корея Президенті.

	Соңында Пак Кын Хе бизнес-форумға қатысушыларға мықты денсаулық және бақ-береке тіледі.

	Бизнес-форумның ашылуынан кейін екі мемлекет басшылары елорданың бірқатар мәдени-гуманитарлық айшықты нысандарын аралады.  





///Мемлекет басшысы террорлық акт туралы хабарды зор күйзеліспен қабылдады.
«Оқиға құрбандарының басым көпшілігі әйелдер мен балалар екені бәрімізді де бей-жай қалдырған жоқ. Қазақстан қауіпсіздік пен бейбітшілікке қатер төндіріп отырған халықаралық экстремизм мен терроризм актілерін қатаң айыптайды. Каирдегі террорлық акт өркениетті әлемде радикалды топтар мен олардың идеологиясына орын жоқ екеніне тағы да көзімізді жеткізді», – делінген жеделхатта.
Нұрсұлтан Назарбаев қаза болғандардың отбасылары мен жақындарына, сондай-ақ барша Мысыр халқына Қазақстан халқының және жеке өзінің атынан көңіл айтып, зардап шеккендердің тезірек сауығып кетуіне тілектестік білдірді.
///
	 

	Аслан Есболайұлы Мусин Республикалық бюджеттің атқарылуын бақылау жөніндегі есеп комитетінің төрағасы болып тағайындалсын, ол Қазақстан Республикасы Президенті Әкімшілігінің Басшысы қызметінен босатылсын.
/// 
Әңгіме барысында Мемлекеттік хатшы құқық қорғаушы Т.Карманды әйел құқықтарын қорғау мен оны кеңейту саласындағы Қазақстанның тәуелсіздік жылдарындағы жетістіктерімен таныстырды.
Г.Әбдіқалықова Қазақстанның жеткен табыстары Дүниежүзілік экономикалық форумның сараптама тобы 2012 жылы қазанда жариялаған ер мен әйелдің құқық теңдігі рейтингісінде нақтыланғанын, онда біздің ел 135 мемлекет ішінен 32 орынды иеленгенін атап өтті.
Мемлекеттік хатшы Т.Карманның 2011 жылы Нобель сыйлығына лайық деп танылған «әйелдер қауіпсіздігі үшін зорлықсыз күрес және бейбітшілік орнатуға әйелдердің қатысу құқығы» жолындағы еңбегін жоғары бағалады.
Кездесу қорытындысында Г.Әбдіқалықова Т.Карманның құқық қорғау саласындағы жұмысына табыс тілеп, Йеменде тұрақтылық пен бейбітшіліктің орнауына ниеттестігін білдірді.
 
///Мемлекет басшылары Мәуліт мерекесіне орай құттықтаулармен алмасып, екі ел ынтымақтастығының қазіргі жағдайы мен оны дамытудың нақты жолдары бойынша пікірлесті.
Қасым-Жомарт Тоқаев пен шейх Тамим бен Хамад Әл Тани бүгінгі таңда коронавирус пандемиясы халықаралық қауымдастық мүшелері арасындағы толыққанды қарым-қатынастарды айтарлықтай шектеп отырғанына қарамастан, Қазақстан мен Қатардың ынтымақтастығы қарқынды дамып келе жатқанын ерекше атап өтті.
Қазақстан Президенті Қатар Әміріне COVID-19 індетіне қарсы күресте елімізге қажетті құрал-жабдықтар түрінде көрсетілген гуманитарлық көмек үшін алғысын білдіріп, бұл қадамды шынайы достықтың көрінісі деп бағалайтынын айтты.
Әлемде қалыптасқан күрделі жағдайда екіжақты сауда-экономикалық және инвестициялық байланыстарды әрі қарай өрістетудің маңыздылығы мен мүдделілік қуатталды. Осы ретте, мемлекет басшылары 2019 жылы жоғары деңгейде қол жеткізілген уағдаластықтарға сәйкес, екі ел арасындағы банк, қаржы, көлік, логистика, энергетика, ауыл шаруашылығы, туризм салалары мен басқа да бағыттар бойынша ауқымды жобаларды жүзеге асыруға қатысты іс-қимылдарды кеңейту жолдарын талқылады. Аталған мақсатта Қасым-Жомарт Тоқаев пен шейх Тамим бен Хамад Әл Тани ресми және бизнес делегациялармен алмасуға қолдау көрсетуге келісті.
Сұхбатты қорытындылай келе, шейх Тамим бен Хамад Әл Тани Қасым-Жомарт Тоқаевтың келесі жылы Қазақстанға сапармен келу жөніндегі шақыруын қабыл алды.

/// 
Кездесу барысында тараптар энергетика секторының даму перспективаларын, сондай-ақ корпорацияның Қазақстанның көмір өнеркәсібіне қатысу аясын кеңейту мәселелерін қарастырды.
Нұрсұлтан Назарбаев «Цинхуа» корпорациясымен бұрын қол жеткізілген уағдаластықтардың біздің еліміз үшін орасан маңызы бар екенін айтты.
Сіздің компания Қазақстанда бірінші рет көмірді кешенді өңдеуден өткізеді. Оның мол қоры бар екенін ескерсек, бұл біздің энергия теңгерімі үшін зор мәнге ие, – деді Мемлекет басшысы. 

///Мемлекет басшысы пандемияға қарсы еліміздегі күрес жұмыстарын үйлестіретін Орталықтың жұмысымен танысты.
Денсаулық сақтау министрлігінің басшылығы Президентке әлемде және Қазақстанда коронавирустың таралуына қарсы күресті үйлестіру және мониторинг жасау әдістері, оның ішінде ауырғандарды анықтау және есепке алу жөніндегі жұмыстарда цифрлық технологияны қолдану туралы баяндады.
Қасым-Жомарт Тоқаев аталған орталықтың әлемдегі қолайсыз эпидемиологиялық жағдайында атқаратын маңызды рөлін атап өтті және күш біріктіре отырып, оқиғаның кері әсеріне тосқауыл қоюға сенім білдірді.
Президент қазақстандықтарды тыныштық сақтауға шақырып, Үкіметке індеттің таралуына байланысты қауесеттер мен дүрбелеңге тосқауыл қою үшін азаматтарды шұғыл әрі шынайы ақпараттармен қамтамасыз ету міндетін қойды. Мемлекет басшысы осыған орай қоғамға қазіргі ахуал мен мемлекеттің қабылдап жатқан шаралары туралы ақпарат тарататын ресми арналарды айқындау жөнінде тапсырма берді.
Жалпы Қасым-Жомарт Тоқаев коронавирусқа қарсы күресу үшін қабылданып жатқан шараларға оң баға берді.
– Үкімет аз жұмыс істеген жоқ. Мамандардың бағалауынша, біз Еуропа елдеріне қарағанда айтарлықтай шұғыл әрекет етіп жатырмыз. Дегенмен бізге нәтиже керек. Халық әлі толық ақпарат ала алмай отыр, – деді Мемлекет басшысы.
Сонымен қатар Президент медициналық бетперделердің тапшы екенін айтты.
– Бізде әлі күнге дейін тиісті көлемде бетперделердің жетіспейтіндігін атап айтқым келеді. Бірақ қағаз жүзінде бәрі жеткілікті. Бір жағынан халық дәріханаларда бетперделердің әлі де жоқ екенін айтып шағымдануда. Неге? Бұл алыпсатарлық деп ойлаймын, - деді Қасым-Жомарт Тоқаев.
Мемлекет басшысы халықты бетперделермен жедел қамтамасыз етуді талап етіп, еліміздің барлық азаматтарын үнемі антисептиктерді пайдалануға және бетперде тағуға шақырды.
– Біз барлық қалалардағы негізгі көшелерде азаматтарымызға тегін маска тарата алатындай болуымыз керек. Бұл Үкіметтің алдында тұрған аса жедел әрі шұғыл міндет, – деді Президент.
Қасым-Жомарт Тоқаев пандемияның 160-тан астам елге таралғанын атап өтіп, шекаралас мемлекеттердің Үкіметтерімен іс-қимылдарды үйлестірудің маңыздылығына назар аударды.
– Соңғы бірнеше күнде Ресейдің, Өзбекстанның, Қырғызстанның Президенттерімен сөйлестім. Негізінен біз Үкіметтеріміздің тығыз ықпалдаса жұмыс істеуі керектігі жайында әңгімелестік. Бұл ортақ мәселе болғандықтан бірлескен жұмыстарды арттыра түсуіміз керек. Бірлесе әрекет еткен жөн, - деді Мемлекет басшысы.
Қазақстан Президенті елімізде карантин режимін сақтаудың маңыздылығына тоқталып, барлық азаматтарды, оның ішінде, мемлекеттік қызметшілерді белгіленген тәртіп бойынша жұмыс істеуге шақырды.
– Бақылау-өткізу бекеттерін қойғанымыз әзіл немесе қойылым емес. Карантин режимін қатаң сақтамай, біз бұл бағытта ешқандай табысқа қол жеткізе алмаймыз. Біз карантин жағдайын қатаң сақтауға тиіспіз, – деді Президент.
Қасым-Жомарт Тоқаев отандық медицинаны, соның ішінде, санитарлық-эпидемиологиялық қызметті және медицина ғылымын дамытуға баса мән беру керек екенін айтты.
– Қазір бүкіл әлемнің және бүкіл әлемдік экономиканың тағдыры ғалымдардың қолында. Бұл артық айтқандық емес. Әлемнің тағдырын футболшылар, шоу-бизнес өкілдері емес, ғалымдар шешеді. Біз осы жағдайдан сабақ алуға тиіспіз, - деді Мемлекет басшысы.
Соңында Қасым-Жомарт Тоқаев барлық медицина қызметкерлеріне коронавирус пандемиясына қарсы күреске қосқан үлесі үшін ризашылығын білдірді.









/// 
Кездесуде  Қазақстанның мұнай-газ саласының жаңа экономикалық жағдайдағы дамуына корпорацияның қатысу мәселелері талқыланды.
Мемлекет басшысы Республикамыз бен CNPC компаниясының зор ынтымақтастық тәжірибесі бар екенін, осы жылдар ішінде тараптар өзара іс-қимылдың ауқымды базасын қалыптастырғанын айтты.
Компанияның мұнай-газ  нарығына қатысуы – біздің ҚХР-мен ынтымақтастығымыздың басты тармақтарының бірі. Сіздің корпорация көмірсутегін өндіру, тасымалдау және өңдеу саласында жұмыс істейді. Биылдан бастап CNPC-дің Қазақстан Президенті жанындағы Шетелдік инвесторлар кеңесінің құрамына кіруінің де маңызы бар, – деді Нұрсұлтан Назарбаев.
Қазақстан Президенті корпорацияның қатысуымен елімізде жүзеге асырылып жатқан маңызды жобаларға тоқталды.
Қашаған кеніші игеріліп, Шымкент мұнай өңдеу зауыты жаңғыртылуда. Маңғыстау облысында мұнай-газ жабдықтары кешені, «Бейнеу-Бозой» газ құбыры салынуда. Бұл жобалар зор маңызға ие және бүгін ҚХР төрағасы Си Цзиньпинмен келіссөздеріміздің арқауы болады, – деді Мемлекет басшысы.
Нұрсұлтан Назарбаев корпорацияның шикізат секторынан басқа салада да бай тәжірибесі бар екенін айтты. Осыған байланысты Мемлекет басшысы CNPC-ді Астанада құрылуы жоспарланып отырған халықаралық қаржы орталығының жұмысына да белсене қатысуға шақырды.
Соңында Қазақстан Президенті CNPC-дің озық технологиялар әзірлеудегі қызметіне жоғары баға берді және осы бағытта бірлесе жұмыс істеуге мүдделілік білдірді.
Ван Илинь Қазақстан нарығында жұмыс істеген 20 жыл бойы компанияға қолдау көрсеткені үшін Нұрсұлтан Назарбаевқа алғыс айтты. 

///
	 

	Нұрсұлтан Назарбаев Боливар Венесуэла Республикасының Президенті Уго Чавестің мезгілсіз қайтыс болғаны қаралы хабарды ерекше күйзеліспен қабылдағанын атап өткен.

	«Уго Чавестің Венесуэланы жан-жақты дамытуға және халықтың жағдайын жақсартуға сіңірген ерен еңбегі тарихта өшпес із қалдырды. Оның жарқын бейнесі біздің есімізде мәңгі сақталатынына сенімдімін», - делінген жеделхатта.

	Соңында Мемлекет басшысы Қазақстан халқының және жеке өзінің атынан Президент У.Чавестің отбасына және достас Венесуэла халқына терең күйзеліспен, шын ниетпен көңіл айтты.
///Мемлекет басшысы коронавирус пандемиясының таралуына байланысты елімізде Төтенше жағдай жарияланып, елордада карантин  енгізілгеннен кейін Жібек жолы ауылы маңына қойылған №6 бақылау-өткізу бекетіне барып, жұмысымен танысты.
Қазақстан Президенті карантин режимін қамтамасыз ететін қала әкімдігінің, денсаулық сақтау, ішкі істер органдарының, Қорғаныс министрлігі мен Ұлттық гвардияның әскери қызметшілерінің дайындығына оң баға берді.
Қасым-Жомарт Тоқаев елорда әкімінің, Денсаулық сақтау, Ішкі істер, Қорғаныс министрлерінің коронавирус індетіне қарсы күресу үшін қабылдаған шаралары жайындағы есептерін тыңдады.
Еліміздегі медицина қызметкерлерінің пандемияға қарсы күрестегі ауыр еңбегін атап өткен Мемлекет басшысы, оларға ризашылығын білдіріп, еңбекақылары мен сыйақыларын уақытылы әрі толық көлемде берудің маңызды екенін атап өтті.
Президент Қасым-Жомарт Тоқаев Премьер-Министр Асқар Маминге  аса қолайсыз әлемдік конъюктура жағдайында экономиканы басқарудың жаңа әдістерін әзірлеу қажеттігін айтты.
– Кез келген қолайсыз жағдайға, тіпті аса күрделі ахуалға, сондай-ақ, экономиканы мобилизациялайтын қадамға да әзір болуымыз керек. Қысқасы, сақадай сай болған жөн, – деді Қасым-Жомарт Тоқаев.
Мемлекет басшысы Қорғаныс министрлігінің әскери қызметшілеріне, Ішкі істер министрлігі мен басқа да ведомство қызметкерлеріне табыс тілеп, карантин енгізудің себептерін түсіндірді.
– Қазіргі жағдайда карантин енгізбесе болмайды. Әлемде не болып жатқанын көріп отырсыздар. Мұндай кезде нақты әрекет жасап, ұйымшылдық таныту керек. Сондықтан карантин енгізу сияқты тәсілдерді қолдануға тура келеді. Азаматтарымыз қабылданған шараларға түсіністікпен қарайды деп ойлаймын. Мұның бәрі халқымыздың денсаулығын сақтау үшін істеліп отыр, – деді Мемлекет басшысы.




















///Мемлекет басшысы Нұрсұлтан Назарбаев Джордж Кролдың Қазақстан Республикасы мен АҚШ арасындағы екіжақты қарым-қатынасты дамытуда ерекше рөл атқаратынын айтып, бүгінгі кездесу Қазақстан Президентінің Америка Құрама Штаттарына ресми сапары қарсаңында өтіп жатқанын атап өтті.
– 26 жыл ішінде біздің елдеріміз арасында өзара достық қарым-қатынас орнап, 70-тен астам мемлекетаралық, үкіметаралық және ведомствоаралық келісімге қол қойылды, – деді Нұрсұлтан Назарбаев.
Кездесу барысында Мемлекет басшысы АҚШ Президенті Д.Трамппен бірге стратегиялық серіктестіктің басым бағыттарында, соның ішінде терроризмге қарсы күрес жүргізу, ядролық қаруды таратпау режімін нығайту саласында, сондай-ақ сауда-экономикалық және инвестициялық ынтымақтастық аясын одан әрі кеңейту бағытында қол жеткізілген уағдаластықтардың маңыздылығын айтты.
– Қазақстанда Америка капиталының қатысуымен 500-ге жуық компания жұмыс істейді, солардың 140-тан астамы – бірлескен кәсіпорындар. Олар тауар өндіріп, өнімдерін басқа елдерге экспорттаумен айналысады, – деді Қазақстан Президенті.
Джордж Крол Қазақстан Республикасындағы дипломатиялық қызметіне жоғары баға бергені үшін Нұрсұлтан Назарбаевқа алғыс айтып, Қазақстан Президентінің алдағы сапары екі мемлекет арасындағы байланысты одан әрі нығайта түсетініне сенім білдірді.

///Кездесу барысында тараптар сауда-экономикалық ынтымақтастықты дамыту және Қазақстанда инвестициялық жобаларды іске асыру перспективаларын талқылады.
«Коч Холдинг» компаниясы басқармасының төрағасы қорғаныс өнеркәсібіндегі және экономиканың басқа да өндіріс салаларындағы жобаларды жүзеге асыруға мүдделілік танытты.  


///Президент Қарағанды облысының әкімі Жеңіс Қасымбекті, Шығыс Қазақстан облысының әкімі Даниал Ахметовті, Алматы облысының әкімі Қанат Бозымбаевты, Жамбыл облысының әкімі Бердібек Сапарбаевты, Шымкент қаласының әкімі Мұрат Әйтеновті, Қостанай облысының әкімі Архимед Мұхамбетовті, Ақтөбе облысының әкімі Оңдасын Оразалинді және Ақмола облысының әкімі Ермек Маржықпаевты қабылдады.
Қасым-Жомарт Тоқаевқа аймақтарда былтырғы атқарылған жұмыстар мен 2022 жылдың алғашқы екі айындағы даму көрсеткіштері туралы баяндалды. Әкімдер аталған облыстарға және Шымкент қаласына қатысты Мемлекет басшысының берген тапсырмаларының орындалу барысы жөнінде мәлімет берді.
Президент халықпен жиі кездесудің, қоғамдық қабылдауларды тұрақты өткізудің маңыздылығын атап өтіп, өңірлердің басшыларына тұрғындарды мазалаған мәселелерді уақтылы шешу қажет екенін айтты.
Қасым-Жомарт Тоқаев көктемгі егіс науқанына дайындық жұмыстарын күшейтуді және өңірлерде жүзеге асырылып жатқан жобаларды жалғастыруды тапсырды.







//////Парламент депутаттары алдында сөйлеген сөзінде Елбасы Қазақстан Конституциясына өзгерістер енгізу арқылы жүзеге асырылатын саяси реформалардың басты факторлары мен аспектілерін атап өтті.
Нұрсұлтан Назарбаев еліміздің негізгі заңына енгізу ұсынылған өзгерістер жобасын әзірлеу үдерісіне арнайы тоқталып, оны талқылау барысында жариялылық қамтамасыз етілгенін айтты.
– Менің Жарлығыммен әзірленген конституциялық реформалар жобасы бір ай бойы өткен бүкілхалықтық қызу талқылауға салынды. Әр адам ұсыныс беру құқығына ие болды. Бәріміз заң жобасын жаппай талқылап қана қоймай, оның сапалы болғанын көріп отырдық, – деді Қазақстан Президенті.
Сондай-ақ, Мемлекет басшысы Жұмыс тобы атқарған жұмыстың қорытындысына тоқталып, Конституцияның 26-бабына қатысты өзгерістерді халықтың кей бөлігінің әрқалай түсінгенін айтты.
– Жұмыс тобына Конституция баптарының үштен екісін және оның барлық бөлімін қамтитын 6 мың ұсыныс келіп түсті. Бүкіл Конституциялық реформа қоғамымызды біріктіре түсуге бағытталады. Сондықтан мен 26-бапты бұрынғы редакцияда қалдыруды ұсынамын. Жалпыұлттық талқылаудан өткенін ескеріп, заң жобасын Қазақстан халқының ортақ ұстанымы деп байыптауға болады. Жұрт өз сөзін айтып, сол арқылы мемлекеттік биліктің жаңғыруын қолдады, – деді Нұрсұлтан Назарбаев.
Елбасы қазіргі реформалардың ерекшелігін атап өтіп, елді саяси жаңғыртудың жекелеген кезеңдеріне назар аударды.
– Біріншіден, жаңа заң Парламенттің мемлекеттік істердегі, соның ішінде Үкіметті жасақтаудағы рөлін айтарлықтай күшейтеді. Екіншіден, экономиканы тікелей басқару жөніндегі өкілеттіктер берілетін Үкіметтің дербестігі артады. Үшіншіден, құқық қорғау және сот жүйесінің конституциялық негізі жаңғыртылады. Заңдардың сақталуын жоғары деңгейде бақылау, сотта мемлекет мүддесін қорғау жайын қарастыратын прокуратура қызметінің базалық негіздері қаланады. Төртіншіден, конституциялық бақылау жүйесі нығая түседі. Бесіншіден, Тәуелсіздігіміздің, біртұтастығымыздың, аумақтық тұтастық пен басқару нысанының өзгермейтініне конституциялық деңгейде берілетін кепілдік бекемдене түседі, – деді Елбасы.
Мемлекет басшысы биліктің барлық тармағының жоғары кәсібилігін, олардың өзіне жауапкершілік алып, шешім қабылдай алатын қабілетін атап өтті.
Бұдан бөлек, Қазақстан Президенті президенттік басқару нысанының сақталатынын, мемлекет пен қоғамды одан әрі жаңғырту үшін саяси жағдайлар жасау мақсатымен жүргізіліп жатқан реформалар бағытының өзгермейтінін мәлімдеді.
– Жолдауда айтылған жаңа міндеттер заң шығарушы және атқарушы органдарға айрықша жауапкершілік жүктейді. Парламент пен Үкіметтің өкілеттіктерін кеңейту ел экономикасының үшінші жаңғыруының мақсаттарына тиімдірек қол жеткізуге септігін тигізетін болады, – деді Нұрсұлтан Назарбаев.
Соңында Елбасы Парламент депутаттары алдында заң жобасын белгіленген барлық үдерістерді сақтай отырып қарастыру жөнінде ұсыныс білдірді.
Мемлекет басшысынан кейін сөз алған Президент Әкімшілігінің басшысы – Мемлекеттік билік тармақтары арасында өкілеттіктерді қайта бөлу мәселелері жөніндегі жұмыс тобының жетекшісі Ә.Жақсыбеков ұсынылып отырған өзгерістердің нақты жобасын Парламент депутаттарына таныстырды.






///
	 

	А.Жұмағалиев Мемлекет басшысына Агенттіктің қазіргі жұмысы, сондай-ақ отандық ақпарат кеңістігін «Ақпараттық Қазақстан-2020» Мемлекеттік бағдарламасындағы міндеттерді жүзеге асыруды ескере отырып дамыту жоспарлары туралы баяндады.

	Нұрсұлтан Назарбаев өкілеттігі мен құрылымы айқындалған Агенттіктің толыққанды қызметіне кіріскенін және оның алдына қойылған маңызды міндеттерді тиімді шешуі тиістігін атап өтті.

	Агенттік төрағасы байланыс және ақпарат саласындағы ахуал, мемлекеттік БАҚ-тардың жұмысы, медиа-нарықты ынталандыру және контент сапасын арттыру шаралары турасында айтты. Сонымен қатар ол Интернет желісінің отандық сегментінің дамуы және сандық эфирлік телевидениені енгізу туралы әңгімеледі.

	Кездесу қорытындысы бойынша Мемлекет басшысы бірқатар нақты тапсырмалар берді. 

///Іс-шараға орталық және жергілікті атқарушы органдардың, Президент Іс басқармасының, Медицина орталығының өкілдері қатысты.
Г.Әбдіқалықова құттықтау сөзінде Мемлекет басшысы Нұрсұлтан Назарбаевтың «Төртінші өнеркәсіптік революция жағдайындағы дамудың жаңа мүмкіндіктері» атты Қазақстан халқына жолдауында мектепке дейінгі білім беру ісінде балалардың ерте дамуына арналған бірыңғай стандарттарды енгізу қажеттігі айтылғанын атап өтті. Ол үшін біз саламатты және бақытты балалық шаққа арналған барлық жағдайды жасауымыз керек. Сондай міндеттің бірі – балаларды 2020 жылға қарай мектепке дейінгі мекемелермен 100 пайыз қамту. 2017 жыл қорытындысы бойынша бұл көрсеткіш 90 пайыздан асты. Қазақстанда жылына 400 мыңға жуық сәби өмірге келеді. Астанада 20 жыл ішінде туу көрсеткіші 2,5 есе өсті. Өткен жылдың 11 айында елордада 26 мыңнан астам бала дүниеге келді. 2017 жылы елде 849 балабақша ашылды, оның 82-сі – Астанадағы мектепке дейінгі мекемелер.
«Бүгін цифрлық дәуірдің барлық заманауи талабына сай тағы бір тамаша балабақша есігін ашты. Ол тек елордадағы ғана емес, бүкіл республикадағы балабақшалар үшін үлгі болады деп сенемін», – деді Мемлекеттік хатшы.
Соңында Г.Әбдіқалықова балаларды, ата-аналар мен тәрбиешілерді балабақшаның ашылуымен құттықтап, оның сүйікті Астанамыздың 20 жылдық мерейтойы жылында лайықты тарту болғанын ерекше атап өтті.
***
350 орынға арналған жаңа балабақшада мектеп жасына дейінгі балаларды тәрбиелеп-оқыту үшін барлық жағдай жасалған. Педагогикалық құрамы біліктілігі жоғары, шығармашыл педагогтардан тұрады. Білім беру үдерісінде жаңа әдістемелер қолданылады. Олар: интерактивті МИО технологиясы (3 тілде балалардың танымдық және коммуникативтік қабілетін дамыту жөніндегі мультиинтеллектуалдық орталық), қазақ тіліне бейімдеу әдістемесі, В.Воскобовичтің дамыту ойындары, М.Монтессори педагогикасы жүйесінің элементтері.
///Кездесу барысында Мемлекет басшысы Қытай Халық Республикасы Қазақстанның маңызды стратегиялық әріптестерінің бірі болып саналатынына тоқталып, екі ел арасында тарихи тұрғыдан достық және сенімді қарым-қатынас қалыптасқанын айтты.
– Қытай Қазақстанға тікелей инвестиция құю көлемі жөнінен 4-орынды иеленеді. 2017 жылы екі ел арасындағы тауар айналымы 10,5 миллиард доллар болды. Бұл жердегі өсім – 33 пайыз, – деді Қазақстан Президенті.
Нұрсұлтан Назарбаев Қазақстанның мұнай-газ, химия және тамақ өнеркәсібінде, сондай-ақ банк, машина жасау, логистика және басқа да салаларында Қытай капиталының қатысы бар 1200 кәсіпорын жұмыс істейтінін атап өтті.
– Бүгін екі елдің 300-ден астам бизнес өкілдері қатысқан Іскерлік кеңес өтті. 13 миллиард доллардан астам қаржы көлеміндегі 40-қа жуық коммерциялық құжатқа қол қойылды. Сонымен қатар, индустрияландыру және инвестиция салаларындағы ынтымақтастық аясында жалпы сомасы 28 миллиард доллар көлеміндегі 51 жобаның тізімі жасалды, – деді Қазақстан Президенті.
Мемлекет басшысы кездесуге қатысып отырған кәсіпкерлерге Қазақстанның геосаяси тұрғыдан ұтымды орналасқаны және осы факторға байланысты оның бизнес жасаудағы артықшылығы жөнінде айтты.
– Қазақстан – 180 миллионнан астам тұрғыны бар, кедендік шекарасы жоқ Еуразиялық экономикалық одақтың мүшесі. Қазақстан аумағы арқылы Қытай мен басқа да Азия елдерін Ресей, Каспий теңізі, Қара теңіз, сондай-ақ Иран және Түркия арқылы Еуропамен байланыстыратын 5 темір жол және 6 халықаралық автомобиль жолы өтеді. Бұл жүкті Қытайдан Қазақстан арқылы Еуропаға және кері қарай 15 күнде жеткізуге мүмкіндік береді. Ал, жүк теңіз жолымен жеткізілетін болса, 2-3 есе көп уақыт кетер еді, – деді Нұрсұлтан Назарбаев.
Сонымен қатар, Қазақстан Президенті кездесуге қатысушылардың назарын инвестициялық тартымдылықты арттыру және бизнес ортасын жақсарту үшін қолданылып жатқан шараларға, атап айтқанда, кәсіпкерлік саласындағы заңнаманың жетілдіре түскеніне, Шетелдік инвесторлар кеңесінің, «Қазақ Инвест» және «Қазақ Экспорт» ұлттық компанияларының құрылғанына, шетелден жұмыс күшін тарту және жер қойнауын пайдалану үшін лицензия алу мен келісімдер жасау рәсімінің жеңілдетілгеніне, сондай-ақ 11 арнайы экономикалық және 24 индустриалды аймақтың жұмысына қатысушылар үшін салық жеңілдіктері мен артықшылықтар белгіленіп отырғанына аударды. 
– Біздің елде агроөнеркәсіп кешенін дамыту бағдарламасы және «Цифрлық Қазақстан» арнайы мемлекеттік бағдарламасы жүзеге асырылуда. Туристік саланы дамыту тұжырымдамасы қабылданды. Біз ірі компанияларымыздың Гонконг және Шанхай биржа алаңдарындағы IPO-ға шығу мүмкіндіктерін қарастырудамыз. «ЭКСПО» көрмесінің базасында «Астана» халықаралық қаржы орталығы жұмысын бастады. Ол «жасыл» қаржы құралын, исламдық және инновациялық қаржы құралдарын дамытатын өңірлік орталыққа айналуға тиіс. Қытай компанияларын осы ауқымды жобаларды жүзеге асыру ісіне атсалысуға шақырамын, – деді Нұрсұлтан Назарбаев.
Кездесу барысында Қытайдың жетекші компанияларының өкілдері қазақстандық әріптестерімен бизнестегі байланыстарын орнатуға зор мүдделілік танытты.
Кездесу соңында Мемлекет басшысы осындай басқосулар екі ел арасының жақындай түсуіне және өзара тиімді әріптестіктің нығаюына септігін тигізетінін айтты.
 
 


///Əңгіме барысында Қазақстан мен Ресей көшбасшылары екіжақты ынтымақтастықтың өзекті мəселелерін талқылады.
Нұрсұлтан Назарбаев пен Владимир Путин сондай-ақ күн тəртібіндегі халықаралық мəселелер, соның ішінде Сириядағы ахуал жөнінде пікір алмасты.
Бұдан бөлек, мемлекеттер басшылары алдағы кездесулердің кестесін қарастырды.
///Мемлекет басшысы Линкольн орталығында өткен «Астана Балет» театрының концертіне барды. «Астана Балет» театры «Жаһандағы заманауи қазақстандық мәдениет» жобасы аясындағы «Қазақстан Астана Балет Гала» бағдарламасын ұсынды.
Бағдарламаға «Арулар», «Ақ қыз», «Әсемқоңыр» хореографиялық миниатюралары, «Щелкунчик» балетіндегі адажионың классикалық редакциясы және басқа да қойылымдар енген.



/// 
Кездесу барысында тараптар энергетика секторының даму перспективаларын, сондай-ақ корпорацияның Қазақстанның көмір өнеркәсібіне қатысу аясын кеңейту мәселелерін қарастырды.
Нұрсұлтан Назарбаев «Цинхуа» корпорациясымен бұрын қол жеткізілген уағдаластықтардың біздің еліміз үшін орасан маңызы бар екенін айтты.
Сіздің компания Қазақстанда бірінші рет көмірді кешенді өңдеуден өткізеді. Оның мол қоры бар екенін ескерсек, бұл біздің энергия теңгерімі үшін зор мәнге ие, – деді Мемлекет басшысы. 

///Нұрсұлтан Назарбаев мемлекеттік сапары барысында Тяньаньмэнь алаңында орналасқан Халық батырларының ескерткішіне гүл шоғын қойып, қытай халқының ХІХ және ХХ ғасырлардағы ұлт-азаттық күресі барысында құрбан болған перзенттерінің рухына тағзым етті.
Монумент 1840 жылғы Бірінші апиын соғысынан бастап 1949 жылы Қытай Халық Республикасы құрылғанға дейінгі кезеңдегі Қытай революциялық қозғалысының тарихынан сыр шертетін оқиғаларға арналған.



///Президент Қарағанды облысының әкімі Жеңіс Қасымбекті, Шығыс Қазақстан облысының әкімі Даниал Ахметовті, Алматы облысының әкімі Қанат Бозымбаевты, Жамбыл облысының әкімі Бердібек Сапарбаевты, Шымкент қаласының әкімі Мұрат Әйтеновті, Қостанай облысының әкімі Архимед Мұхамбетовті, Ақтөбе облысының әкімі Оңдасын Оразалинді және Ақмола облысының әкімі Ермек Маржықпаевты қабылдады.
Қасым-Жомарт Тоқаевқа аймақтарда былтырғы атқарылған жұмыстар мен 2022 жылдың алғашқы екі айындағы даму көрсеткіштері туралы баяндалды. Әкімдер аталған облыстарға және Шымкент қаласына қатысты Мемлекет басшысының берген тапсырмаларының орындалу барысы жөнінде мәлімет берді.
Президент халықпен жиі кездесудің, қоғамдық қабылдауларды тұрақты өткізудің маңыздылығын атап өтіп, өңірлердің басшыларына тұрғындарды мазалаған мәселелерді уақтылы шешу қажет екенін айтты.
Қасым-Жомарт Тоқаев көктемгі егіс науқанына дайындық жұмыстарын күшейтуді және өңірлерде жүзеге асырылып жатқан жобаларды жалғастыруды тапсырды.







/// 
Ұлттық комиссия төрайымы аталған Меморандумға қол қою Қазақстан үшін елеулі оқиға екенін, себебі ел халқының 52 пайызын әйелдер құрайтынын атап өтті.  Осыған орай, қазақстандық әйелдердің орасан зор әлеуетін, сондай-ақ отандық және халықаралық үкіметтік емес ұйымдарды, халықаралық әйелдер ұйымдарын жан-жақты іске қосу Ұлттық комиссияның басты міндеттерінің бірі болып табылады.
Гүлшара Әбдіқалықова Мемлекет басшысы тарапынан «ЭКСПО-2017» көрмесін дайындау және өткізу кезінде отандық экономиканың, әсіресе шағын және орта бизнестің  ресурстарын барынша пайдалану жөнінде тапсырма берілгеніне назар аударды.
Атап айтқанда, Ұлттық комиссия жасыл технологияларды пайдалану арқылы пилоттық жобаларды іске асыру, инновациялық энергия жинақтаушы технологиялармен айналысатын әйелдер қоғамдастығын «ЭКСПО-2017» көрмесіне қатысуға тарту жұмыстарын жандандырып отыр.
Соңында Мемлекеттік хатшы Меморандум жасыл экономиканы, әйелдер кәсіпкерлігін дамытуға инвестиция тартуға  және жаңа жұмыс орындарын ашуға мүмкіндік туғызатынын атап өтті.
 
///
	 

	Шағын құрамдағы отырысқа Қазақстан Президенті Нұрсұлтан Назарбаев, Ресей Президенті Владимир Путин және Беларусь Президенті Александр Лукашенко қатысты. Мемлекет басшылары Кеден одағы мен Бірыңғай экономикалық кеңістікті дамытудың негізгі бағыттарын, сондай-ақ еуразиялық интеграциялық үдерісті кеңейту мәселелерін талқылады.  

	Қазақстан Президенті бұл кездесудің Қазақстан, Беларусь және Ресейдің болашағы үшін тарихи маңызға ие екенін айтты.  

	– Біз Еуразиялық экономикалық одақ құру туралы шартты әзірлеу жөніндегі орасан жұмысты аяқтадық. Оған қол қою арқылы еуразиялық кеңістіктегі ықпалдастықтың жаңа сапалы кезеңі басталады. Шарт барлық мемлекеттеріміздің мүдделерін ескерген, салиқалы, сауатты әзірленген, бірқатар келіспеушіліктерге қатысты қол жеткен консенсус барлық тарапты қанағаттандырды. Құжатта халықаралық ұйымдарға тән барлық базалық аспектілер көрініс тапқан, мемлекеттердің егеменді теңдігі, аумақтық тұтастығы, сондай-ақ одаққа мүше мемлекеттердің саяси құрылымының ерекшеліктерін құрметтеу қағидаттары бекітілген. Ұйымның барлық деңгейіндегі шешім қабылдауда консенсус қағидатының болуы маңызды. Осы орайда әрбір тараптың даусының шешуші мәні бар, – деді Мемлекет басшысы.

	Нұрсұлтан Назарбаев Одақтың органдарындағы кадр саясаты тараптардың тең қамтылуы қағидатын ескере отырып және осы маңызды жұмысқа мейлінше білікті мамандарды тарту үшін конкурстық негізде жүргізілетінін атап өтті.

	Қазақстан Президенті шарт үш мемлекеттің азаматтарының әл-ауқатын арттыруға бағытталғанына назар аударды.

	– Еуразиялық экономикалық одақты құру біздің экономикамызды жан-жақты жаңғыртуды жалғастыру, елдерімізді әлемдегі жетекші орындарға шығару үшін қуатты серпін беретініне сенімдімін. Күн тәртібіндегі барлық мәселелер пысықталды, енді негізгі Шартқа қол қоюға дайынбыз. Құрылып жатқан одаққа Арменияның қосылуы туралы тармақ бар. Өз кезегінде Қырғызстан Еуразиялық экономикалық комиссия кеңесі мақұлдаған Кедендік одаққа қосылу туралы жобаны қолдады, – деді Мемлекет басшысы.

	Беларусь Президенті А.Лукашенко өз сөзінде елдерімізге экономикалық интеграция жолы оңайға түспегенін атап өтті.

	– Әрбір қадам оңай болған жоқ, бірақ біздің басты мақсатымыз айқын – халықтарымыз татулық пен достықта өмір сүріп, мемлекеттерді дамыту мен нығайту өзара тиімді ынтымақтастықтың негізінде жүзеге асырылып жатқанына олардың сенімді болуын қамтамасыз ету. Біздің дұрыс жолды таңдағанымызды өмірдің өзі көрсетті. Бұрынғы кеңестік кеңістіктің қайтарымсыз кері интеграциясына жол бермес үшін біз ТМД-ны құрудан бастадық, сосын Еуразиялық экономикалық қоғамдастықты, Кеден одағын құрдық, Бірыңғай экономикалық кеңістіктің нобайын сыздық. Бүгін біз мәреге жеттік, ол бізді Еуразиялық экономикалық одаққа әкелді, – деді Беларусь Президенті.

	Бұл ретте А.Лукашенко қол қойылып отырған шарттың ережелерін оған қатысушылардың барлығының ортақ пайдасына қарай жетілдіру мүмкіндіктері бар екенін атап өтті. Өз кезегінде Ресей Президенті В.Путин Еуразиялық экономикалық одақ туралы шарт мемлекеттік егемендікті толық сақтай отырып, елдерімізді интеграцияның мүлде жаңа деңгейіне алып шығатынын айтты. Сондай-ақ, Ресей көшбасшысы Еуразиялық одақ идеясының бастауында Нұрсұлтан Назарбаев тұрғандықтан шартқа Қазақстанның елордасында қол қойылуының символдық мәні бар екеніне тоқталып өтті.

	– Бүгінде біз бірлесіп, экономикалық дамудың қуатты, тартымды орталығын,  170 миллионнан астам халықты біріктіретін ірі өңірлік нарықты құрудамыз. «Үштік» елдерінде дамыған өнеркәсіп, индустриялық база, қуатты кадрлық, интеллектуалдық, мәдени әлеует бар. Географиялық жағдайымыз бізге тек өңірлік қана емес, жаһандық та маңызы бар көлік-логистикалық бағдарлар қалыптастыруға, Еуропа мен Азияның ауқымды сауда жолдарын өзімізге «бағындыруға» мүмкіндік береді. Осының барлығы – біздің бірлестігіміздің бәсекеге қабілеттілігінің, оның жедел өзгеріп жатқан әрі күрделі әлемдегі қарқынды дамуының кепілі, – деді Ресей Президенті.


///Кездесуде мемлекетаралық өзара іс-қимыл мәселелері, сондай-ақ бүгінге дейінгі қол жеткізілген уағдаластықтардың іске асырылу барысы талқыланды.
Қазақстан Президенті екі ел арасында достық қарым-қатынастың қалыптасқанына тоқталып өтті.
Нұрсұлтан Назарбаев Чех көшбасшысының Қазақстанға 2014 жылғы сапары кезінде екіжақты ынтымақтастықты одан әрі нығайту жөніндегі шаралар белгіленгенін айтты.
Бұдан бөлек, Мемлекет басшысы өткен ғасыр соңындағы екі мемлекет тәуелсіздігінің нығаю жолдары ұқсастығына назар аударды.
– Чех Республикасы мемлекеттілігінің жеңіл қалыптасу үрдісін бірегей құбылыс деп атауға болады. Еуропадағы экономикалық қиындықтарға қарамастан  елдеріңіз қазіргі уақытта қарыштап дамып, Еуропалық Одақ пен НАТО-ға мүше болып отыр, – деді Нұрсұлтан Назарбаев.
Л.Заоралек Қазақстан Президентіне Чехия Президенті М.Земеннің хатын табыстады және оның «ЭКСПО-2017» халықаралық көрмесінің ашылуына қатысуды жоспарлап отырғанын жеткізді.


///Нұрсұлтан Назарбаев іс-шараға қатысушыларға арнаған сөзінде мемлекеттің дамуы мен өсіп-өркендеуі жолында Қазақстан халқы Ассамблеясының айрықша рөл атқарып отырғанын атап өтті.
– Осы жылдары Ассамблея ұлты мен діні әртүрлі адамдарды өзара жақындастыра түсті, сан алуан мәдениет пен салт-дәстүрдегі жақсы нәрсенің бәрін көрсетіп берді. Бейбітшілік пен келісім – Тәуелсіздіктің 25 жылының ең қастерлі қазынасы, – деді Қазақстан Президенті.
Мемлекет басшысы қазіргі әлемде мемлекеттің этномәдени бірлестіктерге қолдау білдіруі ерекше тәжірибе болып отырғанын айтты.
– Бұл – Қазақстандағы нақты шындық. Мемлекет барлық этномәдени бірлестіктерге тұрақты түрде және кең ауқымды қолдау көрсетіп, балаларды ана тіліне оқытатын мектептерді қаржыландырып келеді. Газеттеріміз бен журналдарымыз он бес тілде шығады, театрларымыз жеті тілде сөйлейді, – деді Елбасы.
Фестиваль барысында Нұрсұлтан Назарбаев корей, неміс және ұйғыр ұлттық театрларына академиялық мәртебе берді.
Соңында Мемлекет басшысы іс-шараға қатысушыларды Қазақстан Тәуелсіздігінің 25 жылдығымен құттықтап, баршаға игілік пен бақ-береке тіледі.


///Қазақстан Президенті Ресейдегі дәрі-дәрмек шығаратын толық циклды жетекші инновациялық компания – «Биокад» жабық акционерлік қоғамына барды.
Кәсіпорын клиникалық зерттеулер жүргізу кезінде математикалық моделдеу қағидаттарын пайдаланады, ол дәрі-дәрмекті қолданудың тиімді тәсілін таңдау ықтималдылығын арттыруға мүмкіндік береді.


///Бүгін Қазақстан Республикасының Президенті Қасым-Жомарт Тоқаев Қырғыз Республикасының Президенті Сооронбай Жээнбековпен телефон арқылы сөйлесті.  
Мемлекеттер басшылары екіжақты ынтымақтастықтың өзекті мәселелерін, сондай-ақ Қазақстан Президентінің биылғы күзге жоспарланған Бішкекке сапарының аясында қазақ-қырғыз қатынастарын одан әрі арттыруға бағытталған алдағы өзара іс-қимылдарды талқылады.
Қасым-Жомарт Тоқаев бауырлас қырғыз халқына бейбітшілік, тыныштық және береке тіледі.
///
	 

	Н.Жылқайдаров Қазақстан Республикасы Республикалық ұланы қолбасшысының орынбасары қызметінен;

	Г.Бимендина Қазақстан Республикасы Жер ресурстарын басқару  агенттігінің жауапты хатшысы қызметінен;

	С.Дембай Қазақстан Республикасы Құрылыс және тұрғын үй-коммуналдық шаруашылық істері агенттігінің жауапты хатшысы қызметінен босатылды.
///Ресей Федерациясы, Қазан қаласы
Мемлекет басшысы Қасым-Жомарт Тоқаев Қазан Кремлін аралап көргеннен кейін Татарстан Республикасының Президенті Рустам Миннихановпен кездесу өткізді. Кездесудің алдында Қазақстан Президенті «Құрметті қонақтар кітабына» қолтаңба қалдырды.
Қасым-Жомарт Тоқаев пен Рустам Минниханов сауда-экономикалық, инвестициялық және мәдени-гуманитарлық салалар бойынша Қазақстан мен Татарстан арасындағы ынтымақтастықты кеңейту жолдарын талқылады.

Қазақстан Президенті мыңжылдық тарихымен, бай мәдени мұраларымен танылған Татарстанға сапармен келуге шақырғаны үшін Рустам Миннихановқа алғыс айтты.
– Мұнда Қазақстан Президенті ретінде келгеніме өте қуаныштымын. Сізбен елімізде бірнеше рет кездестім. Біз көптеген мәселе туралы, соның ішінде Қазақстан мен Татарстан арасындағы ынтымақтастықты дамыту және нығайту жөнінде сөйлестік. Екіжақты ынтымақтастыққа негізделген маңызды жобаларымыз бар. Егер Қазақстан мен Татарстан басшылары саяси ерік-жігер танытатын болса, бұл жобалардың жүзеге асырылатыны сөзсіз, – деді Мемлекет басшысы.

Қасым-Жомарт Тоқаев Рустам Миннихановқа кеше Мәскеуде Ресей Президенті Владимир Путинмен жүргізген табысты келіссөзі туралы мәлімет берді.
– Келіссөздің мазмұнына, кездесу нәтижелеріне көңілім толды. Біз, әрине, Ресей Федерациясының субъектісі ретінде Татарстанмен  арадағы ынтымақтастықты Қазақстанның дамыта беретіні жөнінде де әңгімелестік. Владимир Путин баспасөз мәслихатында сөйлеген сөзінде Ресей Федерациясының қарқынды дамып келе жатқан субъектілерінің бірі Татарстанға ерекше тоқталды және осы республикаға жұмыс сапарымен бару жөніндегі шешімімді қолдады, – деді Қасым-Жомарт Тоқаев.
Мемлекет басшысы Қазақстан мен Татарстан арасындағы мәдени-гуманитарлық байланыстарды дамытудың маңызды екенін атап өтті.
– Шын мәнінде, елдеріміз арасындағы байланыстардың тарихы терең. Тарихымыз – ортақ. Бұл тақырыпта жазылған мақалалар мен кітаптарды қызыға оқимын. Оқыған сайын тарихи байланыстарымыздың соншалықты терең әрі сабақтасып жатқанына көз жеткіземін, тіпті таң қаламын. Мәдени-гуманитарлық ынтымақтастықты міндетті түрде дамыту керек деген пікіріңізді қолдаймын. Қазақстан бұған дайын, – деді Қазақстан Президенті.

Қасым-Жомарт Тоқаев Рустам Миннихановтың мықты әрі беделді басшылығымен Татарстанның қарқынды дамып келе жатқанын жоғары бағалап, республика халқының игілігі жолындағы қызметіне табыс тіледі.
Татарстан Президенті Қазан қаласына сапармен келгені үшін Мемлекетіміздің басшысына алғыс білдіріп, Қазақстанмен ынтымақтастықты дамытудың стратегиялық маңызын атап өтті.
– Біз үшін бұл – үлкен абырой. Қазақстан мен Ресей арасындағы достық байланыстар аясында Сіздің еліңізбен ықпалдастықты нығайту мүмкіндігін жоғары бағалаймыз. Қазақстан – Татарстан Республикасы үшін стратегиялық серіктес. Қазақстанның аймақтарымен көптеген келісім жасалған. Сіздің еліңізде табысты жұмыс істеп жатқан компанияларымызды көптеп мысалға келтіруге болады, – деді Рустам Минниханов.

Кездесу соңында Рустам Минниханов Қазақстан мен Татарстан арасындағы ынтымақтастықты дамытуға, екі ел арасындағы достық пен өзара түсіністікті нығайтуға қосқан елеулі үлесі үшін Қасым-Жомарт Тоқаевты «Дуслык» орденімен марапаттады.



///Мемлекет басшысына Қазақстан мұсылмандары діни басқармасының пандемия кезінде жасаған қайырымдылық шаралары жайында мәлімет берілді. Наурызбай қажы Тағанұлы індет кезінде мүфтият тарапынан ауруханаларға жасанды тыныс алу, оттегі аппараттары мен медициналық құрал-жабдықтар, мұқтаж жандарға дәрі-дәрмектер, мешіттердің жанындағы тігін цехтарында тігілген бетперделер мен қорғаныс киімдерінің тегін таратылғанын атап өтті. Сонымен қатар «Ел үлесі – пәтерде» акциясы аясында 314 баспана берілгенін айтты. Бұдан бөлек имамдардың білімін көтеру, кадр даярлау мәселелері жайында баяндады.
Наурызбай қажы Тағанұлы Қасым-Жомарт Тоқаевқа мүфтият алдағы уақытта «Ихсан» ілімін, Абайдың кемел адам концепциясын кеңінен дәріптеп, насихаттау жұмыстарымен айналысатынын жеткізді.
Кездесу барысында Қазақстан мұсылмандары діни басқармасының алдағы жоспарлары туралы да сөз болды. Атап айтқанда, Ислам академиясын құру, Ислам және теология кітапханасын салу, еліміздегі мешіттердің архитектурасын қазақы салт-санаға сай қалыптастыру мәселелері айтылды.
Кездесу соңында Президент Қасым-Жомарт Тоқаев Қазақстан мұсылмандары діни басқармасының жұмысын жоғары бағалап, алдағы бастамаларына сәттілік тіледі.

///Қасым-Жомарт Тоқаев Қабыл университетінде жасалған жантүршігерлік лаңкестік шабуыл салдарынан көптеген азаматтың жазықсыз қаза тапқаны туралы суыт хабарды терең күйзеліспен қабылдады.
– Осындай қаралы сәтте орны толмас қайғыларыңызға ортақтасып, жақындарынан айырылған отбасылар мен барша Ауғанстан халқына қазақстандықтардың және өз атымнан көңіл айтамын, – делінген жеделхатта.
Қазақстан Президенті қасіретті оқиғада зардап шеккен адамдардың тез арада сауығып кетуіне тілектестік білдірді.
 
/// 
Отырыс барысында Мемлекет басшысы атқарған жұмысы үшін А.Мырзахметовке алғыс айтып, партия Төрағасының жаңа бірінші орынбасары М.Құл-Мұхаммедті таныстырды.
Қазақстан Президенті партия Төрағасының бірінші орынбасары  ретінде А.Мырзахметовтің өзіне жүктелген міндеттерді орындағанын, парламент сайлауын табысты өткізгенін атап өтті. Сондай-ақ Нұрсұлтан Назарбаев А.Мырзахметовке жаңа лауазымында бірқатар кешенді міндеттерді, соның ішінде жер мәселесінің тиімді шешілуін жүзеге асыру қажет болатынын айтты.
А.Мырзахметов сенім артқаны үшін Нұрсұлтан Назарбаевқа алғыс айтып, тапсырылған жаңа салада өз міндетін жауапкершілікпен атқаруға дайын екенін білдірді.
Сонымен қатар, Мемлекет басшысы М.Құл-Мұхаммедтің журналистік және заңгерлік білімі бар екеніне, әр жылдары Парламент Сенатының депутаты, Президенттің баспасөз хатшысы, кеңесшісі, Мәдениет министрі болып жұмыс істегеніне назар аударды.
Қазақстан Президенті партия Төрағасының жаңа орынбасары партияның қызметін одан әрі нығайту қажеттігін ескере отырып тағайындалғанын, «Нұр Отанда» бұл үшін қаржылық, кадрлық және материалдық ресурстың бәрі бар екенін атап өтті.
– Партия қуатты саяси күш болып қалуға тиіс. Барлық пікір, идеялар партиядан шығуы керек. «Нұр Отанның» өзінің талдау орталығы болуы қажет, – деді Нұрсұлтан Назарбаев.
М.Құл-Мұхаммед өзіне сенім артылғаны үшін алғыс білдіріп, партияның тиімді жұмыс істеуін қамтамасыз ету үшін бар күші мен білімін жұмсайтынын айтты. 

///Кездесу барысында коронавирустың таралуы салдарынан әлемдік нарықтағы қалыптасқан жағдайға байланысты Қазақстан экономикасының қазіргі ахуалы мен оны дамытудың перспективалары қарастырылды.
Қазақстан Президенті Үкіметке ұлттық экономиканың тұрақты өсімін қамтамасыз ету, жоспарланған құрылымдық реформаларды жүзеге асыру, халықтың қажеттіліктерін өтеу үшін жедел шаралар қабылдауды тапсырды. 
///Мемлекет басшысы Қазақстан мен Болгария халықтарының игілігі жолындағы екіжақты ынтымақтастықтың нығая беретініне сенім білдірді.
Сондай-ақ, Нұрсұлтан Назарбаев Румен Радевқа зор денсаулық, қызметіне табыс, ал достас болгар халқына бірлік пен бақ-береке тіледі.
/// 
Ұлттық комиссия төрайымы аталған Меморандумға қол қою Қазақстан үшін елеулі оқиға екенін, себебі ел халқының 52 пайызын әйелдер құрайтынын атап өтті.  Осыған орай, қазақстандық әйелдердің орасан зор әлеуетін, сондай-ақ отандық және халықаралық үкіметтік емес ұйымдарды, халықаралық әйелдер ұйымдарын жан-жақты іске қосу Ұлттық комиссияның басты міндеттерінің бірі болып табылады.
Гүлшара Әбдіқалықова Мемлекет басшысы тарапынан «ЭКСПО-2017» көрмесін дайындау және өткізу кезінде отандық экономиканың, әсіресе шағын және орта бизнестің  ресурстарын барынша пайдалану жөнінде тапсырма берілгеніне назар аударды.
Атап айтқанда, Ұлттық комиссия жасыл технологияларды пайдалану арқылы пилоттық жобаларды іске асыру, инновациялық энергия жинақтаушы технологиялармен айналысатын әйелдер қоғамдастығын «ЭКСПО-2017» көрмесіне қатысуға тарту жұмыстарын жандандырып отыр.
Соңында Мемлекеттік хатшы Меморандум жасыл экономиканы, әйелдер кәсіпкерлігін дамытуға инвестиция тартуға  және жаңа жұмыс орындарын ашуға мүмкіндік туғызатынын атап өтті.
 
///Кездесуде тараптар екіжақты ынтымақтастықтың мейлінше өзекті мәселелерін талқылады.
Әңгімелесу барысында Нұрсұлтан Назарбаев пен Майкл Пенс Қазақстан мен АҚШ арасындағы саяси және экономикалық қарым-қатынастарды нығайтып, одан әрі кеңейте түсудің маңыздылығын атап өтті.




///Мемлекет басшысы Қасым-Жомарт Тоқаев Өзбекстан Республикасының Олий Мәжілісі Заң шығару палатасының төрағасы Нурдинжон Исмоиловқа ілтипат білдіре отырып, елдеріміз достық пен тату көршілікке, ортақ мәдени құндылықтарға негізделген, мемлекетаралық ынтымақтастықтың үлгісі болатын берік әрі үйлесімді қатынастарды орнатқанын атап өтті.

Қазақстан Президенті өткен жылдың желтоқсан айында Шавкат Мирзиёевтің елімізге жасаған мемлекеттік сапарын жоғары бағалады. Сол сапар қазақ-өзбек ынтымақтастығын одақтастық деңгейіне көтеруге негіз болған.
– Өзбекстан – Қазақстан үшін бауырлас, серіктес ел. Сондықтан екі ел арасындағы өзара қарым-қатынастарды дамытуға баса мән береміз. Біздің одақтас қатынастарымыз кең ауқымды және саяси, сауда-экономикалық, мәдени-гуманитарлық байланыстарды қамтиды. Осы ретте парламент дипломатиясы ерекше рөл атқарады, – деді Мемлекет басшысы.

Өз кезегінде Нурдинжон Исмоилов Қасым-Жомарт Тоқаевқа кездесуге уақыт бөлгені үшін алғыс білдіріп, Өзбекстан Президентінің ізгі тілегі мен сәлемін жеткізді.

///Қазақстан Республикасының Тұңғыш Президент күнін және Қазақстан Республикасының Тәуелсіздік күнін мерекелеуге орай Нұрсұлтан Назарбаевтың атына шет мемлекеттер басшыларынан, халықаралық ұйымдардан, шетелдік және Қазақстанның мемлекеттік, қоғамдық және іскерлік ұйымдарының жетекшілерінен, зиялы қауым өкілдерінен, сондай-ақ Қазақстан азаматтарынан көптеген хаттар келіп түсті.
Мемлекет басшының атына Ресей Президенті Владимир Путин, Қытай Халық Республикасының Төрағасы Си Цзиньпин, Америка Құрама Штаттарының Президенті Дональд Трамп, Түркия Президенті Режеп Тайип Ердоған, Германия Президенті Франк-Вальтер Штайнмайер, Франция Президенті Эмманюэль Макрон, Өзбекстан Президенті Шавкат Мирзиёев, Қырғызстан Президенті Сооронбай Жээнбеков, Тәжікстан Президенті Эмомали Рахмон, Түрікменстан Президенті Гурбангулы Бердымұхамедов, Беларусь Президенті Александр Лукашенко, Әзербайжан Президенті Ильхам Әлиев, Армения Президенті Серж Саргсян, Украина Президенті Петр Порошенко, Грузия Президенті Георгий Маргвелашвили, Молдова Президенті Игорь Додон, Иран Президенті Хасан Рухани, Үндістан Президенті Рам Натх Ковинд, Пәкістан Президенті Мамнун Хусейн, Индонезия Президенті Джоко Видодо, Біріккен Араб Әмірліктері Президенті Халифа бен Заид Әл Нахаян, Австрия Президенті Александр Ван дер Беллен, Италия Президенті Серджо Маттарелла, Польша Президенті Анджей Дуда, Швейцария Президенті Дорис Лёйтхард, Венгрия Президенті Янош Адер, Сербия Президенті Александр Вучич, Словакия Президенті Андрей Киска, Хорватия Президенті Колинда Грабар-Китарович, Финляндия Президенті Саули Ниинистё, Грекия Президенті Прокопис Павлопулос, Болгария Президенті Румен Радев, Сингапур Президенті Халима Якоб, Мексика Президенті Энрике Пенья Ньето, Моңғолия Президенті Халтмаагийн Баттулга, Куба Республикасы Мемлекеттік кеңесінің және Министрлер кеңесінің төрағасы Рауль Кастро Рус, Бельгия Королі Филипп, Испания Королі VI Фелипе, Нидерланд Королі Виллем-Александр, Жапония Императоры Акихито, Швеция Королі Карл XVI Густав, Сауд Арабиясының Королі Салман бен Абдуләзиз Әл Сауд, Марокко Королі VI Мұхаммед, Бруней сұлтаны Хаджи Хассанал Болкиах, Біріккен Араб Әмірліктерінің вице-президенті, Премьер-Министрі, Дубай әмірлігінің билеушісі шейх Мұхаммед бен Рашид Әл Мактум, Әбу-Дабидің мұрагер ханзадасы, Біріккен Араб Әмірліктері Қарулы күштерінің Жоғарғы бас қолбасшысының орынбасары шейх Мұхаммед бен Заид Әл Нахаян; Сауд Арабиясы Корольдігі Министрлер кеңесі төрағасының орынбасары, қорғаныс министрі, мұрагер ханзада Мұхаммед бен Салман бен Абдуләзиз Әл Сауд, Австралияның генерал-губернаторы Питер Косгроув және Канаданың генерал-губернаторы Жули Пайетт құттықтау хаттарын жолдады.
Шетел мемлекеттері мен үкіметтері басшыларының құттықтау жеделхаттарында Қазақстан Республикасының қарқынды дамып келе жатқаны атап өтіліп, ел Президенті Нұрсұлтан Назарбаевтың тәуелсіз Қазақстанның қалыптасуындағы, елдің халықаралық аренадағы беделін бекітудегі рөлі айрықша көрсетілген.
Нұрсұлтан Назарбаевтың бейбітшілік пен тұрақтылықты сақтаудағы, сондай-ақ ынтымақтастықты мемлекетаралық деңгейде жолға қойып, дамыту үшін қолайлы жағдайлар жасаған үлесіне халықаралық ұйымдардың басшылары мен өкілдерінің хаттары мен жеделхаттарында жоғары баға берілген. Солардың қатарында БҰҰ Бас хатшысы А.Гутерриштің, ҰҚШҰ Бас хатшысы Ю.Хачатуровтың, ШЫҰ Бас хатшысы Р.Алимовтың, Түркі тілдес мемлекеттердің ынтымақтастық кеңесінің Бас хатшысы Р.Гасановтың, Түрік мәдениеті халықаралық ұйымының Бас хатшысы Д.Қасейіновтің, Жалпыға ортақ кәсіподақтар конфедерациясының Бас хатшысы В.Щербаковтың, ТМД Атқарушы комитетінің төрағасы – Атқарушы хатшысы С.Лебедевтің, Мемлекетаралық авиация комитетінің төрағасы Т.Анодинаның, Парламентаралық ассамблеялар кеңесінің Бас хатшысы лауазымын уақытша атқарушы С.Антуфьевтің құттықтау хаттары бар.
Құттықтау хаттары мен жеделхаттары шетелдік және отандық өндірістік ұжымдардан да келіп түсті. Атап айтқанда, «Теңізшевройл» ЖШС басшылары Т.Этчинсон мен М.Мұқашевтан, «Эни» компаниясының бас атқарушы директоры К.Дискальциден, «Шеврон» корпорациясының еуразиялық бөлімшесінің басқарушы директоры Т.Миллерден, Еуразиялық топ басшылары А.Машкевичтен, П.Шодиевтен және А.Ибрагимовтан, «Астана ӘӘК» басқарма төрағасы Т.Зейнулиннен, «Еуразиялық банк» АҚ басқарма төрағасы П.Логиновтан, «Польфарма» АҚ Бақылау кеңесінің төрағасы Е.Старактан, «Kazzinc Holdings» ЖШС директорлар кеңесінің төрағасы Н.Поповичтан, «Қазақстанның халқы банкі» АҚ басшылары Ү.Шаяхметова мен А.Павловтан, «Астана» халықаралық қаржы орталығының басқарушысы Қ.Келімбетовтен, «Мабетекс» компаниясының басшысы Б.Паколлиден, «Өскемен титан-магний комбинаты» АҚ президенті Ә.Мамытовадан, «ALTYN COMPANY» ЖШС директоры Д.Әбдірашқызынан және «Астана-Бизнес» ЖШС директоры Ф.Абитаевадан құттықтаулар келді.
«Теңізшевройл» ЖШС бас директоры Т.Этчинсон өз хатында Нұрсұлтан Назарбаевтың басшылығымен демократия қағидаттарымен өмір сүретін құқықтық мемлекеттің берік іргетасы жасалғанын атап өткен. «Біз компаниямыздың бастауында әрдайым Сіз – Тәуелсіз Қазақстанның Тұңғыш Президенті тұрғанын мақтан тұтамыз. Сіздің ерік-жігеріңіз бен саясатыңыздың арқасында Қазақстанға көптеген шетелдік инвесторлар тартылды», – делінген хатта.
«Kazzinс Holdings» ЖШС директорлар кеңесінің төрағасы Н.Попович өз хатында компания ұжымының атынан Қазақстанның сенімді және мақсатты дамуын, тәуелсіздік жолындағы қоғамдық-саяси және экономикалық құрылыстың барлық саласындағы елеулі нәтижелерін атап өткен.
Сондай-ақ, өз құттықтауларын Рим Папасы Франциск, Ресей Федерациясы Мұсылмандары рухани басқармасының және Ресей Мүфтилер кеңесінің төрағасы, Ресей Федерациясының Президенті жанындағы Діни бірлестіктермен өзара іс-қимыл жөніндегі кеңестің мүшесі Мүфти шейх Равиль Гайнутдинов, Жоғарғы патриарх және бүкіл армяндардың католикосы ІІ Гарегин жолдады.
Мерекелік хаттардың біразы Ресей Федерациясынан келіп түсті. Атап айтқанда, Мемлекет басшысын Татарстан Республикасының Президенті Р.Минниханов, Ингушетия Республикасының басшысы Ю.Евкуров, Астрахан облысының губернаторы А.Жилкин, Пенза облысының губернаторы И.Белозерцев, Ресей Сыртқы барлау қызметінің директоры С.Нарышкин, Ресей Сбербанкі басқармасының төрағасы Г.Греф, «РуссНефть» ҰК» БАҚ директорлар кеңесінің төрағасы М.Гуцериев, «Мир» МТРК төрағасы Р.Батыршин және Мәскеу қаласында тұратын қазақстандық бір топ ардагер құттықтады.
Өздерінің құттықтау хаттарын еліміздің ғылым, білім және мәдениет қайраткерлері де жолдады. Олардың қатарында Ұлттық ғылым академиясының президенті М.Жұрынов, академиктер Ә.Бейсенова мен С.Қирабаев, әл-Фараби атындағы ҚазҰУ ректоры Ғ.Мұтанов, Қазақ ұлттық аграрлық университетінің ректоры Т.Есполов, Қарағанды мемлекеттік техникалық университетінің ректоры М.Ибатов, Қарағанды мемлекеттік индустриялық университетінің ректоры Б.Жәутіков, М.Дулатов атындағы Қостанай инженерлік-экономикалық университетінің ректоры С.Есмұратов, М.В. Ломоносов атындағы ММУ-дің Қазақстандағы филиалының директоры А.Сидорович, Ы.Жақаев атындағы Қазақ күріш шаруашылығы ҒЗИ директоры С.Өмірзақов, М.Айтқожин атындағы Молекулярлы биология институтының директоры Н.Айтқожина, профессорлар А.Ағыбаев, Б.Садық, И.Кендюха, жазушылар С.Сматаев, С.Досанов, ақындар Ш.Сариев, Қ.Әбіл, Д.Кәпұлы; республиканың еңбек сіңірген әртісі В.Сухов, Қазақстанның халық әртісі Н.Нүсіпжанов және «Нұрсұлтан Назарбаев білім қоры» ҚҚ ұжымы бар.
Астана қаласындағы №7 мектеп-гимназиясының ұжымы өздерінің хаттарында тәуелсіздік жылдарында ұлттық педагогика шеберлігін шыңдап, дәйекті түрде дамып келе жатқанын атап өтеді. Мұғалімдер қоғамдық сананы жаңғырту міндетін орындау тұрғысынан Қазақстанның әлемдік аренадағы беделін нығайту ісіне үлес қосуға ықыластарын білдірген.
Сондай-ақ, құттықтауларын Қазақстанның Бас мүфтиі Серікбай қажы Ораз, Қазақстан Православие шіркеуінің басшысы Астана және Қазақстан Митрополиті Александр, Орал және Ақтөбе Архиепископы Антоний жолдады.
Құттықтаулар қоғам қайраткерлері: О.Әбдікәрімовтен, Т.Мансұровтан, Қарулы күштер ардагерлері кеңесінің төрағасы, Халық Қаһарманы М.Алтынбаевтан, «Ауыл» халықтық-демократиялық патриоттық партиясының төрағасы Ә.Бектаевтан, «Егемен Қазақстан» республикалық газеті» АҚ басқарма төрағасы Д.Қыдырәліден, еңбек ардагері Т.Королевадан, «Қазақстан ардагерлері» Ауғанстан соғысы ардагерлері ұйымы қауымдастығының төрағасы Б.Смағұлдан, журналист З.Жандосовадан, Қазақстанның еңбек сіңірген қайраткері Ж.Ерғалиевтен, Шымкент қалалық мәслихатының депутаты Ғ.Ташқараевтан, Олимпиада чемпионы А.Винокуровтан келіп түсті.
Мемлекет басшысына ізгі тілектерін білдірген хаттар мен жеделхаттарды Астана қаласынан Ә.Жолшыбеков, Т.Сегізбаева, К.Жиренчин, К.Мейірбек, Айтхожиндер отбасы; Алматы қаласынан В.Костолевский, С.Жұмабаев, Т.Бурумбаев, Г.Жетаева, Н.Исаев, С.Елубаев, И.Абуздин; Ақмола облысынан Р.Гатаулин; Ақтөбе облысынан П.Едігеев пен К.Қозыбақов; Алматы облысынан Е.Тегісбаев; Атырау облысынан Б.Кәрімов; Шығыс Қазақстан облысынан Е.Оразалин мен П.Серіков; Жамбыл облысынан Б.Қасенова; Батыс Қазақстан облысынан З.Минулин, С.Власова, Т.Құбашев пен М.Әлбекова; Қарағанды облысынан Д.Исағұлов пен С.Белгібаев; Қостанай облысынан Ә.Сейтімбетова мен Т.Шарафетдинова; Қызылорда облысынан Итемгеновтер отбасы; Маңғыстау облысынан бір топ ардагер; Павлодар облысынан М.Өтеубаев, С.Тасқараев және Е.Сейітжанов; Солтүстік Қазақстан облысынан В.Алексеева; Оңтүстік Қазақстан облысынан С.Мұратов, Б.Серіков, В.Андрюков, Д.Нәлібаева, Х.Доспанбетова жолдады.
Алматыдан Люлиндер отбасы өздерінің құттықтауында Қазақстан Президентінің халықаралық байланыстарды нығайту мен кеңейтудегі, көптеген инвестициялық жобалар мен маңызды саяси шешімдерді жүзеге асырудағы еңбегін атап көрсетеді. «Алда әлі көптеген іс күтіп тұр. Бірақ біз Сіздің барлық ойға алған жұмыстарыңыздың жүзеге асатынына сенеміз», – делінген құттықтау хатта.
Алматы облысының тұрғыны М.Молдашева өзінің құттықтауында Президент Н.Ә.Назарбаевтың елдегі қоғамдық және ұлтаралық келісімді қалыптастыру жөніндегі күш-жігерін жоғары бағалай келіп: «Түрлі халықтардың тарихын тұлғалар жасайды. Тәуелсіз Қазақстанның көшбасшысы болу дәл Сізге бұйырыпты», – деп атап көрсеткен.
Қостанай облысынан Е.Серікбаев өз құттықтауын ерекше өлең жолдарымен жолдапты.
Балалардың хаттары да айрықша бір жылылыққа толы. Өздерінің Мемлекет басшысына деген тілектерін Қызылорда облысындағы «Күнекей» балалар бақшасының тәрбиеленушісі Ж.Серікқызы, Алматы облысынан Д.Шафхатов, Ақмола облысынан А.Маратова, Қарағанды облысынан Э.Вайс жолдаған.
Көптеген құттықтаулар министрліктер мен ведомстволар басшыларынан, облыс әкімдерінен, Қазақстан Парламентінің депутаттарынан, елшілерден, ұлттық компаниялар басшыларынан және басқа да мемлекеттік мекемелерден, республиканың кәсіпорындары мен ұйымдарынан келіп түсті.   
Мемлекет басшысы өзінің атына келіп түскен барлық хаттармен және жеделхаттармен мұқият танысып шығып, авторлардың барлығына жылы құттықтаулары мен ізгі тілектері үшін ризашылығын білдірді.
///Іс-шараға Орталық сайлау комиссиясы төрағасы Б.Имашев, Жоғарғы сот төрағасы Ж.Асанов, Астанадағы ЕҚЫҰ Бағдарламалар офисінің басшысы Д.Сабо, Парламент депутаттары, мемлекеттік органдардың, Достастық елдері Парламентаралық ассамблеясының өкілдері, Түркия, Корея, Үндістан, Латвия, Литва, ТМД елдері және басқа да мемлекеттердің сайлау комиссияларының жетекшілері, халықаралық және қазақстандық сарапшылар қатысты.
Конференцияда Қазақстанның және өзге де елдердің жаһандану жағдайындағы сайлау жүйесінің өзекті мәселелері талқыланып, заманауи сайлау технологияларын қолдану тәжірибелері қарастырылды, сондай-ақ сайлау үдерісі саласындағы халықаралық ынтымақтастықтың жаңа формалары мен тетіктері ұсынылды.
Гүлшара Әбдіқалықова конференцияға қатысушыларға Мемлекет басшысы Нұрсұлтан Назарбаевтың құттықтауын оқып берді. Онда: «Тәуелсіздік алған сәттен бастап еліміз мемлекеттік және саяси құрылымын жетілдіре отырып, жүйелі реформалар жолымен келе жатыр. Қазақстан сайлау құқығы мен сайлауды ұйымдастыру ісіндегі халықаралық жоғары стандарттарды берік ұстана отырып, осы саладағы жаһандық ынтымақтастықтың белсенді жақтаушысы болып саналады. Бүгінде сайлау үдерісінде мемлекеттік органдардың ашықтығы мен есептілігін, кәсіби құзіреті мен қоғамның оларға деген сенімін арттыруға ықпал ететін жаңа технологияларды енгізуге айрықша мән берілуде», – делінген.
Конференция аясында «Қазақстанның сайлау жүйесінің қалыптасуы мен дамуының тарихи-құжаттамалық негіздері» атты көрме өтті. Онда ел аумағында XV ғасырдан қазіргі уақытқа дейінгі түрлі тарихи кезеңдердегі сайлау жүйелерінің қалыптасу және даму тарихы көрсетілген.
///Іс-шараға Парламент депутаттары, мемлекеттік органдар мен үкіметтік емес ұйымдардың өкілдері және қалың жұртшылық қатысты.
Гүлшара Әбдіқалықова құттықтау сөзінде Мемлекет басшысы «Азаматтық қоғам, соның ішінде үкіметтік емес ұйымдар – демократияның ажырамас бөлігі» деп атап өткенін айтты.
Әлеуметтік ортаның белсенділігін арттырмайынша қоғамдық сананы жаңғырту мүмкін емес. Үкіметтік емес секторды нығайту осы үдерістің ажырамас бөлігі болып саналады.
Тәуелсіздік жылдарында қазақстандық ҮЕҰ жақсы тәжірибе жинақтады. Бүгінде елімізде 19 680 ҮЕҰ тіркелген. Олар көбіне Астана мен Алматы қалаларында, Оңтүстік Қазақстан, Қарағанды және Қызылорда облыстарында белсенді жұмыс жүргізуде. Үкіметтік емес ұйымдарда 29 мыңнан астам адам жұмыспен қамтылған. Мемлекеттік әлеуметтік тапсырыс пен мемлекеттік гранттар бар. Мемлекеттік әлеуметтік тапсырыс аясында соңғы 2 жылда ҮЕҰ құны 23 миллиард теңгеден асатын 4 мыңнан астам әлеуметтік жобаны іске асырды. 2016 жылдан бастап жобаларды мемлекеттік грант арқылы қаржыландыру әдісі енгізілді. Осы уақыт ішінде жалпы құны 800 миллион теңгеден асатын 70-ке жуық жоба іске асырылды.
Үкіметтік емес ұйымдарға арналған сыйлықтар республикалық, салалық және өңірлік деңгейдегі әлеуметтік мәселелерді шешуге атсалысқаны үшін 15 номинация бойынша беріледі. Әр номинациядағы сыйлықтың мөлшері – 4,5 миллион теңге.
Барлығы 230 өтінім келіп түсті. Ең көп өтінім мына бағыттар бойынша тіркелді: халықтың әлеуметтік тұрғыдан осал топтарын қолдау – 53 өтінім немесе 23 пайыз, жастар саясаты мен балалар бастамасын қолдау – 28 өтінім немесе 12,2 пайыз, азаматтар мен ұйымдардың құқықтарын, заңды мүдделерін қорғау – 18 өтінім немесе 7,8 пайыз, қоғамдық келісім мен жалпыұлттық бірлікті нығайту – 18 өтінім немесе 7,8 пайыз.
59 үкіметтік емес ұйым сыйлық иегері атанды. Олардың арасында – «Ардагер» қоғамдық бірлестігі, «Қазақстан Республикасы Президентінің «Болашақ» Халықаралық стипендиясы стипендиаттары қауымдастығы» қоғамдық бірлестігі, «Женский луч» қоғамдық бірлестігі, «Право» қоғамдық қоры, «Enactus Kazakhstan» жекеменшік қоры және басқа ұйымдар бар.
Іс-шара аясында еліміздің белгілі өнерпаздарының қатысуымен концерт өтті.
///Отырысқа сондай-ақ Ресейдің, Арменияның, Қырғызстанның және Тәжікстанның Президенттері қатысты.
– Біз әлемнің көптеген өңіріндегі қарым-қатынастардың қалыптасуы қаншалықты қиынға соғып отырғанын білеміз. Проблемаларға толы шиеленісті аймақтар саны азаяр емес, – деді іс-шараның ашылу рәсімінде Ресей көшбасшысы.
Отырыс барысында қатысушылар күн тәртібіндегі өзекті мәселелерді, соның ішінде терроризмге қарсы іс-қимыл жөніндегі шараларды талқылады.

///Мемлекет басшысы кездесу барысында Джордж Кролға Қазақстандағы жемісті еңбегі үшін ризашылық білдіріп, дипломаттың екі жақты байланыстардың дамуына ерекше үлес қосқанын атап өтті.
– Сіз жұмыс істеген уақытта елдеріміз арасындағы жемісті қарым-қатынастар нығая түсті. Қаңтар айындағы АҚШ-қа сапарым барысында Президент Д.Трамппен кездестім. Біздің экономикалық ынтымақтастығымыз жаңа деңгейге көтерілді. Қол жеткізген барлық уағдаластықтар табысты жүзеге асырылуда. Мұның бәрінде сіздің үлесіңіз мол. Сіз қазақ тілі мен мәдениетін насихаттап жүрсіз. Өзара қарым-қатынастарымыздың нығаюына зор еңбек сіңірдіңіз. Сізді Қазақстанның досы болып қала береді деп сенемін, – деді Елбасы.
Д.Крол Қазақстан Республикасындағы дипломатиялық қызметіне жоғары баға бергені үшін Нұрсұлтан Назарбаевқа алғыс айтып, Қазақстандағы мәртебелі жұмысын зор жауапкершілікпен атқарғанын атап өтті. Елші, сондай-ақ, атқарған қызметінің екі ел арасындағы қарым-қатынастардың одан әрі дамуына септігін тигізетініне сенім білдірді.  
Кездесу соңында Мемлекет басшысы Америка Құрама Штаттарының Қазақстан Республикасындағы Төтенше және Өкілетті Елшісі Джордж Кролды дипломатиялық миссиясының аяқталуына байланысты Қазақстан Республикасы мен Америка Құрама Штаттары арасындағы бейбітшілікті, достық пен ынтымақтастықты нығайтуға қосқан үлесі үшін ІІ дәрежелі «Достық» орденімен марапаттады.

///Кездесуде тараптар «Астана» халықаралық қаржы орталығы мен «Goldman Sachs» компаниясының одан әрі ынтымақтасу мәселелерін талқылады.
Нұрсұлтан Назарбаев халықаралық қаржы орталығын құру үшін атқарылған жұмыстардың нәтижелеріне тоқталды.
– Бүгінде барлық құқықтық жағдай жасалды. Ағылшын құқығы базасындағы сот құрылды. Қатысушылар үшін қажетті барлық жеңілдіктер қарастырылды, соның ішінде виза және салық жеңілдіктері де бар, – деді Қазақстан Президенті.
Сондай-ақ, Мемлекет басшысы «Астана» халықаралық қаржы орталығы Американың «Nasdaq» биржасымен және Шанхай қор биржасымен ынтымақтастық орнатқанын атап өтті.

/// 
Мемлекет басшысымен кездесуге Нобель сыйлығының лауреттары Ф.-Э.Кидланд, Э.Маскин, Дж.Смут, Т.Карман, сондай-ақ француз экономисі Ж.Аттали, БҰҰ Азық-түлік және ауыл шаруашылығы ұйымының бас директоры Ж.-Г.Да Силва, БҰҰДБ әкімшісі Х.Кларк, ЭЫДҰ сыртқы байланыс жөніндегі директоратының басшысы М.Бонтури, ЕҚДБ вице-президенті Б.Нельсон, АДБ вице-президенті Ч.Вэнчай және  McKinseyGlobalInstitute директоры Р.Доббс қатысты.
Әңгіме барысында инфрақұрылымдық және индустриялық-инновациялық дамуды қамтамасыз ету тұрғысынан Қазақстанның қабылдап жатқан шаралары талқыланды.  
Нұрсұлтан Назарбаев оларға VIII Астана экономикалық форумы жұмысына қатысқандары үшін алғыс айтып, биылғы пікірталас өңірлік инфрақұрылымдық даму мәселелеріне арналып отырғанына тоқталды.
– Бүгінде біз көптеген дамушы елдер экономикалық өсімнің іркілуі мен инвестициялардың сыртқа кетуі мәселесіне кезіккенін көріп отырмыз. Дамыған елдерде де бірқатар түйткілдер бар. Қазақстан жаһандық экономиканың бір бөлшегі бола отырып, өңірімізде тұрақтылықты қамтамасыз етуге және орнықты даму үлгісін көрсетуге тырысып келеді. Біздің басты міндеттеріміздің бірі адами капиталды дамытуға инвестиция тарту болып саналады. Осы орайда Астана экономикалық форумы игі дәстүрге айналды. Біздің форумға қатысушыларға әсіресе Қазақстанның инфрақұрылымдық даму үшін қабылдап жатқан шаралары туралы айтарымыз бар. Біздің пікірталастарымыз әлемдік экономиканың дамуына өз үлесін қосады деп үміттенем, – деді Қазақстан Президенті.
Мемлекет басшысы кездесуге қатысушылар назарын әлемдік қоғамдастық алдында тұрғаны мәселелер мен қауіп-қатерлерге аударды.
–  Бұларға әлемдік жүйе тәртібіндегі дағдарыс пен елдер арасындағы сенімнің жоғалуы, жаһандық экономиканың турбуленттілігі, климаттың өзгеруі, ара-жік ажыратудың жаңа, соның ішінде Орталық Азия өңіріндегі көрінісі, сондай-ақ әлемдік қоғамдастықтың бейбітшілікті сақтау қабілетінің әлсіреуі жатады. Егер біз осы қатерлермен күресудің жолдарын ұсынатын болсақ, ол ілгерілеу мен экономиканы дамытудың жаңа көкжиегін ашуға, демек адамдардың тұрмысын жақсартуға мүмкіндік береді, – деді Нұрсұлтан Назарбаев.
Кездесуге қатысушылар VIII Астана экономикалық форумы жаһандық әлеуметтік-экономикалық мәселелерді талқылайтын маңызды пікірталас алаңы болып саналатынын айтты.
Нобель сыйлығының лауреаты Ф.-Э.Кидланд Қазақстан Президентіне форумға шақырылғаны үшін алғыс айтып, Қазақстан әлемдегі мейлінше жедел дамып келе жатқан елдің бірі екеніне тоқталып өтті.
– Қазақстан бетпе-бет келген сын-қатердің бірі орнықты өсімді сақтау үшін қажет білікті мамандар іздестіру болды. Осыған байланысты елдің мүддесіне толық сай келетін білім беру жүйесін дамыту мен жетілдіруге Сіздің жұмсаған күш-жігеріңізді атап айтуға рұқсат етіңіз, – деді Ф.-Э.Кидланд.
ЭЫДҰ-ның Сыртқы байланыстар жөніндегі директоратының басшысы М.Бонтури Нұрсұлтан Назарбаевты елдің президенті болып қайта сайлануымен құттықтап, мемлекет құру ісіндегі «100 нақты қадам» бағдарламасының дер кезінде қабылданғанын айтты.
– Қазақстанмен арада нығайып келе жатқан өзара іс-қимылды біз мақтаныш етеміз. Біздің ұйым халықтың табысы төмен, тұрмысы нашар тобының әл-ауқатын және әйелдерді еңбекке тарту деңгейін арттыру мәселелері бойынша ынтымақтастық жасайды. Мен экономиканың орнықты дамуы мен теңгермелі өсімін қамтамасыз ету бағытындағы Қазақстанның күш-жігері мен өршіл жоспарларын толық қолдайтынымызға Сізді сендіргім келеді, – деді М.Бонтури.



///Кездесу барысында тараптар келер жылы Нұр-Сұлтан қаласында өтетін Дүниежүзілік сауда ұйымы министрлерінің конференциясына дайындық барысын, Қытайдың «Бір белдеу, бір жол» жобасы аясындағы ықпалдастық шараларын, сондай-ақ, әлемдегі саяси ахуалды талқылады.
Мемлекет басшысы Қазақстанда қолға алынған жаңа стратегиялық бағдарламалар жайында және өзінің Сайлауалды тұғырнамасында айтылған сабақтастық, әділдік, өрлеу қағидаттарының іске асырылуы туралы айтты.
Хорст Кёлер сабақтастық дәстүрі ел дамуына тың серпін беретінін және Қазақстанды Еуразиядағы тұрақтылық орнаған аумақ санайтынын айтты.



/// 
Іс-шараға «Цинхуа» корпорациясы басқармасының төрағасы Хо Цинхуа, Азия инфрақұрылымдық инвестициялар банкінің көпжақты уақытша хатшылығының бас хатшысы Цзинь Лицюнь, «СИТИК Групп» корпорациясы директорлар кеңесінің төрағасы Чан Чжэнмин, Қытай мемлекеттік даму банкінің президенті Чжэн Чжицзе және Қытайдың басқа да жетекші компанияларының басшылары қатысты.
 Кездесу барысында Мемлекет басшысы мұндай кездесулер мен пікірлесулер екіжақты қарым-қатынасты одан әрі дамыту үшін қажет екенін айтты.
Бұл сапарды Қазақстан-Қытай байланыстарындағы бетбұрысты кезең деп санаймын. Біз Қытаймен негізінен энергетика және ресурс өндіру салаларында 20 жылдан астам белсене ынтымақтасып келдік. Енді жаңа кезеңде экономиканың өңдеу, сонымен бірге машина жасау және ресурсты қайта өңдеу секторларындағы өзара іс-қимылды күшейтуге кірісеміз. Кеше ҚХР төрағасы Си Цзиньпинмен өткен сындарлы келіссөздер  барысында 45 бірлескен нысан ашу жөнінде уағдаластық. Соның 25-і бойынша жалпы құны 23 миллиард доллардың келісіміне қол қойылды, – деді Нұрсұлтан Назарбаев.
 


///​Қымбатты отандастар!
Қазақстан әлемдегі түрлі сынақтарға төтеп беріп, қарқынды экономикалық даму жолына бет алды. 
Еліміздің 2050 жылға дейінгі ұзақ мерзімді Даму стратегиясы жүзеге асырылуда.
Жүз нақты қадам Ұлт жоспары аясында біз реформаларды жүргізіп келеміз.
Индустрияландыру саласын өркендету үшін жүйелі жұмыстар атқарылуда.
Біз конституциялық реформаны жүзеге асырып, еліміздің Үшінші жаңғыруын бастадық.
Рухани жаңғыру бағыты бойынша кешенді іс-шаралар жүргізілуде.
«Цифрлық Қазақстан» бағдарламасы қабылданды.
Уважаемые казахстанцы!
Сегодня человечество вступает в эпоху новой промышленной революции.
Современные технологии меняют мир.
Глобальные технологические сдвиги несут в себе как вызовы, так и новые возможности роста.
Это наш исторический шанс для ускоренного вхождения в число 30-ти наиболее развитых стран мира.
Завтра будет опубликовано моё ежегодное Послание народу Казахстана.
Оно посвящено развитию страны в условиях Четвёртой промышленной революции.
Я вижу 10 основных задач, которые нам предстоит реализовать.
Хочу коротко изложить их суть.
Первое. Казахстанская индустрия должна стать флагманом внедрения новых технологий.
Нашей промышленности нужно повысить уровень производительности труда через цифровизацию производственных процессов и освоение современных бизнес-моделей.
Второе. Следует значительно улучшить эффективность использования ресурсного потенциала.
Требуется внедрение информационно-технологических решений.
Они позволят увеличить долю извлекаемых ресурсов, глубину их переработки, а также повысить энергоэффективность и экологичность производств.
***
Үшінші. Агроөнеркәсіп кешенін жаңа технологиялық деңгейге көтеру керек.
Бұл ауыл шаруашылығында еңбек өнімділігі мен өңделген өнім экспортын түбегейлі арттыруға тиіс.
Төртінші. Транспорт пен логистикалық инфрақұрылымды одан ары дамыта беру.
Цифрлық технологияларды енгізу мен Интеллектуалды транспорт жүйесін құру жүк тасымалдау мерзімдерін қысқартуға және транзиттен түсетін табыстарды еселеуге мүмкіндік береді.
***
Пятое. Применение современных технологий в строительстве и ЖКХ.
Новые методы строительства, повышение требований к энергоэффективности зданий, интеллектуальные системы управления инфраструктурой позволят улучшить качество жизни казахстанцев.
Шестое. «Перезагрузка» финансового сектора.
Меры по оздоровлению банковской системы должны сопровождаться усилением надзора и учитывать интересы простых граждан.
Необходимо значительно поднять ответственность тех, кто владеет банками, и тех, кто управляет ими.
Требуется расширить кредитование и обеспечить развитие фондового рынка.
Седьмое. Новое качество человеческого капитала.
Все уровни системы образования должны отвечать современным реалиям и потребностям экономики.
При этом нужно повысить престиж профессии учителя.
В здравоохранении применение новых технологий должно существенно улучшить профилактику и лечение болезней, повысить качество медицинского обслуживания.
В 2016-2017 годах трижды повышались социальные выплаты.
В том числе базовые пенсии – на 29%, солидарные – на 32%, зарплаты работников здравоохранения увеличились до 28%, образования – до 29%, госслужащих – на 30%.
Эта тенденция будет продолжена.
В текущем году расходы бюджета на социальную сферу увеличены на 12% и превысят 4 триллиона тенге.
Базовая пенсия увеличится в среднем в 1,8 раза с учётом стажа работы.
Должностные оклады учителей, перешедших на обучение в рамках обновлённого содержания учебных программ, вырастут от 30 до 50% в зависимости от подтверждённой квалификации.
Восьмое. Это эффективное государственное управление.
Цифровые технологии позволят продолжить дерегулирование бизнеса, повысить качество госуслуг и господдержки, более полно учитывать потребности граждан.
Будет расширена экономическая самостоятельность регионов и местного самоуправления.
Девятое. Верховенство закона и борьба с коррупцией остаются приоритетными направлениями государственной политики.  
Десятое. Внедрение технологий «Смарт Сити» позволит эффективно решать проблемы растущих городов и повышать их привлекательность для инвесторов.
Сегодня нам всем нужно сконцентрироваться на решении этих десяти задач.
В полном тексте Послания они подробно изложены.
Құрметті қазақстандықтар!
Аталған міндеттерді орындау үшін бүкіл қоғамның бірлігі мен ынтымағы керек.
Ол үшін Үкімет пен әкімдер кеңінен түсіндіру жұмыстарын жүргізуі қажет.
Отанымыздың көркеюі әркімнің жаңа «цифрлық дәуір» талаптарына сай болуына байланысты.
Осыны әрбір қазақстандық терең түсінуі керек.
Қазақстанның жарқын болашағы жолында барлық мақсаттарға қол жеткізетінімізге кәміл сенемін!

///Нұрсұлтан Назарбаев Әлібек Дінішевтің Қазақстан мәдениеті мен өнерін дамыту және ілгерілету ісіндегі айрықша рөлі мен сіңірген еңбегін атап өтті.
Мемлекет басшысы халық әртісінің Астана қаласы мен бүкіл тәуелсіз Қазақстанның қалыптасу үдерістеріне куә болып, белсенді атсалысып келе жатқанын айтты.
Нұрсұлтан Назарбаев Ә.Дінішевті елорданың 20 жылдығына орай «Астана Опера» театрында қойған концертінің табысты өтуімен құттықтады. 
Халық әртісі Қазақстан Президентінің шығармашылық саласындағы саясатына және мемлекеттің өнер қайраткерлеріне қолдау көрсетіп отырғанына ризашылық білдірді.
– Мен Астананың мерейтойын атап өтуге үлес қосуды парызым деп білемін. Егемен еліміздің мәдениетін қалыптастыру кезінде Сізбен бірге болғанымды мақтан етемін. Бұл жолда көптеген қиыншылықтар еңсерілді. Қазір бәрі түбегейлі өзгерді, театрларға керемет жағдай жасалды. «Астана Опера» – соның жарқын мысалы. Оның сахнасында ән айту – зор қуаныш, – деді Ә.Дінішев.

///Қазақстан Президентінің Алматыдағы резиденциясында өткен кездесу барысында Бауыржан Байбек Мемлекет басшысына қаланың әлеуметтік-экономикалық дамуы жөнінде атқарылып жатқан жұмыстар туралы баяндады.
Нұрсұлтан Назарбаев Алматының республика экономикасында маңызды рөл атқаратынын атап өтіп, қаланың даму мәселелерін ұдайы назарда ұстайтынын айтты.
– Егер қала халқы 2 миллион адамнан асса, ол экономикалық тұрғыдан өзін-өзі толық қамтамасыз ете алады. Қаланың дамуы жаңа мүмкіндіктер туғызып, шағын және орта бизнестің ілгерілеуіне жол ашады. Мұндай қалалар шикізатсыз-ақ көркейіп, елімізді өркендетуге үлес қосады, – деді Елбасы.
Қазақстан Президенті Алматыны газбен қамту және оның экологиясын жақсарту мәселелеріне назар аударды.
– Бізге электр станциялары мен тұрғын үйлерді газбен қамту, қоғамдық және жеке автокөліктерді газбен жүргізуге көшіру бағытындағы жұмыстарды жалғастыру қажет. Келешекте біз Алматы мен Астанада тек электромобильмен жүретін жағдайға жетуіміз керек, – деді Мемлекет басшысы.
Алматы қаласының әкімі Елбасыға қаладағы автомобильдерге арналған үлкен айналма жол құрылысының басталғанын айтып, оған 1,5 миллиард АҚШ доллары көлемінде инвестиция тартылғанын мәлімдеді.
– Бұл жоба іске асырылған кезде қаладағы көлік кептелісін күніне 10 пайызға немесе 40-60 мың автомобильге азайтуға мүмкіндік береді. Ол қаланың экологиялық жағдайын жақсартып, Алматының көлік-логистика желісін «Батыс Еуропа – Батыс Қытай» жүйесіне қосатын болады, – деді Бауыржан Байбек.
Сонымен қатар кездесу барысында өнеркәсіп кәсіпорындарын қала сыртына көшіру мәселелері қарастырылып, азаматтардың әлеуметтік тұрғыдан осал топтарын тұрғын үймен қамтамасыз ету жөнінде Алматы қаласы әкімдігі атқарып жатқан шаралар талқыланды.
– Биыл 6 мыңға жуық жалдамалы пәтер, оның ішінде Атлеттер қалашығынан 1748 пәтер берілді. Осылайша, кезекте тұрған әрбір үшінші отбасы тұрғын үймен қамтамасыз етілді, – деді қала әкімі.
Кездесу соңында Нұрсұлтан Назарбаев Алматы қаласының одан әрі дамуына қатысты бірқатар нақты тапсырма берді.
***
Алматы экономикасының өсімі жыл қорытындысы бойынша 3 пайыздан жоғары болады деп болжанып отыр.
Өнеркәсіп, құрылыс, инвестиция көлемінің, шағын және орта бизнес субъектілері санының өсімі 3 пайыздан, пайдалануға берілген тұрғын үйлер 2 пайыздан асады. Шағын және орта бизнес субъектілері өндірген өнімнің көлемі 20,7 пайызға өсті.
Республикалық бюджетке өткен жылмен салыстырғанда 6 пайыздан астам (1,3 триллион теңге), жергілікті бюджетке 10 пайыздан астам (372 миллиард теңге) салық жиналды.
Бюджеттің 99,5 пайызы игеріліп, үнемделген қаражат 1,5 миллиард теңге болды.
Дағдарысқа қарсы үкіметтік бағдарламалар мен жергілікті шараларды іске асыру нәтижесінде 45 мыңға жуық жұмыс орны ашылды.
Қаланың автобус паркі 2017 жылы 30 пайызға жаңартылып, 500 жаңа автобус сатып алынды.
Сәулет, қала құрылысы және Алматы қаласының бас жоспарын әзірлеу мәселелері жөніндегі «АлматыБасЖоспары» ғылыми-зерттеу институты құрылды.
Үкіметпен бірлесе отырып, «Алатау» инновациялық технологиялар паркі арнайы экономикалық аймағын коммуналдық меншікке беру үдерісі басталды.
«Самұрық Қазына» ұлттық әл-ауқат қорымен бірлесе отырып, ЖЭО-2 нысанын газға көшіру мәселесі қарастырылуда.
Халықаралық әуежайды кеңейту және жаңғырту үшін 3В жаңа ұшу-қону жолағы салынып, VIP терминал салу мақсатымен ескі ғимараттар бұзылды, сондай-ақ жаңа ғимараттың эскизі әзірленуде.
Студенттер тұратын 93 жатақханаға жөндеу жұмыстары жүргізіліп, әлеуметтік-тұрмыстық жағдай жақсартылды. Бүгінде 2 мың орынға арналған 4 жатақхананың құрылысы аяқталуда.

//////Ресей, Мәскеу қаласы
Кездесу барысында Қазақстан мен Ресей президенттерінің бүгінгі келіссөздерінің қорытындысы бойынша қол жеткізілген уағдаластықтарды жүзеге асыру мәселелері талқыланды.
– Елдеріміз арасындағы стратегиялық серіктестік пен шынайы одақтастық қатынастарды ілгерілету үшін көп жұмыс істеу керек. Бар күш-жігерді күн тәртібіне енгізілген мәселелер бойынша нақты нәтижелерге қол жеткізу үшін жұмсау қажет. Мен жаңа ғана Владимир Владимировичпен ұзақ әрі тиімді келіссөз жүргіздім. Біз ынтымақтастығымызды нығайтуға, халықаралық және өңірлік жағдайға қатысты барлық мәселе бойынша сөйлестік, – деді Қасым-Жомарт Тоқаев.

Мемлекет басшысы Қазақстанның жаңа Үкіметімен жүйелі жұмыс істеудің маңызды екенін атап өтті.
– Сіздердің өкілдеріңіз бен Қазақстанның жаңа Үкіметі арасындағы байланыстарға тың серпін бергім келеді. Қарым-қатынастар Ресей Үкіметімен арадағы іскерлік, белсенділік және өте тығыз байланыстарды жалғастыруға бағытталуы керек, – деді Президент.
Оның айтуынша, Қазақстан мен Ресейдің Камаз, Сибур және басқа да жетекші компанияларының қатысуымен жүзеге асырылып жатқан стратегиялық сипаты зор маңызды бірлескен жобалары бар. Бұл жобалар өндірістік кооперацияны кеңейтуге, жаңа жұмыс орындарын ашуға, екі елдің өнеркәсіптік және технологиялық әлеуетін күшейтуге бағытталған. Сонымен қатар Қазақстан тарапы Еуразиялық экономикалық одақ аясында тығыз ықпалдастық орнатуға ниетті.  
Өз кезегінде Михаил Мишустин екі ел арасындағы достық пен ынтымақтастықты дамыту үшін Қасым-Жомарт Тоқаевтың Мәскеуге жасаған сапарының маңызы зор екенін атап өтті.
– Ресей Федерациясының Үкіметі жоғары деңгейде қол жеткізілген уағдаластықтарды орындау үшін барлық қажетті шараны қабылдайтынын мәлімдеймін, – деді Михаил Мишустин.
Кездесу соңында Қазақстан Президенті экономикалық кооперацияның мемлекеттеріміз арасындағы ынтымақтастықтың стратегиялық мақсатына сай келетініне сенім білдірді.
/// 
Кездесу барысында елдің банк жүйесін одан әрі дамыту келешегі, сондай-ақ шағын және орта бизнеске «Нұрлы жол» бағдарламасы аясында қолдау көрсету мәселелері талқыланды.
Сонымен қатар, банктің директорлар кеңесінің құрамындағы соңғы өзгерістерге орай елдің ірі инновациялық қаржы институтын құру жөніндегі жаңа стратегиялық міндеттің жүзеге асырылу барысы қаралды. 

///Жиынды ашқан Мемлекет басшысы отырысқа қатысқаны үшін Біріккен Ұлттар Ұйымының Бас хатшысы А.Гутерришке, Польша Республикасының Президенті А.Дудаға және БҰҰ Қауіпсіздік Кеңесіне мүше басқа да елдердің делегация басшыларына ризашылық білдірді.
– Мүмкіндікті пайдалана отырып, Президент Дуданы Польшаның Біріккен Ұлттар Ұйымы Қауіпсіздік Кеңесінің тұрақты емес мүшесі ретіндегі қызметінің басталуымен құттықтаймын. Сонымен бірге, Кот-д’Ивуар, Кувейт, Перу және Экваторлық Гвинеяны да биыл Қауіпсіздік Кеңесінің тұрақты емес мүшесі болуымен құттықтаймын. Жаһандық ұйымның осы маңызды органы аясында ынтымақтастық пен ықпалдастық танытып, бірлесе жемісті жұмыс істейміз деп үміттенемін, – деді Қазақстан Президенті.
Нұрсұлтан Назарбаев бекітілген күн тәртібіне сәйкес, сөзді БҰҰ-ның Бас хатшысы А.Гутерришке берді.
А.Гутерриштің баяндамасынан кейін Мемлекет басшысы Кеңес мүшелеріне арнап мәлімдеме жасады.
– Біз Қазақстанның Біріккен Ұлттар Ұйымы Қауіпсіздік Кеңесінің тұрақты емес мүшесі болып сайлануын және бүгінгі төрағалық қызметімізді әлемдік қоғамдастықтың елімізге және оның бейбітшіл саясатына деген сенімі деп білеміз. Бұл мәртебелі қызметтегі Орталық Азияның бірінші мемлекеті бола отырып, біз Дүниежүзілік ұйымның бұл маңызды органындағы өңір халықтарының «үніне» айналдық, – деді Қазақстан Президенті.
Нұрсұлтан Назарбаев Қазақстанның БҰҰ Қауіпсіздік Кеңесі жұмысына өткен жылғы қосқан үлесін атап өтті.
– Ауғанстан/«Талибан», ИЛИМ/ДАИШ, «әл-Каида» және Сомали/Эритрея жөніндегі комитеттерді басқара отырып, олардың жемісті қызмет етуіне өз үлесімізді қосып келеміз. Кеңестің барлық мүше-мемлекеттеріне берік ынтымақтастығы үшін ризашылығымды білдіремін, – деді Мемлекет басшысы.
Қазақстан Президенті бейбітшілік пен қауіпсіздікке қол жеткізу жолындағы сенім шаралары шиеленістің алдын алу және маңызды жаһандық проблемаларды шешу кезінде негізгі рөл атқаратынын айтты.
– Мен Біріккен Ұлттар Ұйымы Бас Ассамблеясының 47-ші сессиясының мінберінен Азиядағы қауіпсіздік және сенім шаралары жөніндегі өңірлік құрылым құру туралы ұсыныс айтқан болатынмын. Тынымсыз дипломатиялық жұмыстың нәтижесінде бұл механизмді құруға қол жеткізілді. Бүгінде Азиядағы өзара ықпалдастық және сенім шаралары кеңесі өңірдегі 26 мемлекетті біріктіріп, табысты жұмыс істеуде. Ширек ғасырдан кейін тағы да Біріккен Ұлттар Ұйымында Қауіпсіздік Кеңесінің тұрақты емес мүшесі ретінде Қазақстанның атынан сөз сөйлеп тұрмын, – деді Нұрсұлтан Назарбаев.
Мемлекет басшысы сенім шараларын күн тәртібінен түсірмеу қажеттігін айтып, бұған ықпал ететін бірнеше факторды атап өтті.
Қазақстан Президенті Ядролық қаруды таратпау туралы шартқа негізделген қаруды таратпау режімін нығайту мәселесінде терең ментальді өзгерістер мен көпжақты жаңа саяси шешімдер қажет екенін айтты.
Осыған байланысты Нұрсұлтан Назарбаев қаруды таратпау саласындағы сенімді нығайта түсуге бағытталған бірқатар шараларды ұсынды.
Соңында Мемлекет басшысы қақтығыстарды тиімді шешу үшін әлемдік ядролық державалар арасында өзара түсіністік пен өзара сенім орнатудың маңыздылығына назар аударды.
– Әлемдік қоғамдастық – алуан түрлі және көп қырлы сипаты арқылы күшейе түскен біртұтас организм. Ол жер бетіндегі ұлттар мен халықтар арасында теңгерім мен үйлесім болған кезде ғана алға басып, дами алады. Сол себепті, біз халықаралық құқық үстемдігіне негізделген қауіпсіз әлем мен әділетті әлемдік тәртіпке бірлесе қол жеткізуіміз керек. Бұл істе Біріккен Ұлттар Ұйымы Қауіпсіздік Кеңесінің рөлі зор және оған тарихи миссия жүктелетіні де сөзсіз, – деді Қазақстан Президенті.
Сондай-ақ, Кеңес отырысы барысында Польша Президенті А.Дуда, Кувейт Премьер-Министрінің орынбасары – Сыртқы істер министрі Шейх Сабах Халед Әл-Сабах және Ресей Федерациясының Сыртқы істер министрі С.Лавров сөз сөйледі.






///
	 

	Брифингтің алдында Нұрсұлтан Назарбаев және Ж.М.Баррозудың қатысуымен  Қазақстан Республикасы мен Еуропалық одақтың кеңейтілген серіктестік және ынтымақтастық туралы Келісімінің жобасы бойынша келіссөздердің аяқталғандығы туралы құжатқа, сондай-ақ Қазақстан Республикасы мен Еуропалық одақтың Қазақстанның ДСҰ-ға кіруі аясындағы екіжақты келіссөздерінің аяқталғандығы туралы құжатқа қол қою рәсімі болып өтті.

	Қазақстан Президенті өз сөзінде Қазақстан мен Еуропалық одақтың арасында дипломатиялық қатынастар орнатқан сәттен бері жиырма жыл өткеніне және осы жылдардың бәрінде өзара іс-қимылымыз өрлеп отырғанына тоқталды.

	 - Қазақстанның сыртқы саудасының 50 пайызы мен елімізге келген және экономикамызды көтерген тікелей шетелдік инвестициялардың 50 пайыздан астамы ЕО елдерінің үлесіне тиеді. Қазақстан өз кезегінде біріккен Еуропаның Орталық Азиядағы негізгі сауда-экономикалық серіктесіне айналды,  - деді Мемлекет басшысы.

	Нұрсұлтан Назарбаев Ж.М.Баррозумен бірге бүгін Қазақстан Республикасы мен Еуропалық одақтың кеңейтілген серіктестік және ынтымақтастық туралы жаңа Келісімі бойынша келіссөздердің аяқталғаны ресми түрде қуатталғанын айтты.

	- Сондай-ақ бүгін Қазақстан Республикасы мен Еуропалық одақтың Қазақстанның ДСҰ-ға кіруі аясындағы екіжақты келіссөздерін аяқтау туралы құжатқа да қол қойылды. Осы екі құжат та біздің ел үшін зор мәнге ие. Жаңа келісім дайындау мәселесін біз алғаш 2006 жылы қозғадық. Соңғы 3-4 жылда бұл бағытта келіссөздер  белсенді жүргізілді және атқарылған жұмыстардың арқасында табысты аяқталды. Қазақстан – Еуропалық одақпен екінші буын келісіміне қол қоятын Орталық Азиядағы бірден бір мемлекет. Бұл біздің Еуропалық одақпен диалогтың жаңа сапалы деңгейге шыққанын айғақтайды және серіктестігіміздің стратегиялық сипаты мен кемелденгенін көрсетеді, -деді Нұрсұлтан Назарбаев.

	Мемлекет басшысы Қазақстан мен Еуропалық одақтың арасындағы ынтымақтастықты көптеген салалар бойынша тереңдетуді қарастырған мықты заңнамалық іргетас қаланғанына назар аударды.

	- Ол халықаралық қауіпсіздік пен тұрақтылыққа атсалысуды қоса қамтитын саяси диалогты, сондай-ақ білім, денсаулық, мәдениет, инновациялар енгізу мәселелерін қамтиды. Біз құқықтық салада, соның ішінде терроризмге қарсы тұру, ұйымдасқан және трансұлттық қылмыспен, сыбайлас жемқорлықпен күрес саласындағы ынтымақтастықты күшейтуге ниеттіміз. Сонымен қатар, жаңа Келісімде өңірлік ынтымақтастықты жандандыру жағы да көрініс тапқан, - деді Қазақстан Президенті.

	Нұрсұлтан Назарбаев жаңартылған Сауда тарауы жаңа Келісімнің негізгі аспектілерінің бірі болып саналатынын атап өтті.

	- Ол Қазақстанның Дүниежүзілік сауда ұйымына кіруі аясында қабылдайтын, сондай-ақ Кеден одағы мен Еуразиялық экономикалық одақ туралы Шарт аясында қабылданған міндеттемелерін ескерген. Тараптар арасында виза режимін жеңілдету туралы келісімді Реадмиссия туралы келісіммен бір мезгілде әзірлеу мүмкіндігі туралы уағдаластық Қазақстан мен ЕО қарым-қатынасындағы нағыз серпілістің бірі болғанын айрықша атап өткім келеді, - деді Мемлекет басшысы.

	Қазақстан Президенті Келісімді жүзеге асыру Қазақстан мен ЕО арасындағы экономикалық байланыстардың кеңеюіне септігін тигізетініне сенім білдірді.

	- Жаңа Келісім – қазақстандық және еуропалық кәсіпкерлердің табысты қызметі үшін қажетті жағдайды қамтамасыз ететін практикалық құрал. Сонымен қатар ол азаматтарымыздың арасындағы байланыстарды нығайтатын болады. Қазақстан 2050 жылға дейінгі даму Стратегиясын қабылдап, озық 30 елдің қатарына қосылуды мақсат етіп қойды. Еуропалық одақтың орасан әлеуеті мен бірегей тәжірибесін ескере отырып, біз еліміздің алдында тұрған амбициялы міндеттерді жүзеге асыруда оның қолдауына үміт артамыз, - деді Нұрсұлтан Назарбаев.

	Мемлекет басшысы Ж.М.Баррозумен кездесу барысында өңірлік аядағы көптеген мәселелер талқыланғанын айтты.

	- Бізді Украинада болып жатқан оқиғалар алаңдатады. Біз осы елдегі жағдайды тұрақтандыруға атсалысуға дайынбыз, бұл қақтығысушы тараптардың да, жалпы әлемдік экономиканың да дамуына кедергі болып отырған санкцияларды біртіндеп алып тастауға негіз қалар еді, - деді Қазақстан Президенті.

	Нұрсұлтан Назарбаев сапалы диалог пен келіссөздерді аяқтау туралы құжатқа қол қойылғаны үшін Ж.М.Баррозу мен Еуроплық Комиссия мүшелеріне тағы да ризашылығын білдірді.   

	Еуропалық Комиссия басшысы өз кезегінде соңғы жылдары серіктестіктің нығайғанын, ал байланыстар барынша қарқын алғанын атап өтті.

	- Қазақстан қазіргі кезде Еуропалық одаққа сауда-экономика саласында ғана емес, өңірде бейбітшілік пен қауіпсіздікті нығайту саласында да маңызды серіктес болып саналады. Және біздің ынтымақтастығым кеңейіп келеді. ҚР мен ЕО арасындағы кеңейтілген серіктестік және ынтымақтастық туралы жаңа Келісім барынша берік саяси, экономикалық және стратегиялық өзара іс-қимылға едәуір септігін тигізеді, сондай-ақ тауар айналымы мен тараптар арасындағы инвестицияларды қамтитын болады, - деді Еуропалық Комиссия төрағасы.

	Ж.М.Баррозу сонымен қатар Н.Назарбаевтың Украинадағы ахуалды реттеудегі рөлін де атап өтті.

	Соңында Еуропалық Комиссия төрағасы Қазақстан Президентінің сапары маңызды болғанын атай отырып, ынтымақтастықты бұдан әрі дамыту бойынша тұщымды пікір алмасулар үшін Елбасына алғыс айтты. 



///Мемлекет басшысы Қасым-Жомарт Тоқаев Ақорда резиденциясында облыстардың және Нұр-Сұлтан, Алматы, Шымкент қалаларының әкімдерімен кеңес өткізді.
Жиын барысында өңірлердің әлеуметтік-экономикалық дамуына қатысты өзекті мәселелер талқыланды.
Президент Үкімет пен әкімдерге әлеуметтік-экономикалық мәселелерді жедел шешу және халықтың әл-ауқатын арттыру жөнінде шаралар кешенін қабылдауды тапсырды.

Қасым-Жомарт Тоқаев Жаңа Қазақстанды құру стратегиясы аясында саяси реформалардың кезекті топтамасын іске асыру бойынша бірқатар міндет жүктеді.
Атап айтқанда, әкімдер азаматтармен жұмыс істеу тәртібін қайта қарауы керек, сондай-ақ аудан және ауыл тұрғындарымен жиі кездесіп, оларды мазалаған мәселелерді шешуі, қоғам сенімін арттыруы қажет.

Үкімет пен әкімдіктерге жұмыссыздық деңгейін төмендету, кәсіпкерлікті дамыту, жаңа жұмыс орындарын ашу жөнінде жүйелі шаралар қабылдауға тапсырма берілді.
Кеңес қорытындысы бойынша Мемлекет басшысы облыстардың және республикалық маңызы бар қалалардың әкімдеріне бүгінгі Қазақстан халқына арналған Жолдауда жүктелген міндеттерді сапалы жүзеге асыру жөнінде тапсырма берді.


///
	 

	ҚАУЛЫ ЕТЕМІН:

	1. 2014 жылы Сочи қаласында өткен ХХІІ Қысқы Олимпиада ойындарындағы жоғары спорттық жетістіктері үшін Қазақстан Республикасының еңбек сіңірген спорт шебері Денис Юрьевич Тен «Құрмет» орденімен наградталсын.

	2. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының   

	             Президенті                                                                                                                                  Н.Назарбаев 

	 

	 

	 

	Астана, Ақорда, 2014 жылғы 17 сәуір

	                     № 800
/// 
Кездесуде екі елдің парламентаралық өзара іс-қимыл мәселелері талқыланды.
Мемлекет басшысы Қазақстан мен Қытайдың заң шығарушы органдары басшыларының тұрақты байланыстары мемлекетаралық ынтымақтастықтың негізгі бағыттарын жүзеге асыру үшін тиімді құқықтық алаң қалыптастыруға мүмкіндік беретінін атап өтті.
Бейжіңге осы жолғы мемлекетаралық сапар аясында біз екіжақты қарым-қатынастың жаңа кезеңіне негіз қаладық. Соңғы онжылдықта сіздің ел жүргізген реформа және ашықтық саясаты қуатты экономика құрып, ҚХР беделін биік деңгейге көтерді. Бұл орайда Бүкілқытайлық халық өкілдері жиналысы елеулі рөл атқарды, – деді Нұрсұлтан Назарбаев.
Чжан Дэцзян Қазақстан Президентінің мемлекеттік сапарына қытай тарапы зор мән беретінін айтты.
Қазақстан мен Қытай халқы арасындағы достықты нығайту үшін Сіздің әрдайым зор күш-жігер жұмсайтыныңызды білемін. Сіз және ҚХР төрағасы Си Цзиньпин қол қойған жан-жақты стратегиялық серіктестіктің жаңа кезеңі туралы шарт екіжақты қарым-қатынастарымызды жаңа деңгейге көтереді, – деді  Бүкілқытайлық халық өкілдері жиналысы Тұрақты комитетінің төрағасы.


/// 
Құрметті отандастар!
Сіздерді Конституция күнімен құттықтаймын!
Атазаңымыз – қастерлі Тәуелсіздігіміздің сенімді тірегі.       
Конституция мемлекетіміздің заң жүзінде және саяси тұрғыдан демократия қағидаттары мен заң үстемдігін ұстанатынын айғақтайды. Сондай-ақ ұзақ мерзімді даму бағдарымызды айқындайды.
Қазақстанның Тұңғыш Президенті Нұрсұлтан Назарбаевтың бастамасымен және тікелей атсалысуымен әзірленген еліміздің бас құжаты әлеуметтік-экономикалық жетістіктеріміздің және қоғамдық өмірдің барлық саласындағы ауқымды реформаларымыздың берік тұғыры болып саналады.
Конституциямыздың ұлағатты ұстанымдары экономикалық дағдарыстарды батыл еңсеріп, болашаққа сеніммен қадам басуымызға жол ашады.        
Біз азаматтардың құқықтары мен бостандықтарына кепілдік беретін мызғымас құндылықтарға сүйене отырып, әділ  мемлекет құрамыз. Басты мақсатымыз – халықтың тұрмыс сапасы мен әл-ауқатын арттыру.
Атазаңымыз ел бірлігін және адамның ар-ұжданы мен абыройына қол сұғуға болмайтынын негіздеп, кемсітудің кез-келген түріне тыйым салу арқылы ұлтымызды ұйыстырады. Осы басты ұстанымдар баға жетпес байлығымыз – ішкі саяси тұрақтылықты қамтамасыз етеді.
Тәуелсіздік рухы әрбір жолында көрініс тапқан Конституциямызға құрмет халқымызға тән отаншылдықтың арқауына айналып отыр.
Баршаңызға зор денсаулық, бақ-береке және мол игілік тілеймін!
///
	 

	ҚАУЛЫ ЕТЕМІН:

	1. 2014 жылы Сочи қаласында өткен ХХІІ Қысқы Олимпиада ойындарындағы жоғары спорттық жетістіктері үшін Қазақстан Республикасының еңбек сіңірген спорт шебері Денис Юрьевич Тен «Құрмет» орденімен наградталсын.

	2. Осы Жарлық қол қойылған күнінен бастап қолданысқа енгізіледі.

	 

	 

	Қазақстан Республикасының   

	             Президенті                                                                                                                                  Н.Назарбаев 

	 

	 

	 

	Астана, Ақорда, 2014 жылғы 17 сәуір

	                     № 800
/// 
Кездесу барысында мемлекеттер басшылары екіжақты ынтымақтастықтың қазіргі аспектілерін, сондай-ақ күн тәртібіндегі бірқатар өңірлік және халықаралық мәселелерді талқылады.
Нұрсұлтан Назарбаев В.Путинді Ұлы Отан соғысындағы Жеңістің 71 жылдығымен және Восточный ғарыш айлағынан алғашқы зымыран ұшырылуымен құттықтады.
– Бүгінде кез келген мемлекет осындай заманауи ғарыш айлағын іске қоса алмайды. Бұл Сіздің қолыңыздан келді.  Сіздің ел үшін осы бір тарихи оқиға көптеген ұрпақтың жадында қалатын болады, – деді Мемлекет басшысы.
Сонымен қатар, Нұрсұлтан Назарбаев биыл Жоғары Еуразиялық экономикалық кеңестің отырысы, Шанхай ынтымақтастығы ұйымының саммиті және ТМД мемлекеттері басшыларының кеңесі өтетінін еске салды.
– Биыл күн тәртібінде көп кездесу бар, бағдарлама ауқымды. Қазіргі күрделі кезеңде Еуразиялық экономикалық одақ қалыпты режимде дамып жатыр. Дағдарыс уақытында туындап жатқан қиындықтарды еңсеруге болады, - деп атап өтті Қазақстан Президенті. 
Ресей Президенті Ұлы Отан соғысындағы Жеңістің 71 жылдығына арналған парадқа қатысу мақсатымен Мәскеуге келгені үшін Нұрсұлтан Назарбаевқа алғыс айтты.
– Біздің қарым-қатынасымыз да осылай жақсы әрі жан-жақты дами беретініне сенімдімін. Бүгін Сіз көрсеткен ілтипат ертеңгі күні де өзара сенімді нығайтып, достық байланыстарымыздың бұдан әрі дами беруі үшін жақсы жағдай қалыптастыратыны сөзсіз, – деді В.Путин.


///Мәскеуге жұмыс сапарымен барған Қазақстан Президенті Қасым-Жомарт Тоқаев Ресей Президенті Владимир Путинмен келіссөз жүргізді.
Мемлекеттер басшылары екіжақты қатынастардың перспективаларын және аймақтық деңгейдегі ықпалдастықтың өзекті мәселелерін талқылады.
Қазақстан Президенті Мәскеуге сапармен келуге шақырғаны және дәстүрлі түрде қонақжайлық көрсеткені үшін Ресей көшбасшысына ризашылығын білдірді.
– Владимир Владимирович, ең алдымен, Мәскеуге сапармен келуге шақырғаныңыз үшін алғыс айтамын. Шын мәнінде, бұл Жаңа жылдан кейінгі, өкінішке қарай, елімізде болған қаңтардағы қайғылы оқиғалардан кейінгі алғашқы сапарым. Бұл еліміздің конституциялық құрылысына нұқсан келтіріп, мемлекеттік төңкеріс жасау мақсатымен Қазақстанға шабуыл жасаған халықаралық лаңкестер мен бұзақылардың мұқият дайындаған операциясы болды. Қазір тергеп-тексеру жұмыстары жүргізіліп жатыр. Алғашқы нәтижелері де бар. Өкінішке қарай, құрбан болғандардың саны өте көп. Бұл менің де жаныма батады. Қаза болғандардың жақындары мен туыстарына көңіл айттым. Әрбір жағдай жіті тексеріледі. Кінәлілер анықталып, жауапқа тартылады. Елімізге бітімгерлік күштерін жіберу жөніндегі Қазақстанның үндеуіне жылы әрі іскерлікпен қарағаныңыз үшін Сізге тағы да ризашылығымды білдіремін. Бітімгерлік контингент стратегиялық нысандарды күзету тұрғысынан өте маңызды рөл атқарды, – деді Қасым-Жомарт Тоқаев.

Владимир Путин қаңтардағы қайғылы оқиғаларға қатысты өзінің пікірін білдірді.
– Қазақстанды ел ішіндегі күрделі жағдайды пайдаланған қандай да бір халықаралық бүлікшілердің құрбаны болды десек, артық айтқандық емес. Ресей Ұжымдық қауіпсіздік туралы шарт ұйымына мүше мемлекеттің бірі ретінде Шарттың 4-бабына сәйкес Қазақстанға көмек қолын созды. Дегенмен, Қазақстан басшылығы негізгі рөл атқарды, сондай-ақ өздерінің ісіне, антына және халқына адал құқық қорғау органдары мен қарулы күштер өздеріне жүктелген міндетті орындады. Осы оқиғалар кезінде қираған нысандарды қалпына келтіру үшін көп күш жұмсау қажет екенін де білемін. Бірақ Қазақстан Сіздің табандылығыңыздың арқасында нық тұр және Сіздің басшылығыңызбен белсенді дамуда, – деді Ресей Президенті.
Президенттер екі ел арасындағы жан-жақты байланыстардың табысты дамуын жоғары бағалап, саяси, экономикалық, сауда, инвестициялық және мәдени-гуманитарлық қарым-қатынастарды тереңдетуге екі тараптың да мүдделі екенін айтты.
– Алдағы келіссөз барысында Қазақстанның және екі елдің де стратегиялық мүдделерін қамтитын бірқатар өзекті мәселе бойынша пікір алмасуды жоспарлап отырмыз. Маңызды келісімге қол қойылды. Жалпы, саяси ерік-жігер бар, өзара стратегиялық, одақтастық қарым-қатынастар бойынша нақты нәтижеге қол жеткіземіз деп ойлаймын. Бұдан бұрын да Қазақстан мен Ресейдің Құдай қосқан көрші екенін айтқанбыз. Әлемдегі ең ұзын құрлықтық шекара да бізге тиесілі. Елдеріміз арасында достық пен ынтымақтастықтан басқа қарым-қатынас болуы мүмкін емес, – деді Қазақстан Президенті.
Ресей басшысы екі ел арасындағы экономикалық ықпалдастықты арттыруға ниетті екенін мәлімдеді.
– Ресей Қазақстанның ірі сауда-экономикалық серіктесі екеніне қуаныштымын. Халықаралық алаңдарда да тығыз ынтымақтастық орнатқанбыз, бұрынғы Кеңестік кеңістіктен тыс ірі халықаралық ұйымдарда да ықпалдастығымыз бар. Биыл дипломатиялық қатынастарды орнатқанымызға – 30 жыл. Бірқатар көлемді іс-шара өткізу көзделіп отыр. Олар біздің іскерлік, гуманитарлық байланыстарымызға пайдалы болатынына сенімдімін. Ғарыш, энергетика, машина жасау салаларындағы ірі жобалар бойынша бірлесіп атқаратын жұмыс көп, – деді Владимир Путин.
Қазақстан мен Ресей басшыларының кездесуі барысында білім беру саласындағы ынтымақтастыққа баса мән берілді. Инженерлік-техникалық саладағы жоғары білікті мамандардың тапшылығына байланысты Қазақстанда Ресейдің жетекші жоғары оқу орындарының филиалдарын ашу және «Болашақ» бағдарламасы аясында Ресейде мамандар әзірлеу жөнінде уағдаластыққа қол жеткізілді.
Келіссөз қорытындысы бойынша білім беру, теміржол, цифрландыру, ғарышты игеру және атом энергетикасы салалары бойынша мамандар даярлауға қатысты бірқатар құжатқа қол қойылды.
 
Қол қойылған құжаттар тізімі:
1.  Қазақстан Республикасы Цифрлық даму, инновациялар және аэроғарыш өнеркәсібі министрлігі мен Ресей Федерациясы Цифрлық даму, байланыс және бұқаралық коммуникациялар министрлігі арасындағы цифрландыру саласындағы тәжірибе алмасу жөніндегі өзара түсіністік туралы меморандум.
2.  Қазақстан Республикасы Цифрлық даму, инновациялар және аэроғарыш өнеркәсібі министрлігі мен «Роскосмос» ғарыш қызметі мемлекеттік корпорациясы арасындағы Жерді қашықтан зондтау ғарыш аппараттарының деректерімен алмасу жөніндегі өзара түсіністік туралы меморандум.
3.  Қазақстан Республикасы Энергетика министрлігі мен «Росатом» атом энергиясы мемлекеттік корпорациясы (Ресей Федерациясы) арасындағы Қазақстан Республикасының атом энергиясын бейбіт мақсатта пайдалану саласындағы қадрларды даярлау жөніндегі өзара түсіністік туралы меморандум.
4.  Қазақстан Республикасы Білім және ғылым министрлігі мен Ресей Федерациясы Ғылым және жоғары білім министрлігі арасындағы өзара түсіністік туралы меморандум.
5.  «Қазақстан темір жолы» ҰК» АҚ және «Трансмашхолдинг» АҚ арасындағы өзара ынтымақтастық туралы келісім.
6.  «Халықаралық бағдарламалар орталығы» акционерлік қоғамы (Қазақстан Республикасы) мен «Н.Э.Бауман атындағы Мәскеу мемлекеттік техникалық университеті» федералдық мемлекеттік автономды жоғары оқу орны арасындағы өзара түсіністік туралы меморандум.
7.  «Халықаралық бағдарламалар орталығы» акционерлік қоғамы (Қазақстан Республикасы) мен «МИСиС» Ұлттық технологиялық зерттеу университеті» федералдық мемлекеттік автономды жоғары білім беру мекемесі (Ресей Федерациясы) арасындағы өзара түсіністік туралы меморандум.
8.  «Халықаралық бағдарламалар орталығы» акционерлік қоғамы (Қазақстан Республикасы) мен «МИФИ» ұлттық ядролық зерттеу  университеті» федералдық мемлекеттік автономды жоғары білім беру мекемесі арасындағы өзара түсіністік туралы мемарандум.
9.  «Халықаралық бағдарламалар орталығы» акционерлік қоғамы (Қазақстан Республикасы) мен «Мәскеу физико-техникалық иниституты» федералдық мемлекеттік автономды жоғары білім беру мекемесі арасындағы өзара түсіністік туралы меморандум.
10.  «Халықаралық бағдарламалар орталығы» акционерлік қоғамы (Қазақстан Республикасы) мен «И.М.Губкин атындағы Ресей Мемлекеттік мұнай және газ университеті (Ұлттық зерттеу университеті)» федералдық мемлекеттік автономды жоғары білім беру мекемесі арасындағы өзара түсіністік туралы меморандум.
11.  «Халықаралық бағдарламалар орталығы» акционерлік қоғамы (Қазақстан Республикасы) мен «Нақты механика мен оптика институты» ұлттық зерттеу университеті»  федералдық мемлекеттік автономды жоғары білім беру мекемесі арасындағы өзара түсіністік туралы меморандум.
 
///
	 

	Авторлар бұл форум жұмысына 500-ден астам делегат – 10 мыңнан аса адам жұмыс істейтін 200-ден астам отандық компания өкілдері қатысқанын мәлімдеген.

	«Форум деңгейі ірі компанияның бірінің жергілікті жеткізушілермен өзара қарым-қатынасын талқылау шеңберінен асып түсті. Бұл кездесу жалпы республикалық диалог алаңына айналды, оның басты мақсаты – Қазақстандағы шағын және орта бизнеске жүйелі әрі тиімді қолдау көрсету, оны әртараптандыру», – делінген хатта.

	Хат соңында Отандық өндірушілер форумына қатысушылар Мемлекет басшысына қазақстандық үлесті дамыту мәселелеріне ерекше көңіл бөлініп отырғаны үшін ризашылықтарын білдірген.

	«Біз бұл бастамаға салалық ведомстволар мен ірі компаниялардың орасан мол күш-жігері жұмылдырылғанын түсінеміз және өз тарапымыздан қазақстандық өндірушілерге артылған сенімді ақтауға дайынбыз», – деп атап өткен авторлар.   
///Қазақстан Президентінің атына келген хатта Джозеф Байден Семей ядролық полигонының жабылғанына отыз жыл толуына орай құттықтауын жеткізген.
– 29 тамыз күні Семей ядролық полигонының жабылғанына 30 жыл толуына орай Америка Құрама Штаттарының атынан Қазақстан Республикасының халқына ең ізгі құттықтауымды білдіргім келеді. Америка Құрама Штаттары бұрынғы сынақ полигоны аймағын қалпына келтіру мен оның қауіпсіздігін қамтамасыз ету бойынша Сіздің Үкіметіңізбен арадағы жалғасып жатқан ынтымақтастықты қоса алғанда, Қазақстанмен берік серіктестігін нығайта бермек. Америка Құрама Штаттары Қазақстанның тәуелсіздік алған алғашқы күнінен бастап Семей аймағында әріптестік қарым-қатынаста жұмыстар атқарып келеді, – деп жазды АҚШ Президенті.
Джозеф Байден қауіп-қатерлерді бірлесіп төмендетуге бағытталған Нанн-Лугар бағдарламасы аясында кеңестік ядролық сынақ инфрақұрылымынан қалған мұраны жою жолында Қазақстан мен АҚШ-тың бірігіп жұмыс атқарғанын еске алып, екі елдің достығын атап өтті.
– Америка Құрама Штаттары Сіздің еліңізді дос деп мақтана айтады және мен серіктестігіміздің әлеуетін толық әрі жемісті іске асыру үшін Сізбен жұмыс істеуге дайынмын», – делінген Джозеф Байденнің хатында.
///Мемлекет басшысы әңгімелесу барысында А.Дуданы Польшаның БҰҰ Қауіпсіздік Кеңесінің тұрақты емес мүшесі ретіндегі қызметінің басталуымен құттықтады.
– Бүгінгі кездесу қарым-қатынастарымызды талқылау үшін бізге зор мүмкіндік береді. Польшаның Біріккен Ұлттар Ұйымы Қауіпсіздік Кеңесінің 2018-2019 жылдардағы тұрақты емес мүшесі ретіндегі қызметінің басталуымен құттықтаймын, – деді Қазақстан Президенті.
Нұрсұлтан Назарбаев Қазақстан мен Польшаның БҰҰ Қауіпсіздік Кеңесі жұмысындағы ұстанымдарының ұқсастығын атап өтті.
– Біздің ой-пікіріміз бен Біріккен Ұлттар Ұйымы Қауіпсіздік Кеңесіндегі жұмыс бағытымыздың ұқсас екеніне қуаныштымын. Менің Варшаваға сапарым және Сіздің өткен жылғы Астанаға сапарыңыз әлі есімде. Мұндай кездесулер бізді әрі елдерімізді жақындата түседі, – деді Қазақстан Президенті.
А.Дуда кездескеніне және екіжақты ынтымақтастықтың өзекті мәселелерін талқылау мүмкіндігі болғанына ризашылық білдірді.

///
	 

	Абзал Нүкенұлы Нүкенов Қазақстан Республикасы Қауіпсіздік Кеңесінің Ахуалдық орталығының меңгерушісі қызметіне;

	Самат Исламұлы Ордабаев Қазақстан Республикасы Сыртқы істер министрінің орынбасары қызметіне;

	Арыстан Кенжетайұлы Қабыкенов Қазақстан Республикасы Өңірлік даму министрлігінің жауапты хатшысы қызметіне тағайындалды.
/// 
Кездесу барысында мемлекеттер басшылары екіжақты ынтымақтастықтың қазіргі аспектілерін, сондай-ақ күн тәртібіндегі бірқатар өңірлік және халықаралық мәселелерді талқылады.
Нұрсұлтан Назарбаев В.Путинді Ұлы Отан соғысындағы Жеңістің 71 жылдығымен және Восточный ғарыш айлағынан алғашқы зымыран ұшырылуымен құттықтады.
– Бүгінде кез келген мемлекет осындай заманауи ғарыш айлағын іске қоса алмайды. Бұл Сіздің қолыңыздан келді.  Сіздің ел үшін осы бір тарихи оқиға көптеген ұрпақтың жадында қалатын болады, – деді Мемлекет басшысы.
Сонымен қатар, Нұрсұлтан Назарбаев биыл Жоғары Еуразиялық экономикалық кеңестің отырысы, Шанхай ынтымақтастығы ұйымының саммиті және ТМД мемлекеттері басшыларының кеңесі өтетінін еске салды.
– Биыл күн тәртібінде көп кездесу бар, бағдарлама ауқымды. Қазіргі күрделі кезеңде Еуразиялық экономикалық одақ қалыпты режимде дамып жатыр. Дағдарыс уақытында туындап жатқан қиындықтарды еңсеруге болады, - деп атап өтті Қазақстан Президенті. 
Ресей Президенті Ұлы Отан соғысындағы Жеңістің 71 жылдығына арналған парадқа қатысу мақсатымен Мәскеуге келгені үшін Нұрсұлтан Назарбаевқа алғыс айтты.
– Біздің қарым-қатынасымыз да осылай жақсы әрі жан-жақты дами беретініне сенімдімін. Бүгін Сіз көрсеткен ілтипат ертеңгі күні де өзара сенімді нығайтып, достық байланыстарымыздың бұдан әрі дами беруі үшін жақсы жағдай қалыптастыратыны сөзсіз, – деді В.Путин.


///
	 

	Отырыста хаттамалық тапсырмалардың орындалуына, «Болашақ» халықаралық стипендиясын тағайындауға және одан айыруға, сондай-ақ келіп түскен өтініштерді қарауға қатысты мәселелер қаралды.

	Отырысқа қатысушылар шетелдік тағылымдамаға жіберілетін қызметкерлер санатын анықтау жөніндегі функцияны Республикалық комиссияға бекітіп берудің орынды екені туралы шешім қабылдады. Білім және ғылым министрлігіне нормативтік құқықтық базаға қажетті өзгерістерді енгізу жөнінде тиісті тапсырмалар берілді.  

	Комиссия шешіміне сәйкес, 201 адам «Болашақ» халықаралық стипендиясының иегері атанды.
///Қазақстан мен Ресей Президенттері кездесу барысында екіжақты ынтымақтастық мәселелерін және күн тәртібіндегі басты халықаралық тақырыптарды талқылады.
Мемлекет басшысы Қазақстанның Ресеймен қарым-қатынасының ерекшелігіне тоқталып, екі ел арасындағы сенім мен түсіністік деңгейі жоғары екенін атап өтті.
– Биыл арамызда дипломатиялық қарым-қатынастың орнағанына 25 жыл толады. Тығыз ынтымақтастық арқасында біз Еуразиялық экономикалық одақты құрдық. Бұл оның барлық қатысушылары үшін маңызды әрі перспективалы құрылым деп санаймын. Бүгінде Ресейдің 7 мыңнан астам кәсіпорны Қазақстанда өкілдіктерін ашып, жаңадан қайта өңдеу өнеркәсібін құруға ықпал етуде. Сіздің былтыр күзде Қазақстанға жасаған сапарыңыз бен Еуразиялық экономикалық одақ аясында Санкт-Петербургтегі кездесуіміз құны 3 миллиард АҚШ долларын құрайтын 41 келісімшартқа қол қоюға мүмкіндік берді, – деді Қазақстан Президенті.
Нұрсұлтан Назарбаев күн тәртібіндегі халықаралық мәселелерге қатысты Қазақстан мен Ресейдің ұстанымы бірдей екенін және БҰҰ Қауіпсіздік кеңесі аясында ортақ міндеттерді іске асыру үшін екі ел де бар күш-жігерін жұмсайтынын айтты.
– Ресей халықаралық өзекті мәселелерді шешу, соның ішінде Сирия қақтығысын реттеу жөнінде шаралар қабылдауда. Астанада бірнеше келіссөз өткізу туралы ұсыныс білдірген де Ресей болатын. Үдеріс басталып кетті. Жалпы осы және басқа да мәселелерді шешу үшін жыл бойы бірқатар кездесу өткізу қажет, соның бірі 8 маусымда Астанада өтетін Шанхай ынтымақтастық ұйымы аясындағы басқосу болмақ. Қазіргі барлық мәселелер достық негізінде шешілуде. Бірлескен кәсіпорындар құрып, алға қарай ілгерілейтін боламыз, – деп түйіндеді Мемлекет басшысы.
В.Путин Нұрсұлтан Назарбаевқа Сириядағы қақтығысты реттеу жөніндегі келіссөздерді Астанада ұйымдастырғаны үшін алғыс білдірді.
– Бұл үдерісте Қазақстан тарапының жай ұйымдастырушы ретінде ғана қатысып қоймай, жалпы жағымды рөл атқарғанын білемін. Сіз кездесу ұйымдастыруға тікелей атсалысып, қатысушылармен және делегаттармен жұмыс жүргіздіңіз. Сіздің арқаңызда ешқашан болмаған нәтижеге қол жеткіздік. Әсіресе, атыстың тоқтатылуына бақылау жасау тетігі табылды, бұл – ең басты мәселе. Енді бұл Женевада жалғасатын келіссөздерге негіз болады, – деді Ресей Президенті.
В.Путин Қазақстанның Ресейдің басты экономикалық серіктесінің бірі ретіндегі маңыздылығын атап өтіп, интеграциялық үдерістер барысында жасалған жағдай арқылы нақты көлемді ұлғайтуға қол жеткізіп, ынтымақтастықты ұдайы арттырып отыру қажеттігін айтты.
Ресей Президенті өз елінің жаһандық мәселелерді шешуде Қазақстанның БҰҰ Қауіпсіздік кеңесінің тұрақты емес мүшесі ретіндегі қолдауынан үмітті екенін жеткізді.
Кездесу соңында тараптар Еуразиялық интеграция аспектілерін және экономика саласындағы өзара іс-қимыл перспективаларын талқылады.

/// 
Кездесу барысында Қазақстандағы туризм саласы мен қонақ үй бизнесінің мәселелері талқыланды.
Сонымен қатар, инвестициялық қызмет аясындағы бірлескен жобалардың жүзеге асырылу перспективалары қарастырылды.


///Кездесуде Томас Хельм Мемлекет басшысына Қордың Қазақстандағы қызметінің негізгі бағыттары, жүзеге асырып жатқан жобалары мен ұйымның елімізбен арадағы ынтымақтастығының перспективасы жайында айтты.
Өкілдік басшысы Қазақстандағы цифрландыру, энергетика, дуальді білім беру, бұқаралық ақпарат құралдары салаларын дамытуға, сондай-ақ, жергілікті өзін-өзі басқару жұмысын жетілдіруге қатысты өз ойымен бөлісті.
Қасым-Жомарт Тоқаев Томас Хельмге өзінің жуырда Германияға жасаған сапарының нәтижелері туралы айтып, Қазақстанның аталған елмен жан-жақты ықпалдастықты нығайтуға баса мән беретінін атап өтті.

///Қасым-Жомарт Тоқаев «Ақорда» резиденциясында Нұр-Сұлтан қаласына ресми сапармен келген АҚШ-тың Мемлекеттік хатшысы Майкл Помпеоны қабылдады.
Мемлекет басшысы америкалық дипломатқа ілтипат білдіріп, екі ел арасында дипломатиялық қарым-қатынас орнаған кезден бастап екіжақты ықпалдастықты дамытуда мол табысқа қол жеткізілгенін атап өтті.
– Америка Құрама Штаттары – Қазақстанның тәуелсіздігін алғашқылардың бірі болып мойындаған ел. Біз бұл тарихи фактіні үнемі есімізде ұстаймыз. Мемлекеттеріміз арасында көптеген бағыт бойынша, оның ішінде, ядролық қаруды таратпау, халықаралық терроризммен күрес және экономикалық ынтымақтастық секілді салаларда тығыз қарым-қатынас орнаған. Сонымен қатар өзара ықпалдастығымызды одан әрі дамыту мақсатында пайдалануға болатын әлеуетіміз де бар, – деді Қазақстан Президенті.
Қасым-Жомарт Тоқаев Нью-Йорк қаласында өткен БҰҰ Бас Ассамблеясының 74-сессиясы кезінде АҚШ Президенті Дональд Трамппен кездескенін атап өтіп, Америка көшбасшысына өзінің сәлемін жолдады. Сондай-ақ Қазақстан Президенті америкалық әріптесімен әлемнің кез келген жерінде кездесуге дайын екенін, дегенмен, бұл жүздесудің Қазақстанда өткенін жөн санайтынын айтты.
Тараптар барлық бағыт бойынша, оның ішінде сауда, инвестиция, IT-технология, демократиялық құндылықтарды ілгерілету және халықаралық терроризмге қарсы іс-қимыл салаларындағы екіжақты байланыстарды тереңдетудің маңыздылығын атап өтті.
Мемлекет басшысы Қазақстанда Ауғанстан бойынша арнайы өкіл лауазымын ашуға ниетті екенімізді айтты. 
АҚШ-тың сыртқы саяси ведомствосының басшысы Қазақстан Президентіне қонақжайлық көрсеткені үшін алғысын айтып, екі елдің экономика, халықаралық бейбітшілік пен тұрақтылықты сақтау бағыттарында дәстүрлі әрі сенімді серіктестік қалыптасқанын жеткізді.
– Біздің экономикалық байланыстарымыз өте жақсы. Екі ел арасында тікелей әуе қатынасын ашу мүмкіндігі қарастырылуда. Энергетикалық бағыттағы ынтымақтастықтан бөлек, басқа да салалардағы байланыстарды өркендету үшін әлеуетіміз зор. Президент Дональд Трамп сізге сәлем жолдады. Бүгін осында өзіңізбен кездескеніме қуаныштымын, – деді Майкл Помпео.
Америкалық дипломат Қазақстанның «Жусан» операциясы аясында Таяу Шығыстағы қақтығыс аймағынан өз азаматтарын қайтарып алғанын жоғары бағалады. Ол еліміздің Ауғанстанда бейбітшілік орнатуға, оның экономикасы мен адами әлеуетін күшейтуге қосқан үлесіне тоқталды.
Майкл Помпео елімізде қолға алынған саяси реформалар жайында да жылы пікірін айтып, оның іске асуына сәттілік тіледі.
Сонымен қатар тараптар өңірлік және жаһандық күн тәртібіндегі өзекті мәселелерді талқылады. АҚШ-тың Мемлекеттік хатшысы Американың Орталық Азияға қатысты жаңа Стратегиясының негізгі ережелері туралы мәлімет берді.
Мемлекет басшысы С5+1 (Орталық Азиядағы бес ел + АҚШ) диалогы форматының маңызды екенін атап өтіп, оның 3 ақпанда Ташкентте өтетін кезекті отырысының табысты болатынына сенім білдірді.
Қасым-Жомарт Тоқаев пен Майкл Помпео Әуе қатынастары туралы үкіметаралық келісімге қол қойылғанын құптады. Аталған құжат «ашық аспан» қағидаттарына жауап береді, сондай-ақ, Қазақстан мен АҚШ арасында тұрақты әрі тікелей әуе рейсін ашу үшін құқықтық негіз қалады.
 
 






/// 
Қазақстан Республикасының мемлекеттік наградаларымен наградтау туралы
 
ҚАУЛЫ ЕТЕМІН:
 
1. Қазақстан Республикасын экономикалық, әлеуметтік-гуманитарлық дамытудағы аса үздік жетістіктері үшін:
 
жоғары дәрежелі ерекшелік белгісі - «Қазақстанның Еңбек Ері»
атағы беріліп, айрықша ерекшелік белгісі – Алтын жұлдыз бен «Отан» ордені
тапсырылсын:
 
Ақшолақов Серік Қуандықұлы
 
-
«Ұлттық нейрохирургия орталығы» АҚ басқарма төрағасы, Астана қаласы
 
Тұрсынов Алмат Жанәбілұлы
 
-
«Қарасу» СӨК» ЖШС бас директоры, Қостанай облысының Қарасу ауданы.
2. Осы Жарлық қол қойылған күнінен бастап қолданысқа енгізіледі.
 
Қазақстан Республикасының   
         Президенті                                 
 
   Н.Назарбаев           
 
Астана, Ақорда, 2016 жылғы 5 желтоқсан
                      № 382
///Кездесу барысында тараптар экономиканың түрлі салаларында инвестициялық жобаларды іске асыру перспективаларын талқылады.
«Ояк Холдинг» компаниясының бас атқарушы директоры компанияның жұмысы жөнінде кеңінен әңгімелеп, Қазақстанда бизнесін дамытуға мүдделілік танытты. 


///Қасым-Жомарт Тоқаевқа мұнай компаниясының 2019 жылы Қазақстанда атқарған жұмыстарының есебі берілді. Сондай-ақ Вагит Алекперов «Жеңіс» және «I-P-2» теңіз жобаларын жүзеге асырудың қазіргі ахуалы мен перспективалары туралы баяндады.
Ресей бизнесмені Қазақстан Президентіне Алматы облысында биыл қыркүйек айында ашылған «ЛУКОЙЛ» жағармай өнімдерін шығаратын зауыт жұмысының алғашқы нәтижелері жайында мәлімет берді.
Мемлекет басшысы осындай зауыт салғаны үшін Вагит Алекперовке ризашылығын білдірді.
– Бұл – сіздің компанияның Қазақстан экономикасына қосқан елеулі үлесі. Мұндай бағыттағы инвестицияларға жан-жақты қолдау көрсетеміз, – деді Қасым-Жомарт Тоқаев.
Вагит Алекперов аталған өндіріс нысаны компанияның мақтанышына айналғанын атап өтті. Оның айтуынша, кәсіпорын 700-ге жуық өнім түрін шығарады және бір жарым айдың ішінде өзінің жобалық қуатына толық жетеді.
 



///Кездесу барысында Мемлекет басшысына Қазақстан Республикасы Қарулы Күштерінің еліміздің қорғаныс қабілетін нығайту мен әскеріміздің жауынгерлік дайындығын арттыру мәселелері бойынша 2017 жылы атқарған жұмыстарының қорытындысы жөнінде баяндалды.
Нұрсұлтан Назарбаев армиямыз құрылғаннан бергі 25 жыл ішінде аумақтық тұтастығымыздың, мемлекетіміздің экономикалық тұрғыдан өркендеуі мен беделінің нығая түсуінің кепіліне айналғанын атап өтті.
– Біз биыл мемлекетіміздің әскери құрылымының бағыты мен оны әрі қарай дамытудың міндеттері белгіленген ұлттық қауіпсіздік стратегиясын, әскери доктринаны, Қарулы Күштерді дамытудың тұжырымдамасын бекіттік. Осы құжаттарды іске асыру нәтижесінде 2030 жылға қарай Қарулы Күштеріміздің қуаты әскеріміздің жауынгерлік әлеуетінің артуы есебінен бір жарым есе өсуге тиіс. Арнаулы операциялар күшінің мүмкіндіктері үш есе артатын болады, – деді Қазақстан Президенті.
Сондай-ақ, Мемлекет басшысы Қазақстан Республикасы Қарулы Күштері киберәскерінің басқару пунктін аралап көріп, ақпараттық жүйелердің киберқорғанысын қамтамасыз етудің қазіргі мүмкіндіктерімен танысты.
Соңында Нұрсұлтан Назарбаев еліміздің Қарулы Күштерін одан әрі дамыту жөнінде бірқатар нақты тапсырма берді.



///Жиын барысында мемлекеттік органдар мен қоғамдық бірлестіктердің Қазақстан Республикасының мемлекеттік наградаларымен марапаттау жөніндегі ұсыныстары талқыланды.
Қазақстан Республикасы Президенті жанындағы консультативтік-кеңесшілік орган болып саналатын комиссия Қазақстан Республикасының мемлекеттік наградаларын белгілеу және жою жөніндегі ұсыныстарды, награда мәселелері жөніндегі заңдар жобалары мен басқа да нормативтік құқықтық актілерді, мемлекеттік наградалармен марапаттау туралы ұсынымдарды қарастырады.
Комиссия мүшелері отырыс қорытындысы бойынша марапаттау үшін Мемлекет басшысының қарауына ұсынылатын кандидаттарды анықтады.
Мемлекеттік наградаларды тапсыру дәстүр бойынша Тәуелсіздік күні қарсаңында өткізіледі.
///Жиында Қазақстан азаматтығына қабылдау және одан шығу мәселелері қарастырылды.
Мемлекет басшысы тиісті Жарлыққа қол қойғаннан кейін бізге жақын және алыс шетелдерден келген әр түрлі этностың 734 өкілі еліміздің жаңа азаматы болады.
Мемлекеттік хатшы тәуелсіздік алған сәттен бері 1 миллионнан астам адам еліміздің азаматтығын алғанына тоқталды. Бұл Нұрсұлтан Назарбаевтың басшылығымен орнықты өсіп-өркендеп келе жатқан Қазақстанның әлемдегі тартымды мемлекеттердің біріне айналғанын айғақтайды.
Гүлшара Әбдіқалықова Тұңғыш Президент күні қарсаңында еліміздің жаңа азаматтарын қуана қарсы алатынымызды, оларға бақытты өмір және бұдан былай олардың да Отаны болып саналатын Қазақстанның игілігі жолындағы еңбектеріне табыс тілейтінімізді айтты.
Мемлекеттік хатшы жаңа отандастар еліміздің лайықты азаматы болып, тәуелсіз Қазақстанның одан әрі дамуы мен өсіп-өркендеуіне өз үлесін қосатынына сенім білдірді.
Сондай-ақ, басқосу барысында Сыртқы істер министрлігінің жекелеген бағыттар бойынша қызметінің қорытындылары талқыланды.
Комиссия отырысының қорытындысы бойынша тиісті шешімдер мен ұсынымдар қабылданды.
///Қазақстан Президентіне сот жүйесіне әкімшілік әділет механизмін енгізу барысы жайында мәлімет берілді. Сондай-ақ Қасым-Жомарт Тоқаевқа жаңа судьяларды іріктеу жүйесін жақсартуға, сот практикасының бірізділігін қамтамасыз етуге және сот ісін жүргізу сапасын арттыруға бағытталған ұсыныстар жөнінде айтылды.
Жақып Асанов биылғы жылдың 30 қазан күні онлайн форматта өткен Шанхай Ынтымақтастық Ұйымына мүше мемлекеттердің жоғарғы сот төрағаларының 15-ші кеңесінің қорытындылары туралы мәлімет берді.
Президент қылмыстық процесте айыптаушы мен қорғаушы тараптар арасында нақты жарыссөзді қамтамасыз ету мәселесіне назар аударды.
Қасым-Жомарт Тоқаев азаматтардың, кәсіпкерлер мен инвесторлардың сотқа деген сенімін арттыру сот төрелігі жүйесінің басты басымдығы екенін ерекше атап өтті.

///Ресей, Татарстан Республикасы, Нижнекамск
 
Қасым-Жомарт Тоқаевтың Татарстан жеріндегі сапары Нижнекамск қаласында жалғасты. Мемлекет басшысы Татарстан Республикасының Президенті Рустам Миннихановпен бірге Нижнекамск қаласындағы «ТАНЕКО» мұнай өңдеу және мұнай-химия зауыттарының кешеніне барды. «Татнефть» компаниясының негізгі мұнай өңдеу активі саналатын бұл кешен – Ресейде Кеңес Одағы ыдырағаннан кейін жаңадан салынған алғашқы өндіріс орны.

Қазақстан Президентіне зауыттағы өндіріс жұмыстарының барысы таныстырылып, кешеннің өнімдері туралы мәлімет берілді.
Кәсіпорын 2005-2010 жылдары салынды. Бұл алып кешенде жұмыс істеп тұрған құрал-жабдықтың 80 пайызы Ресейде шығарылған. Мемлекет экономикасына тың серпін берген жоба құрылыс индустриясының, жобалау ғылымының, машина жасаудың, инжинирингтің дамуына жол ашып, экономиканың аралас салаларындағы жұмыспен қамту мәселесіне оң септігін тигізген.

Кешенде 30 түрлі өнім шығаратын 28 өндірістік қондырғы жұмыс істейді. Соның ішінде «Евро-6» стандартына сәйкес келетін АИ-92, АИ-95, АИ-100 автомобиль бензині мен дизель отыны, авиациялық керосин, кеме отыны, базалық майлар және жағармай материалдары бар.
Компания басшылары Президентке Қазақстандағы Саран қаласындағы салынып жатқан шина зауыты мен Атырауда қолға алынатын каучук өндірісі бойынша жобалар туралы мәлімет берді.
Қасым-Жомарт Тоқаев Еуразиялық экономикалық одақ аясында Қазақстан мен Ресей компаниялары арасындағы серіктестікті одан әрі нығайтудың маңызды екенін, аталған кәсіпорындардың еліміздегі бірлескен жобаларына қолдау көрсетілетінін айтты.

Мемлекет басшысы «Татнефть» компаниясында тәжірибе жинап жүрген қазақстандық жастармен кездесіп, елге білікті маман болып оралуларына тілектестік білдірді.
Сонымен қатар жуырда «Татнефть» компаниясы мен Семейдегі Геологиялық барлау колледжі арасында ынтымақтастық туралы келісімге қол қойылды. Биылдан бастап қазақстандық колледж студенттері аталған ірі кәсіпорында өндірісті тәжірибеден өтеді.






///Келіссөз барысында Қазақстан Президенті мен түрік кәсіпкері хром өндіру және химия өндірісі салаларындағы инвестициялық жобаларды жүзеге асыру мәселелерін талқылады.  
Мемлекет басшысы бүгінде Ақтөбе облысында түрік компаниясы жұмыс істеп жатқанын айтып, инвесторлардың екі ел арасындағы экономикалық ынтымақтастықты одан әрі нығайтуға бағытталған жоспарларын қолдайтынын білдірді.


///Ресей Федерациясы, Қазан қаласы
Қазақстан Президенті Ресей Федерациясына жұмыс сапарының екінші күні Қазан қаласында болды.
Мемлекет басшысының Татарстан Республикасына сапары «Қазан Кремлі» мемлекеттік тарихи-архитектуралық және көркем музей-қорығына барудан басталды. Ондағы көрікті жерлерді Қасым-Жомарт Тоқаевқа Татарстан Президенті Рустам Минниханов таныстырды.
Рустам Минниханов ЮНЕСКО-ның бүкіләлемдік мұраларының тізіміне енген осы бірегей тарихи кешен туралы әңгімелеп берді.  Қасым-Жомарт Тоқаев Қазан Кремлі аумағындағы «Құл Шариф» мешіті мен Благовещенский соборын аралап көрді.

Мешітте Татарстан Республикасы мұсылмандары діни басқармасының төрағасы Камиль Самигуллин Құран оқыды.
Благовещенский соборында Қазақстан Президенті Қазан және Татарстан митрополиті Кириллді биыл елордада өтетін Әлемдік және дәстүрлі діндер көшбасшыларының съезіне қатысуға шақырды.

«Құл Шариф» мешіті Қазан хандығының әйгілі ескерткіші – XVI ғасырдың екінші жартысына дейін бұзылмай тұрған көне соборлы мешітті еске алу мақсатымен 2005 жылы Татарстанның Тұңғыш Президенті Минтимер Шаймиевтің Жарлығына сәйкес салынған және оның атауы имам Құл Шарифтің құрметіне қойылған.
Благовещенский соборының іргетасы 1552 жылы орыс патшасы IV Иван Грозныйдың жарлығымен қаланған.





///Мемлекет басшысы кешке қатысушыларға арнаған сөзінде Жаңа жыл мерекесі әрдайым көтеріңкі көңіл-күй мен бақытты болашаққа деген үміт сыйлайтынын атап өтті.
– Өтіп бара жатқан жыл жарқын және ауқымды оқиғаларымен есте қалады. Қысқы Универсиада мен халықаралық «ЭКСПО-2017» көрмесі қазақстандықтарға және шетелдік қонақтарға спорт пен технологияның тамаша мерекесін тарту етті. Біз Ислам ынтымақтастығы ұйымының саммитін жоғары деңгейде өткіздік, – деді Қазақстан Президенті.
Елбасы БҰҰ Қауіпсіздік Кеңесінде еліміздің бейбіт бастамаларын ілгерілету мәселелеріне және алдағы жылы Қазақстанның осы халықаралық ұйымға төрағалық етуінің перспективаларына ерекше тоқталды.
– Бұл – әлемнің екі жүзге жуық елінің жас мемлекетке білдірген айрықша сенімі. Келесі жылы Қазақстанда әлемдік және дәстүрлі діндер көшбасшыларының съезі, Азиядағы өзара ықпалдастық және сенім шаралары жөніндегі кеңес, сондай-ақ басқа да көптеген маңызды іс-шаралар өтеді. Бұл жеңістердің барлығы – әрқайсымыздың күш-жігеріміз бен қажырлы еңбегіміздің нәтижесі. Әрбір азаматымыз Қазақстанның жетістіктеріне қатысы бар екенін сезінгені маңызды, – деді Мемлекет басшысы.
Соңында Нұрсұлтан Назарбаев кешке қатысушыларды келе жатқан жаңа 2018 жылмен құттықтап, барша қазақстандықтарға зор денсаулық, қуаныш пен шаттық тіледі.
– Бәріміздің үйіміз мейірім шуағына бөленіп, бақ-берекеге толы болсын! – деді Қазақстан Президенті.
Жаңажылдық балды өткізуден түскен қаражат қайырымдылық мақсатқа бағытталатын болады.



///Қазақстан Президенті – Жоғарғы Бас Қолбасшы Қасым-Жомарт Тоқаев Қорғаныс министрлігінің басшылық құрамымен кездесу өткізіп, жаңадан тағайындалған министр Мұрат Бектановты таныстырды.

Мемлекет басшысы жаңа министрдің білімі мен тәжірибесі Қарулы Күштерге жүктелетін міндеттерді орындауға септігін тигізетініне сенім білдірді.
Қасым-Жомарт Тоқаев әскер әлемдегі және аймақтағы күрделі жағдайда кез келген сыртқы қауіп-қатерге тойтарыс беруге, мемлекетіміздің қауіпсіздігін қамтамасыз етуге дайын болуы керек екенін айтты.

Президент Арыс пен Жамбыл облысының Байзақ ауданындағыдай төтенше оқиғаларға жол бермеудің аса маңызды екеніне тоқталды. Бұл ретте Жоғарғы Бас Қолбасшы оқ-дәрілер қоймаларындағы қауіпсіздікті қамтамасыз ету жөнінде берген тапсырмасын әскерилердің есіне салып, бұл бағытта бірқатар жұмыстар жасалғанын, дегенмен әлі де шешімін күткен түйінді мәселелердің бар екенін атап өтті.

Мемлекет басшысы Қорғаныс министрлігіне бірқатар міндет жүктеді.
Қасым-Жомарт Тоқаев ҚР Қарулы күштерін дамытудың 2030 жылға дейінгі тұжырымдамасын толықтай жүзеге асыру қажет екеніне, әскери қауіпсіздіктің сын-қатерлеріне шұғыл әрекет ету үшін басқару органдарының дайындық іс-шараларын жалғастыра беруге назар аударды.

Президент Қарулы күштерді жабдықтау бойынша міндеттемелерді орындау барысында отандық қорғаныс өнеркәсібі кешенімен келісіп жұмыс істеуді тапсырды. Сонымен қатар офицерлер мен келісім-шарт бойынша алынатын қызметкерлерге сапалы дайындық жүргізуді қамтамасыз етуге, офицерлер мен генералдар қатарында сыбайлас жемқорлыққа жол бермеуге шақырды.
Жоғарғы Бас Қолбасшы оқ-дәрі сақтайтын барлық қоймаларда және басқа да қару-жарақ сақтайтын жерлерде қауіпсіздікті қамтамасыз ету жөнінде түбегейлі шешім қабылдауды, сондай-ақ елді мекендерден алыс жерде оқ-дәрі сақтайтын замануи қоймалар салу жұмыстарын жылдамдатуды тапсырды. Бұған қажетті қаражат «Қауіпсіз ел» Ұлттық жобасынан қарастырылуы тиіс.
Мемлекет басшысы жиын соңында жаңа министрге және барлық әскерилерге аса жауапты қызметте табыс тіледі. Тағайындалған министр Мұрат Бектанов Үкімет мүшесі ретінде ант қабылдады.

Жиын барысында отставкаға кеткен бұрынғы министр Нұрлан Ермекбаев сөз сөйлеп, Президенттен, Жамбыл облысының Байзақ ауданында болған қайғылы оқиғадан қаза тапқандардың ағайын-туысынан және зардап шеккендерден кешірім сұрады.

///Ресей, Мәскеу қаласы
Екіжақты келіссөздің қорытындысы бойынша Қасым-Жомарт Тоқаев пен Владимир Путин бұқаралық ақпарат құралдарының өкілдері үшін бірлескен мәлімдеме жасады.
Қазақстан Президенті өз сөзінде Мәскеуге сапармен келуге шақырғаны үшін Владимир Путинге ризашылығын білдірді.
– Келіссөз өте мазмұнды және тиімді болды. Осы мүмкіндікті пайдалана отырып, бүгінгі келіссөзге көңілім толатынын айтқым келеді. Биыл мемлекеттеріміз үшін атаулы жыл болмақ. Елдеріміз арасындағы дипломатиялық қатынастардың 30 жылдығын атап өтеміз.  Осы уақыт ішінде достыққа, ортақ тарихқа және халықтарымыздың ментальдық тұрғыдан жақындығына сүйене отырып, мемлекетаралық ынтымақтастықтың үлгісін қалыптастырдық. Тиімді саяси диалогтың арқасында барлық бағыт бойынша зор жетістіктерге қол жеткіздік. Біздің құрлықтағы шекарамыз – әлемдегі ең ұзын шекара. Бұл бүкіл халықаралық қоғамдастыққа нағыз тату көршіліктің, сенімді одақтастық пен стратегиялық серіктестіктің жарқын үлгісін көрсетіп отыр, – деді Мемлекет басшысы.

Қасым-Жомарт Тоқаев өте мазмұнды және жемісті келіссөз жүргізілгенін мәлімдеді. Екі ел басшылары қазіргі қазақ-орыс мәселелерін ашық әрі өзара сенім негізінде талқылады.
– Елдеріміз арасындағы жан-жақты байланыстардың жоғары деңгейдегі табысты дамуына көңіліміз толатынын атап өттік. Өзара тиімді ынтымақтастықтың зор әлеуетін ескере отырып, саяси, экономикалық, инвестициялық және мәдени-гуманитарлық қарым-қатынастарды тереңдетуге ниетті екенімізді нақтыладық. Біз өзара сауда-саттықтың оң қарқынын сақтауға уағдаластық. Пандемия шараларына қарамастан, жоғары нәтижеге қол жеткізілді. Былтыр тауар айналымы 21 миллиард доллардан асты, – деді Қазақстан Президенті.
Қасым-Жомарт Тоқаевтың айтуынша, Ресей компаниялары Қазақстан экономикасындағы жетекші инвесторлардың бестігіне кіреді және олардың салған қаржыларының жалпы көлемі 17 миллиард доллардан асады. Елімізде шетелдік капиталдың үлесі бар әрбір үшінші кәсіпорын Ресей компанияларының қатысуымен құрылған. Олардың ортақ инвестициялық портфелі барлық саланы қамтыды.
– Біз өндіріс кооперациясын кеңейтудің перспективаларын егжей-тегжейлі талқыладық. Бұл бағытта елдеріміз қазірдің өзінде 13 ірі жобаны іске асырды. Бүгінде құны 2,5 миллиард доллардан асатын 8 жоба жүзеге асырылып жатыр. Бұдан бөлек инвестициялық құны шамамен 1,5 миллиард доллар болатын тағы 11 жоба әзірленуде. Келіссөз кезінде құрметті Владимир Владимировичке бұл жобалардың бәрі менің жеке бақылауымда екенін айттым. Олардың бәрі жаңа жұмыс орындарын ашуға, елдеріміздің өнеркәсіп және технологиялық әлеуетін нығайтуға бағытталған. Өңіраралық ынтымақтастықтың да пайдасы зор. Екі ел арасындағы сауда айналымының  шамамен 70 пайызын өңірлеріміз арасындағы өзара тиімді сауда-саттықтың үлесі құрайды, – деді Мемлекет басшысы.

Қасым-Жомарт Тоқаев Қазақстан мен Ресей арасындағы табысты серіктестіктің жаңа инновациялық өсім нүктелері есебінен кеңейіп отырғанын атап өтті. Бүгін цифрландыру, ғарышты игеру сияқты өзекті мәселелер мен атом энергетикасы саласында мамандар даярлау бойынша елдеріміздің ілгерілеуіне мүмкіндік беретін бірқатар құжатқа қол қойылды.
 – Қазақстанда инженерлік-техникалық сала бойынша жоғары білікті мамандардың қажеттігін ескере отырып, білім беру саласындағы ынтымақтастыққа ерекше мән берілді. Келіссөз барысында Владимир Владимировичке Қазақстанда Ресейдің жетекші жоғары оқу орындарының филиалдарын ашуға келіскені үшін ризашылығымды білдірдім. Бұл қадам еліміздің білім беру саласын дамытуға сүбелі үлес қосады деп ойлаймын, – деді Қазақстан Президенті.
Қасым-Жомарт Тоқаев екі тараптың да халықаралық бастамаларды ілгерілетуге өзара қолдау көрсететінін мәлімдеді. Мемлекет басшысының айтуынша, Қазақстан халықаралық ЭКСПО көрмесін 2030 жылы Мәскеуде өткізу бастамасын қолдайды.

Қазақстан Президенті Ресей Федерациясының аймақтағы тұрақтылық пен қауіпсіздікті қаматамасыз ету ісіндегі рөлін жоғары бағалады. Қасым-Жомарт Тоқаев Еуразия кеңістігіндегі қауіпсіздіктің тұтастығына қатысты Ресейдің ұстанымын қолдады. Аталған құжат 2010 жылы ЕҚЫҰ-ның Астана форумында қол қойылған Декларацияда бекітілгенін еске салды.
– Қазіргі әлемде басқа мемлекеттердің қауіпсіздігіне залал келтіре отырып, өз қауіпсіздігін қамтамасыз ету мүмкін емес және тиімсіз екенімен келісеміз. Сондықтан халықаралық ауқымдағы қауіпсіздікке қатысты Ресей Федерациясының ұсыныстары табысты дипломатиялық келіссөз өткізуге жақсы негіз болады. Келіссөздердің тек сөз үшін емес,  нәтижеге қол жеткізу үшін жүргізілгенін қалаймыз. Түптеп келгенде «жақсы жанжалдан, жаман болса да бітім артық», – деді Қасым-Жомарт Тоқаев.
Президент сөзін қорытындылай келе, өткізілген келіссөзге көңілі толатынын атап өтіп, қонақжайлық көрсеткені үшін Ресей тарапына ризашылығын білдірді.



///
	 

	С.Ахметов Қазақстан Президентіне елдің әлеуметтік-экономикалық дамуының биылғы қаңтардағы қорытындылары және Мемлекет басшысының 2013 жылғы 23 қаңтарда өткен кеңесте берген тапсырмаларын іске асыру барысы туралы баяндады.

	- Қаңтар айының қорытындысы бойынша ел экономикасының өсуі 4,5 пайызды құрайды. Әлемдік баға мен сұраныстың азаюына байланысты өңдеуші өнеркәсіптегі индикаторлардың кейбірінің төмендеуі байқалуда. Жалпы, елімізде барлық сала бойынша биылғы жыл жағымды көрсеткіштермен басталды, - деді Қазақстанның Премьер-Министрі.

	Мемлекет басшысы әлеуметтік-экономикалық даму және елдің ішкі жалпы өнімінің өсу қарқынының одан әрі сақталу мәселелеріне үнемі бақылау жасап, мониторинг жүргізіп отыру қажеттігіне назар аударды.       

	- Үдемелі индустриялық-инновациялық даму бағдарламасы аясында өткен жылы іске қосылған кәсіпорындар жоспарланған қуатында жұмыс істей бастауы қажет. Бұл ел экономикасының одан әрі өсуіне елеулі ықпал етеді, - деді Қазақстан Президенті.           

	Премьер-Министр, сондай-ақ, ауыл шаруашылығының бәсекеге қабілеттілігін арттыруға және елдің азық-түлік қауіпсіздігін қамтамасыз етуге бағытталған агроөнеркәсіп кешенін дамытудың 2013-2020 жылдарға арналған жаңа салалық бағдарламасы қабылданғанын мәлімдеді.  

	Бұған қоса, С.Ахметов Астанада ЭКСПО-2017 көрмесін өткізуге дайындық барысы туралы хабарлап, бұл мәселе Үкіметтің үнемі бақылауында болатынын атап өтті.

	Кездесу қорытындысы бойынша Мемлекет басшысы Қазақстанның экономикалық дамуын одан әрі ынталандыру жөнінде бірқатар нақты тапсырмалар берді.      
///
	 

	Кездесу барысында Б.Байбек Мемлекет басшысына «Қазақстан-2050» Стратегиясында айтылған тапсырмаларды іске асыру барысы туралы, сондай-ақ партияның ағымдағы жұмысы мен алдағы кезеңге арналған міндеттері жайлы баяндады.

	Партия Төрағасының бірінші орынбасары Нұрсұлтан Назарбаевты партияның филиалдары қызметімен танысу үшін еліміздің өңірлерін аралағаны және жұртшылықпен өткізген кездесулері туралы хабардар етті. Ол «Нұр Отан» өңірлердегі өз жұмысын күшейте түскенін және бүгінде Қазақстан Президенті саясатының арқасында партия халық арасында зор беделге ие екенін атап өтті. Еліміздің азаматтары партияның ұйымдары мен қоғамдық қабылдаулар қызметін оң бағалап отыр.

	Бүгінде «Нұр Отан» ХДП құрамында 6300-ден астам бастауыш партия ұйымы, 3000-дай партиялық бақылау посты және 271 қоғамдық қабылдаулар орны бар.

	Нұрсұлтан Назарбаев Б.Байбекке еліміз өңірлерін аралауды жалғастыруды, партияның барлық филиалының жұмысымен танысып шығуды, сондай-ақ, жаңа міндеттерді партияластарға жеткізіп, азаматтардың көңіл-күйі мен қажеттіліктерін білуді тапсырды. Мемлекет басшысы қоғамның партияға, жалпы, билікке деген сенімін одан әрі нығайтудың маңыздылығына назар аударды.

	- «Нұр Отан» - бұл халықтық партия. Ол қарапайым адамдардың арасында болуы керек, - деп атап өтті Мемлекет басшысы.   

	«Нұр Отан» ХДП Төрағасы мәслихаттар депутаттары тарапынан жергілікті атқарушы билік органдарының қызметіне үнемі бақылау жасау және партияның сайлауалды тұғырнамасын іске асыру барысына мониторинг жүргізу қажеттігіне назар аударды.

	Сонымен қатар, Нұрсұлтан Назарбаев кезекті съезге Доктрина әзірлеу жөнінде тапсырма берді. Ол «Қазақстан-2050» Стратегиясын іске асыру, сондай-ақ, басқарушы партияның 21-ғасырдағы рөлін, көзқарасы мен орнын қамтамасыз ететін іргелі құжат болуға тиіс.

	Кездесу қорытындысы бойынша «Нұр Отан» ХДП Төрағасы партия алдында тұрған міндеттерді одан әрі іске асыру жөнінде бірқатар нақты тапсырмалар берді.    
///Мемлекет басшысы Қазақстан халқының және жеке өзінің атынан Халтмаагийн Баттулганы президенттік сайлаудағы жеңісімен құттықтап, Қазақстанның барлық бағыт бойынша ынтымақтастықты дамытуға дайын екенін айтты.
–  Биыл Қазақстан Республикасы мен Монғолия арасындағы достық қарым-қатынастар мен ынтымақтастық жөніндегі шартқа қол қойылғанына 25 жыл толады. Бұл құжат көп ғасырлық достық және тату көршілік дәстүрі бар елдеріміз арасындағы ынтымақтастықты дәйекті дамыту жолында маңызды рөл атқарады, – деді Қазақстан Президенті.
Халтмаагийн Баттулга өзінің Монғолия Президенті болып сайлануымен және туған күнімен құттықтағаны үшін Нұрсұлтан Назарбаевқа ризашылық білдірді.
– Мен Сіздің жұмысыңызды мұқият бақылап отырамын және жаңа елорда – Астана қаласын салғаныңызды білемін. Мен Монғолияның құрылыс министрі болған кезде де Қазақстан тәжірибесін көп зерттедім. Біз де еліміздің астанасы – Ұлан-Батор қаласының төңірегінде Майтар қаласын салу мүмкіндігін қарастырып жатырмыз, – деді Монғолия Президенті. 
Соңында Мемлекет басшысы, ең алдымен, екі ел арасындағы ынтымақтастықты жаңа деңгейге көтеру қажеттігіне тоқталып, Монғолияның Шанхай ынтымақтастық ұйымының жұмысына атсалысуға деген ұмтылысын Қазақстанның қолдайтынын айтты.


///
	 

	Кездесу барысында экономиканың одан арғы дамуы, бюджеттік саясат және мемлекет қаражатын тиімді пайдалану мәселелері талқыланды.

	Е.Досаев Мемлекет басшысына министрліктің өткен жылғы қызметінің негізгі қорытындылары туралы баяндады және қазіргі кезеңдегі жұмысының басты бағыттарын таныстырды.

	Қазақстан Президенті қазіргі уақытта бюджеттік саясат мәселесі министрліктің құзыретіне берілгенін атап өтті.

	- Индустриялық-ииновациялық даму бағдарламасын, шағын және орта бизнеске қолдау көрсетуді ескере отырып, қандай жолмен тиімді бюджеттік жоспарлау мәселелеріне түзету енгізетініміз жөнінде нақты көзқарасымыз болуы керек. Министрлік – еліміздің экономикалық саясатын жоспарлайтын және үйлестіретін орталық орган, сондай-ақ ЭКСПО-2017 көрмесіне дайындық жасау және оны өткізу жөніндегі жұмысшы орган болып саналады. Міндет көп, бірақ осы жұмыстың бәрін дер кезінде жүзеге асыру қажет, - деп атап өтті Нұрсұлтан Назарбаев.

	Сондай-ақ, Мемлекет басшысы мемлекеттің шығысын орынды және тиімді жоспарлау қажеттігіне назар аударды.

	- Біз әсіресе, білім мен денсаулық салаларын дамытуға мол қаражат бөлудеміз. Атап айтқанда, мен қолданыстағы жағдайға бейім болуы үшін құрылыс нормалары мен ережелеріне өзгерістер енгізу жөнінде бұған дейін бірнеше рет айттым. Мемлекеттің ақшалай қаражатын орынсыз пайдалануды тоқтату қажет. Министрлік олардың тиімді қолданылуын үйлестіретін орган болуға тиіс. Мемлекеттің шығысы жылдан-жылға өспеуін қадағалаған жөн, - деді Мемлекет басшысы.         

	Министр бүгінде Мемлекет басшысы Қазақстан халқына Жолдауында және Үкіметтің кеңейтілген кеңісінде алға қойған міндеттерді іске асыруға арналған нақты жоспар жасалғанын атап өтті.

	- Біз бюджеттердің дамуын ұлғайтуды және мемлекеттік органдардың ағымдық шығысын азайтуды жоспарлап отырмыз. Мәселен, экономиканың тұрақты өсуі үшін бюджеттік даму үлесі кемінде 30-40 пайызды құрайды. Тек осындай жағдайда ғана біз орнықты экономикалық өсуді қамтамасыз ете аламыз, - деді Е.Досаев.

	Кездесу қорытындысы бойынша Қазақстан Президенті елдің экономикалық өсуін қамтамасыз ету жөнінде бірқатар нақты тапсырмалар берді.       
///Ресей, Татарстан Республикасы, Нижнекамск
 
Қасым-Жомарт Тоқаевтың Татарстан жеріндегі сапары Нижнекамск қаласында жалғасты. Мемлекет басшысы Татарстан Республикасының Президенті Рустам Миннихановпен бірге Нижнекамск қаласындағы «ТАНЕКО» мұнай өңдеу және мұнай-химия зауыттарының кешеніне барды. «Татнефть» компаниясының негізгі мұнай өңдеу активі саналатын бұл кешен – Ресейде Кеңес Одағы ыдырағаннан кейін жаңадан салынған алғашқы өндіріс орны.

Қазақстан Президентіне зауыттағы өндіріс жұмыстарының барысы таныстырылып, кешеннің өнімдері туралы мәлімет берілді.
Кәсіпорын 2005-2010 жылдары салынды. Бұл алып кешенде жұмыс істеп тұрған құрал-жабдықтың 80 пайызы Ресейде шығарылған. Мемлекет экономикасына тың серпін берген жоба құрылыс индустриясының, жобалау ғылымының, машина жасаудың, инжинирингтің дамуына жол ашып, экономиканың аралас салаларындағы жұмыспен қамту мәселесіне оң септігін тигізген.

Кешенде 30 түрлі өнім шығаратын 28 өндірістік қондырғы жұмыс істейді. Соның ішінде «Евро-6» стандартына сәйкес келетін АИ-92, АИ-95, АИ-100 автомобиль бензині мен дизель отыны, авиациялық керосин, кеме отыны, базалық майлар және жағармай материалдары бар.
Компания басшылары Президентке Қазақстандағы Саран қаласындағы салынып жатқан шина зауыты мен Атырауда қолға алынатын каучук өндірісі бойынша жобалар туралы мәлімет берді.
Қасым-Жомарт Тоқаев Еуразиялық экономикалық одақ аясында Қазақстан мен Ресей компаниялары арасындағы серіктестікті одан әрі нығайтудың маңызды екенін, аталған кәсіпорындардың еліміздегі бірлескен жобаларына қолдау көрсетілетінін айтты.

Мемлекет басшысы «Татнефть» компаниясында тәжірибе жинап жүрген қазақстандық жастармен кездесіп, елге білікті маман болып оралуларына тілектестік білдірді.
Сонымен қатар жуырда «Татнефть» компаниясы мен Семейдегі Геологиялық барлау колледжі арасында ынтымақтастық туралы келісімге қол қойылды. Биылдан бастап қазақстандық колледж студенттері аталған ірі кәсіпорында өндірісті тәжірибеден өтеді.






///Кездесу барысында тараптар Қазақстан мен Сауд Арабиясы арасындағы ынтымақтастықты кеңейту мәселелерін талқылады.
Қазақстан Президенті екі ел арасындағы қарым-қатынасты нығайтуға Әбдел Әзиз бен Сауд бен Наифтің зор үлес қосқанын атап өтті.
– Сауд Арабиясы – ислам әлеміндегі біздің маңызды әрі сенімді серіктесіміз. Біз екі мемлекет арасындағы саяси және экономикалық байланыстарды одан әрі тереңдетуге ниеттіміз. Сондықтан мен Сауд Арабиясының Королі Салманды және Тақ мұрагерін Қазақстанға шақырдым, – деді Нұрсұлтан Назарбаев.
Сауд Арабиясы Корольдігінің Ішкі істер министрі кездесуге мүмкіндік алғаны үшін Мемлекет басшысына ризашылық білдіріп, Қазақстанға Сауд Арабиясының жоғары басшылығының тапсырмасы бойынша келгенін айтты.




///Қасым-Жомарт Тоқаев өзінің Германияға жасаған ресми сапарының екінші күнгі бағдарламасының аясында неміс компанияларының басшыларымен бірнеше кездесу өткізді.
«Baumann Gmbh» компаниясының бас директоры Роберт Бауманнмен кездесуде Алматы облысындағы агроөнеркәсіп кешені саласындағы инвестициялық жобалардың жүзеге асырылу мәселелері талқыланды. Кәсіпкер Қазақстанда қой етін өндіру жұмыстарын қалай жолға қойғанын айтып, өз бизнесін одан әрі дамыту жөніндегі жоспарын ортаға салды.
Қазақстан Президенті бұл жобаға оң бағасын беріп, мемлекеттік құрылымдардың жан-жақты қолдау көрсететінін атап өтті.
– Қой санын жылына 750 мыңға жеткіземіз деген биік мақсат қойып отырсыздар. Мемлекет басшысы ретінде сіздің Қазақстандағы жобаңызға оң баға беремін. Сіздерді одан әрі өркендей беруге шақырамын. Туындауы мүмкін мәселелерді шешу үшін неміс бизнесімен ынтымақтастық орнату жөнінде жұмыс тобы құрылды. Оны Премьер-Министрдің орынбасары басқарады, – деді Қасым-Жомарт Тоқаев.
Мемлекет басшысы халықаралық бизнесті дамыту жөніндегі «Deutsche Bahn AG» компаниясының директоры Нико Варбаноффпен және инфрақұрылым жөніндегі басқарма мүшесі Рональд Пофаллмен әңгімелесу барысында көлік саласында ынтымақтастық орнату мәселесін талқылады. Атап айтқанда, Қазақстандағы теміржол жолаушылар тасымалының сапасын тиісті деңгейге көтеру, инжинирингтік және консалтингтік қызметтер көрсету мәселелері қарастырылды.
Сонымен қатар Қасым-Жомарт Тоқаев «Volkswagen AG» компаниясының сыртқы байланыстар жөніндегі бас директоры Йенс Ханефельдпен кездесіп, инвестициялық ынтымақтастық мәселесін талқылады.
– Мен Германияға екі ел арасындағы байланыстарға дәнекер болу үшін келдім. Бізге сіздердің инвестицияларыңыз бен бизнеске қатысуларыңыз қажет. Кеше Германия басшылығына біздің экономикамыздағы неміс инвесторларының  санын арттырғымыз келетінін ашық айттым, – Қазақстан Президенті.







///Тараптар білім беру саласындағы ынтымақтастық мәселелерін талқылады.  
Қасым-Жомарт Тоқаев аталған институттың Қазақстанда кәсіби мамандар даярлау ісін жаңғыртуға және дуальді білім беру жүйесін енгізуге елеулі үлес қосқанын атап өтті. Мемлекет басшысының айтуынша, біздің ел бұл саладағы Германияның тәжірибесін енгізуге мүдделі. 
Йенс Нойгебауэр Фраунхофер институтының Қазақстанмен арадағы ықпалдастықты дамытуға дайын екенін жеткізді.
Аталған институт 2008 жылдан бері Нұр-Сұлтан, Алматы, Ақтау, Қарағанды және Өскемен қалаларындағы оқу орындарымен, өнеркәсіптермен тығыз байланыс орнатқан.

//////Қасым-Жомарт Тоқаевқа Қазақстанда «ашық аспан» жүйесін құру жөнінде атқарылған жұмыстар туралы баяндалды. Биыл Қатар, Польша, Оман, Беларусь, Малайзия, Румыния, Біріккен Араб Әмірліктері, Кувейт секілді елдердің танымал әуе компаниялары 14 жаңа бағыт ашады деп жоспарлануда. Швейцария, Оңтүстік Корея, Сингапур, Латвия, Литва елдеріндегі авиация саласының басшылығымен келіссөздер жүргізіліп жатыр.
Роман Скляр Мемлекет басшысының 2019 жылғы тапсырмалары орындалып, нәтижесінде жаңа 12 бағыт – Елордадан Прагаға, Ұлан-Батырға және Токиоға рейстер ашылғанын хабарлады.
Президент мүдделі мемлекеттермен арадағы әуе қатынастарын кеңейтуді, сондай-ақ, Қазақстанның негізгі әуежайлары арқылы өтетін жүк тасымалының көлемін ұлғайтуды тапсырды.
Қасым-Жомарт Тоқаев авиация саласындағы бәсекелестікті арттырудың маңыздылығын атап өтіп, оның жолаушыларға қызмет көрсету сапасына және азаматтық авиацияны дамытуға оң әсер ететінін айтты.
///
	 

	Кездесу барысында Е.Ыдырысов Қазақстан Президентін 2012 жылы сыртқы саясат саласында атқарылған жұмыстың негізгі қорытындылары, сондай-ақ, ведомствоның ағымдағы қызметі және министрліктің алдына қойылған алдағы кезеңге арналған міндеттерді іске асыру барысы жөнінде хабардар етті.

	Кездесуде Қазақстанның сыртқы саясаты келешекте де көршілес елдермен екіжақты қатынастарды нығайту ісімен геосаяси үйлесімде болатыны атап өтілді. Сондай-ақ, сыртқы саяси бағыттың негізгі басымдықтарының бірі еуразиялық интеграция болып саналады.

	Мемлекет басшысы Қазақстанға шетел инвестициясын тартуға және еліміздің сыртқы саясатының экономикалық аспектісін күшейтуге көмектесу қажеттігін атап өтті.

	Е.Ыдырысов министрліктің қызметі «Қазақстан-2050» Стратегиясында алға қойылған халықаралық қатынастар саласындағы міндеттерді орындауға және ЭКСПО-2017 көрмесін табысты өткізуге бағытталатынына тоқталды.

	Кездесу қорытындысы бойынша Мемлекет басшысы республиканың сыртқы саяси бағымдықтарын жүзеге асыру жөнінде бірқатар нақты тапсырмалар берді.          
///
	 

	Қымбатты отандастар!

	Бүкіл жер шарындағы миллиондаған адам ерекше сезіммен күтетін жарқын мереке – Пасхамен шын жүректен құттықтаймын!

	Бұл – христиандар үшін ең қастерлі күн және биыл оны провославтар мен католиктер бір мезгілде мерекелеуінде символдық мән бар.

	Пасха жаңару, шаттық және үміт лебін ала келеді. Ол ізгілік бастауының, ақиқат пен әділеттің салтанатын паш етіп, игі істерге шақырады.

	Бұл күндері барлық адамға бірлік, сенім, өзара құрмет және сұхбаттасуға бейілділік сияқты құндылықтардың өміршең мәні айрықша айқын сезіледі. Гуманистік мұраттар ортақ рухани кеңістік қалыптастыра отырып, мейлінше құнды бола түседі.

	Қазақстан – қоғамның нығаюына, елдің дамуы мен өркендеуіне өлшеусіз үлес қосатын барлық дін үшін құшағы ашық ел. Біздің мемлекетіміз барлық конфессия өкілдеріне жайлы ахуал қалыптастырып отыр. Біз бәріміз бірге, соның ішінде провославтар мен католиктердің де белсене қатысуымен татулық пен келісім арқылы қуатты Қазақстанды қалыптастырудамыз.

	Пасха – адамдарды жақындастыра түсетін отбасылық мереке және бұл тату-тәтті тұратын, ортақ болашағына сеніммен қарайтын алып шаңырақ іспетті біздің ел үшін ерекше маңызды.

	Менің құттықтауымды және бақыт, игілік, жан жылуын тілеген лебізімді қабыл алыңыздар! Барша қазақстандықтарға өзара түсіністік пен келісім тілеймін!

	 
///
	 

	А.Жанқұлиев Қазақстан Президентіне ведомствоның ағымдағы қызметі мен алдағы кезеңдегі негізгі міндеттері туралы баяндады.

	Кездесу қорытындысы бойынша Мемлекет басшысы бірқатар нақты тапсырмалар берді.
///Кездесуде А.Есімов Елбасыға «ЭКСПО-2017» халықаралық көрмесіне дайындық барысының қорытынды кезеңі туралы баяндады.
«Астана ЭКСПО-2017» ұлттық компаниясы» АҚ басқармасының төрағасы құрылыс жұмыстары кестеге сәйкес жүргізіліп жатқанын хабарлады. Алғашқы нысандар тапсырылуға дайын, соның ішінде жалпы көлемі 285 мың шаршы метр болатын халықаралық павильондар бар.
– Франция, Германия, Қытай, Түркия және Венгрия елдерінің өкілдеріне павильондар беріліп те қойды. Алда тақырыптық павильондар құрылысын аяқтау міндеті тұр, – деді А.Есімов.
Елбасы ЭКСПО-2017 нысандарының іс-шара өткеннен кейін де пайдаланылуы қажеттігіне, сондай-ақ көрме жұмысына қатысатын волонтерлерді дайындау, мәдени іс-шаралар өткізу, республика өңірлерінің атсалысуы, халықаралық көрмеге отандық туристерді тарту мәселелеріне назар аударды.
Нұрсұлтан Назарбаевқа жыл соңына дейін Қазақстан павильонының құрылысын аяқтау және оны тиісті тақырыпқа сәйкес мазмұндық тұрғыдан толықтыру бағытында атқарылып жатқан жұмыстар туралы баяндалды.  
А.Есімов ЭКСПО-2017 көрмесі аясындағы барлық іс-шара жұмыс режімі бойынша жүзеге асырылып жатқанын атап өтті. Бүгінде волонтерлердің 3 мыңы дайындықтан өткен, қосымша тағы 1,5 мың волонтерді іске тарту көзделуде.
Мемлекет басшысы құқықтық тәртіпті қамтамасыз ету және халықаралық көрмеге қатысушылар мен қонақтарды орналастыру мәселелеріне ерекше тоқталды.
«Астана ЭКСПО-2017» ұлттық компаниясы» АҚ басқармасының төрағасы бүгінгі таңда іс-шараға қатысушыларға берілетін 1 374 пәтердің дайын екенін хабарлады.
Мемлекет басшысы бүкіл әлемде болып жатқан күрделі экономикалық үдерістерге қарамастан маңызды халықаралық іс-шара өткізуді жоспарлап отырғанымызды айтты.
Соңында Елбасы көрмені лайықты өткізіп, содан кейін Қазақстанда оның жетістіктерін пайдалану қажеттігін атап өтті.
– Бізге шетелдік қатысушылардың көрмеде көрсететін жаңа инновациялық технологияларын барынша пайдалану қажет, – деді Нұрсұлтан Назарбаев. 


///Қазақстан Президенті ҚХР Төрағасы Си Цзиньпинге коронавирустың таралуына байланысты хат жолдады.
Қасым-Жомарт Тоқаев ҚХР Төрағасына қауіпті вирусты тоқтату және жою жөніндегі Қытай басшылығының шешімдері мен іс-қимылдарын жоғары бағалай отырып, Қазақстан Үкіметінің Қытайға қажет болған жағдайда жан-жақты гуманитарлық көмек көрсетуге әзір екені туралы шешімін жеткізді.  
Сондай-ақ Президент коронавирустың Қазақстан аумағында тарап кетпеуі үшін Үкіметтің қабылдап жатқан іс-шаралары туралы хабарлады.   
///Өзбек тарапының бастамасымен Мемлекет басшысы Қасым-Жомарт Тоқаев Өзбекстан Президенті Шавкат Мирзиёевпен телефон арқылы сөйлесті.
Өзбекстан басшысы Жамбыл облысында болған қайғылы да төтенше оқиғаға байланысты Қазақстан Президенті мен халқына көңіл айтты. Шавкат Мирзиёев қайтыс болған азаматтардың отбасыларына қолдауы мен жұбату сөздерін жеткізуді сұрап, зардап шеккендердің сауығып кетуіне тілектестік білдірді.
Әңгімелесу барысында тараптар Ауғанстандағы қазіргі жағдайға қатысты пікір алмасты.
Мемлекеттер басшылары екіжақты және көпжақты деңгейде тығыз байланыстарды нығайту бағытындағы жұмыстарды жалғастыра беруге мүдделі екендерін нақтылады. 
///Құрметті отандастар!
 
Баршаңызды Ұлыстың ұлы күні – Наурыз мерекесімен шын жүректен құттықтаймын!
Әз-Наурыз – жаңашылдық пен жасампаз рухтың жаршысы. Осы күндері Жер-ана қайта түлеп, тіршілік атаулы түгел жанданады.
Тағылымы мол бұл мереке – жаңару мен жаңғырудың, адам мен табиғат арасындағы үндестіктің, келісім мен татулықтың алтын арқауы.
Халқымыз қашанда жыл басын ізгі ниетпен, үкілі үмітпен, ақ жарма тілекпен қарсы алады.
Ұлыстың ұлы күнінде ұрпақтар сабақтастығы, достық қарым-қатынастар мен қонақжайлық салты дәріптеледі. Сондай-ақ, тереңнен тамыр тартатын құндылықтарымыз, үлкенге құрмет, кішіге ізет көрсету дәстүрі ерекше салтанат құрады.
Наурыз – ұлтына, дініне қарамастан, барша жұртты ұйыстыратын жалпыұлттық мейрам. Бұл мереке халқымызды береке-бірлік пен ортақ мүддеге жұмылдырады. Біз әрдайым қиын сәтте бір-бірімізге қол ұшын созып, қолдау көрсетуге дайынбыз.
Өкінішке қарай, биыл Наурыз мейрамы әдеттен тыс жағдайға тұспа-тұс келіп отыр. Пандемияға айналған коронавирустың кеңінен таралуы жаһандық экономикамен қатар біздің елімізге де айтарлықтай зардабын тигізуде. Бүкіл әлем күрделі сынақты бастан өткеруде.
Осыған орай, менің Жарлығыммен 2020 жылғы 16 наурыздан бастап Қазақстан аумағында төтенше жағдай енгізілді. Мемлекеттік комиссия құрылып, азаматтарымыздың денсаулығын қорғау және еліміздегі экономикалық ахуалды тұрақтандыру үшін нақты шаралар қолға алынды.
Біз ырыс-ынтымағымыздың арқасында бұл қиын-қыстау кезеңнен де сүрінбей өтеміз деп сенемін.
Сіздерге зор денсаулық, бақ-береке және толайым табыс тілеймін!
Әз-Наурыз әр шаңыраққа шаттық пен қуаныш әкелсін!
Ұлыс оң, ақ мол болсын!
/// 
Әңгіме барысында Мемлекеттік хатшы құқық қорғаушы Т.Карманды әйел құқықтарын қорғау мен оны кеңейту саласындағы Қазақстанның тәуелсіздік жылдарындағы жетістіктерімен таныстырды.
Г.Әбдіқалықова Қазақстанның жеткен табыстары Дүниежүзілік экономикалық форумның сараптама тобы 2012 жылы қазанда жариялаған ер мен әйелдің құқық теңдігі рейтингісінде нақтыланғанын, онда біздің ел 135 мемлекет ішінен 32 орынды иеленгенін атап өтті.
Мемлекеттік хатшы Т.Карманның 2011 жылы Нобель сыйлығына лайық деп танылған «әйелдер қауіпсіздігі үшін зорлықсыз күрес және бейбітшілік орнатуға әйелдердің қатысу құқығы» жолындағы еңбегін жоғары бағалады.
Кездесу қорытындысында Г.Әбдіқалықова Т.Карманның құқық қорғау саласындағы жұмысына табыс тілеп, Йеменде тұрақтылық пен бейбітшіліктің орнауына ниеттестігін білдірді.
 
///Екі ел көшбасшылары биылғы 29-30 қаңтарда Сочиде өткен Сирия ұлттық диалогы конгресінің қорытындыларын талқылады. Қазақстан Президенті Сирия дағдарысын реттеу үдерісіне Ресей Федерациясының қомақты үлес қосқанын атап өтті.
Мемлекеттер басшылары Алматы қаласында өткен Еуразиялық үкіметаралық кеңес отырысы мен «Жаһандық дәуірдегі цифрлық күн тәртібі» атты форум туралы ой бөлісіп, Еуразиялық экономикалық интеграция аясындағы Қазақстан-Ресей ынтымақтастығы жөнінде әңгімелесті.
Нұрсұлтан Назарбаев пен Владимир Путин өңірлік және халықаралық күн тәртібіндегі басқа да өзекті мәселелер туралы пікір алмасты.
///Мемлекет басшысы шағын құрамда өткен кездесуде елдеріміз арасында сенім мен ынтымақтастықтың жоғары деңгейі орныққанын және Қытай Халық Республикасы басшысының Қазақстанға үшінші рет сапармен келіп отырғаны соның дәлелі екенін атап өтті.  
– Біздің сенімді байланыстарымыз үкіметтеріміз арасындағы өзара іс-қимылдың барлық бағытына әсер етеді. Қазақстан мен Қытай арасындағы мемлекетаралық қатынастар үлгі етуге тұрарлық деп нық сеніммен айтуға болады. Арамызда шешімі табылмаған мәселелер жоқ, туындайтын кез келген проблемалар өз шешімін тауып келеді, – деді Нұрсұлтан Назарбаев.        
Қазақстан Президенті тікелей шетелдік инвестициялардың, бөлінген несиенің  көлемі мен бірлескен кәсіпорындардың саны жағынан ҚХР еліміздің негізгі экономикалық серіктестерінің біріне айналғанын атап өтті.  
Нұрсұлтан Назарбаев, сондай-ақ, энергетика, көлік және логистика саласында атқарылып жатқан жұмыстардың маңыздылығына тоқталды.   
– Өзіңіз алғаш рет Қазақстанда жария еткен Ұлы Жібек жолын дамыту жөніндегі «Бір белдеу, бір жол» идеяңызды ерекше атап өткім келеді. Біз осы идеяны «Нұрлы жол» бағдарламасымен ұштастыру жөнінде бірлескен келісімге қол қойдық. Қазақстан Қытайдың шекарасынан Каспий теңізіне дейінгі теміржолды жалғастырып, Хоргосты Алматымен байланыстырды. Сол арқылы ҚХР-дың Қазақстанмен және бүкіл Орталық Азиямен байланысы жолға қойылды. Енді салынған көлік магистральдарының толық жұмысын қамтамасыз ету керек, – деді Мемлекет басшысы.
Соңында Қазақстан Президенті Қытайдың жақын көрші ғана емес, стратегиялық сипаттағы өзара сенімді қатынас орнатқан достық ниеттегі  серіктес екенін атап өтті.
ҚХР Төрағасы бүгінгі кездесуді екіжақты байланыстардың достық сипатын танытатын шара ретінде қарастыратынын айтты.  
– Біз мемлекетаралық өзара іс-қимылдың жоғары деңгейінде тығыз араласып келеміз. Бұл Қазақстан-Қытай қатынастарының стратегиялық сипаты бар екенін білдіреді. Біздің арамызда ең жақын қарым-қатынас орныққан. Өзіңіз орынды атап өткендей, менің бастамаммен Қазақстанда көтерілген «Бір белдеу, бір жол» идеясы бүкіл дүние жүзінде қолдау тапты. Бұл бастама әлемдік үдерістердің қазіргі заманғы жалпы үрдістеріне сай келеді. Шын мәнінде бұл – әлемнің экономикалық жаһандануының қатерлеріне жауап беретін ортақ бастама, – деді Си Цзиньпин.      


///Мемлекет басшысы Қасым-Жомарт Тоқаев Польша тарапының бастамасы бойынша  Президент Анджей Дудамен телефон арқылы сөйлесті.
Президенттер биыл екі ел арасындағы дипломатиялық қатынастардың 30 жылдығы атап өтілетінін айтты. Тарихи өлшем бойынша осы қысқа мерзім ішінде Қазақстан мен Польша өзара тиімді ынтымақтастықты дамытуда айтарлықтай нәтижелерге қол жеткізді.
Сондай-ақ тараптар саяси және сауда-экономикалық салалардағы екіжақты ықпалдастықты дамытудың перспективаларын талқылады.
Мемлекеттер басшылары халықаралық күн тәртібіндегі мейлінше өзекті мәселелер жөнінде пікір алмасты.
Әңгімелесу соңында президенттер өзара мүддені көздейтін кең ауқымды бағыттар бойынша сындарлы диалогты жалғастыруға дайын екенін растады.
 
 
/// 
Партияның кезекті съезінің жұмысына 2000-ға жуық адам қатысты. Олардың қатарында өңірлік конференцияларда сайланған 1200-ден астам делегат, Парламент депутаттары, мемлекеттік басқару органдарының, ұлттық холдингтер мен компаниялардың басшылары, ғылыми және шығармашылық зиялы қауымның, дипломатиялық корпустың, халықаралық ұйымдар мен бұқаралық ақпарат құралдарының өкілдері бар.
Съезд делегаттары «Нұр Отан» партиясынан Нұрсұлтан Назарбаевтың кандидатурасын Қазақстан Республикасының Президенттігіне ұсыну туралы қаулы қабылдады.
Сонымен қатар, партия Саяси кеңесінің және Орталық тексеру-бақылау комиссиясының есепті кезеңдегі жұмыстарының қорытындылары қаралды, сондай-ақ олардың мүшелері сайланды.
Мемлекет басшысы өз сөзінде қалыптасқан жағдайларға байланысты ел алдында тұрған жаңа міндеттерді атап көрсетті.
– Біріншіден, мемлекеттік құрылысқа сыртқы ықпалдардың теріс әсер етуіне жол бермеу керек. Екіншіден, даму қарқынын сақтау қажет. Үшіншіден, әрі қарай өсуге қажетті жағдай жасау керек. Төртіншіден, әлемнің дамыған 30 мемлекетінің қатарына қарай ілгерілеуді жалғастыру қажет, – деді Қазақстан Президенті.
Осыған байланысты Нұрсұлтан Назарбаев мемлекеттігімізге төнген жаһандық сын-қатерлерге өзгеше және қуатты тойтарыс беру керектігін атай отырып, бес институционалдық реформа ұсынды.
Олар – заманауи, кәсіби және автономды мемлекеттік аппарат қалыптастыру; заң үстемдігін қамтамасыз ету; индустриаландыру және әртараптандыруды негіз еткен экономикалық өсім; біртұтас болашақтың ұлты; сондай-ақ транспарентті және есеп беретін мемлекет.
Қазақстан Президенті аталған реформалардың жиынтығы мемлекетті нығайту және оны әлемдегі дамыған 30 елдің қатарына қосу үшін жағдай туғызатынына назар аударды.
– Бұл – «Қазақстан-2050» стратегиясын жүзеге асырудың жолы. Бес институционалдық реформаның әрқайсысы – зор міндет және ел үшін орасан жұмыс. Мұндай реформаның табыстылығы билік пен халықтың табанды ерік-жігері арқылы ғана қамтамасыз етілуі мүмкін. Ұсынылған шаралар қоғамдық қатынастар жүйесін түбегейлі өзгертеді. Оларды жүргізу үшін мен Президент жанынан Жаңғырту жөніндегі Ұлттық комиссия құруды ұсынамын. Ол бүкіл реформалар кешенінің жүзеге асуын үйлестіретін болады. Осылайша, біздің алдағы жылдарға арналған негізгі міндетіміз – осы бес институционалдық реформаны іске қосу және біртіндеп жүзеге асыру, – деді Нұрсұлтан Назарбаев.
Мемлекет басшысы сондай-ақ бірнеше күннің ішінде ел азаматтарынан, еңбек ұжымдарынан, білім мекемелерінен, қоғамдық бірлестіктерден кезектен тыс Президент сайлауына қолдау білдірген және одан өзінің кандидатурасының ұсынылуын өтінген көптеген хаттар мен хабарламалар алғанын айтты.
– Қазақстанның және қазақстандықтардың игілігі жолындағы менің еңбегіме берілген жоғары баға үшін барлығына көп рахмет айтам. Өз халқыңның мұндай сеніміне ие болудан артық марапат жоқ. Бүгін съезд мінберінен менің атыма жылы лебіздер айтқан баршаға шын жүрегімнен ризамын. Мен алдағы сайлауға «Нұр Отан» партиясынан президенттікке кандидат ретінде түсуге келісім беретінімді мәлімдеймін. Мен Сіздерді, серіктестерімді – нұротандықтарды, барша қазақстандықтарды тағы да жұмылып, жеңіске жетуге шақырамын. Біздің ортақ рухани күш-қуатымыз бен биік мұратымыз – Мәңгілік Ел. Ол біздің XXI ғасырдағы дамуымызға прогресс қуатын дарытатын болады, – деді Қазақстан Президенті.
Съезде мемлекет және қоғам қайраткері К.Сағадиев, Қазақстан халқы Ассамблеясы төрағасының орынбасары, партияның Саяси кеңесінің мүшесі А.Башмаков, Қазақстан Жазушылар одағының Батыс Қазақстандағы бөлімшесінің төрайымы, Қазақстан Республикасының еңбек сіңірген қайраткері А.Бақтыгереева, «Нұр Отан» партиясы Қызылорда облыстық филиалының төрағасы, Қызылорда облысының әкімі Қ.Көшербаев, «Атамекен» ұлттық кәсіпкерлер палатасы басқармасы төрағасының орынбасары Р.Ошақбаев, «Тайынша Астық» ЖШС бас директоры А.Рафальский, Алматы облысы Іле ауданының М.Мақатаев атындағы орта мектебінің директоры Г.Нәдірбекова, «Ұлттық ғылыми кардиохирургиялық орталығы» АҚ басқармасының төрағасы, Қазақстанның Еңбек Ері Ю.Пя, «Сәтбаев Оперейтинг» ЖШС-ның бас  геологы А.Дәулетов, Павлодар облысының ҚХА жастар бірлестіктерінің үйлестіру кеңесінің төрағасы Э.Паули, айтыскер ақын Б.Шойбеков сөз сөйледі.
Сөйлеушілер Қазақстанның Тәуелсіздік алуындағы, қалыптасуындағы және нығаюындағы Нұрсұлтан Назарбаевтың тарихи рөлін атап өтті. Олар сондай-ақ еліміздің басты құндылықтарын – егемендікті, тұрақтылықты, бақ-берекені, дамуды және болашаққа ұмтылуды да Мемлекет басшысымен байланыстырды.
Елбасының сөйлеген сөзінің толық мәтінін мына жерден қараңыз.





///Мемлекет басшысы күріш өңдеу ісіне мамандандырылған агроиндустриялық кешенде болып, оның жұмысымен танысты.
Қасым-Жомарт Тоқаевқа зауыттың негізгі шығаратын өніміне қатысты мәлімет берілді.
Сонымен қатар, Қазақстан Президенті ауыл шаруашылығы тауарларын өндірушілермен әңгімелесіп, бұл саланы өркендетудің басты бағыттарын атап көрсетті.
– Ауыл шаруашылығы – әлеуеті өте зор, стратегиялық маңызды сала. Бұл саладағы мәселелерді жақсы білеміз. Мемлекет оларды шешудің барлық мүмкіндіктерін қарастырады, – деді Мемлекет басшысы.
Соңында Қасым-Жомарт Тоқаев өңір еңбеккерлеріне зор табыс тіледі.
 
 




///Қазақстан Президенті Қасым-Жомарт Тоқаев Қырғызстан Президенті Сооронбай Жээнбековпен телефон арқылы сөйлесті. Мемлекеттер басшылары коронавирустың таралуына қарсы күресте өзара іс-қимыл мәселесін талқылады.
Президенттердің пікірінше, эпидемиямен күрес кезінде екі елдің атқарушы органдарының келісе отырып әрекет етуі маңызды.
Сонымен қатар тараптар Қазақстан мен Қырғызстан арасындағы сауда-экономикалық ынтымақтастықтың даму перспективасы жайында пікір алмасты.
Сооронбай Жээнбеков Қасым-Жомарт Тоқаевты Президент қызметіне кіріскеніне бір жыл толуымен құттықтап, Елбасы Нұрсұлтан Назарбаевқа игі тілегін жолдады.
///
	 

	Самат Сатыбалдыұлы Әбіш Қазақстан Республикасы Ұлттық қауіпсіздік комитеті Төрағасының орынбасары қызметіне;

	Нұрғали Дәулетбекұлы Білісбеков Қазақстан Республикасы Ұлттық қауіпсіздік комитеті Төрағасының орынбасары қызметіне;

	Қызылорда облысы әкімінің орынбасары Рзақұл Сәденұлы Нұртаев Қазақстан Республикасы Президентінің «Байқоңыр» кешеніндегі арнаулы өкілі қызметіне тағайындалды.
///
	 

	Отырысқа Қазақстан, Ресей және Беларусьтің мемлекет басшыларымен бірге Армения Республикасының Президенті Серж Саргсян және Қырғыз Республикасының Президенті Алмазбек Атамбаев, сондай-ақ Жоғары Еуразиялық экономикалық комиссия алқасының төрағасы  Виктор Христенко қатысты.

	Мемлекет басшылары Арменияның Еуразиялық экономикалық одаққа қосылуы туралы шартты әзірлеу барысын, сондай-ақ Қырғызстанның Кедендік одаққа қосылуы жөніндегі Жол картасын қарады.

	Қазақстан Президенті еуразиялық экономикалық ықпалдастық үдерісінде кезекті белестің бағындырылғанын айтты.

	– Бүгінде біздің бұдан арғы іс-қимылымыздың стратегиясын кемінде 15-20 жылға айқындап, алыс көкжиекке қарау маңызды болып отыр. Одағымыздың 21 ғасырдың бірінші жартысындағы басты миссиясы екі жайтқа байланысты екенін түсіну керек. Біріншіден, әлемнің маңызды экономикалық макроөңірлерінің біріне айналу, бұл бізге Шығыс пен Батыстың, Еуропа мен Азияның арасындағы «экономикалық көпір» ретінде бәсекелестікте табиғи артықшылық береді. Екіншіден, елдеріміздің әрқайсысының әлемдегі дамыған мемлекеттер қатарына қосылуын қамтамасыз етеді, – деді Мемлекет басшысы.

	Нұрсұлтан Назарбаев Еуразиялық экономикалық одақ халықтар мен мемлекеттер үшін ауыртпалыққа емес, игілікке айналуы тиістігін атап көрсетті.

	– Осындай ұстанымда болу арқылы ғана еуразиялық таңдаудың тартымдылығын қамтамасыз етіп, Еуразиялық экономикалық одақтың тағдырлы мақсаттарына қатысты кез келген күмәнді біржола сейілте аламыз. Біз Еуразиялық экономикалық комиссия Мәскеуде болады деп келістік. Минскіде Еуразиялық сот орналасады. Ол жерде біздің одақтың құқықтық аспектілері шоғырланады. Одақтың қаржы нарықтарын реттеу жөніндегі ұлтүстілік органы 2025 жылдан бастап Алматыда болады, – деді Қазақстан Президенті.

	Бұл ретте Мемлекет басшысы одақтық қаржылық регулятордың құрылуын күтпей-ақ Алматыны Еуразиялық экономикалық одақтың қаржы орталығы ретінде таныта беруге шақырды.
	Сондай-ақ, ол Еуразиялық экономикалық одақ құру экономикамызды жан-жақты жаңғыртуға қуатты серпін беретініне сенім білдірді.

	Армения Президенті С.Саргсян Еуразиялық экономикалық одақ туралы шартқа қол қою тәрізді тарихи оқиғаға және Жоғары Еуразиялық экономикалық кеңестің отырысына қатысуға шақырылғаны үшін алғысын білдірді.  

	– Кеден одағының мемлекеттер басшыларын ЕАЭО-ның, көп жағдайда оған кіретін елдердің бұдан әрі дамуын айқындайтын бірлестіктің құрылуының маңызды белесіне қадам басуымен шын жүректен құттықтаймын. Сөз жоқ, бұл – бәрінің көңіліне қонымды құжатты келісу үшін мүмкін болғанды жүзеге асырған, түрлі кедергілер мен келіспеушіліктерді еңсере отырып, ымыралы ұсыныстар бойынша тіл табыса білген көптеген сарапшылар мен лауазымды тұлғалардың еңбегінің нәтижесі. Бірақ соның барлығы мемлекеттер басшыларының саяси жігерінсіз мүмкін болмас еді, – деді С.Саргсян.

	Армения Президенті Беларусь, Қазақстан және Ресейдің салалық мекемелерімен, Еуразиялық экономикалық комиссиямен бірлесе жүргізілген жүйелі жұмыс Еуразиялық экономикалық одақ туралы шартқа Арменияның қосылуы жөніндегі шарт жобасын көзделген мерзімде дайындап шығуға мүмкіндік бергенін айтты.

	Қырғызстан Президенті А.Атамбаев Нұрсұлтан Назарбаев көтерген Еуразиялық экономикалық одақ құру идеясы шын мәнінде жүзеге асқанын атап өтті.

	– Мен ЕАЭО барлық мүшелерінің экономикалық дамуы үшін бәріне пайдалы алаң қалыптастыратын пәрменді ұйымға айналады деп сенемін. Кеден одағымен және одан кейінгі ЕАЭО-мен интеграция Қырғызстан үшін саналы шешім және экономикалық саясаттың маңызды бағыты болып саналады. Кеден одағына мүше елдер біздің тек негізгі экономикалық серіктестеріміз ғана емес, бұлар – ең алдымен араларында ешқандай тілдік кедергі жоқ, рухы және ортақ тарихы жөнінен жақын халықтар, – деді А.Атамбаев.      

	Сондай-ақ, ол Қырғызстан экономикасын өтпелі кезеңде қолдау тетігін әзірлеуге көрсеткен көмегі үшін Қазақстан мен Ресейге алғысын білдірді. 


///
	 

	Хатта Тәуелсіздік жылдарында Мемлекет басшысының спортты қолдауға бағытталған саясатының арқасында Қазақстан табысты спорт державасына айналғаны атап өтілген. Оған Лондон Олимпиадасының нәтижесі айқын дәлел, онда еліміз жалпы командалық есеп бойынша сенімді түрде 12-орынды иеленді.

	Авторлар Қазақстан Президентінің жетістіктің жоғары көрсеткішін ұстап тұру қажеттігі туралы сөзін де еске алады.

	Олимпиадашылар өздерінің 1 наурызда Теміртауға ­­­– Нұрсұлтан Назарбаевтың еңбек жолы басталған қалаға барғандықтарын мәлімдейді.

	«Біз Сіз еңбек жолыңызды бастаған домна пешінде болдық. Металлургтердің ауыр еңбегі Олимпиада алдындағы күн сайынғы жаттығулар тәрізді көрінді» деп атап өтеді хат иелері.

	Хатта Президенттің «Олимпиададағы табыстарымыз стадионға жүздеген болашақ чемпиондарды жинауға тиіс» деген сөзі келтірілген.  

	Авторлар Мемлекет басшысының қолдауымен отандық спортта жаңа жеңімпаздар пайда болатынына сенім білдірді.

	«Біздің спорттық жетістіктеріміз ­– ата-аналарымыздың дара жеңісі, барша қазақстандықтардың жеңісі, әрине, Сіздің де жеңісіңіз.  Біз бәріміз Қазақстан туы астындағы бір командамыз. Тек күшті және ұйымшыл команда ғана табыстарға жетеді» делінген хатта.
/// 
Отырысты ашқан Мемлекеттік хатшы қазақстандық патриотизм мен халық бірлігі Мемлекет басшысы ұсынған бес институционалдық реформаны кезең-кезеңімен іске асырудың және «100 нақты қадамды» өмірге табысты енгізудің маңызды факторы екенін атап өтті. Г.Әбдіқалықова қазақстандық патриотизм ең әуелі Отанға деген сүйіспеншілік пен оның мемлекеттік рәміздеріне деген  құрмет арқылы орнығатынын атап көрсетті. 
Комиссия отырысында Қорғаныс, Денсаулық сақтау және әлеуметтік даму министрліктерінің, сондай-ақ, Астана қаласы және Атырау облысы әкімдерінің есептері тыңдалды. Аталған орталық және жергілікті мемлекеттік органдардың осы маңызды идеологиялық саладағы жұмысына жан-жақты әрі терең талдау жасалды.
Мемлекеттік хатшы уәкілетті мемлекеттік органдар басшыларының  назарын мемлекеттік рәміздер туралы заңнамалардың бұзылуына жол бермеу, ішкі бақылауды ұдайы қамтамасыз ету, құқық қолдану тәжірибесін жетілдіру, сондай-ақ мемлекеттік рәміздерді қолдану мен насихаттау саласын бақылауды күшейту мәселелеріне аударды.
Отырыс қорытындысы бойынша нақты тапсырмалар мен ұсынымдар берілді.
///Мемлекеттер басшылары шекаралас елдердегі коронавирустың таралуына тосқауыл қою жөніндегі іс-қимылдарға қатысты мәселелерді талқылады.
Президенттер Қазақстан мен Ресей үкіметтерінің белсенді байланыстарын атап өтіп, екі елдің атқарушы органдары іс-әрекеттерінің үйлесімділігін күшейтуге байланысты ортақ пікір айтты. Қасым-Жомарт Тоқаев Владимир Путинге сынама-жүйесінің 40 мың жиынтығын бергені үшін ризашылығын білдірді. Ресей Президенті өндірістің ұлғаю мүмкіндігіне қарай гуманитарлық көмек ретінде берілетін сынама-жүйесінің жиынтықтар санын арттыра түсетінін  жеткізді.
Қасым-Жомарт Тоқаев Владимир Путинге Ресей арқылы келетін  және шекаралық аймақтағы Қазақстан азаматтарының қайтуына ықпал етуді сұрады. Владимир Путин туындаған мәселені шешуге Ресей үкіметі көмектесетінін айтты.
Ресей Президенті сауда-экономикалық ынтымақтастықты одан әрі кеңейтудің және Еуразиялық экономикалық одақ аясында өзара іс-қимылдарды нығайтудың маңыздылығын атап өтті.
Қазақстан Президенті Қасым-Жомарт Тоқаев ресейлік әріптесін конституциялық реформалардың табысты жүзеге асырылуымен құттықтап, жалпыұлттық дауыс берудің оң нәтиже беретініне сенім білдірді.
 
/// 
Мемлекеттік хатшы Жапония Премьер-министрі С.Абэмен кездесті, сондай-ақ Жапонияның Білім, мәдениет, спорт, ғылым және технологиялар министрі Х.Шимомурамен келіссөздер өткізді. Кездесуде тараптар Қазақстан мен Жапония арасындағы мәдени-гуманитарлық, сондай-ақ спорт саласындағы ынтымақтастықтың даму перспективалары жөнінде пікір алмасты.
Г.Әбдіқалықова екі елдің жоғары оқу орындары мен ғылыми орталықтары арасындағы алмасуларды жандандырудың маңыздылығын айта келіп, академиялық ынтымақтастықты жолға қою үшін жапон ғалымдарының біздің жетекші жоғары оқу орындарына, сондай-ақ Қазақстан ғалымдарының Жапония ғылым және білім орталықтарына сапарларын ұйымдастыруды ұсынды. Сонымен бірге, мәдениет саласына қатысты қолданыстағы келісімді өзектендіре түсуге ұсыныс жасалды.
Жапонияның Әйелдер істері, әкімшілік реформа және мемлекеттік қызмет жөніндегі мемлекеттік министрі Х.Аримурамен кездесуде «100 нақты қадам» – Ұлт жоспарын іске асыру аясындағы, оның ішінде әкімшілік басқару мен мемлекеттік қызмет саласындағы өзара іс-қимыл мәселелері талқыланды. Сонымен қатар, тараптар әйелдердің экономикалық белсенділігін ілгерілету мәселелерінде тәжірибе алмасуға дайын екендіктерін білдірді. Х.Аримураны ҚР Мемлекеттік хатшысы 2016 жылы өтетін Астана экономикалық форумының әйелдер көшбасшылығына арналған панельдік сессияға қатысуға шақырды.
Жапонияның Экономика, сауда және индустрия министрі Й.Миязавамен «Нұрлы Жол» бағдарламасын іске асыруға байланысты жапон бизнесі үшін ашылып жатқан жаңа мүмкіндіктер, сондай-ақ жапон компанияларының ЭКСПО-2017 халықаралық көрмесіне қатысу мәселесі талқыланды. Көрмедегі ең ірі павильон Жапонияныкі болады деп жоспарлануда.
Денсаулық сақтау, еңбек және халықты әлеуметтік қорғау министрі Я.Шиозакимен кездесуде медицина саласында байланыстар орнату, халықты міндетті медициналық сақтандыру жүйесін енгізу жөніндегі Жапония тәжірибесін зерделеу, дәрі-дәрмек саласындағы ынтымақтастық мәселелері көтерілді.
Сонымен қатар, Г.Әбдіқалықова Жапониядағы халықаралық ынтымақтастық жөніндегі агенттіктің және Экономикалық ынтымақтастық және даму ұйымының (ЭЫДҰ) Токиодағы Өкілдігі басшыларымен кездесіп, KazAID-ті дамыту (дамуға ресми көмек) үшін өзара іс-қимыл мен тәжірибе алмасудың, елдің экономикалық саясатының дамуына талдау жасау үшін ЭЫДҰ-ның сараптамалық әлеуетін пайдаланудың мәселелерін талқылады. 
/// 
Елбасы халық арасында үлкен теннисті танымал етуге бағытталған спорт кешенінің қызметімен танысты.
Сондай-ақ Нұрсултан Назарбаев осы нысанда Оңтүстік Қазақстан облысының жетекші спортшыларымен кездесті. Олардың арасында халықаралық жарыстардың жеңімпаздары мен жүлдегерлері болды.
Қазақстан Президенті жиналғандарға табыс пен жоғары спорттық жетістіктер тіледі.
Спортшылар республикадағы дене шынықтыру ісі мен спорт мәселелеріне ұдайы көңіл бөліп, тұрақты қолдау көрсетіп отырғаны үшін Мемлекет басшысына алғыс айтты.
***
Шымкент қаласындағы ұлттық теннис орталығын Мемлекет басшысының тапсырмасымен Қазақстан теннис федерациясы салған. 12 ашық және 4 жабық корты бар орталықта тұрақты негізде 300-ден аса бала тенниспен шұғылданады. Ашылғалы бері мұнда 14 халықаралық турнир өтті. 

///Қасым-Жомарт Тоқаев Михаил Мишустинді Ресей Үкіметінің төрағалығына тағайындалуымен құттықтап, Ресей Федерациясымен арадағы екіжақты стратегиялық және одақтастық қатынастарды одан әрі тереңдете берудің маңыздылығын атап өтті.
– Сіз Үкімет Төрағасы ретіндегі алғашқы шетелдік сапарыңызды Қазақстанға жасап отырсыз. Бұның символикалық мәні бар әрі біздің Еуразиялық экономикалық одақ аясындағы стратегиялық ынтымақтастықты және өзара іс-қимылдарды дамыту тұрғысынан да маңызы зор, – деді Президент.
Кездесуде 31 қаңтар күні Алматы қаласында Еуразиялық экономикалық одақты одан әрі дамытудың өзекті мәселелері талқыланған Еуразиялық Үкіметаралық Кеңес отырысының  қорытындылары сөз болды.
– Еуразиялық Үкіметаралық Кеңестің отырысына қатысқаныңызды білемін. Онда бүгінгі күннің өте өзекті мәселесі – цифрландыру талқыланды. Қазақстан бұл іспен белсенді айналысуда. Дәл осы сала бойынша сіздердің тәжірибелеріңіз мол. Сондықтан ынтымақтастыққа ниеттіміз, – деді Мемлекет басшысы.
Қазақстан Президенті қабылданған келісімдер Еуразиялық экономикалық одақтың өркендеуіне тың серпін беретініне сенім білдірді.
Осы орайда Қасым-Жомарт Тоқаев тауар айналымының, қызмет көрсетудің, капитал және жұмыс күшінің еркін қозғалысын қамтамасыз ету үшін кедергілерді біртіндеп жою шараларын қабылдау қажеттігін атап өтті.
Ресей Премьер-Министрі Мемлекет басшысына Нұр-Сұлтан қаласына сапарлап келуге мүмкіндік жасағаны үшін алғыс білдірді.
– Ресей мен Қазақстанды бауырластық, серіктестік және одақтастық қарым-қатынастар байланыстырады. Сауда-экономикалық және инвестициялық өзара іс-қимылдар қарқынды дамып, аймақаралық байланыстар мен іскерлік топтардың қарым-қатынастары нығайып келеді. Еуразиялық экономикалық интеграциялар процесінде, ҰҚШҰ, ТМД, ШЫҰ және басқа да көпжақты байланыстарда біздің елдеріміз жетекші рөл атқарады, – деді Михаил Мишустин.
Ресей Үкіметінің Төрағасы Қазақстан Президентіне Владимир Путиннің сәлемін жеткізіп, 2020 жылдың 9 мамыр күні Мәскеу қаласында өтетін Жеңіс күніне арналған шараға қатысуға шақырды.
– Жеңістің 75 жылдығына шақыруды үлкен ықыласпен қабылдап, дәл сол күні Қызыл Алаңда өтетін Жеңіс парадын тамашалауға барамын. Бұл біздің ортақ мерекеміз, – деді Қасым-Жомарт Тоқаев.
Тараптар Қазақстан мен Ресей арасындағы ықпалдастықтың басым бағыттарын, атап айтқанда, Жайық трансшекаралық өзенінің су ресурстарын тиімді пайдалану және экология мәселелерін талқылады.
Қазақстан Президенті екіжақты сауда-экономикалық және мәдени-гуманитарлық байланыстарды одан әрі нығайту мақсатында екі ел Үкіметтерінің тығыз жұмыс істеуі қажет екенін айтты.
Мемлекет басшысы биыл күзде Көкшетауда өтетін, экология мәселелеріне арналған XVII Аймақаралық ынтымақтастық форумына Ресей Президенті Владимир Путиннің қатысатынына сенім білдірді. 





///Қасым-Жомарт Тоқаевқа еліміздегі криминогендік ахуал, сондай-ақ қаңтар оқиғасы кезінде жасалған қылмыстарды тергеу ісі, кінәлілерді анықтау және жауапкершілікке тарту бойынша жүргізіліп жатқан жұмыстар жөнінде баяндалды.
Президентке ұсынылған мәліметке сәйкес қазіргі уақытта 2 988 қылмыстық іс қаралуда, 188 іс бойынша айыпталу актісі шыққан, оның 166-сы сотқа жіберілген. Сонымен қатар тоналған қаруды заңсыз айналымнан қайтарып алу бойынша жұмыс жүргізілуде.
Мемлекет басшысына ішкі істер органдарының қызметін жетілдіру бойынша жүзеге асырылып жатқан шаралар туралы ақпарат берілді. Соның ішінде полиция жұмысын бағалау жүйесін қайта қарау, бюрократияны жою, сотқа дейінгі іс жүргізу процесін оңтайландыру, сондай-ақ заңдылықты қамтамасыз ету және азаматтардың құқықтарын қорғауды күшейту шаралары туралы айтылды.
Марат Ахметжанов сыбайлас жемқорлыққа қарсы саясатты іске асырудағы жаңа тәсілдер, мамандармен жұмыс істеудің тиімділігін арттыру, цифрландыру есебінен меритократия қағидаттарын және процесстердің ашықтығын қамтамасыз ету жөнінде баяндады.

Сонымен қатар Мемлекет басшысына қылмыстық-атқару жүйесін жаңғырту, құқықтық тәртіпті және сотталғандар отыратын жәйді жақсарту және оларды қайта әлеуметтендіру жөнінде ақпарат берілді.

Кездесу қорытындысы бойынша Президент  министрге еліміздегі құқықтық тәртіптің деңгейін одан әрі арттыру, ішкі істер органдарының қызметін сервистік модельге өткізу бойынша бірқатар тапсырма берді.
///Мемлекет басшысы коронавирус пандемиясының таралуына байланысты елімізде Төтенше жағдай жарияланып, елордада карантин  енгізілгеннен кейін Жібек жолы ауылы маңына қойылған №6 бақылау-өткізу бекетіне барып, жұмысымен танысты.
Қазақстан Президенті карантин режимін қамтамасыз ететін қала әкімдігінің, денсаулық сақтау, ішкі істер органдарының, Қорғаныс министрлігі мен Ұлттық гвардияның әскери қызметшілерінің дайындығына оң баға берді.
Қасым-Жомарт Тоқаев елорда әкімінің, Денсаулық сақтау, Ішкі істер, Қорғаныс министрлерінің коронавирус індетіне қарсы күресу үшін қабылдаған шаралары жайындағы есептерін тыңдады.
Еліміздегі медицина қызметкерлерінің пандемияға қарсы күрестегі ауыр еңбегін атап өткен Мемлекет басшысы, оларға ризашылығын білдіріп, еңбекақылары мен сыйақыларын уақытылы әрі толық көлемде берудің маңызды екенін атап өтті.
Президент Қасым-Жомарт Тоқаев Премьер-Министр Асқар Маминге  аса қолайсыз әлемдік конъюктура жағдайында экономиканы басқарудың жаңа әдістерін әзірлеу қажеттігін айтты.
– Кез келген қолайсыз жағдайға, тіпті аса күрделі ахуалға, сондай-ақ, экономиканы мобилизациялайтын қадамға да әзір болуымыз керек. Қысқасы, сақадай сай болған жөн, – деді Қасым-Жомарт Тоқаев.
Мемлекет басшысы Қорғаныс министрлігінің әскери қызметшілеріне, Ішкі істер министрлігі мен басқа да ведомство қызметкерлеріне табыс тілеп, карантин енгізудің себептерін түсіндірді.
– Қазіргі жағдайда карантин енгізбесе болмайды. Әлемде не болып жатқанын көріп отырсыздар. Мұндай кезде нақты әрекет жасап, ұйымшылдық таныту керек. Сондықтан карантин енгізу сияқты тәсілдерді қолдануға тура келеді. Азаматтарымыз қабылданған шараларға түсіністікпен қарайды деп ойлаймын. Мұның бәрі халқымыздың денсаулығын сақтау үшін істеліп отыр, – деді Мемлекет басшысы.




















///Президент Қасым-Жомарт Тоқаев мемлекет және қоғам қайраткері Мырзатай Жолдасбековті 85 жасқа толуымен құттықтап, жеделхат жолдады.
«Халқымыз өзіңізді мемлекет және қоғам қайраткері, ғалым, қарымды қаламгер ретінде жақсы біледі және құрметтейді. Ұстаздықтан басталған еңбек жолыңызда министр, Премьер-Министрдің орынбасары, Елші, университет ректоры, Президенттік орталықтың басшысы сияқты жауапты лауазымдарды абыроймен атқарып, еліміздің мәртебесі мен беделінің арта түсуіне атсалыстыңыз. Әдеби қазынамыздың қайнар бұлағы болған ақын-жыраулардың шығармашылығын жаңа қырынан көрсетіп, қазақ үшін айтыс өнерінің айрықша рөл атқаратынын дәлелдеп бердіңіз. Орхон-Енисей жазба ескерткіштерін терең зерделедіңіз. Сіздің қаламыңыздан шыққан «Ежелгі әдебиет нұсқалары», «Күлтегін», «Асыл сөздің атасы», «Кісілік кітабы», «Таңғаламын өмірдің ғажабына» және басқа да кітаптарыңыз – ұлттық құндылықтарымызды дәріптеу мен жаңғыртудың жарқын үлгісі. Алдағы уақытта да қоғамдық-саяси істерге белсенді атсалысып, ел-жұрттың шынайы құрметіне бөленіп, мерейіңіздің үстем бола беруіне тілектестік білдіремін», – деп жазылған құттықтау жеделхатында.
 
/// 
Нұрсұлтан Назарбаев әңгіме барысында А.Айымбетовтің алдағы ғарышқа сапары отандық ғарыш саласының одан әрі дамуына серпін беретін және Қазақстанның халықаралық аренадағы имиджін нығайтуға қызмет ететін айшықты оқиға екенін атап өтті.
А.Айымбетов сенім білдіргені үшін Мемлекет басшысына алғыс айтты және ұшуға дайын екенін мәлімдеді.
Соңында Қазақстан Президенті ғарышкердің Халықаралық ғарыш стансасына экспедициясы табысты болуына және оның алдына қойылған барлық міндеттің орындалуына тілектестігін білдірді. 

///
	 

	В.Брылев Қазақстан басшылығына жылы шыраймен қабылдағаны және толыққанды дипломатиялық қызмет атқаруға қолайлы жағдай жасағаны үшін шынайы алғысын білдірді. Ол өзінің Астанада жұмыс істеген жылдары экономика, мәдениет және өнердің түрлі салаларындағы Беларусь-Қазақстан ынтымақтастығын дамыту тұрғысынан жемісті болғанын атап өтті. Дипломат екі елдің мемлекетаралық қатынастары анағұрлым жоғары сапалы деңгейге көтерілгенін айтты.

	ҚР Мемлекеттік хатшысы Беларусь дипломатиялық миссиясының басшысына ЕурАзЭҚ, Кеден одағы мен Бірыңғай экономикалық кеңістік аясындағы интеграциялық процестерді тереңдетуге қосқан қомақты үлесі үшін алғыс айтты, сондай-ақ оның бейбітшілік пен достықты нығайту ісінде одан әрі табысқа жетуіне тілектестік білдірді.    
///
	 

	Отырысты ашқан Мемлекеттік хатшы сыбайлас жемқорлыққа қарсы іс-қимыл мемлекеттік саясаттың маңызды стратегиялық басымдығы ретінде қарастырылатынын атап өтті. Ел Президенті «Қазақстан-2050» Стратегиясы­ -  қалыптасқан мемлекеттің жаңа саяси бағыты» атты халыққа Жолдауында бұл құбылысқа қарсы күресті күшейту және жою қажеттігін ерекше атап көрсетті.

	Отырыста денсаулық сақтау саласы қаржыландыруды ең көп қажет ететін саланың бірінен саналатыны, сол себепті оған жыл сайын едәуір мөлшерде бюджеттік қаражат бөлінетіні атап өтілді. Алайда бүгінде оны тиімсіз пайдалану орын алуда, медициналық қызмет көрсетуде, дәрі-дәрмекпен қамтамасыз етуде проблемалар бар.

	Сондай-ақ, комиссия жер қойнауын пайдалану мәселелеріне байланысты бірқатар проблемаларды қарастырды. Өйткені, республикалық бюджеттің негізгі кіріс бөлігі осы саладағы салық түсімдері есебінен құралады. Сөз сөйлеушілер атап өткендей, сыбайлас жемқорлық фактілері пайда болуының негізгі себептері келісім-шарттарды жасау және рәсімдеу тәртібінің тым күрделілігінде болып саналады. Салықтар мен баж салығын төлеуден жалтаруға жол бермес үшін шикі мұнайды өндіруге, тасып әкетуге бақылауды және есеп жүргізуді барынша қатайта түсу қажет.

	Отырыста ҚР Премьер-Министрінің бірінші орынбасары ­- Индустрия және жаңа технологиялар министрі Ә.Исекешевтің, Денсаулық сақтау министрі С.Қайырбекованың, Мұнай және газ министрі С.Мыңбаевтың, Экономикалық қылмысқа және сыбайлас жемқорлыққа қарсы күрес агенттігінің төрағасы Р.Түсіпбековтің, ҚР Бас прокуроры А.Дауылбаевтың есептері тыңдалды.

	Отырыс қорытындысы бойынша Комиссия тарапынан мемлекеттік органдарға нақты ұсынымдар мен тапсырмалар берілді.          
///Қазақстан Президенті Ресейдегі дәрі-дәрмек шығаратын толық циклды жетекші инновациялық компания – «Биокад» жабық акционерлік қоғамына барды.
Кәсіпорын клиникалық зерттеулер жүргізу кезінде математикалық моделдеу қағидаттарын пайдаланады, ол дәрі-дәрмекті қолданудың тиімді тәсілін таңдау ықтималдылығын арттыруға мүмкіндік береді.


///Кездесу барысында Қазақстан Президентіне Ұлттық банктің 2017 жылы атқарған жұмысының қорытындысы жөніндегі есебі ұсынылды.
Данияр Ақышев Елбасыға Ұлттық банктің қазіргі қызметі, ақша-несие саясатының басты бағыттары, сондай-ақ еліміздің қаржы нарығындағы ахуал туралы баяндады.
Ұлттық банк төрағасының есебіне сәйкес, 2017 жылы инфляция деңгейі 7,1 пайызды құрап, жыл соңында алтын-валюта қорының көлемі 30,7 миллиард АҚШ долларына жеткен.
– Қаңтар айында ахуал одан да жақсара түсті. Банк резервтері тағы 3 пайызға өсіп, 31,7 миллиард АҚШ долларына жетті. Ұлттық қордың шетел валютасындағы активтері 58,3 миллиард АҚШ долларын құрады. 2018 жылғы қаңтарда инфляция деңгейі 0,6 пайыз болды. Бұл біздің биылға белгілеген – бестен жеті пайызға дейінгі аралықтағы жаңа өлшемімізге еніп отыр, – деді Д.Ақышев.
Кездесу қорытындысы бойынша Мемлекет басшысы бірқатар нақты тапсырма берді.

///Нұрсұлтан Назарбаев пен Си Цзиньпин Қытай Халық Республикасының көрме павильонын аралап көру барысында «Қазақстан мен Қытай – Еуразияның транзиттік көпірі» атты телекөпірге қатысты.  
Қазақстан Президенті іс-шараға қатысушыларға арналған сөзінде  «Астана ЭКСПО-2017» халықаралық көрмесіне қатысқаны үшін Қытай тарапына ризашылығын білдірді.
– Қытайдың «Болашақтың энергиясы, Жасыл жібек жолы» атты экспозициясы – ЭКСПО көрмесіндегі ең үлкен экспозицияның бірі. Қытай Халық Республикасы қалпына келтірілетін энергия көздері саласында әлемдік көшбасшы болып отыр. Сіздің еліңіздің «ЭКСПО-2017» көрмесіне қатысуы технологияларды және мәдени байланыстарды дамытуға зор үлес қосатынына сенімдімін, – деді Мемлекет басшысы.
Нұрсұлтан Назарбаев «Қорғас – Ляньюньган» жаңа көлік жолының іске қосылуының маңыздылығын атап өтіп, бұл жобаны «Жібек жолының экономикалық белдеуі» мен «Нұрлы жол» бағдарламаларын ұштастырудағы тиімді ынтымақтастықтың жарқын мысалы деп атады.
– Бүгін маңызды екі жобаны іске асыру басталды. Ляньюньган портынан Орталық Азия мен Түркияға теңіз контейнерлерін тиеген алғашқы пойыздар жолға шықты. «Қорғас Шығыс қақпасы» арнайы экономикалық аймағының құрғақ портынан Қытайдың Чэнду қаласына жеткізетін контейнер жолы іске қосылды. 2020 жылға қарай 2 миллион контейнер көрсеткішіне қол жеткізу жоспарланып отыр. Бұл елдеріміздің экономикалық өсіп-өркендеуіне септігін тигізеді, – деді Қазақстан Президенті.
Іс-шара соңында мемлекеттер басшылары Еуразия кеңістігіндегі жаңа контейнерлік қызмет – Ляньюньган Қазақстан-Қытай терминалы мен «Қорғас – Шығыс қақпасы» арнайы экономикалық аймағы құрғақ порты жұмысының басталуына жол ашып берді.       





/// 
Саммит ақпарат саласындағы ынтымақтастықты дамыту тақырыбына арналды.
Іс-шара барысында Әзербайжан Президенті И.Әлиев, Қырғызстан Президенті А.Атамбаев, Түркияның Ұлы ұлттық жиналысының спикері И.Йылмаз, Түрікменстан үкіметінің вице-премьері С.Тойлиев және Түркітілдес мемлекеттер ынтымақтастығы кеңесінің бас хатшысы Р.Гасанов баяндама жасады.
Қазақстан Президенті өз сөзінде Астанада өтіп жатқан мерейтойлық бесінші саммит түркі әлемі ықпалдастығы жолындағы маңызды қадам екенін атап өтті.
Мемлекет басшысы Түркі академиясы әзірлеген Түркі әлемінің интеграциясы тұжырымдамасын қабылдау мәселесін жеделдету қажеттігіне тоқталды.
Қазақстан Президенті болашақта Түркі кеңесінің БҰҰ және ИЫҰ жанындағы бақылаушы мәртебесін алуы ұйымға мүше елдердің ортақ мүддесіне сай келетінін айтты.
 Нұрсұлтан Назарбаев түркі әлеміне бүгінде жаһандағы түрлі геосаяси және геоэкономикалық өзгерістер ықпалын тигізіп отырғанын атап өтті.
Біз Сирияда, Ливияда және Иракта тезірек бейбітшілік пен тұрақтылық орнауына мүдделіміз, Палестина мен Израиль арасындағы ахуалдың реттелуін жақтаймыз. Ауғанстандағы ахуалдың тек бейбіт түрде қалпына келтірілуін қолдаймыз, – деді Қазақстан Президенті.
Бұл ретте Мемлекет басшысы террористік, экстремистік және сепаратистік қауіп-қатерлерді сейілту бағытында бірлесе күш-жігер жұмсаудың маңыздылығына назар аударды.
Сауда-экономика саласындағы ынтымақтастықты дамыту мәселесіне тоқтала келіп, Қазақстан Президенті Қытай, Ресей, Еуропа, Таяу Шығыс, Кавказ және Орталық Азия экономикалық және коммуникациялық желілерін жалғайтын құрлықаралық транзиттік көпірге айналу үшін Түркі кеңесіне мүше мемлекеттердің  барлық мүмкіндігі бар екенін айтты.
Каспий теңізінің транзиттік әлеуеті мен өткізу қабілетін арттыру қажет. Мультимодальды Еуразия трансқұрлықтық көлік дәлізін құру мәселесі өте өзекті болып саналады. Сонымен бірге, аяқталуға таяған «Батыс Еуропа – Батыс Қытай» автокөлік магистралі Еуразия кеңістігіндегі басты транзиттік арнаға айналатынына сенімдімін. Бұл – «Нұрлы жол» жаңа экономикалық  саясатының басты басымдығының бірі, – деді Мемлекет басшысы.
Нұрсұлтан Назарбаев көлік инфрақұрылымын жетілдіру түркітілдес елдерге туризм саласын дамытуға мүмкіндік беретінін атап өтті.
Бірлескен «Түркі кеңесі – Заманауи Жібек жолы» туристік өнімін қолдауға шақырамын. Кеңеске мүше мемлекеттер бұл өнімді туризм саласындағы өздерінің ұлттық стратегиясына енгізуі қажет, – деді Қазақстан Президенті.
Мемлекет басшысы Астанада өтетін «ЭКСПО-2017» көрмесінің маңыздылығына тоқталды.
«Болашақтың энергиясы» тақырыбына арналатын бұл көрмеге барлық түркітілдес мемлекет белсене қатысатынына сенімдімін. Бұл көрмені осы саладағы әлемдік тәжірибені зерттеу және енгізу орталығын құру үшін пайдалану қажет. Алдағы уақытта әлемде арзан атом энергиясына сұраныс өседі. Соған орай, ядролық энергетиканы дамыту мәселесін де ұмытпаған жөн, – деді Нұрсұлтан Назарбаев.
Сонымен қатар Қазақстан Президенті түркі әлемінің білім кеңістігін қалыптастыру ісін жеделдету мақсатында Қ.А.Яссауи атындағы халықаралық қазақ-түрік университетін түркі дүниесінің ортақ оқу орнына айналдыру қажеттігін атап өтті.
Мемлекет басшысы сондай-ақ Түркі академиясы әзірлеген XV ғасырға дейінгі түркі халықтарының тарихы туралы оқулық назар аударуға тұратын еңбек екенін атай отырып, осы оқулықты түркітілдес елдердің мектеп бағдарламаларына енгізу мүмкіндігін қарастыруды ұсынды.
Нұрсұлтан Назарбаев түркі халықтарының адамзат мәдениетіне қосқан елеулі үлесіне де назар аударды. Осыған байланысты Қазақстан Президенті бай мәдени мұрамыз туралы ақпаратты «Аталар мирасы» деген атпен ғылыми еңбек түрінде жариялауды ұсынды.
Қазақстан Президенті былтыр халықаралық ұйым мәртебесін алған Түркі академиясы қысқа уақыт ішінде тиімділігі жоғары институтқа айналғанын атап айтты.
Академия ЮНЕСКО, ИСЕСКО сияқты халықаралық ұйымдармен байланыс орнатты, Халықаралық академиялар одағының мүшесі болды. ЮНЕСКО штаб-пәтерінде Қорқыт мұрасын арналған халықаралық форум өтті. Академия Астана экономикалық форумы аясында «Каспий транзиттік дәлізі» тақырыбына арнайы пікірталас ұйымдастырды, – деді Нұрсұлтан Назарбаев.
Мемлекет басшысы Әзербайжандағы Түркі мәдениеті және мұрасы қоры мен қырғыз тарапы бастамашылық еткен Көшпенділер өркениеті орталығы түркітілдес елдердің өзара ықпалдастыққа деген ұмтылысының айғағы екенін айтты.
Нұрсұлтан Назарбаев сондай-ақ Кеңеске мүше мемлекеттердің іскер топтары мен демеушілерін тарта отырып, Түркі интеграциясының ортақ қорын құру мүмкіндігін қарастыруды ұсынды.
Қазақстан Президенті түркі әлемінің ортақ ақпараттық кеңістігін қалыптастыру қажеттігіне тоқталды.
Ортақ түркі телеарнасын құру тұжырымдамасын қабылдау осы бағыттағы маңызды қадам болды. Келесі міндет – жобаны тиісті деңгейде жүзеге асыруды бірлесіп қамтамасыз ету. Сонымен бірге, түркі әлемінің мәдени-ақпараттық даму стратегиясын жүзеге асыратын беделді орталық құру мүмкіндігін қарастыруды да ұсынамын, – деді Мемлекет басшысы.
Соңында Нұрсұлтан Назарбаев қатысушыларға Кеңес аясындағы бастамаларға қолдау көрсеткені үшін алғыс айтты.
Саммитте қабылданған шешімдер түркітілдес мемлекеттердің қарқынды дамуына барынша ықпал ететініне сенімдімін, – деді Қазақстан Президенті.
Саммитке қатысушылар Түркітілдес мемлекеттер ынтымақтастығы кеңесінің келесі алтыншы саммитін 2016 жылы Шолпан-атада (Қырғызстан) өткізуді ұйғарып, оның тақырыбы ұлттық спорт түрлеріне арналады деп белгіледі.
Іс-шара қорытындысы бойынша Бесінші саммиттің декларациясына, сондай-ақ Түркі кеңесі бас хатшысының орынбасарын және Түркі мәдениеті мен мұрасы қорының президентін тағайындау туралы шешімдерге қол қойылды.
 



/// 
Нұрсұлтан Назарбаев әңгіме барысында А.Айымбетовтің алдағы ғарышқа сапары отандық ғарыш саласының одан әрі дамуына серпін беретін және Қазақстанның халықаралық аренадағы имиджін нығайтуға қызмет ететін айшықты оқиға екенін атап өтті.
А.Айымбетов сенім білдіргені үшін Мемлекет басшысына алғыс айтты және ұшуға дайын екенін мәлімдеді.
Соңында Қазақстан Президенті ғарышкердің Халықаралық ғарыш стансасына экспедициясы табысты болуына және оның алдына қойылған барлық міндеттің орындалуына тілектестігін білдірді. 

/// 
Кездесу барысында бірлескен инвестициялық жобаларды жүзеге асыру, сондай-ақ Қазақстанның «Нұрлы жол» бағдарламасы аясындағы инфрақұрылымдық дамуына компанияның қатысу мәселелері талқыланды.
Мемлекет басшысы "СИТИК Групп" корпорациясы мен Қазақстанның жақсы ынтымақтастық тарихы бар екенін атап өтті.
Біз бірлесіп жұмыс істеген жылдары мол тәжірибе жинадық. Компания Қазақстанның нарығындағы қызметі кезінде оң нәтижелерге жетті. Қазір жаңа заман келе жатыр, жаңа жобалар мен міндеттер туындауда, – деді Нұрсұлтан Назарбаев.
Чан Чжэнмин компанияға ұзақ жылдар бойы қолдау көрсеткені және елде шетелдік инвесторларға қолайлы жағдай жасағаны үшін Мемлекет басшысына алғыс айтты. 

/// 
Кездесу барысында сауда-экономикалық, инвестициялық және мәдени-гуманитарлық салалардағы екіжақты қарым-қатынас мәселелері талқыланды. Екі ел көшбасшылары халықаралық күн тәртібіне де қатысты пікір алмасты.
Мемлекет басшысы Қазақстанның Сербия Республикасымен сындарлы қарым-қатынасты дамытуға мүдделі екенін атап өтті.
Қарым-қатынастарымызға тың серпін бере аламыз деп санаймын. Бүгін бизнес-форум өтеді, онда елдеріміздің іскер топтары өзара тығыз байланыстарды жолға қоя алады, – деді Нұрсұлтан Назарбаев.
Т.Николич Қазақстанға шақырғаны үшін Нұрсұлтан Назарбаевқа алғыс білдірді және Астананың ауқымды даму қарқыны өзін тәнті еткенін айтты.
Сербия Президенті сондай-ақ Қазақстан халқын «Астана» футбол клубының УЕФА чемпиондар лигасының топтық кезеңіне өтуіне байланысты құттықтады.
Кездесу соңында Т.Николич Нұрсұлтан Назарбаевқа Сербия Республикасының Орденін тапсырды.
Мен бұл орденмен Сізді елдеріміздің арасындағы қарым-қатынасты нығайтуға қосқан үлесіңіз үшін ғана емес, өз халқыңызға жасап жатқан игіліктеріңіз үшін және Қазақстанның халықаралық құқық қағидаттарын сақтаудағы табандылығы үшін марапаттап отырмын. Сіз – әлемдік ауқымдағы, сирек санаттағы көшбасшысыз, – деді Сербия Президенті. 



///
	 

	Кездесу барысында ел басшылығының өкілдері Нұрсұлтан Назарбаевты туған күнімен және Астана күні мерекесімен құттықтап,  бақ-береке, мықты денсаулық және жұмыста табыс тіледі. Сондай-ақ Астана мен бүкіл елді қарыштап дамытудағы Мемлекет басшысының жеке үлесі атап өтілді.

	Жылы сөздер мен тілектерге ризашылығын білдірген Қазақстан Президенті ел ішінде және халықаралық аренада жеткен елеулі жетістіктер Тәуелсіздіктің алғашқы күнінен бастап осы бағытта мақсатты түрде қызмет еткен баршаның еңбегі екенін атап айтты. 
///
	 

	«Астана Опера» Мемлекеттік опера және балет театрының алдындағы алаңда өткен іс-шараға халықаралық конкурстардың жеңімпаздары мен елорда мектептерінің оқушылары қатысты.

	Елбасы жиналғандарға арнаған сөзінде елімізде жас ұрпаққа қажетті барлық жағдай жасалып жатқанына тоқталды.

	– Сендер білімді, денсаулығы мықты әрі еліміздің нағыз азаматтары болып өсулерің үшін балабақшалар, мектептер, спорт кешендері салынды. Біздің буын жаңа кәсіпорындар салынып, жұмыс орындары ашылып жатқан тәуелсіз Қазақстанды құрды. Осының бәрі сендердің бақытты болуларың үшін және әлемде сый-құрметке ие елде өмір сүрулерің үшін жасалуда. Келе жатқан Жаңа жыл армандарыңды жүзеге асырып, ертегі шындыққа айналсын, – деді Мемлекет басшысы.

	Соңында Нұрсұлтан Назарбаев баршаға мықты денсаулық, табыс және бақ-береке тіледі.

	Елдің «Бақыт құсы» аталған бас шыршасының биіктігі 25 метр.

	Бүгін бас шыршамен бірге бір мезгілде елдің барлық өңірлеріндегі шыршалардың шырағы жағылды. 


///Мемлекет басшысы цифрландыру бағытында білім беруге басымдық беретін колледждің жобалармен танысты. 
Елімізде алғаш рет ғимараттардың пішінін үш өлшемді 3D модельдеу әдісімен жобалай алатын кешен осы ақпараттық технологиялар колледжінде іске асырылған. Мамандар бұл технологиямен жұмыс істеу үшін 3 ай Финляндияда оқып қайтты. 
Сонымен қатар, Мемлекет басшысына STEM білім беру бағдарламасы таныстырылды. STEM академиялық ғылыми-техникалық тұжырымдамасы – нақты өмір үлгісінде оқытатын интеграцияланған оқыту әдісі. 
– Қазіргі кезде сапалы білім беру және қажетті мамандықтар бойынша оқыту аса маңызды. Колледждерде білім берудің жаңа мазмұнын енгізу жұмыстарын алғашқылардың бірі болып сіздердің өңірлеріңіздің бастағаны қуантты, – деді Қасым-Жомарт Тоқаев. 
Мемлекет басшысына өңірде цифрландыру бағдарламасы аясында қолға алынған «Ашық әкімдік», «SmartUralsk», «IkomekUralsk» жобалары таныстырылды. 
Кездесуден кейін Қасым-Жомарт Тоқаев колледж студенттерімен әңгімелесіп, білім саласын қолдау ісі жалғаса беретінін атап өтті.


///
	 

	Кездесуде екі ел арасындағы ынтымақтастықты одан әрі нығайту мәселелері талқыланды. Тараптар Румыния Премьер-министрінің Қазақстанға биылғы екінші жартыжылдыққа жоспарланған сапарының маңыздылығына тоқталды. Алдағы келіссөздердің инвестициялық жобалар бойынша өзара іс-қимылды әлдеқайда сапалы деңгейге көтеруге, шарттық-құқықтық базаны кеңейтуге мүмкіндік беретіні атап өтілді.

	Сонымен қатар, ҚР Мемлекеттік хатшысы ЭКСПО-2017 көрмесін өткізуге Астананың кандидатурасына Румынияның көрсеткен қолдауы үшін алғысын білдірді.    
///Мемлекет басшысы Қызылорда облысына жұмыс сапары аясында 2017 жылы пайдалануға берілген мекеменің жұмысымен, ондағы балаларды емдеу және сауықтыру үшін алынған заманауи медициналық құрылғылардың жұмысымен танысты.
Сонымен қатар, Қасым-Жомарт Тоқаев балалар ауруxанасының медициналық қызмет көрсететін кабинеттерін аралап көріп, дәрігерлермен әңгімелесті.
Еркін әңгімелесу барысында Қазақстан Президенті бала денсаулығын жақсарту ісі мемлекеттің маңызды міндеттерінің бірі екенін атап өтіп, бұл бағыттағы жұмыстар жандана түсетінін айтты.
– Сіздердің күнделікті жұмыстарыңыздың оңай емес екенін жақсы білемін. Балаларды емдеп, халықтың алғысына бөленіп жүрсіздер. Еңбектеріңіз елене берсін! – деді Мемлекет басшысы.
Соңында Қасым-Жомарт Тоқаев медицина мекемесі ұжымының жұмысына табыс тіледі.
***
Балаларға кәсіби, стационарлық және диагностикалық көмек көрсетуге бағытталған ауруxананың жалпы аумағы 24436 шаршы метр. Медициналық мекемеде xирургия, терапия, зерттеу жүргізу, ота жасау блоктары, сәулемен емдеу және физиотерапия бөлімшелері бар. Ұйымда 500-ден астам персонал қызмет етеді.



///Мемлекет басшысы елорданың айналасындағы жасыл аймақты тікұшақпен аралап, оған қырғауылдар мен еліктер жіберудің дәстүрлі шарасына қатысты. Сондай-ақ, іс-шара соңында бұқаралық ақпарат құралдарының өкілдері үшін брифинг өткізді.
Қазақстан Президенті бүгінде Астана маңындағы 80 мыңға жуық гектар жерге ағаш отырызылғанын және 2020 жылға қарай оның аумағы 100 мың гектарға жететінін атап өтті.
Нұрсұлтан Назарбаев «жасыл желектегі» жан-жануарлар мен өсімдік әлемінің әртүрлілігіне назар аударып, ағаш егуді көбейту жөніндегі жоспарлар туралы айтты.
– Ғалымдар мен орманшыларға атқарған жұмыстары үшін алғыс білдіремін. Бұл жерде ағаш өсіру оңай шаруа емес. Қазір мұнда үлкен орман алқабы пайда болды. Астананың айналасындағы орман кеңістігі жан-жануарлар мен құстар емін-еркін мекен ететін табиғи алқапқа айналды, – деді Елбасы.
Мемлекет басшысы қала маңындағы орман алқабы елорданың қолайлы климатын қалыптастырып, экологиясын жақсартуда маңызды рөл атқаратынын атап өтті.
Сонымен бірге, Қазақстан Президенті орман алқабының аумағында рекреациялық аймақ салу нәтижелеріне тоқталып, «жасыл желекті» «еліміздің тынысы» деп атады.
– Адамдар осы жерде қанша жыл өмір сүрсе, орманымыз да сонша уақыт тұрады. Бұл – еліміздің байлығы. Астанада «ЭКСПО-2017» халықаралық көрмесі өтіп жатыр. Ол «жасыл дамудың» қағидаттары мен идеясын ұстанатын қала ретінде Астананың имиджін нығайтуға септігін тигізеді. Елорда ішіндегі саябақтар да белсенді түрде жақсартылуда, – деді Нұрсұлтан Назарбаев.
Елбасы болашақ ұрпақты, өз елінің нағыз патриоттарын тәрбиелеп өсіруде табиғатты сақтаудың және туған жерді құрметтеудің маңыздылығына ерекше тоқталды.

///Кездесу барысында Қазақстан Президентіне Ұлттық банктің 2017 жылы атқарған жұмысының қорытындысы жөніндегі есебі ұсынылды.
Данияр Ақышев Елбасыға Ұлттық банктің қазіргі қызметі, ақша-несие саясатының басты бағыттары, сондай-ақ еліміздің қаржы нарығындағы ахуал туралы баяндады.
Ұлттық банк төрағасының есебіне сәйкес, 2017 жылы инфляция деңгейі 7,1 пайызды құрап, жыл соңында алтын-валюта қорының көлемі 30,7 миллиард АҚШ долларына жеткен.
– Қаңтар айында ахуал одан да жақсара түсті. Банк резервтері тағы 3 пайызға өсіп, 31,7 миллиард АҚШ долларына жетті. Ұлттық қордың шетел валютасындағы активтері 58,3 миллиард АҚШ долларын құрады. 2018 жылғы қаңтарда инфляция деңгейі 0,6 пайыз болды. Бұл біздің биылға белгілеген – бестен жеті пайызға дейінгі аралықтағы жаңа өлшемімізге еніп отыр, – деді Д.Ақышев.
Кездесу қорытындысы бойынша Мемлекет басшысы бірқатар нақты тапсырма берді.

/// 
Г.Әбдіқалықова Мексика, Венесуэла, Конго Республикасы, Корея Халықтық Демократиялық Республикасы, Судан Республикасы және Эль-Сальвадор Республикасының Қазақстандағы елшілері қызметін қоса атқаратын Төтенше және Өкілетті елшілерінен сенім грамоталарын қабылдады.
Мемлекеттік хатшы Мексика, Венесуэла, Конго және КХДР-дың уәкілетті өкілдерін «ЭКСПО 2017» көрмесін өткізу құқығын алу барысында Астананың кандидатурасына қолдау көрсеткендері үшін, сондай-ақ Мексика, Венесуэла, Сальвадор және КХДР елшілеріне 2017-2018 жылдары БҰҰ Қауіпсіздік Кеңесінің тұрақты емес мүшелігіне Қазақстан Республикасының кандидатурасын қолдағандары үшін алғысын білдірді.
Гүлшара Әбдіқалықова Мексика елшісі Марта Елена Барсенамен әңгіме барысында Мексика Қазақстанның Латын Америкасындағы Бразилиядан кейінгі ірі сауда серіктесі екенін атап көрсетті. Қазақстан мен Мексика арасындағы 2014 жылғы тауар айналымы 120,8 млн. АҚШ долларын құрады.  Мемлекеттік хатшы  Қазақстанда ашылуы 2015 жылға жоспарланып отырған Мексиканың елшілігі арқылы тікелей дипломатиялық қарым-қатынас орнату еларалық байланыстарды саяси және экономикалық қана емес, әлеуметтік-гуманитарлық салаларда да тереңдетуге мүмкіндік туғызатынын атап өтті.
Екіжақты кездесу барысында мемлекетаралық қарым-қатынастарды дамытудың жай-күйі мен келешегі талқыланды. Г.Әбдіқалықова атап көрсеткендей, жаһандану жағдайында саяси, экономикалық, сауда, ғылыми, мәдени және басқа салалардағы ынтымақтастықты дамыту біздің мемлекеттеріміздің ұлттық мүдделеріне сай келеді. Осыған орай, дипломатияның табыстылығын өзара іс-қимылдың деңгейі айқындайды.
Тараптар кең ауқымды мәселелер бойынша байланыстарды кеңейтуге өзара мүдделілік танытты. Олардың қатарында, қаржы, мұнай-газ және тау-кен өнеркәсібі салаларындағы, азық-түлік өнімдері өндірісіндегі, баламалы энергетикадағы және басқа да салалардағы ынтымақтастықтар бар.
Мемлекеттік хатшы аталған мемлекеттердің төтенше және өкілетті елшілерінің қызметтері біздің елдеріміздің арасындағы ынтымақтастық әлеуетін арттыруға ықпал етеді деп үміттенетінін айтты. 
///
	 

	Нұрсұлтан Назарбаев Түрікменстанға ресми сапарының аясында Ашғабаттағы «Халық жады» мемориалдық кешеніне гүл қою рәсіміне қатысты.

	Сондай-ақ кешеннің мемориалдық мұражайын аралап көріп, Құрметті қонақтар кітабына естелік қолтаңба қалдырды. 
///Елбасы Н.Қаппаровтың кенеттен қайтыс болуына байланысты көңіл айтты.
Жеделхатта ел тәуелсіздігінің алғашқы жылдарында Н.Қаппаров жастар арасынан дараланып шыққан кәсіпкер ретінде танылғаны атап өтілген. Ол әр жылдары «Қазақойл» ұлттық мұнайгаз компаниясы» ЖАҚ Президенті, Қоршаған орта және су ресурстары министрі, «Қазатомөнеркәсіп» ұлттық атом компаниясы» акционерлік қоғамы басқармасының төрағасы, сондай-ақ басқа да жауапты лауазымдарда өзіне жүктелген міндеттерді абыроймен атқарды.
«Н.Қаппаров өзінің мол білімі мен тәжірибесін әрдайым еліміздің өсіп-өркендеуіне жұмсаған дарынды ұйымдастырушы болды. Халқымыз оның есімі мен еңбегін ұмытпайды», – делінген жеделхатта. 
///
	 

	Мұхтар Ақатұлы Аюбаев Қазақстан Республикасы Республикалық ұланының қолбасшысы қызметіне тағайындалды, ол Қазақстан Республикасы Президентінің Күзет қызметінің бастығы қызметінен босатылды;

	***

	Әнуар Төлеуханұлы Садықұлов Қазақстан Республикасы Президентінің Күзет қызметінің бастығы қызметіне тағайындалды;

	***

	Амангелді Смағұлұлы Шабдарбаев Қазақстан Республикасы Республикалық ұланының қолбасшысы қызметінен босатылды және әскери қызметте болудың шекті жасына толуына байланысты әскери қызметтен шығарылды.
/// 
Жеделхатта Қазақстан Президенті Сингапур мемлекетінің негізін қалаған жаһандық ауқымдағы көрнекті саяси қайраткер Ли Куан Юдың қайтыс болғаны туралы хабарды күйзеле қабылдағаны айтылған.
«Біз жиі кездесіп тұрдық. Мен оны жақын дос санадым, одан көп тәжірибе алдым. Орны толмас қайғыны бөлісе отырып, Қазақстан халқының және жеке өз атымнан туған-туыстары мен жақындарына, сондай-ақ  барша Сингапур халқына көңіл айтамын», – делінген жеделхатта.
Нұрсұлтан Назарбаев Сингапурдың әлемдік беделін нығайтып, оның Азиядағы жетекші ел ретінде қалыптасуы үшін Ли Куан Юдың орасан күш-жігер жұмсағанын және сол арқылы артына өшпес мұра қалдырғанын атап өткен.
«Қазақстан халқы Ли Куан Юдың біздің елдеріміздің арасындағы берік достық қатынастарды нығайтуға қосқан зор үлесін ешқашан ұмытпайды», – делінген жеделхатта. 
///Екі ел көшбасшылары биылғы 29-30 қаңтарда Сочиде өткен Сирия ұлттық диалогы конгресінің қорытындыларын талқылады. Қазақстан Президенті Сирия дағдарысын реттеу үдерісіне Ресей Федерациясының қомақты үлес қосқанын атап өтті.
Мемлекеттер басшылары Алматы қаласында өткен Еуразиялық үкіметаралық кеңес отырысы мен «Жаһандық дәуірдегі цифрлық күн тәртібі» атты форум туралы ой бөлісіп, Еуразиялық экономикалық интеграция аясындағы Қазақстан-Ресей ынтымақтастығы жөнінде әңгімелесті.
Нұрсұлтан Назарбаев пен Владимир Путин өңірлік және халықаралық күн тәртібіндегі басқа да өзекті мәселелер туралы пікір алмасты.
///Кездесу барысында Нұрсұлтан Назарбаев Қазақстан мен Ресейдің ЕАЭО аясындағы тиімді ынтымақтастығын атап өтті.
– Біздің қарым-қатынасымыз дамып келеді. Туындаған мәселелер елдеріміздің Үкіметтері деңгейінде шешіліп жатыр. Сізбен бірге Байқоңыр қаласын одан әрі дамыту мәселесін талқыладық. Біз қазір 8 жылға арналған тиісті «жол картасын» әзірледік, – деді Қазақстан Президенті.
Сондай-ақ, Мемлекет басшысы республикамыздың ЕАЭО-ға табысты төрағалық еткенін және бұл кезеңде одақтың Кеден кодексі келісіліп, қол қоюға дайын болғанын айтты.
– Отырысқа қатысатын мемлекеттер басшылары осы құжатты қолдайды деп ойлаймын. Еуразиялық экономикалық одақ елдері арасында тауар айналымы бәсеңдеді, ол биржа бағамының біздің тауарларға деген қатынасына байланысты. Бұл ретте сауданың нақты көлемі сақталуда, – деді Нұрсұлтан Назарбаев.
Қазақстан Президенті Ресей Федерациясымен әскери-техникалық ынтымақтастықты одан әрі дамытуға ниетті екенімізді атап өтті.
Бұдан бөлек, Нұрсұлтан Назарбаев В.Путинге Сирия қақтығысы жөнінде Астанада келіссөздер өткізу үшін Қазақстан мүмкіндік беруге дайын екенін айтты.
Ресей көшбасшысы Қазақстан Президентін Тәуелсіздіктің 25 жылдығымен құттықтап, еліміздің осы кезеңдегі жетістіктерін атап өтті.
– Қазақстан – интеграциялық үдерістерге белсене атсалысып келе жатқан ел. Табысты мемлекеттің интеграциялық жобаларды белсенді түрде жүргізуі Еуразиялық экономикалық одақтың барлық елдеріне пайдасын тигізіп отыр, – деді В. Путин.
***
Екіжақты келіссөздер қорытындысы бойынша төмендегідей құжаттарға қол қойылды:
– «Байқоңыр» кешенінде ынтымақтастықты одан әрі жалғастыру тұжырымдамасы;
– Байқоңыр қаласының мәртебесі және ондағы атқарушы өкімет органдарын құру тәртібі мен олардың мәртебесі туралы мемлекетаралық келісімге өзгерістер енгізу туралы 1995 жылғы 23 желтоқсандағы хаттаманың Қазақстан Республикасының мемлекеттік органдарының тізіміне қатысты бөлігі.



///Қасым-Жомарт Тоқаев белгілі архитектор, академик, Мемлекеттік сыйлықтың лауреаты Әбдісағит Тәтіғұловтың дүние салуына байланысты оның отбасына көңіл айту жеделхатын жолдады.
«Әбдісағит Шаймұханбетұлы Қазақстанда құрылыс саласын дамытуға үлкен үлес қосқан қайраткер. Ұзақ жылдар бойы «KAZGOR» жобалау академиясын басқарып, елімізде еңселі ғимараттар мен салтанатты сарайлардың бой көтеруіне сіңірген еңбегі өте мол. Ол ұлттық сәулет мектебін қалыптастырып, шәкірт тәрбиелеудің озық үлгісін көрсетті. Өнегелі ғұмыр кешіп, соңына өшпес із қалдырған Әбдісағит Тәтіғұловтың жарқын бейнесі халқымыздың жүрегінде мәңгі сақталады», – делінген жеделхатта.
///Мемлекет басшысы Мамука Бахтадзені алдағы Грузияның тәуелсіздігі күнімен құттықтап, достас грузин халқына жақсылық пен бақ-береке тіледі.
Қасым-Жомарт Тоқаев екіжақты ынтымақтастықтың бастауында Тұңғыш-Президент – Елбасы Нұрсұлтан Назарбаев тұрғанын атап өтіп, дипломатиялық қатынастарды орнатқаннан бастап оны дамытуға өзі тікелей атсалысқанын айтты.
– Тұңғыш Президентіміз – Елбасының Грузияға, сіздердің басшыларыңыздың Қазақстанға жасаған сапарлары есімде. Екі ел арасындағы ынтымақтастықтың жақсы дамып келе жатқанын нақты айта аламыз, – деді Қазақстан Президенті.
Мемлекет басшысы Қазақстанның Грузия экономикасындағы негізгі инвесторлардың бірі екенін атап өтті. Бүгінге дейінгі салынған инвестицияның жалпы көлемі 450 миллион доллардан асқан.
– Біз Грузияны достас мемлекет деп санаймыз. Арамызда ешқандай шешілмеген мәселе жоқ. Біздің делегацияларымыз халықаралық ұйымдарда өзара белсенді ынтымақтастықта жұмыс істейді. Қазақстанда 60 мыңға жуық грузин диаспорасы бар. Олар еліміздің тыныс-тіршілігіне өте белсенді әрі конструктивті түрде атсалысады. Сіздің бұл сапарыңыз мемлекеттеріміз арасындағы ынтымақтастықтың одан әрі нығаюына тың серпін береді деп санаймын, – деді Қасым-Жомарт Тоқаев.
Грузия Үкіметінің басшысы Қазақстан тарапының дәстүрлі түрде жылы қабылдағанын атап өтіп, Грузияның егемендігі мен аумақтық тұтастығына қатысты тұрақты ұстанымы және халықаралық деңгейде қолдау көрсеткені үшін Президентке және Қазақстан халқына ерекше ризашылық білдірді.
– Маған Қазақстанға жұмыс бабымен бірнеше рет келудің сәті түсті. Халықтарымызды көпғасырлық достықтың арқауы байланыстырады. Біз мұны мақтан тұтамыз. Қазақстанның Тұңғыш Президенті Нұрсұлтан Әбішұлы Назарбаевтың қарым-қатынастарымызды нығайтуға қосқан тарихи рөлі мен өлшеусіз үлесін атап өткім келеді, – деді М.Бахтадзе.
Кездесу барысында сауда-экономикалық, гуманитарлық, туризм және инвестиция салаларындағы ынтымақтастықтың перспективалары қарастырылды. Сондай-ақ, тараптар көлік-транзиттік, соның ішінде Транскаспий халықаралық көлік бағдары аясында Ақтау және Құрық порттары арқылы қатынастарды жандандыру мүмкіндіктерін талқылады.




/// 
Іс-шараға «Цинхуа» корпорациясы басқармасының төрағасы Хо Цинхуа, Азия инфрақұрылымдық инвестициялар банкінің көпжақты уақытша хатшылығының бас хатшысы Цзинь Лицюнь, «СИТИК Групп» корпорациясы директорлар кеңесінің төрағасы Чан Чжэнмин, Қытай мемлекеттік даму банкінің президенті Чжэн Чжицзе және Қытайдың басқа да жетекші компанияларының басшылары қатысты.
 Кездесу барысында Мемлекет басшысы мұндай кездесулер мен пікірлесулер екіжақты қарым-қатынасты одан әрі дамыту үшін қажет екенін айтты.
Бұл сапарды Қазақстан-Қытай байланыстарындағы бетбұрысты кезең деп санаймын. Біз Қытаймен негізінен энергетика және ресурс өндіру салаларында 20 жылдан астам белсене ынтымақтасып келдік. Енді жаңа кезеңде экономиканың өңдеу, сонымен бірге машина жасау және ресурсты қайта өңдеу секторларындағы өзара іс-қимылды күшейтуге кірісеміз. Кеше ҚХР төрағасы Си Цзиньпинмен өткен сындарлы келіссөздер  барысында 45 бірлескен нысан ашу жөнінде уағдаластық. Соның 25-і бойынша жалпы құны 23 миллиард доллардың келісіміне қол қойылды, – деді Нұрсұлтан Назарбаев.
 


///
	 

	Кездесу барысында Мемлекет басшысы ТМД елдерінің қорғаныс ведомстволары басшыларының тұрақты кездесулерінің маңыздылығын атап өтті.

	- Біздің мемлекеттеріміздің бірлескен тәжірибесі, адами байланыстар, ортақ білім берудің әскери саланы да қамтыған ортақ үрдісі, қару жарақтың бірыңғай түрімен жабдықтау, сондай-ақ сыртқы шекараларды қорғаудың ортақ кеңістігі – осының бәрі тығыз байланыстарды бұдан әрі де сақтау қажеттігін білдіреді, - деді Қазақстан Президенті.

	Нұрсұлтан Назарбаев тұрақсыз геосаяси ахуал мен әлемдік экономиканың аумалы-төкпелі жағдайында Қазақстан көрші елдермен тығыз әскери ынтымақтастыққа мүдделі екеніне назар аударды.

	 -Бізде ҰҚШҰ аясында одақтастық қарым-қатынастар, өзара қорғау, әуе шабуылына қарсы ортақ сыртқы қорғаныс қалыптасты. Бізге осы қатынастарды және бір-бірімізге деген сенімді сақтау қажет, - деді Мемлекет басшысы.

	Қазақстан Президенті қорғаныс және әскери-техникалық ынтымақтастықты бұдан әрі дамытудың маңыздылығын да айтты.

	-Біз қазір өзге мемлекеттермен бірлесіп жүзеге асыру үшін әскери техниканың бірқатар құрамдастарының өндірісін Қазақстанға әкелуді ойластырудамыз. Осыған байланысты біз бірлескен кәсіпорын құруды жан-жақты қолдаймыз. Көрші елдердің экономикалық және ішкі саяси ахуалдары Қазақстанға әсер етеді, сондықтан біз көршілерімізде, одақтастарымызда, соның ішінде Достастық аясында бәрі  жақсы болуына шынайы тілектеспіз, - деді Нұрсұлтан Назарбаев.

	Соңында Мемлекет басшысы Кеңеске қатысушыларға табысты әрі жемісті жұмыс тіледі. 


/// 
Кездесу барысында К.Мәсімов Қазақстан Президентіне негізгі әлеуметтік-экономикалық көрсеткіштер, маңызды мемлекеттік бағдарламалардың жүзеге асырылуы, сондай-ақ Жаңғырту жөніндегі ұлттық комиссияның қазіргі қызметі туралы баяндады.
Нұрсұлтан Назарбаев комиссияның белсенді әрі тиімді жұмыс істегені маңызды екенін атап өтті.
– Комиссия өзіне тапсырылған міндеттерді тезірек орындауға кіріскені жөн. Заңнамалық өзгерістер жобасының бір бөлігін Парламенттің қыркүйектегі сессиясына дейін әзірлеу керек, бұл алға қойылған міндеттерді уақытында жүзеге асыруға оң ықпал етеді, – деді Мемлекет басшысы.
Қазақстан Президенті көктемгі егіс жұмыстарын сапалы атқару ісіне атсалысу, елдің әрі қарай индустриялық-инновациялық дамуын, сондай-ақ оның негізгі экономикалық көрсеткіштерінің орнықтылығын қамтамасыз ету қажеттігіне назар аударды. 
Кездесу қорытындысы бойынша Мемлекет басшысы бірқатар нақты тапсырма берді.
 


/// 
Фестиваль аясында «Оперетта кеші» атты концерт өтіп, оған Д.Назарбаева, Қазақстанның еңбек сіңірген қайраткерлері С.Байғожин мен А.Трегубенко, Ресей Федерациясы Башқұртстан Республикасының еңбек сіңірген әртісі А.Каримова, халықаралық конкурстардың лауреаты М.Байнеш қатысты.
Жыл сайын өтетін бұл жоба қайырымдылық мақсатындағы шара болғандықтан барлық билет тегін таратылады. Шара мақсаты – халықтың түрлі әлеуметтік топтарына әлемдік өнердің жауһарларын тамашалауға мүмкіндік беру. 
/// 
Кездесу барысында бірлескен инвестициялық жобаларды жүзеге асыру, сондай-ақ Қазақстанның «Нұрлы жол» бағдарламасы аясындағы инфрақұрылымдық дамуына компанияның қатысу мәселелері талқыланды.
Мемлекет басшысы "СИТИК Групп" корпорациясы мен Қазақстанның жақсы ынтымақтастық тарихы бар екенін атап өтті.
Біз бірлесіп жұмыс істеген жылдары мол тәжірибе жинадық. Компания Қазақстанның нарығындағы қызметі кезінде оң нәтижелерге жетті. Қазір жаңа заман келе жатыр, жаңа жобалар мен міндеттер туындауда, – деді Нұрсұлтан Назарбаев.
Чан Чжэнмин компанияға ұзақ жылдар бойы қолдау көрсеткені және елде шетелдік инвесторларға қолайлы жағдай жасағаны үшін Мемлекет басшысына алғыс айтты. 

/// 
Мемлекеттер басшылары Қазақстан мен Түркия арасындағы екіжақты өзара іс-қимылдың ахуалы мен перспективаларын, сондай-ақ бірқатар өңірлік және халықаралық мәселелерді талқылады.
Екі ел лидерлері әлемдік қоғамдастықтың халықаралық терроризмге қарсы күрестегі күш-жігерін қолдайтындарын айтты.
Тараптар сондай-ақ Түркітілдес елдердің мемлекет басшыларының 11 қыркүйекте Астанада өтетін бесінші саммитінің маңыздылығын атап өтті.
Әңгімелесуге түрік тарапы бастамашы болды.
/// 
Г.Әбдіқалықова Қазақстанның гендерлік мәселелерді шешу, қоғамдық-саяси, әлеуметтік-экономикалық және мәдени-гуманитарлық салаларда ерлер мен әйелдер теңдігін қамтамасыз ету ісіндегі табыстарына тоқталды. Ол әйелдерді мемлекеттік және қоғамдық басқару жұмыстарына белсенді түрде тартып келе жатқан Қазақстан Президенті Нұрсұлтан  Назарбаевтың саяси ерік-жігерін айрықша атап көрсетті.
Мемлекеттік хатшы әйелдерді экономикалық сала бойынша ілгерілету мәселелерін талқылау үшін Астана экономикалық форумын халықаралық алаң ретінде пайдалану жөнінде ұсыныс жасады.
Г.Әбдіқалықова конференцияға қатысушыларды Дүниежүзілік «EXPO-2017» мамандандырылған көрмесіне атсалысуға шақырды, сондай-ақ әйелдерге арналған, 2016 жылы Токиода өтетін келесі бүкіләлемдік конференция шеңберіндегі «Энергетик және кәсіпкер әйелдер форумының» арнаулы панельдік сессиясында «жасыл бизнесті» дамыту мәселелерін талқылауды ұсынды.
Бүкіләлемдік конференцияға қатысушылар Қазақстанмен ынтымақтастық орнату және әйелдердің қоғамдағы рөлін арттыру бағытында көпжақты диалогты ілгерілетуге мүдделілік танытты.
Сапарының екінші күні Мемлекеттік хатшы Жапонияның Сыртқы істер министрі Ф.Кишидамен де кездесті. Тараптар Қазақстан-Жапония өзара іс-қимылының барлық бағыты бойынша серіктестікті одан әрі тереңдетудің перспективаларын талқылады.
Г.Әбдіқалықова Орталық Азияның барлық елдері үшін ортақ проблемаларды шешу ісіне жәрдемдесуге бағытталған Жапония саясатына ризашылық білдіріп, 2015 жылғы ақпанда Жапонияда қабылданған Дамуға ресми көмектің (ДРК) жаңа жарғысы Қазақстан мен Жапония арасындағы ынтымақтастық аясын кеңейтудің мол мүмкіндіктеріне жол ашатынын атап өтті.    
///
	 

	Елбасы Астана қаласының ірі инвестициялық нысандарының бірі саналатын кешеннің жаңа ғимаратын аралап көрді.

	«4+» санатындағы қонақ үй құрылысы 2010 жылдың маусымында басталған болатын. Ғимараттың жалпы алаңы 43 мың шаршы метрден асады, ал қонақ үйдің нөмірлер қоры 283 бөлмеден тұрады.
/// 
Елбасы мемлекеттік сапармен Бейжіңге келді. Сапар аясында ҚХР төрағасы Си Цзиньпинмен екіжақты кездесу өтеді. Сонымен қатар, Нұрсұлтан Назарбаев саяси және іскер топ өкілдерімен кездеседі және қытай халқының жапон басқыншыларына қарсы соғыстағы жеңісінің 70 жылдығына арналған салтанатты парадқа қатысады.
 


/// 
Кездесу барысында А.Дауылбаев Мемлекет басшысына құқық қорғау органдарының қызметі, сондай-ақ халықтың әлеуметтік әлсіз топтары мен кәсіпкерлерді қорғауды күшейту жөніндегі тапсырманың орындалу барысы туралы баяндады.
Елбасы президенттік сайлауға әзірлік пен оны өткізу кезеңінде заңдылықтың сақталуын қамтамасыз ету қажеттігіне назар аударды.
Нұрсұлтан Назарбаев Ұлттық қордан экономиканы қолдауға бөлінетін қаражаттың мақсатты пайдаланылуын қадағалауды одан әрі күшейтудің маңыздылығын атап көрсетті.
Мемлекет басшысы бизнес субьектілерін заңсыз тексерулердің саны 6 есе қысқарғанына тоқталды және кәсіпкерлер құқығының мүлтіксіз сақталуын бақылауды одан әрі қамтамасыз етуді тапсырды.
Сонымен қатар Қазақстан Президенті азаматтардың еңбек құқығын, әсіресе еңбекақы төлемдеріне қатысты құқықты қорғау қажеттігін айтты.
Бас прокурор республиканың барлық өңірінде сотқа дейінгі тергеудің Бірыңғай реестрі іске қосылып, жұмыс істеп жатқаны туралы баяндады. Онда қылмыстық құқық бұзу белгілері бар әрекеттер туралы арыздар мен хабарлар тіркеледі.
А.Дауылбаев сондай-ақ бюджетті толтыруға және пайдаланылмайтын жерлерді мемлекет меншігіне қайтаруға бағытталған шаралар туралы баяндап, қадағалау қызметінің өзге де өзекті мәселелері туралы айтты.
Кездесу қорытындысы бойынша Мемлекет басшысы бірқатар нақты тапсырма берді.
 


///
	 

	Алик Серікұлы Айдарбаев Маңғыстау облысының әкімі болып тағайындалсын.

	 

	Қазақстан Республикасының

	                Президенті                                                                                                         Н. Назарбаев

	 

	 

	Астана, Ақорда, 2013 жылғы  18 қаңтар

	         №  477
/// 
Кездесу барысында Қазақстандағы туризм саласы мен қонақ үй бизнесінің мәселелері талқыланды.
Сонымен қатар, инвестициялық қызмет аясындағы бірлескен жобалардың жүзеге асырылу перспективалары қарастырылды.


///
	 

	Қазақстан Республикасы Президентінің 2014 жылғы 21 сәуірдегі №807 Жарлығымен Қазақстан Республикасы Президентінің Күзет қызметі мен Қазақстан Республикасының Республикалық ұланы қосу жолымен Қазақстан Республикасының Президентіне тікелей бағынатын және есеп беретін  мемлекеттік орган ретінде Қазақстан Республикасы Мемлекеттік күзет қызметі болып қайта ұйымдастырылды.

	Осы Жарлықпен Қазақстан Республикасы Ішкі істер министрлігінің Ішкі әскерлері  қайта құру жолымен ішкі істер органдарының бірегей жүйесіне кіретін Қазақстан Республикасының Ұлттық ұланы болып қайта ұйымдастырылды.
///Құрметті отандастар!
 
Баршаңызды Ұлыстың ұлы күні – Наурыз мерекесімен шын жүректен құттықтаймын!
Әз-Наурыз – жаңашылдық пен жасампаз рухтың жаршысы. Осы күндері Жер-ана қайта түлеп, тіршілік атаулы түгел жанданады.
Тағылымы мол бұл мереке – жаңару мен жаңғырудың, адам мен табиғат арасындағы үндестіктің, келісім мен татулықтың алтын арқауы.
Халқымыз қашанда жыл басын ізгі ниетпен, үкілі үмітпен, ақ жарма тілекпен қарсы алады.
Ұлыстың ұлы күнінде ұрпақтар сабақтастығы, достық қарым-қатынастар мен қонақжайлық салты дәріптеледі. Сондай-ақ, тереңнен тамыр тартатын құндылықтарымыз, үлкенге құрмет, кішіге ізет көрсету дәстүрі ерекше салтанат құрады.
Наурыз – ұлтына, дініне қарамастан, барша жұртты ұйыстыратын жалпыұлттық мейрам. Бұл мереке халқымызды береке-бірлік пен ортақ мүддеге жұмылдырады. Біз әрдайым қиын сәтте бір-бірімізге қол ұшын созып, қолдау көрсетуге дайынбыз.
Өкінішке қарай, биыл Наурыз мейрамы әдеттен тыс жағдайға тұспа-тұс келіп отыр. Пандемияға айналған коронавирустың кеңінен таралуы жаһандық экономикамен қатар біздің елімізге де айтарлықтай зардабын тигізуде. Бүкіл әлем күрделі сынақты бастан өткеруде.
Осыған орай, менің Жарлығыммен 2020 жылғы 16 наурыздан бастап Қазақстан аумағында төтенше жағдай енгізілді. Мемлекеттік комиссия құрылып, азаматтарымыздың денсаулығын қорғау және еліміздегі экономикалық ахуалды тұрақтандыру үшін нақты шаралар қолға алынды.
Біз ырыс-ынтымағымыздың арқасында бұл қиын-қыстау кезеңнен де сүрінбей өтеміз деп сенемін.
Сіздерге зор денсаулық, бақ-береке және толайым табыс тілеймін!
Әз-Наурыз әр шаңыраққа шаттық пен қуаныш әкелсін!
Ұлыс оң, ақ мол болсын!
///Мемлекет басшысы күріш өңдеу ісіне мамандандырылған агроиндустриялық кешенде болып, оның жұмысымен танысты.
Қасым-Жомарт Тоқаевқа зауыттың негізгі шығаратын өніміне қатысты мәлімет берілді.
Сонымен қатар, Қазақстан Президенті ауыл шаруашылығы тауарларын өндірушілермен әңгімелесіп, бұл саланы өркендетудің басты бағыттарын атап көрсетті.
– Ауыл шаруашылығы – әлеуеті өте зор, стратегиялық маңызды сала. Бұл саладағы мәселелерді жақсы білеміз. Мемлекет оларды шешудің барлық мүмкіндіктерін қарастырады, – деді Мемлекет басшысы.
Соңында Қасым-Жомарт Тоқаев өңір еңбеккерлеріне зор табыс тіледі.
 
 




/// 
Қазақстан Президенті 21 мамырда Литваның премьер-министрі Альгирдас Буткявичюсті, сондай-ақ  Люксембург премьер-министрі Ксавье Беттельді қабылдайды.
Ал 22 мамырда Нұрсұлтан Назарбаев VIII Астана экономикалық форумының жұмысына қатысады. Форум «Инфрақұрылым: экономиканың орнықты өсімінің драйвері» тақырыбына арналмақ. Іс-шараға 90 елден 3000-ға жуық саяси, сарапшылық және іскерлік топ өкілдерінің қатысуы жоспарланған.
Сонымен қатар, форум аясында Мемлекет басшысының бірқатар кездесулер өткізуі көзделіп отыр.  
/// 
Жеделхатта ұшақ апатынан қазақстандықтардың қаза тапқаны туралы хабарды Мемлекет басшысының күйзеле қабылдағаны айтылған.
Нұрсұлтан Назарбаев олардың туған-туыстары мен жақындарына Қазақстан халқының және жеке өзінің атынан шын ниетпен көңіл айтты.
Сондай-ақ Мемлекет басшысы қаза тапқандардың отбасыларына қажетті көмек көрсету, марқұмдардың мәйіттерін анықтау және Отанына жеткізу жөнінде Қазақстан Республикасының тиісті мемлекеттік органдарына тапсырма берді. 
/// 
Концерт барысында Қазақстан әртістері мен музыканттары әлемге әйгілі классикалық шығармаларды және қазақтың халық әндерін, сондай-ақ дүние жүзінің түрлі халықтарының музыкалық туындыларын орындады.  
///
	 

	Абай Айдарханұлы Бисембаев Қазақстан Республикасы Президентінің Іс басқарушысы болып тағайындалсын.
///
	 

	Владимир Путин Нұрсұлтан Назарбаевты туған күнімен құттықтап, мықты денсаулық және жұмыста табыс тіледі.

	Сонымен қатар мемлекеттер басшылары екі жақты ынтымақтастықтың жай-күйі мен перспективаларын, ықпалдастық үрдістерінің жүзеге асу барысын талқылады. 
///Жиын барысында мемлекеттік органдар мен қоғамдық бірлестіктердің Қазақстан Республикасының мемлекеттік наградаларымен марапаттау жөніндегі ұсыныстары талқыланды.
Қазақстан Республикасы Президенті жанындағы консультативтік-кеңесшілік орган болып саналатын комиссия Қазақстан Республикасының мемлекеттік наградаларын белгілеу және жою жөніндегі ұсыныстарды, награда мәселелері жөніндегі заңдар жобалары мен басқа да нормативтік құқықтық актілерді, мемлекеттік наградалармен марапаттау туралы ұсынымдарды қарастырады.
Комиссия мүшелері отырыс қорытындысы бойынша марапаттау үшін Мемлекет басшысының қарауына ұсынылатын кандидаттарды анықтады.
Мемлекеттік наградаларды тапсыру дәстүр бойынша Тәуелсіздік күні қарсаңында өткізіледі.
///
	 

	Кездесу барысында Мемлекет басшысы қазіргі уақытта Бірыңғай экономикалық кеңістіктің тиімді жұмыс жасауына байланысты бірқатар мәселелерді шешу қажеттігін атап өтті.   

	Сонымен қатар, Нұрсұлтан Назарбаев тауар өндіру, тарату және біркелкі жағдай мен тең бәсекелестік ортада қызмет көрсетуге байланысты Кеден одағының тауарлы рыноктарына жүйелі талдау жүргізу қажет екеніне тоқталды.

	Н.Алдабергенов өткен жылғы жұмыс қорытындылары және монополияға қарсы қызметті реттеу, атап айтқанда, Кеден одағы елдерінің тауарлы рыноктарын бақылау саласындағы алдағы кезеңге арналған жоспарлары туралы баяндады.

	Сондай-ақ кездесуде электр энергетикасы, авиация және теміржол салаларындағы бәсекелестік пен монополияға қарсы реттеу мәселелері қаралды.

	Кездесу қорытындысы бойынша Мемлекет басшысы тауарлы рыноктарға, атап айтқанда шекаралас аумақтарға жан-жақты талдау жасау жөнінде бірқатар тапсырмалар берді. 
/// 
Дариға Нұрсұлтанқызы Назарбаева Қазақстан Республикасы Премьер-Министрінің орынбасары болып тағайындалсын.
 
 
Қазақстан Республикасының
             Президенті                                                                       Н.Назарбаев
 
 
Астана, Ақорда, 2015 жылғы  11 қыркүйек
                      №  90
 
///Жиынға өңірдің зиялы қауым, ардагерлер мен жастар өкілдері, жергілікті атқарушы органдардың басшылары мен БАҚ өкілдері қатысты.
Мемлекет басшысы аймақтардан түсіп жатқан ұсыныстарды ескере отырып, өңірлерді дамытуға бағытталған арнайы кешенді мемлекеттік бағдарламаның іске қосылатынын айтты. Сондай-ақ, Қазақстан Президенті осы мақсат-міндеттерді жүзеге асыру үшін облыс басшылығы шешуі тиіс бірқатар мәселелерге тоқталды.
– Аймақтағы азаматтардың жалақысын өсіру – Үкімет пен облысы әкімінің басты міндеті! Лайықты жалақы төлейтін жаңа жұмыс орындарын ашуға баса мән беру қажет. Бұл бағытта ірі кәсіпорындардың қуатын тиімді пайдалануды назарға алу керек, – деді Қасым-Жомарт Тоқаев.
Мемлекет басшысы шетел компанияларында жұмыс істейтін отандастарымыздың мүдделерін қорғаудың маңыздылығына назар аударды. Сонымен қатар, облыстың әлеуметтік саладағы жетістіктеріне тоқталды.
– Көп балалы және тұрмысы төмен отбасыларға қолдау көрсету үшін облыста Әлеуметтік жол картасы іске қосылған. Биыл «Ауыл – ел бесігі» бағдарламасының аясында білім, денсаулық сақтау, мәдениет, жол құрылысы салаларында құны 1,7 миллиард теңге болатын 60 жоба жоспарланған. Облыс әкіміне соларды уақтылы әрі тиімді жүзеге асыруды тапсырамын, – деді Қазақстан Президенті.
Қасым-Жомарт Тоқаев дамудың жаңа драйверлерін қалыптастыру қажет екенін айтып, қуатты экономикаға қол жеткізудің маңыздылығын атап өтті.
– Индустрияландыру саясаты өзінің жемісін берді. Бұл бағыт одан әрі жалғасады. 2013 жылдан бері Қызылорда облысында өңдеуші өнеркәсіп саласы екі есе өсті. Ірі цемент зауыты іске қосылды. «Шалқия» кен орнында қуатты комбинаттың құрылысы басталды. Бұдан бөлек, облыстағы шыны зауытының құрылысын аяқтау қажет. «Бәйтерек» холдингі мен облыс әкімдігіне зауытты іске қосып, Қазақстанның алғашқы шынысын шығаруды тапсырамын, – деді Қазақстан Президенті.
Мемлекет басшысы ауылдардың өсіп-өркендеуі агросектордың ілгерілеуіне септігін тигізетінін айтып, Қызылорда облысының ауыл шаруашылығындағы әлеуеті әлі толық пайдаланылмай отырғанына назар аударды.
– Суармалы жерлерде су тапшылығы бар. Сондықтан, жаңа су қоймаларын салу қажет. Үкімет облыс әкімдігімен бірге аталған мәселені шешу үшін маған нақты жұмыс жоспарын ұсынсын. Бүкіл ел бойынша ауыл инфрақұрылымын жаңғыртатын кез келді. Жергілікті жолдардың, су құбырларының, электр желілерінің, мәдени-спорт кешендерінің бәрі жаңаруы қажет, – деді Қасым-Жомарт Тоқаев.
Қазақстан Президенті өңірдегі экологиялық проблемаларға, соның ішінде, Арал проблемасына, айналасына зиянын тигізіп отырған мұнай-газ және уран қалдықтарына назар аударды.
– Экология – қызылордалықтарды толғандыратын мәселенің бірі. Халық Арал тағдырына алаңдайды. Елбасының бастамасы бойынша «Сырдария арнасын реттеу және Арал теңізінің солтүстік бөлігін сақтап қалу» жобасы іске асырылуда. Осы жобаның және Көкарал бөгетінің арқасында Кіші Аралдағы су қалпына келді. Бұл балық шаруашылығын жандандыруға септігін тигізді. Тағы бір маңызды мәселе – бүгінде тұрғындарды мұнай-газ бен уранның зиянды қалдықтары алаңдатып отыр. Өңірдегі кәсіпорындарға жаңа технологиялар енгізіп, экологиялық қауіпсіздікті халықаралық стандарттарға сай ету қажет, – деді Мемлекет басшысы.
Қасым-Жомарт Тоқаев Байқоңырды Қазақстанның ғарыш саласының негізі ретінде атап өтіп, бұл кешен облысқа жоғары технологияларды дамытуға мүмкіндік беретінін айтты.
– Біздің мақсат – ғарыш технологияларын Отанымыздың, халқымыздың мүддесі үшін қолдану. Байқоңыр қаласының инфрақұрылымын жаңғырту жұмысы жалғасуда. Мұнда 30 жыл ішінде алғаш рет көпқабатты үйлер және медициналық орталық салынды. Бес мектеп Қазақстанның білім стандартына көшті. Қазір әлемде инвесторлар ғарыш стартаптарына кең қолдау көрсетуде. Біз де Байқоңырдың әлеуетін тиімді пайдаланып, бұл үрдістен шет қалмауымыз керек, – деді Қазақстан Президенті.
Сондай-ақ, Қызылорда өңірінің жұртшылығы атынан ардагерлер, кәсіпкерлер, мұғалімдер, спортшылар сөз сөйлеп, өздерінің ұсыныс-тілектерін жеткізді.
Соңында Мемлекет басшысы xалықтың әл-ауқатына қатысты мәселелердің барлығы жеке өзінің бақылауында болатынын айтып, жиынға қатысушыларды Қызылорда өлкесін дамудың жаңа деңгейіне шығару үшін атсалысуға шақырды.
Қазақстан Президенті еліміздің әлеуметтік-экономикалық және мәдени дамуына қосқан үлесі үшін «Сыр маржаны» ЖШС директоры М.Өтеевті, көпсалалы балалар ауруханасының дәрігері А.Шүленбаевты, Қызылорда қалалық мәслихатының депутаты, Қызылорда облысының құрылысшылар қауымдастығының жетекшісі Қ.Ерназаровты, даңқты спортшы, мәнерлеп сырғанаудан халықаралық дәрежедегі спорт шебері Э.Тұрсынбаеваны және «Нартай өнер мектебі» коммуналдық мемлекеттік қазыналық кәсіпорнының директоры М.Бекпейісовті алғыс хаттармен марапаттады.







/// 
Мемлекет басшысының атына еңбек ұжымдарынан, белгілі спортшылардан, денсаулық сақтау саласы қызметкерлерінен, сондай-ақ елдің түрлі өңіріндегі тұрғындардан Нұрсұлтан Назарбаевтың алдағы президент сайлауына қатысуын өтінген хаттар легі әлі жалғасуда.
«Кентау трансформатор зауыты» АҚ мен «Alageum Electric» электротехникалық холдингінің еңбек ұжымы президент сайлауын өткізу туралы шешімге бірауыздан қолдау білдірген және Мемлекет басшысының сайлауға қатысуын өтінген.
«Нұрсұлтан Назарбаевқа сенім мандаты елді жүйелі дамыту мен өркендету үшін жоспарланған барлық ауқымды шараларды жүзеге асыруға мүмкіндік береді», – делінген хатта.
«Тау-кен өндіру және тау-кен металлургиялық кәсіпорындардың республикалық қауымдастығы» ЗТБ жұмыскерлері Қазақстан тәуелсіздік жылдары Президенттің көреген саясаты арқылы өтпелі кезеңдегі қалыптасудың барлық қиындықтарын еңсергенін, этносаралық келісімді сақтағанын және халықаралық аренада лайықты орын иеленгенін атап өткен.
«Сіз еңбек жолыңызды Қарағанды металлургиялық комбинатында бастау арқылы Қазақстанның тау-кен металлургиялық саласын қалыптастырудың бастауында тұрдыңыз. Қауымдастықтың және барлық мүше-кәсіпорындардың атынан Сіздің кандидатураңыздың ұсынылуын сұраймыз, өйткені біз Сізді еліміздің бірден-бір Көшбасшысы санаймыз», – деп жазады авторлар. 
Батыс Қазақстан облысы кәсіпкерлер палатасының өкілдері елге мемлекеттің қарқынды дамуын қоғамдағы татулық пен келісімді сақтай отырып қамтамасыз етуге қабілетті дана басшы керек екенін атап өткен.
«Біздің аспанымыз ашық, алаңсыз жұмыс істейміз, бизнесті дамытып, балаларымызды өсірудеміз. Болашаққа жоспар құра аламыз. Бұл – тәуелсіз Қазақстанның Сіздің басшылығыңызбен жеткен ең басты жетістігі. Сіздің ілгерішіл басшы ретіндегі көпжылдық тәжірибеңіз елдің әрі қарай өркендеуінің, тұрақтылық пен халық бірлігін сақтаудың кепілі. Осыған байланысты Сізден Қазақстан Республикасы Президентінің алдағы сайлауында кандидатураңыздың ұсынылуын сұраймыз», – делінген хатта.
«Премьера» тұрғын-үй құрылыс кооперативінің ұжымы өз атынан және Алматы қаласының Наурызбай ауданының тұрғындары атынан Президентке өтініш жолдап, Елбасы кандидатурасының алдағы сайлауда ұсынылуын сұрайды.
«Қазір Сіздің арқаңызда қазақстандықтардың ертеңгі күнге деген сенімі мен Сіздің бағдарыңыз дұрыс екенін сезіну бар. Тәуелсіз мемлекетімізді қалыптастырудағы Сіз қабылдаған шаралардың барлығы халықтың мұң-мұқтажын жақсы білетініңізді көрсетеді. Қуатты көшбасшының арқасында ғана Қазақстан халықаралық аренада беделге және әлемдік державалардың құрметіне ие болды. Біз Сіз секілді адаммен бір уақытта өмір сүріп жатқанымызға мақтанамыз», – деп жазады авторлар.
 Қызылорда облысы Қармақшы ауданынан «Тұрмағамбет» ЖШС ұжымы мемлекет кәсіпкерлерге қолдау көрсетіп отырғанын айрықша атап өткен.
«Сіз жариялаған «Нұрлы жол» бағдарламасы елдің әл-ауқатын көтеру үшін жасалған маңызды қадам екеніне сенімдіміз. Біз тәуелсіз Қазақстанды Сізбен бірге нығайтқымыз келеді», – делінген хатта.
 «Isker Company» ЖШС еңбек ұжымы Президенттің көпэтносты Қазақстан халқының бірлігін нығайтуға бағытталған қызметін толық қолдайтынын айтқан.
«Біз Сізге сенеміз, сондай-ақ өркендеу, татулық және жалпы адамзаттық құндылықтар салтанат құратын жолды таңдаймыз. Қауіпсіздік және қазақстандықтардың әл-ауқатын жақсарту республикамызды дамытудың басымды бағыттары болып саналады. Сондықтан, Сіздің сайлауға түсуіңізді сұраймыз. Сізбен бірге Қазақстан міндетте түрде табысқа жетеді және әлемнің экономикалық тұрғыдан ең дамыған 30 елінің қатарына кіреді», – деп жазады авторлар.
Қаскелең қаласындағы «Хамле Компания Лтд.» ЖШС жұмыскерлері Мемлекет басшысының жұмсаған күш-жігерінің арқасында елде қолайлы инвестициялық ахуал қалыптасқанын айтады.
«Қазақстанның жарқын болашаққа қажетті зор әлеуеті бар, сол себепті де біз Президент сайлауының өткенін қолдаймыз және нақ Сіздің кандидатураңыздың ұсынылғанын қалаймыз», – делінген хатта.
«Алматыкiтап баспасы» ЖШС жұмыскерлері Нұрсұлтан Назарбаевтың көреген саясатының арқасында Қазақстан бұрынғы кеңестік кеңістікте экономикалық дамудағы көшбасшы ғана емес, әлемдік аренадағы салмақты саяси ойыншыға да айналғанын атап өткен.
«Біз әлемнің бәсекеге қабілетті 50 елінің қатарына кірген өз елімізді мақтан тұтамыз. Сіздің басшылығыңызбен Қазақстан әлемнің дамыған 30 елінің де қатарына кіретініне сенімдіміз. Қазақстанның болашағы үшін, балаларымыз мен немерелеріміздің болашағы үшін алдағы сайлауда Сіздің кандидатураңыздың ұсынылуын сұраймыз. Біздің ұжым Сіз қабылдаған шешімді қолдайды»,  – деп жазады авторлар.
«БН-А» ЖШС көпұлтты ұжымы қазір барлық адами ресурстарды «Нұрлы жол» Жолдауында қойылған мақсаттарға жету үшін жұмылдыру керектігіне тоқталған.
«Біздің кәсіпорынның жұмысшылары алдағы Президент сайлауы қоғамды ұйыстырып, жүректерімізге ертеңгі күнге деген сенім ұялататынына бек сенімді. Біз қуатты әрі бірегей Қазақстан үшін», – делінген хатта.
«Қазақстан Республикасының ұлттық инженерлік академиясы» республикалық қоғамдық бірлестігінің мүшелері уақыт талабынан туындаған Президент сайлауын өткізу туралы шешімді толығымен қолдайтынын айтады.
«Мемлекет басшысы айқындаған жолдың дұрыстығын сезіне отырып, біз Тұңғыш Президентіміз ғана елді алдағы қиындықтардан абыроймен алып өтетініне сенімдіміз. Сізден өз кандидатураңыздың алдағы сайлауда ұсынылуын сұраймыз», – деп жазады авторлар.
«Асар» республикалық қоғамдық бірлестігінің өкілдері де Мемлекет басшысының саясатына қолдау білдіреді және оның сайлауға түскенін қалайды.
«Мүгедектер және әлеуметтік бейімделу қоғамы» қоғамдық бірлестігінің мүшелері  Мемлекет басшысына мүмкіндігі шектеулі жандарға көрсетіліп отырған қолдау шаралары үшін алғыс айтқан және Елбасының басшылығымен Қазақстан халқы барлық мақсаттарына жете алатынын атап өткен.
«Сізден сайлауға түсуіңізді сұраймыз. Біздің әрқайсымыз Сізге дауыс беретін боламыз», – делінген хатта.
«Көмек» ардагерлер кеңесі» қоғамдық бірлестігінің өкілдері Нұрсұлтан Назарбаевқа ардагерлерге ұдайы көңіл бөліп, қамқорлық танытып отырғаны үшін алғыс білдіріп, Елбасын ел президенті лауазымына үміткерлер қатарынан көргісі келетіндерін айтқан.
«Тәуелсіз Қазақстан мен оның халқының игілігі үшін істеп жатқан қажырлы еңбегіңізді бәрі біледі. Сіз ел тарихының және жаңа астанасының жаңа бетін аштыңыз. Республикамызда татулық пен келісім болсын, халқымыздың игілігі арта берсін. Ал оның кепілі – Сіз. Біз елімізге, қарттығымызға алаңдамаймыз. Алдағы уақытта да солай бола берсін», – деп жазады авторлар.
Өз тілектерін білім беру саласы қызметкерлері де жолдады. Мәселен, А.Мырзахметов атындағы Көкшетау университетінің профессор-оқытушылар ұжымы мен студенттері ел президенті сайлауын өткізу  стратегиялық бағдарламаларды табысты іске асыруға септігін тигізетініне назар аударған.
Қызылорда қаласындағы «Болашақ» университетінің оқытушылары мен  студент жастары Мемлекет басшысының басшылығымен еліміз әлемдік экономикадағы күрделі жағдайға байланысты қиындықтарды табысты еңсеретінін айтады. Осыған орай авторлар Нұрсұлтан Назарбаевтың кандидатурасы алдағы президент сайлауына ұсынылса деген өтінішін жеткізген.   
Қаскелең гуманитарлық-техникалық колледжінің ұжымы Мемлекет басшысына «Қазақстан-2050» Стратегиясын және «Мәңгілік ел» идеясын жүзеге асыру үшін сенім мандатын беру қажет деп санайды.
«Біз – тұрақтылық пен өсіп-өркендеу, өскелең ұрпақтың алаңсыз болашағы жағындамыз. Біз үшін Сіз сияқты Ұлт Көшбасшысының басшылығында болу мәртебе болып саналады. Сондықтан біз Сізден президент сайлауына қатысуыңызды өтінеміз», – делінген хатта.
И.Әбдікәрімов атындағы Қызылорда аграрлық-техникалық колледжінің  педагогикалық ұжымы да президент сайлауын өткізу туралы шешімді қолдайтынын мәлімдеп, оған Нұрсұлтан Назарбаевтың қатысуы жөнінде өтініш айтады және ол үшін өз дауыстарын беруге әзір екендігін білдіреді.
Алматы облысы Қарасай ауданының түрлі мектептерінің мұғалімдері мен оқушылары Мемлекет басшысының тәуелсіздік жылдары Қазақстанның дамуына, оның халқының әл-ауқатын арттыруға қосқан үлесін атап өткен. Авторлар Нұрсұлтан Назарбаевтың президент сайлауына қатысуын өтініпті.
Алматы облысы Қарасай ауданының медицина қызметкерлері де көшбасшының басшылығымен еліміз даму жолында батыл қадам басып келе жатқанын айтады.
«Президент сайлауын өткізуді бірауыздан қолдай отырып, Сізден халықтың кең қолдауына ие көшбасшы ретінде оған қатысуды өтінеміз», – деп жазады авторлар.
Мәдениет саласы өкілдері де өз хаттарын жолдады. Атап айтқанда, Орыс халық әні театрының көркемдік жетекшісі М.Гранова Мемлекет басшысымен бірге еліміз барлық қиындықты еңсере алатынына сенімін білдірген.
«Біздің әрқайсымыз шын жүрегімізбен Сізді қолдаймыз, даналық үшін, еліміздегі бейбітшілік пен келісім үшін алғыс айтамыз. Мемлекетіміздің басында Сізді ғана елестете аламыз, сондықтан алдағы сайлауға қатысуыңызды өтінеміз», – делінген хатта.
Н.Бекежанов атындағы Қызылорда облыстық қазақ музыкалық-драмалық театрының ұжымы Мемлекет басшысы ұстанып отырған бағытты қолдайтындары туралы мәлімдейді.
Алматы қаласынан композитор Б.Жұманиязов пен кинотанушы Г.Көбек, Қызылорда қаласынан Қазақстан Республикасының еңбек сіңірген қайраткері Е.Уайс Мемлекет басшысына қолдау лебіздерін айтып, оған Қазақстанның жан-жақты дамуына бағытталған күш-жігері үшін ризашылық білдіреді.
Қарағанды қаласындағы «Шахтер»  клубы футболшылары Нұрсұлтан Назарбаевты алдағы сайлауда өз кандидатурасын  ұсынуға шақыра отырып,  Мемлекет басшысының арқасында Қазақстан егемендік алудан қазіргі заманның жаһандық мәселелерін шешуге дейінгі байыпты жолдан өткенін айтқан.
«Сіздің есіміңізбен Отанымыздың тәуелсіздігі тұғырының нығаюындағы ең жарқын жайттар байланысты. Біз Сізбен бірге ғана Қазақстан алға қарыштай ілгерілеп, көзделген барлық мақсатқа жететініне сенімдіміз. Сіз тікелей қатысқан жағдайда ғана еліміз жедел қарқынмен алға қойылған мақсаттарға қарай жылжи алады. Қазақстан халқы Сізге сенеді», – деп жазады авторлар.
Мемлекет басшысының бір топ сыныптасы «Нұрлы жол» бағдарламасының тиімді іске асырылуы тек Нұрсұлтан Назарбаевтың тікелей басшылығымен ғана мүмкін екеніне сенім білдірген.
«Осыған байланысты Сізден алдағы сайлауға түсуді өтінеміз. Ел көшбасшысы ретінде Сізбен бірге біз әлемдегі дамыған 30 мемлекеттің қатарына қосыла аламыз деп сенеміз», – делінген хатта.
Қарағанды облысы Абай қаласының бір топ тұрғыны ел президентінің алдағы сайлауының тағдыршешті маңызына тоқталып өткен.
«Қазақстандықтардың сан мыңдаған хатына біз де өз үнімізді қосқымыз келеді. Сізден осы сайлауға міндетті түрде қатысуыңызды сұраймыз. Біз 2015 жылға тұрақтылық сезімімен, бірлесе атқару қажет зор міндеттерді сезіне отырып қадам бастық. Біз президент сайлауында біртұтас отбасы ретінде бой көрсетіп, Сізбен бірге қуатты, қарышты, заманауи мемлекет құру жолында еңбек етуге, ортақ тағдыр жолында өмір сүріп, ортақ болашағымызды өз қолымызбен жасауға әзірміз. Сіздің есіміңізбен біз Қазақстанның гүлденуін байланыстырамыз. Біздің даусымыз бен жүрегіміз Сізбен бірге», – деп жазады авторлар.
Алматы облысы Қарасай ауданындағы Ұлы Отан соғысының ардагері Ү.Тастанбекұлы Қазақстанның гүлденуіне бағытталған шаралардың табысты жалғасуы үшін Нұрсұлтан Назарбаевтың алдағы президент сайлауына қатысуының маңыздылығын айтады.
Алматы облысы Үшқоңыр ауылында тұратын Ұлы Отан соғысының ардагері В.Шустов еліміздегі бейбітшілік пен өркендеу Қазақстан Президентінің еңбегі екенін атап өткен.
«Мен өз ауылымның көнекөз тұрғыны ретінде алдағы сайлаудан Сіздің кандидатураңызды көремін және қолдаймын. Сіз лайықты адамсыз. Көзделген мақсаттарды іске асыру оңай шаруа емес. Барлық істі аяғына дейін Сіз ғана жеткізе алады деп есептеймін», – делінген хатта.
Ақтөбе қаласының тұрғыны, еңбек ардагері Л.Чичаева Мемлекет басшысының қысқа мерзімде өз еңбегі және сындарлы саясаты арқылы Қазақстанды берекелі және бүкіл әлемге белгілі елге айналдыра алғанын атап өткен.  
«Сіз ғана Қазақстанды өсіп-өркендеген ел, ал халықты бақытты ете аласыз. Сіз – жаһандық және бәрін қамтитын идеялардың ел игілігі жолында күні-түні жұмыс істейтін ең қуатты генераторысыз», – деп жазады автор.
Қызылорда қаласындағы  «Сыр медиа» ЖШС Бас директоры А.Оңғарбаев өңірдің журналистер қоғамдастығы атынан Мемлекет басшысы төңірегіне топтасуға әзір екендіктерін білдіре келіп, оны президент сайлауына өз кандидатурасын ұсынуға шақырады.
Жамбыл облысы Ақбұлым ауылының тұрғыны С.Тоқбаев ауыл тұрғындарының табыстары туралы айта келіп, Мемлекет басшысының бастамаларын нақты іспен қолдауға дайын екенін атап көрсеткен. Президенттік сайлау өткізу туралы шешімді қолдаған авторлар Мемлекет басшысын сайлауға түсуге шақырған.
Талдықорған қаласының тұрғыны Т. Байбұқашева қаладағы барлық аналардың атынан президенттік сайлау өткізу туралы шешімді қолдайтынын және сайлауға Нұрсұлтан Назарбаев қатысады деп үміттенетінін жеткізген.
Екібастұз қаласының тұрғыны М.Каримов Мемлекет басшысының президенттік сайлауға қатысуы маңызды екенін атай отырып, өз дауысын Нұрсұлтан Назарбаевқа беруге дайын екенін мәлімдеген.
Алматы облысының Қарасай ауданының тұрғыны А.Бекбаева, Астана қаласынан Е.Әмірғалиев, Көкшетау қаласынан Е.Құрманғалиұлы ел экономикасының өсімінен, халықтың әл-ауқатының артуынан байқалып отырған жетістіктерге тоқталған. Осыған байланысты авторлар Мемлекет басшысы президент сайлауына қатысуы тиіс деп санайтындарын айтқан.
Көкшетау қаласындағы №1 орта мектептің 8-сынып оқушысы Т.Бапхоева Мемлекет басшысының кандидатурасы ұсынылуын өтініп, хат жазған. 
«Мен президент сайлауында дауыс беруге әлі қатыса алмаймын, бірақ Қазақстанда тыныштық пен тұрақтылық болғанын қалаймын. Сіз басқарған Қазақстан ғана бұдан әрі де табысқа жетіп, өркендей алады. Елдегі татулық пен бақ-берекенің кепілі Сіз ғана бола аласыз», – делінген хатта.
Қазақстан Республикасы Президентінің кезектен тыс сайлауын  тағайындауға байланысты келіп жатқан хаттар легі жалғасуда.
///
	 

	Мемлекет басшысы жиналған қауымды келе жатқан Астана күнімен құттықтады және Мемлекеттік туды көтеру рәсімі елорда құрметіне арналған мерекелік шараларды бастайтын жақсы дәстүрге айналғанын атап өтті.

	– Біздің байрағымыз Біріккен Ұлттар Ұйымы ғимаратының жанында, барлық елдердегі елшіліктеріміздің ғимараттарында желбіреп тұр. Ол Қазақстан спортшыларының халықаралық жарыстардағы жеңістерінің құрметі үшін де көкке көтеріледі. Ту – патриотизм мен Отанымызға деген адалдықтың символы, – деді Нұрсұлтан Назарбаев.

	Қазақстан Президенті Астананың жас болса да, еліміздің елордасы ретінде айтарлықтай табыстарға жеткеніне тоқталды.

	– Елордамыз небәрі 16 жылда сүйікті қаламызға, бүкіл еліміздің орталығына айналды. Халықаралық ауқымдағы маңызды іс-шараларды өткізу арқылы ол енді бүкіл әлемге танылды. ЕҚЫҰ секілді беделді ұйым өз саммитін біздің елордамызда өткізуге болады деп ұйғарды. Мұнда басқа да елеулі экономикалық және саяси сипаттағы шаралар өтті. Астана Еуразиялық кеңістіктегі ықпалдастық үдерістердің бесігіне айналды, – деді Мемлекет басшысы.

	Қазақстан Президенті Елорда күніне орай әрдайым жаңа нысандар іске қосылатынын, солардың қатарында биыл Ұлттық музей, Тұңғыш Президент кітапханасы бар екенін айтты.

	– Шағын қала болған Ақмола – бүгінде 800 мыңнан астам адам тұратын мегаполис. Астана тұруға жайлы әрі қолайлы қала болып қалыптасып келеді. Ел қазынасына едәуір қаражат әкеле бастаған елордамыз бюджеттің донорына айналды. Бизнес белсенді дамып, инновациялар енгізілуде. Астана сондай-ақ білім, денсаулық сақтау және мәдениет салаларының маңызды орталығы болып отыр. Сол себепті де біз өз елордамызды жақсы көреміз және онымен мақтанамыз, – деді Мемлекет басшысы.

	Салтанатты рәсім барысында Мемлекет басшысы – Қазақстан Республикасы Қарулы Күштерінің Жоғарғы Бас қолбасшысы еліміздің жоғары әскери оқу орындарының түлектеріне офицерлік погондар тапсырды.

	– Сіздер Қарулы Күштердің, полиция мен өзге де құқық қорғау органдарының қатарында қызмет ететін боласыздар. Иығына погон таққан азаматтар ылғи да елдің көз алдында. Сіздерге қарап жастар бой түзейді. Сіздер дайындықтан өтіп, білім алдыңыздар, енді өздеріңіз жаңадан қабылданушыларға тәлімгер боласыздар. Оларға патриотизмнің, Отанға адалдықтың үлгісін, ерлік пен адам рухының көркемдігін көрсетесіздер деген үміттемін, – деді Нұрсұлтан Назарбаев.

	Соңында Мемлекет басшысы барша жас офицерлерді, әскери оқу орындары түлектерін құттықтап, оларға табыс және бақ-береке тіледі.

	Мемлекет басшысының қолынан офицерлік погонды Қорғаныс министрлігінің Радиоэлектроника және байланыс Әскери-инженерлік институты мен Құрлық әскерлерінің Әскери институты, ҚР ҰҚК Шекара қызметі академиясы, ҚР Төтенше жағдайлар министрлігінің Көкшетау техникалық институты, ҚР Ұлттық ұланының Әскери институты секілді жоғары әскери оқу орындарының 12 үздік түлегі алды.

	Салтанатты рәсімге ҚР Мемлекеттік күзет қызметінің Құрмет қарауылы ротасы, ҚР Қорғаныс министрлігінің Құрмет қарауылы ротасы және ҚР ІІМ Ішкі әскерлерінің Ұлттық ұланы ротасы қатысты.






///Нұрсұлтан Назарбаев пен Сооронбай Жээнбеков әңгімелесу барысында екіжақты ынтымақтастықтың қазіргі жағдайы мен келешегін, сондай-ақ екі елдің Еуразиялық экономикалық одақ аясындағы өзара іс-қимылын талқылады.
Мемлекеттер басшылары күн тәртібіндегі өңірлік және халықаралық өзекті мәселелер жөнінде пікір алмасты.
Сондай-ақ, тараптар алдағы кездесулер кестесін қарастырды.
///Кездесу барысында Н.Әбдібеков Нұрсұлтан Назарбаевқа Есеп комитетінің 2017 жылғы жұмысының негізгі нәтижелері мен алдағы кезеңдегі міндеттері жөнінде баяндады.
Өткен жылдың қорытындысы бойынша бұл орган 354 нысанға 25 тексеру жүргізген. Аудиторлық іс-шаралар нәтижесінде қайтарылуға тиісті 307,3 миллиард теңгенің 198,5 миллиарды өтелгенін мәлімдеді.
Нұрсұлтан Назарбаев Есеп комитетіне «Мемлекеттік аудит және қаржылық бақылау туралы» заң нормаларының жүзеге асырылуын қамтамасыз етуді тапсырды.
Сонымен қатар Қазақстан Президенті бюджет қаражатын тиімді пайдалану ісіне Есеп комитеті тарапынан неғұрлым мұқият бағалау жүргізудің маңыздылығына тоқталып, заң бұзушылыққа жол бермеу үшін жүйелі шаралар қарастыру керек екенін айтты.
Мемлекет басшысы Есеп комитетінің өңірдегі тексеру комиссияларының жұмысын үйлестіруде, сондай-ақ олардың қызметін жақсарту жөніндегі әдістемелік және тәжірибелік ұсынымдарды әзірлеу ісінде маңызды рөл атқаратынын атап өтті.
Кездесу соңында Нұрсұлтан Назарбаев мемлекеттік аудит және қаржылық бақылау органдарының қызметін бұған дейін қабылданған нормативтік құқықтық актілерге және мемлекеттік бағдарламаларға сәйкес жетілдіру жөнінде бірқатар нақты тапсырма берді.

/// 
Қазақстан Президенті халық саны жөнінен алдыңғы қатардағы өңірдің бірі  саналатын Оңтүстік Қазақстан облысының дамуына мемлекеттің зор көңіл бөліп отырғанын атап өтті.
– Біз Шымкенттің миллионнан асатын тұрғыны бар қалаға айналуы үшін қажетті күш-жігер жұмсап отырмыз. Қала өсіп, мұнда жаңа орталық салынуда. Өңірдің инфрақұрылымы жақсарып келеді. Облыс арқылы  автомобиль жолдары мен теміржол магистральдері, газ құбырлары өтіп жатыр. Бұл жайт бизнестің өркендеуіне, жалпы бүкіл халықтың әл-ауқатының артуына септігін тигізеді, – деді Нұрсұлтан Назарбаев.
Сондай-ақ Мемлекет басшысы ауыл шаруашылығы кешенін басым дамыту ісіне назар аударды.
– Облыстың көкөніс пен жеміс-жидек өндіретін нағыз «фабрикаға» айналуға барлық мүмкіндігі бар. Бұған айтарлықтай қаражат бөлініп жатыр, қазірдің өзінде оның нәтижесі көрінуде. Біз заманауи технологиялар енгізіліп жатқанын көріп отырмыз, соның есебінен өндіріс ұлғаюда. Мәселен, бес жыл ішінде ауыл шаруашылығы өнімдерін шығару мөлшері 2,5 есе өсті, соның нәтижесінде оның бір бөлігін облыс экспортқа жібере бастады. Бұдан бөлек, мал шаруашылығы қарқынды дамуда. Осы жұмыстың барлығы жалғасатын болады, – деді Қазақстан Президенті.
Нұрсұлтан Назарбаев биыл еліміз халық бірлігінің, өзара түсіністігі мен толеранттылығының нығаюына септігін тигізетін бірқатар маңызды тарихи оқиғаларды атап өтетіне тоқталды.
Соңында Мемлекет басшысы облыс тұрғындарына бақ-береке және табыс тіледі. 
/// 
Кездесу барысында Тынық мұхитындағы Ляньюньган портындағы Қазақстанның логистикалық терминалы арқылы жүк тасымалы ауқымын кеңейту перспективалары талқыланды.
Қазақстан үшін Цзянсу провинциясымен ынтымақтастықтың зор маңызы бар. Біз ҚХР басшылығымен уағдаластық бойынша  Ляньюньган портында жұмыс жүргізіп жатырмыз. Бұл – Қазақстанның Тынық мұхитқа тарихи тұрғыдан алғашқы қадам басуы. Мұны ынтымақтастығымыздың басы ғана деп ойлаймын, – деді Нұрсұлтан Назарбаев.
Қазақстан Президенті сондай-ақ ҚХР төрағасы Си Цзиньпинмен және ҚХР Мемлекеттік кеңесінің премьері Ли Кэцянмен кездесу барысында көлік-логистика саласындағы өзара іс-қимыл жайы басымдығы бар мәселеленің бірі екеніне тоқталды. 

///
	 

	20 маусымда біздің елімізге жұмыс сапарымен келетін Иордания Королі Абдалла ІІ-мен екіжақты кездесу өткізу жоспарлануда.
///Мемлекеттер басшылары Қазақстан мен Беларусь қарым-қатынасының негізгі аспектілерін талқылады.
Президенттер екі ел арасындағы сауда-экономикалық дамудың оң динамикасын атап өтті.
Екі ел басшылары халықаралық және аймақтық күн тәртібінің өзекті мәселелері бойынша да пікір алмасты. Қазақстан мен Беларусь Республикасының Еуразия кеңістігіндегі интеграциялық құрылымдар аясында өзара ынтымақтастығына ерекше назар аударылды.
Әңгіме соңында Қасым-Жомарт Тоқаев Александр Лукашенконы туған күнімен құттықтады.
///Мемлекет басшысы Индустриялдық-инновациялық даму мемлекеттік бағдарламасы аясында іске қосылған Орал трансформатор зауытында болды. Өндіріс ошағы жылына 10 мың дана трансформатор шығаруға қауқарлы. 
200-ге жуық адамды жұмыспен қамтып отырған өндіріс орны жергілікті оқу орындарымен ынтымықтаса жұмыс істеп келеді. Техникалық мамандықтар бойынша дуальды оқыту негізінде білім алатын студенттер зауытпен тығыз байланыс жасайды. 
Сонымен қатар, Мемлекет басшысына өңірдегі жиһаз, азық-түлік, құрылыс және жеңіл өнеркәсіп орындарының жұмыстары таныстырылды. 
– «Қарапайым заттар экономикасы» бағдарламасына кәсіпкерлерді тарту арқылы экономиканы әртараптандыру жұмыстарын жалғастыру керек. Бұл мәселе бойынша Үкімет белсенді жұмыс істеуде. Жергілікті әкімдік те осы бағдарлама арқылы өндірістерді ұлғайтуды ойластыруы қажет, – деді Қасым-Жомарт Тоқаев.
 





/// 
Кездесуге еліміздің барлық өңірлерінен келген, экономиканың түрлі секторларында, мәдени-әлеуметтік салаларда және мемлекеттік қызметте істейтін әйел жұртының өкілдері қатысты.
Мемлекет басшысы оларды келе жатқан Халықаралық әйелдер күнімен құттықтап, Қазақстанның барша әйелдер қауымына бақыт, денсаулық және бақ-береке тіледі.
Нұрсұлтан Назарбаев мемлекеттік саясаттың басым бағытының бірі әйелдердің әл-ауқатын жақсарту екенін атап өтті.
– Тәуелсіздік жылдарында біз көп нәрсені еңсердік. Қазір елімізде береке мен тыныштық орнады. «Қазақстан-2050» Стратегиясы, «Нұрлы жол» және басқа барлық бағдарламалар осыны көздейді. Әйелдер, отбасын сақтаушы ретінде бақ-берекені ең алдымен балаларынан, дастарқанынан сезінеді, сол арқылы мемлекеттің қамқорлығын сезінеді», – деді Қазақстан Президенті.
Мемлекет басшысы елдегі әйелдер қауымы өкілдерінің белсенділігі артып келе жатқанына тоқталды.
– Бүгінде мемлекеттік қызметтегі қызметкерлердің басым бөлігін әйелдер құрайды. Денсаулық сақтау саласында олардың үлесі 75 пайызға, білім беру саласында 65 пайызға дейін жетеді. Бизнестегі басшылардың да 40 пайызы нәзік жанды арулар, – деді Нұрсұлтан Назарбаев.
Қазақстан Президенті туу деңгейінің өсуі жалғасып келе жатқанына, тек былтырдың өзінде дүниеге 400 мың сәби келгеніне назар аударды.
Нұрсұлтан Назарбаев биыл ел тәуелсіздігіне 24  жыл толатынын еске салды.
– Бұл уақыт қас қағымда өте шықты, себебі бәріміздің назарымыз жұмыста болды. Бүгін соның нәтижесін көріп отырмыз –  біз құрған мемлекетті бүкіл әлем таниды, құрметтейді, – деді Қазақстан Президенті.
Мемлекет басшысы елдегі тұрақтылықтың арқасында экономикамыз қарқынды дамып келе жатқанын айтты.
– Бүгінде жер бетінде, БҰҰ мәліметі бойынша, 800 миллион адам аштықтан жапа шегуде. Жыл сайын азық тапшылығының кесірінен 6 миллион бала, 30 миллион ересек адам өледі. 400 миллион адам ауыз суға зәрулік зардабын тартады. Жыл сайын планетамызда 30 әскери қақтығыс болып, соның салдарынан сағат сайын 40 адам қаза табады. Сондықтан, елдің ішкі тұрақтылығын көздің қарашығындай қорғауға тиіспіз, – деді Нұрсұлтан Назарбаев.
Соңында Мемлекет басшысы көп балалы аналарды – М.Аксиеваны Алтын алқамен және А.Жұмабаеваны Күміс алқамен марапаттады.   
Кездесуге Мемлекеттік хатшы, Президенті жанындағы әйелдері ісі және отбасылық-демографиялық саясат жөніндегі Ұлттық комиссияның төрайымы Г.Әбдіқалықова, Парламент Мәжілісінің депутаты Г.Қарағұсова, Денсаулық сақтау және әлеуметтік даму министрі  Т.Дүйсенова, Парламент Мәжілісінің депутаты И.Аронова, Семей қаласының инновациялық гуманитарлық-заң университетінің ректоры Ш.Құрманбаева, «Қазақ аруы-2014» республикалық арулар байқауының жеңімпазы Г.Жоланова, әртіс Б.Сүйіншәлина, «Астана Опера» МОБТ балет әртісі С.Суногава, теннисші З.Дияс, «Планета патшайымы-2014» атағының иегері А.Жұмабаева, бокстан әлем чемпионы Н.Қызайбай, «Қазақстан» РТРК балаларға арналған «Балапан» телеарнасының директоры Л.Сұлтанқызы, волейболшы С.Алтынбекова, танымал «Татьяналар триосының» қатысушылары Т.Бурмистрова, Т.Полтавская және Т.Мартыненко, «Turkvizion-2014» ІІ халықаралық ән конкурсының жеңімпазы Ж.Доғалова, көп балалы ана М.Аксиева, Қазақстан жастарының арасында «жасыл бастамаларды» ілгерілету бастамашысы  Т.Немцан, әскери қызметші Д.Рысбекова, профессор, Қазақстан инженерлік академиясының корреспондент-мүшесі Қ.Аққошқарова, «Astana Solar» фотоэлектрлік модульдер құрастыру зауытының технигі  А.Тащанова, жеке кәсіпкер А.Құрмашова, Қостанай облысынан аудандық аурухананың бас дәрігері Л.Финк, Қ.Сәтбаев атындағы Екібастұз инженерлік-техникалық институтының доценті Д.Сиваракша, «Астана Опера» МОБТ жетекші солисі С.Ахметова қатысты.   
Кездесуге қатысушылар Мемлекет басшысына ана мен балаға қамқорлық жасауға, отбасылық құндылықтарды нығайтуға бағытталған саясат жүргізіп отырғаны үшін алғыстарын айтты. Сонымен қатар халықтың және әрбір қазақстандық отбасының әл-ауқатын қамтамасыз етуге бағытталған бағдарламаларды жүзеге асыруды әрі қарай жалғастырудың маңыздылығын атап өтті. 




///Мемлекет басшысы Қасым-Жомарт Тоқаев Қырғызстан Президенті Садыр Жапаровқа жеделхат жолдап, қазақстандықтардың және жеке өзінің атынан Қырғызстан басшысын және қырғыз халқын ел Тәуелсіздігінің 30 жылдығымен шын жүректен құттықтады.
– Бұл – егемен Қырғызстан тарихындағы ұлттың бірлігін, тұрақтылығын, жасампаздық рухын бейнелейтін, мемлекеттілікті одан әрі нығайту, Қырғыз елінің ұзақ мерзімді және тұрақты дамуы үшін мәңгілік маңызды күн, – делінген жеделхатта.
Қасым-Жомарт Тоқаев қазақ-қырғыз қатынастарының дамуын жоғары бағалады.
– Тарихы терең бауырлас халықтардың ортақ мүдделері мен ғасырлар бойғы достығы және татукөршілік дәстүрін сақтай отырып,  Тәуелсіздіктің алғашқы сәтінен-ақ қазақ пен қырғыз иық тіресіп, өзара жетістіктерге шынайы қуанып, бір-біріне үнемі қолдау көрсетіп келеді. Күш-жігерімізді жұмылдырып, көп қырлы ынтымақтастығымыздың тұрақты дамуына тың серпін бере алатынымызға сенімдімін. Бұл қазақ-қырғыз стратегиялық серіктестігі мен одақтастығы үшін жаңа көкжиектерге жол ашады, – деп жазды Мемлекет басшысы.
Қасым-Жомарт Тоқаев Садыр Жапаровтың жауапты мемлекеттік қызметіне толағай табыс, бауырлас қырғыз халқына өркендеу мен өрлеу тіледі.
///
	 

	Мемлекет басшысының жұмыс сапары барысында Ақмола облысының Целиноград ауданындағы бірқатар әлеуметтік және өндірістік нысандарға бару,  сондай-ақ жұртшылық өкілдерімен кездесу жоспарланған.
///
	 

	Комиссия отырысында Қазақстан азаматтығын алуға тілек білдірген адамдардың өтініштері, сондай-ақ көші-қон саясатының бірқатар мәселелері қаралды.

	- Тәуелсіздік жылдарында қазақстандық азаматтық институттың халықаралық беделі, біздің қоғамның әлеуметтік жүйесінің мәртебесі айтарлықтай өсті. Бұл факт қалыптасқан мемлекеттегі ұлтаралық қатынастың жоғары мәдениетін және қоғамдық-саяси тұрақтылығын танытады. Біз қатарымызға отандастарымыздың жаңа толқынының қосылғанына қуаныштымыз. Толық құқылы азамат болған олар тәуелсіз Қазақстанның одан әрі дамып, өркендеуіне өз үлестерін қосатынына сенімдімін. Мемлекеттік құрылымдар олардың әлеуметтік бейімделуін тездетуге, сондай-ақ азаматтық алу туралы әрбір өтінішке ерекше жауапкершілікпен қарауға міндетті, - деп атап өтті өз сөзінде Мемлекеттік хатшы.

	Комиссия отырысының қорытындысы бойынша тиісті шешімдер мен ұсынымдар қабылданды.
///Франция тарапының бастамасымен Қасым-Жомарт Тоқаев Эммануэль Макронмен телефон арқылы сөйлесіп, екіжақты қарым-қатынастың өзекті мәселелерін және Ауғанстандағы жағдайды жан-жақты талқылады.
Мемлекет басшысы стратегиялық серіктестік деңгейіне жеткен Қазақстан мен Франция арасындағы өзара тиімді байланыстардың дамуына тоқталды.
– Француз Республикасы – экономикалық әлеуеті жағынан әлемдегі бесінші ел, біздің негізгі серіктесіміз. Біз нақты нәтиже беретін бірлескен белсенді жұмыстарға, бірінші кезекте экономика саласына ерекше мән береміз, – деді Қазақстан Президенті.
Қасым-Жомарт Тоқаев Францияны біздің экономикамызға 2005 жылдан бері 17 миллиард қаржы салуы арқылы инвесторлардың алғашқы бестігіне кіріп отырғанын атап өтті. 2020 жылдың қорытындысы бойынша өзара сауда көрсеткіші – 2,8 миллиард долларды құраған.
Эммануэль Макрон Қазақстанмен арадағы сауда-экономикалық және саяси байланыстарды тереңдете түсуге мүдделі екенін жеткізді.
Мемлекеттер басшылары үкімет деңгейіндегі байланыстарды жандандыруға дайын екендерін нақтылады. Президенттер Қазақстан мен Франция ынтымақтастығына серпін беретін жобалардың жүзеге асуына назар аударуға уағдаласты.
Қасым-Жомарт Тоқаев пен Эммануэль Макрон Ауғанстандағы ахуал жөнінде пікір алмасты.
Президенттер аймақтың тұрақтылығы, қауіпсіздігі мен орнықты дамуына қатысты мәселелерде жиі ақылдасып тұруға келісті. Мұндай жұмыстар екіжақты деңгейде де, БҰҰ алаңында және халықаралық форматта да жүзеге асырылмақ.
Франция Президентінің өтініші бойынша Қасым-Жомарт Тоқаев оған Қазақстанның Ауғанстандағы жағдайды тұрақтандыруға қатысты көзқарастары мен біздің үкіметтің батыс елдері азаматтары мен ауғандықтарды эвакуациялау жөнінде қабылдаған шаралары туралы айтып берді. Эммануэль Макрон Қазақстанның өз аумағында БҰҰ-ның Ауғанстандағы миссиясының қызметкерлерін және әлемдік ұйымның басқа да агенттіктерін орналастыру туралы шешімін жоғары бағалады.
///
	 

	Шағын құрамдағы кездесу барысында байланыстарды жоғары деңгейде нығайтудың, сауда-экономикалық және инвестициялық-технологиялық ынтымақтастықтың, сондай-ақ Қазақстан мен Оңтүстік Корея стратегиялық серіктестігінің негізгі бағыттары талқыланды.

	Нұрсұлтан Назарбаев пен Пак Кын Хе халықаралық күн тәртібіндегі өзекті тақырыптар жөнінде пікір алмасып, халықаралық және өңірлік ұйымдар аясындағы екіжақты іс-қимылдың негізгі мәселелері бойынша тараптардың ұстанымдарын салыстырды.

	Мемлекет басшысы Оңтүстік Корея Президентінің сапары Қазақстан үшін елеулі оқиға екенін атап өтті.

	– Біз сіздің елде жүргізілген реформаларды тәуелсіздігіміздің алғашқы күндерінен бастап-ақ зерделеп келеміз. Мен Ро Дэ Удан бастап, Оңтүстік Кореяның барлық президенттерімен кездестім. Сол жылдары басталған біздің қарым-қатынасымыз қазір өте жақсы деңгейде. Сіздің сапарыңыз бұдан да жоғары ынтымақтастыққа жол ашады деп үміттенемін. Біз сіздің елмен саяси және экономикалық тығыз қарым-қатынас орнатуға мүдделіміз, – деді Нұрсұлтан Назарбаев.

	Өз кезегінде Корея Республикасының Президенті Қазақстан Президентімен өткен жылғы қыркүйекте Санкт-Петербургте өткен G20 саммиті аясындағы кездесуін ерекше жылы сезіммен еске алатынын айтты.

	– Бізде шынында да ынтымақтастық үшін ауқымды кеңістік пен экономикалық ықпалдастықтың зор әлеуеті бар. Мен бүгін жоғары экономикалық өсім деңгейін көрсетіп отырған, қарқынды дамып келе жатқан Астананы өз көзіммен көрдім, – деді Пак Кын Хе.

	Сонымен қатар Корея Республикасының Президенті ұзақмерзімді «Қазақстан – 2050»  даму стратегиясы табысты жүзеге асырылатынына сенім білдірді.

	Қазақстан Президенті делегациялардың кеңейтілген құрамдағы кездесуінде Пак Кын Хенің алғашқы мемлекеттік сапары қазақ-корей стратегиялық серіктестігі тарихында жаңа кезеңнің басы болатындығына тоқталып өтті.

	Нұрсұлтан Назарбаев сонымен қатар «Сэвол» кемесінің апатына байланысты Қазақстан халқы атынан  көңіл айтты.

	Мемлекет басшысы тарихи тұрғыдан қысқа мерзім ішінде Оңтүстік Корея аграрлық елден әлемдегі экономикасы ең озық жиырма мемлекеттің біріне айналып, «экономикалық кереметті» жүзеге асырғанын атап өтті.

	– Елдеріміз арасында энергетика, автомобиль құрастыру, машина жасау, құрылыс, тау-кен өнеркәсібі, денсаулық сақтау, сондай-ақ  білім беру мен ғылым саласындағы өзара ықпалдастық қарқынды дамып келеді, ал жалпы тауар айналымымыз 1,5 миллиард долларға жетті. Осы сапардың нәтижесінде біз ынтымақтастығымызды экономикада да, саясатта да жаңа деңгейге көтеруге қол жеткізе алатынымызға сенімдімін, – деді Қазақстан Президенті.

	Сондай-ақ, Нұрсұлтан Назарбаев Оңтүстік Корея Республикасының Корей түбегін денуклеаризациялау жөніндегі саясатын Қазақстанның қолдайтынын айтты.

	Өз кезегінде  Корея Республикасының Президенті Қазақстанға келуге шақырту үшін ризашылығын білдірді.

	– Біз барлық сала бойынша ынтымақтастық мәселелерін талқылаған кездесуге мен ерекше мән беріп отырмын. Елдеріміз арасында берік достық қарым-қатынас қалыптасқан. Біздің халықаралық жағдайға байланысты мәселелерді, соның ішінде Солтүстік Кореяның ядролық проблемасын талқылағанымызды мен құптаймын, – деді Оңтүстік Корея Президенті.

	Пак Кын Хе Қазақстанның Корея Республикасы үшін негізгі серіктес болып саналатынын атап өтті. Ол сондай-ақ халықаралық маңызды бастамаларға, соның ішінде АӨІСШК аясындағы өзара сенімге құрылған қарым-қатынасты нығайтуға, Корей түбегінде бейбітшілік және сенім орнатуға, сондай-ақ «Еуразиялық бастамаға» көрсетілген қолдау үшін алғысын айтты.



///
	 

	Қазақстан Республикасы Конституциясының 70-бабына сәйкес ҚАУЛЫ ЕТЕМІН:

	1. Берілген өтінішіне орай Қазақстан Республикасының Премьер-Министрі Кәрім Қажымқанұлы Мәсімовтің орнынан түсуі қабылдансын.

	2. Қазақстан Республикасының Үкіметі Қазақстан Республикасы Үкіметінің жаңа құрамы бекітілгенге дейін өз міндеттерін атқаратын болсын.

	3. Осы Жарлық қол қойылған күннен бастап қолданысқа енгізіледі.

	 

	             Қазақстан Республикасының

	                             Президенті                                                                                                                        Н.Назарбаев
///
	 

	Кездесу барысында сауда-экономикалық, инвестициялық, ғылыми-техникалық және мәдени-гуманитарлық салалардағы екіжақты ынтымақтастықты одан әрі дамыту  перспективалары талқыланды.

	Нұрсұлтан Назарбаев пен Абдалла II халықаралық күн тәртібіндегі өзекті мәселелер жөнінде де пікір алмасты.

	Қазақстан Президенті екі ел және олардың көшбасшылары арасында өзара сенімге негізделген жақын қарым-қатынас қалыптасқанын айтты. Бұл ретте ол Иорданияның  жалпы Таяу Шығыста маңызды рөл атқаратынын атап өтті.

	Абдалла II Қазақстанға келуге шақыртуы үшін алғысын айтты, сондай-ақ еліміздің көп жылдар бойғы, соның ішінде сириялық босқындар мәселесі бойынша көрсеткен қолдауы үшін Нұрсұлтан Назарбаевқа Иордан халқы атынан ризашылығын білдірді.

	Екі мемлекет көшбасшылары өзара ықпалдастықтың әлеуетін жүзеге асырудың маңыздылығын атап өтіп, осы бағытта басымдығы бар бірқатар шараларды қарастырды. 


/// 
Мемлекет басшысы барша қазақстандықтарды көктем мерекесі – Наурызбен құттықтады.
– Бұл өңірде мерекелік шаралар негізгі мейрамнан тоғыз күн бұрын басталады. Әр күнге мән-маңыз беру және оны ізгі істерге арнау – жақсы бастама. Соның арқасында Наурыз нағыз ізгіліктің мерекесіне айналып келеді. Бұл – басқа өңірлерге үлгі боларлық бастама, – деді Нұрсұлтан Назарбаев.
Қазақстан Президенті мемлекеттің білім беру, денсаулық сақтау, жастар саясаты мәселелеріне айрықша көңіл бөліп отырғанын атап өтті.
– Бүгін осында көптеген жастар отыр. Біз жастарымыздың жақсы білім алуы үшін жаңа балабақшалар, мектептер, университеттер салып жатырмыз. Облыста «Балапан» бағдарламасы аясында мектепке дейінгі біліммен балалардың 70 пайызы қамтылған. Сонымен қатар, ана мен бала өлімінің деңгейі 20 пайызға төмендеді. Әр облыстағы медицинаны дамыту мәселесіне зор көңіл бөлудің арқасында қазақстандықтардың орташа өмір жасының ұзақтығы 70-ке жетті. Бұл біздің еліміздің зор табысы әрі дамуының көрсеткіші деп есептеймін, – деді Мемлекет басшысы.
Нұрсұлтан Назарбаев әлемдегі дағдарыс құбылыстарына қарамастан, Қазақстан жүйелі дамуын жалғастырып келе жатқанын, бұған өңірдің әлеуметтік-экономикалық көрсеткіштері айғақ екенін атап өтті.
– Оңтүстік Қазақстан облысында бүкіл ел халқының 17 пайызы тұрады. Өңір аумағы арқылы ірі теміржол магистралі өтеді, «Батыс Еуропа – Батыс Қытай» халықаралық транзиттік көлік дәлізі салынды. Әуежай қайта жөнделуде. Осы жылдар ішінде облыс уран өндірісінің әлемдік орталығына айналды. Бүгінде өңірдің кеніштері жаһандық уран өндірісінің 35 пайызын қамтамасыз етіп, бірінші орын иеленіп отыр, – деді Мемлекет басшысы.
Соңында Елбасы «Нұр Отан» партиясының таяуда өткен XVI съезінде белгіленген жаңа мақсаттар мен міндеттер туралы еске салып, барлық бағыттар бойынша жұмысты жалғастыруға шақырды және жиналғандарға табыс пен бақ-береке тіледі.
Шара барысында сондай-ақ ардагерлердің облыстық кеңесінің төрағасы Ж.Мәуленқұлов, Қазақстан халқы Ассамблеясының мүшесі Н.Шевченко, жастар одағының мүшесі Ж.Өсербаев сөз сөйледі.
Салтанатты шара театрландырылған көрініс пен концерттік бағдарламаға ұласты.
Мереке қаланың жаңа әкімшілік орталығындағы «Аулым - алтын бесігім» барельефтік сахнасы мен «Көкпаршы», «Қыз қуу», «Теңге алу», «Бүркітші» архитектуралық-декоративтік композицияларын біріктірген «Наурыз алаңында» өтті. Жалпы аумағы 50 гектар болатын бірыңғай архитектуралық ансамбльдің құрамында тарихи-өлкетану музейі, дәстүр және ғұрыптар орталығы, этнопарк, жасанды көл және қолданбалы өнер шеберханасы да бар. 


/// 
Іс-шара басталмас бұрын Мемлекет басшысы елдің агроөнеркәсіп кешенінің инвестициялық жобаларымен танысты.
Елбасы Қазақстанның күрделі сыртқы экономикалық жағдайлар мен геосаяси сын-қатерлерге қарамастан орнықты экономикалық өсімге қол жеткізіп, шетелдік инвесторлар үшін тартымдылығымен танылып отырғанын атап өтті.
– Биыл жалпы отырыстың тақырыбы Қазақстандағы агробизнестің дамуы туралы болды. Мұндай тақырып кездейсоқ таңдалған жоқ. Қазақстан – аумағы жөнінен әлемде тоғызыншы орын алатын және ауыл шаруашылығының бірегей ресурстарына ие ел. Қазақстан дәстүрлі өңірлік нарықтарды, сондай-ақ Қытайдағы, Үндістан мен Таяу Шығыстағы жаңа нарықтарды қамтамасыз ету үшін географиялық тұрғыдан қолайлы орналасқан. Ауыл шаруашылығы ресурстарының ауқымын ескерсек, елдің отандық және шетелдік инвесторлар үшін тартымды, бірақ әлі ашыла қоймаған әлеуеті бар, – деді Нұрсұлтан Назарбаев.
 Қазақстан Президенті елдегі мүмкіндіктерді пайдалану үшін бірқатар шаралардың бірнеше бағытта жүзеге асырылып жатқанын айтты. Солардың қатарында қолайлы инвестициялық ахуал қалыптастыру, трансұлттық компанияларды тарту арқылы өңдеу ісін дамыту, ғылымды, инновацияны және кадр даярлауды ынталандыру, институционалдық реформалар жүргізу шаралары бар.
Нұрсұлтан Назарбаев инвесторларды Қазақстандағы агроөндірісті дамыту үшін инвестиция салуға шақырды.
– Бұл біздің бәрімізге пайдалы болатынына сенімдімін. Инвестициялық үдерісте қажетті қаржылық инфрақұрылымның болуы маңызды рөл атқарады. Осы мақсатпен «ЭКСПО-2017» базасында халықаралық қаржы орталығын ашу қарастырылуда. Сондықтан Кеңестің келесі 29-отырысын «Астана – халықаралық қаржы орталығы» тақырыбына арнап, оны елордада өткізуді ұсынамын, – деді Қазақстан Президенті.
Соңында Мемлекет басшысы қатысушыларға қызықты баяндамалары мен ұсыныстары, түсіндірмелері үшін ризашылығын білдіріп, кеңес жұмысына көп жылдан бері қолдау көрсетіліп келе жатқанына, Қазақстандағы инвестициялық ахуалды жетілдіруге қосылған үлеске жоғары баға берді.
Отырыс барысында Еуропалық қайта құру және даму банкінің президенті С.Чакрабарти, Инвестициялар және даму министрі Ә.Исекешев, «Шетелдік инвесторлардың қазақстандық кеңесі» қауымдастығы басқармасының төрағасы У.Вокурка, Ауыл шаруашылығы министрі А.Мамытбеков сөз сөйледі.
Сонымен қатар, «Бейкер және Маккензи Интернешнл» компаниясының бас директорының орынбасары Э.Шир, «Филип Морис Интернешнл» компаниясының аға вице-президенті Н.Дэнис, «Ситигруп» бас атқарушы директоры  Дж.Коулз, «Эрнст энд Янг» жаһандық басқарушы серіктесі К.Ди Сибио, «Дойче Банк АГ» басқарушы директоры П.Тильс, «Делойт СНГ» басқарушы серіктесі И.Коулберн, «Русские машины» директорлар кеңесінің төрағасы З.Вольф күн тәртібіндегі негізгі мәселе бойынша өз пікірлерін ортаға салды.  
Мемлекет басшысының сөйлеген сөзінің толық мәтінін мына жерден қараңыз. 




/// 
Таныстырылым барысында Мемлекеттік хатшы Гүлшара Әбдіқалықова Комиссия баяндамасының бірегейлігін атап өтті және құқық қорғау органдарының үкіметтік емес ұйымдармен адам саудасына қарсы күрес саласындағы өзара іс-қимылын жетілдіруге, сондай-ақ трафик құрбандарына арнайы әлеуметтік қызмет көрсетуге бағытталған ұсынымдарға назар аударды.
Баяндаманың таныстырылымына орталық мемлекеттік органдардың басшылары, заң шығарушы, атқарушы және сот билігі органдарының, құқық қорғау органдарының өкілдері, құқықтанушы-ғалымдар, Қазақстанда тіркелген халықаралық ұйымдар мен дипломатиялық өкілдіктердің басшылары, адвокатура, нотариат, білім және ғылым, денсаулық сақтау, мәдениет, бизнес және бұқаралық ақпарат құралдары өкілдері қатысты.
Комиссия мүшелері мен сарапшылары Т.Әбішев, В.Воронов, Н.Шаханова, Р.Юрченко және З.Байсақова баяндаманы таныстырып, қатысушылар мен қонақтардың қойған сұрақтарына жауап берді.
Таныстырылым барысында баяндамада Қазақстан бекіткен халықаралық келісім-шарттардың нормаларына сәйкес адам саудасы құрбандарының құқықтарын қорғау саласындағы заңнама мен құқық қолдану тәжірибесінің салыстырмалы талдауы, құзырлы мемлекеттік органдар қызметіне берілген бағалау, Конституция нормаларына және халықаралық стандарттарға сәйкес халықтың әлеуметтік тұрғыдан қорғалатын топтарына жататын азаматтардың әлеуметтік-экономикалық, еңбек және мәдени құқықтарын қорғау тетіктерін әрі қарай жетілдіру мәселесі бойынша нақты қадамдар қамтылғаны атап өтілді.
Сондай-ақ іс-шара барысында Сыртқы істер министрі Е.Ыдырысов, Адам құқықтары жөніндегі комиссияның төрағасы Қ.Сұлтанов, Ішкі істер министрі Қ.Қасымов, Денсаулық сақтау және әлеуметтік даму министрі Т.Дүйсенова, Халықаралық көші-қон ұйымының Орталық Азиядағы миссиясының басшысы Д.Кесерович, Еуропалық Одақтың Қазақстандағы өкілдігі басшысының орынбасары К.Величков, Ұлыбританияның Қазақстандағы Төтенше және өкілетті елшісі К.Браун, АҚШ-тың Қазақстандағы Төтенше және өкілетті елшісі Д.Кролл, Норвегия Корольдігінің Қазақстандағы Төтенше және өкілетті елшісі  О.-Й.Берной сөз сөйледі.
Сарапшылар Адам құқықтары жөніндегі комиссияның арнаулы баяндамасына жоғары баға берді және ондағы ұсынымдардың Үкімет пен Парламент тарапынан нақты іске асырыла бастағанын айтты.
/// 
Мемлекет басшысы Душанбе қаласына келді. Сапар барысында Тәжікстан Президенті Э.Рахмонмен кездесу және бірқатар екіжақты құжаттарға қол қою, сондай-ақ ҰҚШҰ Ұжымдық қауіпсіздік кеңесі сессиясына қатысу жоспарланған. 
///
	 

	Кездесу барысында Б.Байбек Мемлекет басшысына «Қазақстан-2050» Стратегиясында айтылған тапсырмаларды іске асыру барысы туралы, сондай-ақ партияның ағымдағы жұмысы мен алдағы кезеңге арналған міндеттері жайлы баяндады.

	Партия Төрағасының бірінші орынбасары Нұрсұлтан Назарбаевты партияның филиалдары қызметімен танысу үшін еліміздің өңірлерін аралағаны және жұртшылықпен өткізген кездесулері туралы хабардар етті. Ол «Нұр Отан» өңірлердегі өз жұмысын күшейте түскенін және бүгінде Қазақстан Президенті саясатының арқасында партия халық арасында зор беделге ие екенін атап өтті. Еліміздің азаматтары партияның ұйымдары мен қоғамдық қабылдаулар қызметін оң бағалап отыр.

	Бүгінде «Нұр Отан» ХДП құрамында 6300-ден астам бастауыш партия ұйымы, 3000-дай партиялық бақылау посты және 271 қоғамдық қабылдаулар орны бар.

	Нұрсұлтан Назарбаев Б.Байбекке еліміз өңірлерін аралауды жалғастыруды, партияның барлық филиалының жұмысымен танысып шығуды, сондай-ақ, жаңа міндеттерді партияластарға жеткізіп, азаматтардың көңіл-күйі мен қажеттіліктерін білуді тапсырды. Мемлекет басшысы қоғамның партияға, жалпы, билікке деген сенімін одан әрі нығайтудың маңыздылығына назар аударды.

	- «Нұр Отан» - бұл халықтық партия. Ол қарапайым адамдардың арасында болуы керек, - деп атап өтті Мемлекет басшысы.   

	«Нұр Отан» ХДП Төрағасы мәслихаттар депутаттары тарапынан жергілікті атқарушы билік органдарының қызметіне үнемі бақылау жасау және партияның сайлауалды тұғырнамасын іске асыру барысына мониторинг жүргізу қажеттігіне назар аударды.

	Сонымен қатар, Нұрсұлтан Назарбаев кезекті съезге Доктрина әзірлеу жөнінде тапсырма берді. Ол «Қазақстан-2050» Стратегиясын іске асыру, сондай-ақ, басқарушы партияның 21-ғасырдағы рөлін, көзқарасы мен орнын қамтамасыз ететін іргелі құжат болуға тиіс.

	Кездесу қорытындысы бойынша «Нұр Отан» ХДП Төрағасы партия алдында тұрған міндеттерді одан әрі іске асыру жөнінде бірқатар нақты тапсырмалар берді.    
/// 
Г.Әбдіқалықова Халықаралық еңбек ұйымының (ХЕҰ) БҰҰ жүйесіндегі еңбек қатынастарын реттеу мәселелері жөніндегі халықаралық беделді ұйым ретіндегі рөлін атап өтті. Мемлекеттік хатшы Қазақстанның бұл халықаралық ұйыммен ынтымақтастыққа айрықша мән беретінін және ХЕҰ-ның негізгі іс-шараларына жыл сайын белсенді түрде қатысатынын атап көрсетті. Соның ішінде биылғы маусымда өтетін ХЕҰ Бас конференциясының 104-сессиясының тақырыбы маңызды екеніне ерекше тоқталды.
Сонымен қатар, тараптар еңбек қатынастары саласындағы Қазақстан мен ХЕҰ ынтымақтастығының келешегін талқылады.
Мемлекеттік хатшы Мемлекет басшысы ұсынған бес институционалдық реформа мемлекеттік институттарды сапалы жаңартуға, экономикалық бағдарламалардың тиімділігін арттыруға, мемлекеттік қызметтер сапасын жақсартуға және кең ауқымды инфрақұрылымдық жобаларды жүзеге асыруға бағытталғанын атап көрсетті.
Г.Әбдіқалықова «Нұрлы жол» мемлекеттік бағдарламасы экономиканың орнықты өсуін қамтамасыз ету, бүгінгі жұмыс орындарын сақтау және сыртқы нарықтағы ахуалдың нашарлауы жағдайында жаңаларын ашу үшін ерекше мәнге ие екенін айтты. Аталған міндеттерді іске асыру ел экономикасын жандандырады, икемділікті арттырады және халықтың жұмыспен қамтылуын барынша қамтамасыз ете отырып, кәсіпкерлік проблемаларының шешілуіне мүмкіндік туғызады.
Кездесу барысында сонымен бірге Қазақстанда жастарды жұмыспен қамтамасыз ету үшін Ұлттық іс-қимыл жоспарын қабылдау, сондай-ақ Еңбекті қорғау және жұмыс күшінің икемділігі жөнінде зерттеу жүргізудің ұлттық бағдарын әзірлеу жөнінде ХЕҰ-ның техникалық қолдау көрсетуі мәселелері қаралды.
///Қазақстан мен Франция 26 жыл ішінде дипломатиялық қарым-қатынастарды дамытып, ынтымақтастықтың берік архитектурасын қалыптастырды. Биыл елдеріміз арасындағы стратегиялық серіктестікке 10 жыл толды.
Г.Әбдіқалықова білім саласында мемлекеттеріміздің өзара ықпалдастығы кеңейіп келе жатқанына тоқталып, Мемлекет басшысының бастамасымен 2014 жылы Абай атындағы Қазақ ұлттық педагогикалық университеті жанынан «Сорбонна-Қазақстан» институты ашылғанын атап өтті. Биылғы оқу жылында Францияның Қазақстандағы елшілігі Қазақстанның Білім және ғылым министрлігі мен Францияның Еуропа және сыртқы істер министрлігі арасындағы келісім аясында Францияның жоғары оқу орындарында білім алуға үміткерлерді іріктеу бойынша жұмыс жүргізді. Қазіргі уақытта «Абай-Верн» бағдарламасы бойынша білім алып жатқан 66 азаматымызға (57 магистрант және 9 докторант) Қазақстан тарапынан стипендия бөлу қарастырылған.
Әңгімелесу барысында білім беру саласында басталған бастамаларды жалғастыру туралы уағдаластыққа қол жеткізілді.
Кездесу соңында Мемлекеттік хатшы Г.Әбдіқалықова Қазақстан-Франция ынтымақтастығын одан әрі нығайту ісінде Францияның Қазақстандағы Төтенше және өкілетті елшісі Ф.Мартинэге мол табыс тіледі. 
///
	 

	 

	

	Кездесу барысында Нұрсұлтан Назарбаев аталған сапар бұрын қол жеткізілген уағдаластықтарға сәйкес жасалып отырғанын атап өтті.  

	- Желтоқсан айында біз алдағы жылға арналған жаңа міндеттерді талқыладық. Біз екі ел арасындағы Тату көршілестік пен одақтастық туралы жаңа шартты дайындау туралы тапсырма бердік. Оған Екатеринбургте қол қоямыз деген үміттемін. Біртұтас экономикалық кеңістік пен Еуразиялық экономикалық одақтың барлық мәселесі ілгері жылжуда. 2015 жылы біз Еуразиялық экономикалық одақ құратынымызды жариялау үшін 2014 жылғы мамыр айында  келісім болу керек, - деді Қазақстан Президенті.   

	Өз кезегінде Владимир Путин жақында болған кездесуге қарамастан, қаралуы тиіс бірқатар тақырыптар жинақталып қалғанын атап өтті.

	- Екі ел арасындағы ынтымақтастықтың көлемі өте ауқымды. Оның үнемі өсіп келе жатқанын қуанышты сезіммен атап өтпекпін. Бұл біздің экономикамыз бен адамдарымыздың игілігі үшін екені сөзсіз. Біздің ісіміз алға басуда. Табысты жұмыс істеп жатқан интеграцияның өте жақсы тәжірибесі жинақталып келеді. Бірқатар негізгі мәселелер бар. Бүгін біз оларды талқыладық. Мен осыны іске асыруға мүмкіндігіміз болғаны үшін қуаныштымын, - деді В.Путин.  

	Сондай-ақ, мемлекет басшыларының кездесуінде өзара іс-қимылдың ауқымды мәселелері жөніндегі екіжақты ынтымақтастықты нығайтуды жалғастыру, сондай-ақ 2013-2015 жылдарға арналған бірлескен іс-қимыл жоспарын одан әрі іске асыру туралы уағдаластыққа қол жеткізілді.  

	Сонымен қатар, интеграциялық мәселелер жөніндегі өзара іс-қимылды жалғастыруға, атап айтқанда Біртұтас экономикалық кеңістікке және 2015 жылға қарай Еуразиялық экономикалық одақты қалыптастыра бастауға байланысты шешім қабылданды.

	Нұрсұлтан Назарбаев пен Владимир Путин Байқоңыр ғарыш айлағын пайдалану жөніндегі одан арғы өзара тиімді және сындарлы ынтымақтастық туралы уағдаласты.

	Сондай-ақ, мемлекет басшылары келесі кездесуді Екатеринбургтегі өңіраралық ынтымақтастық форумында өткізу және қол жеткізілген уағдаластықтарды іске асыру барысын сол кезде талқылау туралы келісімге келді.

	

///Мемлекет басшысы Қасым-Жомарт Тоқаев Қырғызстан Президенті Садыр Жапаровқа жеделхат жолдап, қазақстандықтардың және жеке өзінің атынан Қырғызстан басшысын және қырғыз халқын ел Тәуелсіздігінің 30 жылдығымен шын жүректен құттықтады.
– Бұл – егемен Қырғызстан тарихындағы ұлттың бірлігін, тұрақтылығын, жасампаздық рухын бейнелейтін, мемлекеттілікті одан әрі нығайту, Қырғыз елінің ұзақ мерзімді және тұрақты дамуы үшін мәңгілік маңызды күн, – делінген жеделхатта.
Қасым-Жомарт Тоқаев қазақ-қырғыз қатынастарының дамуын жоғары бағалады.
– Тарихы терең бауырлас халықтардың ортақ мүдделері мен ғасырлар бойғы достығы және татукөршілік дәстүрін сақтай отырып,  Тәуелсіздіктің алғашқы сәтінен-ақ қазақ пен қырғыз иық тіресіп, өзара жетістіктерге шынайы қуанып, бір-біріне үнемі қолдау көрсетіп келеді. Күш-жігерімізді жұмылдырып, көп қырлы ынтымақтастығымыздың тұрақты дамуына тың серпін бере алатынымызға сенімдімін. Бұл қазақ-қырғыз стратегиялық серіктестігі мен одақтастығы үшін жаңа көкжиектерге жол ашады, – деп жазды Мемлекет басшысы.
Қасым-Жомарт Тоқаев Садыр Жапаровтың жауапты мемлекеттік қызметіне толағай табыс, бауырлас қырғыз халқына өркендеу мен өрлеу тіледі.
///Президент Қасым-Жомарт Тоқаевтың төрағалық етуімен «Ақорда» резиденциясында экономикалық мәселелер бойынша кеңес өтті.
Кеңес барысында биылғы 7 айдағы еліміздің әлеуметтік-экономикалық даму қорытындылары қаралды. Премьер-Министр Асқар Мамин, Ұлттық Банк Төрағасы Ерболат Досаев, сондай-ақ Еңбек және халықты әлеуметтік қорғау министрі Бердібек Сапарбаев баяндама жасады.
Жиынға қатысушылар отандық тауар өндірушілерді қолдау, әлеуметтік маңызы бар азық-түлік тауарлары мен тарифтер бағасының өсуін болдырмау, атаулы әлеуметтік көмек тағайындау, көп балалы отбасыларды тұрғын үймен қамтамасыз ету, сондай-ақ жылыту маусымы мен жаңа оқу жылына дайындық мәселелерін талқылады.
Мемлекет басшысы ел экономикасының дамуына салмақты серпін беру мақсатында жаңа тәсілдер ұсынудың айрықша маңыздылығын атап өтіп, бұл үшін Үкіметтің, Президент Әкімшілігінің және сарапшылар қауымдастығының үйлесімді жұмысы қажет екеніне ерекше мән берді.
Қасым-Жомарт Тоқаев күнделікті мәселелерге қатысты жедел шешім ұсынумен қатар алдымызда халықаралық нарықтардағы теріс үрдістерді ескере отырып, экономиканың ортамерзімді келешектегі даму бағдарын айқындау міндеті тұрғанын атап көрсетті. 
Соңында Президент азаматтардың тұрмыс сапасының төмендеуіне жол бермеу үшін басты назарды олардың мүдделеріне, халық алдындағы барлық әлеуметтік міндеттемелердің толық орындалуына аудару қажет екеніне баса мән берді.  
 

///Жиын барысында Мемлекет басшысына Түркістан қаласын дамытудың жоспары мен перспективалары жөнінде мәлімделіп, облыс орталығын Шымкент қаласынан Түркістан қаласына көшіруге қатысты тапсырмалардың орындалуы туралы баяндалды.
– Елімізде жаңадан Түркістан облысының пайда болғаны баршаға мәлім. Бұл орынды шешім деп санаймын. Облыс орталығы енді Түркістан қаласына көшеді. Бұл – барлық жағынан да күрделі үдеріс, – деді Қазақстан Президенті.
Елбасы Қазақстан халқы үшін де, бүкіл түркі әлемі үшін де Түркістан қаласының тарихи әрі рухани мәні зор екеніне айрықша тоқталды.
– Бұл – түркі халықтарының киелі мекені. Сондықтан мұнда жұрт көп келеді. Бұл жерде көптеген танымал тұлғалар жерленген, – деді Нұрсұлтан Назарбаев.
Кеңесте Премьер-Министрдің бірінші орынбасары А.Маминнің Түркістан қаласының аумақтық даму тұжырымдамасы жөніндегі баяндамасы және Түркістан облысының әкімі Ж.Түймебаевтың әкімшілік-аумақтық басқару органдарын жаңа облыс орталығына көшіру барысы жөніндегі баяндамасы тыңдалды. Атап айтқанда, Қазақстан Президентіне инфрақұрылымдық және әлеуметтік нысандар салу жоспары, сондай-ақ қаланы энергиямен және сумен қамтамасыз етуге қатысты ұсынылған шешімдер жөнінде егжей-тегжейлі мәлімет берілді.
Жиын қорытындысы бойынша Үкіметке және облыс басшылығына бірқатар нақты тапсырма жүктелді.


///Кездесу барысында Мемлекет басшысына Қазақстан ғылымының кейбір мәселелері, соның ішінде соңғы жылдары ашылып жатқан ғылыми жаңалықтар, археологиялық зерттеулер, мамандар даярлау жұмысы жөнінде мәлімет берілді.
Сонымен қатар, Зейнолла Самашев Қасым-Жомарт Тоқаевқа Шығыс Қазақстан облысындағы сақ дәуірінің алғашқы кезеңіне жататын қоныстардағы қазба жұмыстары, Берел қорғанындағы археологиялық зерттеулердің қорытындысы және шетелдік ғалымдармен әріптестік туралы айтып берді.
Мемлекет басшысы тарихи зерттеулердің маңыздылығына тоқталып, соңғы жылдары отандық археология саласында белгілі болған тың деректерді Қазақстанның ежелгі, ортағасырдағы тарихының жылнамасына енгізу қажеттілігін атап өтті.  

///
	 

	Абзал Нүкенұлы Нүкенов Қазақстан Республикасы Қауіпсіздік Кеңесінің Ахуалдық орталығының меңгерушісі қызметіне;

	Самат Исламұлы Ордабаев Қазақстан Республикасы Сыртқы істер министрінің орынбасары қызметіне;

	Арыстан Кенжетайұлы Қабыкенов Қазақстан Республикасы Өңірлік даму министрлігінің жауапты хатшысы қызметіне тағайындалды.
///Қасым-Жомарт Тоқаев «Ақорда» резиденциясында Нұр-Сұлтан қаласына ресми сапармен келген АҚШ-тың Мемлекеттік хатшысы Майкл Помпеоны қабылдады.
Мемлекет басшысы америкалық дипломатқа ілтипат білдіріп, екі ел арасында дипломатиялық қарым-қатынас орнаған кезден бастап екіжақты ықпалдастықты дамытуда мол табысқа қол жеткізілгенін атап өтті.
– Америка Құрама Штаттары – Қазақстанның тәуелсіздігін алғашқылардың бірі болып мойындаған ел. Біз бұл тарихи фактіні үнемі есімізде ұстаймыз. Мемлекеттеріміз арасында көптеген бағыт бойынша, оның ішінде, ядролық қаруды таратпау, халықаралық терроризммен күрес және экономикалық ынтымақтастық секілді салаларда тығыз қарым-қатынас орнаған. Сонымен қатар өзара ықпалдастығымызды одан әрі дамыту мақсатында пайдалануға болатын әлеуетіміз де бар, – деді Қазақстан Президенті.
Қасым-Жомарт Тоқаев Нью-Йорк қаласында өткен БҰҰ Бас Ассамблеясының 74-сессиясы кезінде АҚШ Президенті Дональд Трамппен кездескенін атап өтіп, Америка көшбасшысына өзінің сәлемін жолдады. Сондай-ақ Қазақстан Президенті америкалық әріптесімен әлемнің кез келген жерінде кездесуге дайын екенін, дегенмен, бұл жүздесудің Қазақстанда өткенін жөн санайтынын айтты.
Тараптар барлық бағыт бойынша, оның ішінде сауда, инвестиция, IT-технология, демократиялық құндылықтарды ілгерілету және халықаралық терроризмге қарсы іс-қимыл салаларындағы екіжақты байланыстарды тереңдетудің маңыздылығын атап өтті.
Мемлекет басшысы Қазақстанда Ауғанстан бойынша арнайы өкіл лауазымын ашуға ниетті екенімізді айтты. 
АҚШ-тың сыртқы саяси ведомствосының басшысы Қазақстан Президентіне қонақжайлық көрсеткені үшін алғысын айтып, екі елдің экономика, халықаралық бейбітшілік пен тұрақтылықты сақтау бағыттарында дәстүрлі әрі сенімді серіктестік қалыптасқанын жеткізді.
– Біздің экономикалық байланыстарымыз өте жақсы. Екі ел арасында тікелей әуе қатынасын ашу мүмкіндігі қарастырылуда. Энергетикалық бағыттағы ынтымақтастықтан бөлек, басқа да салалардағы байланыстарды өркендету үшін әлеуетіміз зор. Президент Дональд Трамп сізге сәлем жолдады. Бүгін осында өзіңізбен кездескеніме қуаныштымын, – деді Майкл Помпео.
Америкалық дипломат Қазақстанның «Жусан» операциясы аясында Таяу Шығыстағы қақтығыс аймағынан өз азаматтарын қайтарып алғанын жоғары бағалады. Ол еліміздің Ауғанстанда бейбітшілік орнатуға, оның экономикасы мен адами әлеуетін күшейтуге қосқан үлесіне тоқталды.
Майкл Помпео елімізде қолға алынған саяси реформалар жайында да жылы пікірін айтып, оның іске асуына сәттілік тіледі.
Сонымен қатар тараптар өңірлік және жаһандық күн тәртібіндегі өзекті мәселелерді талқылады. АҚШ-тың Мемлекеттік хатшысы Американың Орталық Азияға қатысты жаңа Стратегиясының негізгі ережелері туралы мәлімет берді.
Мемлекет басшысы С5+1 (Орталық Азиядағы бес ел + АҚШ) диалогы форматының маңызды екенін атап өтіп, оның 3 ақпанда Ташкентте өтетін кезекті отырысының табысты болатынына сенім білдірді.
Қасым-Жомарт Тоқаев пен Майкл Помпео Әуе қатынастары туралы үкіметаралық келісімге қол қойылғанын құптады. Аталған құжат «ашық аспан» қағидаттарына жауап береді, сондай-ақ, Қазақстан мен АҚШ арасында тұрақты әрі тікелей әуе рейсін ашу үшін құқықтық негіз қалады.
 
 






///Форум жұмысына Қазақстан Республикасы Парламенті Мәжілісінің депутаты М.Қазбекова, Ауғанстан Парламентінің депутаты Ш.Баракзай, БҰҰ Даму бағдарламасының әкімшісі Х.Кларк, Нобельдік бейбітшілік сыйлығының 2011 жылғы лауреаты Т.Карман, сондай-ақ таяу және алыс шет елдердің саяси, экономикалық, бизнес-топтары өкілдері қатысты.
Форумды ашқан Г.Әбдіқалықова гендерлік теңдікті ілгерлетудегі және әйелдердің іскерлік белсенділігін арттырудағы еліміздің жетістіктерін атап өтті. Мемлекеттік хатшы институционалдық тәсілдерді жетілдірудің, әйелдер кәсіпкерлігін одан әрі дамытуға  инвестициялар мен инновациялар тартудың және әйелдерді оқыту мен олардың біліктілігін арттырудың заманауи инфрақұрылымын жасау қажеттілігіне назар аударды.
Г.Әбдіқалықова қазіргі кезеңде инфрақұрылымдық дамудың 2015-2019 жылдарға арналған «Нұрлы жол» мемлекеттік бағдарламасындағы жобаларды іске асыру ісіне әйелдердің көбірек тартылуын қамтамасыз ету маңызды екенін айтты. 
Сонымен бірге, форумда әлемдік жаңа трендтер жағдайында әйелдердің экономикалық белсенділігін одан әрі арттыруға қатысты сын-қатерлер мен мүмкіндіктер талқыланды.
Форумды Қазақстанның іскер әйелдер қауымдастығы «Нұрлы жол – болашаққа бастар жол» жолдауын іске асыру аясында ұйымдастырды. Форум жұмысының қорытындысы бойынша әйелдердің экономикалық мүмкіндіктерін арттыру, әйелдер арасындағы жұмыссыздық деңгейін төмендету, әйелдердің көшбасшылық әлеуетін арттыру, сондай-ақ Қазақстанда шағын және орта бизнесті қолдау жөнінде ұсынымдар әзірленді.
 
///
	 

	Н.Нығматулин Қазақстан Президентіне V сайланымдағы Парламент Мәжілісінің заң шығару жұмысы туралы баяндады. Бұған қоса, Парламенттің төменгі палатасының төрағасы депутаттардың еліміз өңірлері тұрғындарымен кездесулерінің қорытындылары туралы айтты.

	Кездесу барысында елдің әлеуметтік-экономикалық орнықты дамуын қамтамасыз етуге бағытталған заң жобаларын дайындау тақырыбы да қозғалды.

	Н.Нығматулин V сайланымдағы Парламент жұмысы кезеңінде 133 заң жобасы қабылданғанын атап өтті. Сенатқа жолданған 84 заң жобасының 63-і бүгінде заңдық күшіне енді. Сонымен қатар, Қазақстан Президентінің тапсырмасына сәйкес, Үкіметпен бірлесіп әлеуметтік жаңғыртуды қамтамасыз ету және «Қазақстан-2050» Стратегиясын іске асыру мәселелеріне байланысты жұмыс жоспары дайындалды.

	Мемлекет басшысы парламентшілердің халықпен кездесуінің маңыздылығына назар аударды.

	- Депутаттар еліміздің барлық өңірін  аралап шығып, «Қазақстан-2050» Стратегиясын түсіндіру жұмыстарын жүргізді және атқарылған істер туралы айтып берді. Бұл - өте маңызды. Биыл бұдан да көп әрі белсенді жұмыстар күтіп тұр, - деді Мемлекет басшысы.

	Сондай-ақ, Қазақстан Президенті заң жобаларын әзірлеу кезінде кешенді талдаудың қажеттігіне назар аударды.

	Кездесу қорытындысы бойынша, Мемлекет басшысы талқыланған мәселелер бойынша тиісті тапсырма берді және бірқатар нақты міндет жүктеді.
///Өзбек тарапының бастамасымен Мемлекет басшысы Қасым-Жомарт Тоқаев Өзбекстан Президенті Шавкат Мирзиёевпен телефон арқылы сөйлесті.
Өзбекстан басшысы Жамбыл облысында болған қайғылы да төтенше оқиғаға байланысты Қазақстан Президенті мен халқына көңіл айтты. Шавкат Мирзиёев қайтыс болған азаматтардың отбасыларына қолдауы мен жұбату сөздерін жеткізуді сұрап, зардап шеккендердің сауығып кетуіне тілектестік білдірді.
Әңгімелесу барысында тараптар Ауғанстандағы қазіргі жағдайға қатысты пікір алмасты.
Мемлекеттер басшылары екіжақты және көпжақты деңгейде тығыз байланыстарды нығайту бағытындағы жұмыстарды жалғастыра беруге мүдделі екендерін нақтылады. 
///Қазақстан Президенті – Жоғарғы Бас Қолбасшы Қасым-Жомарт Тоқаев Қорғаныс министрлігінің басшылық құрамымен кездесу өткізіп, жаңадан тағайындалған министр Мұрат Бектановты таныстырды.

Мемлекет басшысы жаңа министрдің білімі мен тәжірибесі Қарулы Күштерге жүктелетін міндеттерді орындауға септігін тигізетініне сенім білдірді.
Қасым-Жомарт Тоқаев әскер әлемдегі және аймақтағы күрделі жағдайда кез келген сыртқы қауіп-қатерге тойтарыс беруге, мемлекетіміздің қауіпсіздігін қамтамасыз етуге дайын болуы керек екенін айтты.

Президент Арыс пен Жамбыл облысының Байзақ ауданындағыдай төтенше оқиғаларға жол бермеудің аса маңызды екеніне тоқталды. Бұл ретте Жоғарғы Бас Қолбасшы оқ-дәрілер қоймаларындағы қауіпсіздікті қамтамасыз ету жөнінде берген тапсырмасын әскерилердің есіне салып, бұл бағытта бірқатар жұмыстар жасалғанын, дегенмен әлі де шешімін күткен түйінді мәселелердің бар екенін атап өтті.

Мемлекет басшысы Қорғаныс министрлігіне бірқатар міндет жүктеді.
Қасым-Жомарт Тоқаев ҚР Қарулы күштерін дамытудың 2030 жылға дейінгі тұжырымдамасын толықтай жүзеге асыру қажет екеніне, әскери қауіпсіздіктің сын-қатерлеріне шұғыл әрекет ету үшін басқару органдарының дайындық іс-шараларын жалғастыра беруге назар аударды.

Президент Қарулы күштерді жабдықтау бойынша міндеттемелерді орындау барысында отандық қорғаныс өнеркәсібі кешенімен келісіп жұмыс істеуді тапсырды. Сонымен қатар офицерлер мен келісім-шарт бойынша алынатын қызметкерлерге сапалы дайындық жүргізуді қамтамасыз етуге, офицерлер мен генералдар қатарында сыбайлас жемқорлыққа жол бермеуге шақырды.
Жоғарғы Бас Қолбасшы оқ-дәрі сақтайтын барлық қоймаларда және басқа да қару-жарақ сақтайтын жерлерде қауіпсіздікті қамтамасыз ету жөнінде түбегейлі шешім қабылдауды, сондай-ақ елді мекендерден алыс жерде оқ-дәрі сақтайтын замануи қоймалар салу жұмыстарын жылдамдатуды тапсырды. Бұған қажетті қаражат «Қауіпсіз ел» Ұлттық жобасынан қарастырылуы тиіс.
Мемлекет басшысы жиын соңында жаңа министрге және барлық әскерилерге аса жауапты қызметте табыс тіледі. Тағайындалған министр Мұрат Бектанов Үкімет мүшесі ретінде ант қабылдады.

Жиын барысында отставкаға кеткен бұрынғы министр Нұрлан Ермекбаев сөз сөйлеп, Президенттен, Жамбыл облысының Байзақ ауданында болған қайғылы оқиғадан қаза тапқандардың ағайын-туысынан және зардап шеккендерден кешірім сұрады.

///
	 

	А.Шәкіров Мемлекет басшысына өткен кезеңдегі қызметінің негізгі нәтижелері туралы баяндап, қазіргі уақытта омбудсмен институты еліміздің саяси-құқықтық жүйесінен лайықты орнын алғанын атап өтті.

	Нұрсұлтан Назарбаев Адам құқықтары жөніндегі уәкіл қызметінің басым аспектілерін қарастыра келе, мүмкіндігі шектеулі адамдар мен халықтың ең әлсіз тобының құқықтарын қамтамасыз ету және қорғау мәселелеріне назар аударды.

	Бұған қоса, Мемлекет басшысы еңбек саласындағы қайшылықтарды, құқықтар мен бостандықтардың бұзылуын ескерту жөніндегі жұмысты күшейту қажеттігін атап өтті.

	Кездесу қорытындысы бойынша Қазақстан Президенті еліміздегі адам құқықтарын қамтамасыз ету саласындағы жұмысты жетілдіруге ықпал ететін заң шығару және ұйымдастыру шараларын қабылдауға бағытталған бірқатар нақты тапсырмалар берді.
///Мемлекет басшысы Қасым-Жомарт Тоқаев Ақорда резиденциясында облыстардың және Нұр-Сұлтан, Алматы, Шымкент қалаларының әкімдерімен кеңес өткізді.
Жиын барысында өңірлердің әлеуметтік-экономикалық дамуына қатысты өзекті мәселелер талқыланды.
Президент Үкімет пен әкімдерге әлеуметтік-экономикалық мәселелерді жедел шешу және халықтың әл-ауқатын арттыру жөнінде шаралар кешенін қабылдауды тапсырды.

Қасым-Жомарт Тоқаев Жаңа Қазақстанды құру стратегиясы аясында саяси реформалардың кезекті топтамасын іске асыру бойынша бірқатар міндет жүктеді.
Атап айтқанда, әкімдер азаматтармен жұмыс істеу тәртібін қайта қарауы керек, сондай-ақ аудан және ауыл тұрғындарымен жиі кездесіп, оларды мазалаған мәселелерді шешуі, қоғам сенімін арттыруы қажет.

Үкімет пен әкімдіктерге жұмыссыздық деңгейін төмендету, кәсіпкерлікті дамыту, жаңа жұмыс орындарын ашу жөнінде жүйелі шаралар қабылдауға тапсырма берілді.
Кеңес қорытындысы бойынша Мемлекет басшысы облыстардың және республикалық маңызы бар қалалардың әкімдеріне бүгінгі Қазақстан халқына арналған Жолдауда жүктелген міндеттерді сапалы жүзеге асыру жөнінде тапсырма берді.


/// 
Кездесу барысында екі елдің ынтымақтастығын нығайту перспективалары, сондай-ақ Қазақстан мен Еуропалық одақ арасындағы қарым-қатынастарды ЕО-ға Люксембургтің алдағы төрағалығы аясында тереңдету мәселелері қаралды.
Мемлекет басшысы біздің еліміз былтыр Қазақстан мен ЕО-ның кеңейтілген серіктестігі мен ынтымақтастығы туралы келісім жобасы жөніндегі келіссөздерді аяқтау туралы құжатқа қол қойғанын еске салды.
– Сіздердің төрағалық еткен кезеңде осы үдерістер аяқталады деп үміттенемін. Елдеріміздің достық қатынастарын ескере отырып, Еуропалық одақпен өзара ықпалдастық кезінде виза режимін жеңілдетуді, авиация саласындағы шектеулерді алып тастауды қамтитын бірқатар мәселелерді шешу ісінде Сіздің қолдауыңызға сүйенеміз, – деді Нұрсұлтан Назарбаев.
Тараптар Қазақстан мен Люксембург арасындағы ынтымақтастықты әрі қарай тереңдетудің маңыздылығын атап өтті. 


///
	
///Кездесу барысында тараптар Қазақстанның «Шеврон» компаниясымен мұнай-газ саласындағы ынтымақтастығын одан әрі нығайту мәселелерін талқылады.
Мемлекет басшысы мұнай-газ саласына қатысты жобаларды бірлесе іске асырудың тиімділігін айтып, Джон Уотсонға осы жұмыстарды атқаруға қосқан үлесі үшін ризашылық білдірді.
– Қазақстан «Шеврон» компаниясымен ерекше қарым-қатынас орнатты. Біз ширек ғасырдан астам уақыттан бері бірге жұмыс жасап келеміз. Мен бірлесе атқарған жұмыстарыңыз үшін Сізге алғыс айтқым келеді. Біз сіздермен өзара тиімді ынтымақтастық орната білдік, – деді Қазақстан Президенті.
Джон Уотсон Қазақстан мен «Шеврон» компаниясының ынтымақтастық мәселелерін талқылап, оны әрі қарай дамытуға қатысты пікір алмасуға мүмкіндік туғызғаны үшін Нұрсұлтан Назарбаевқа алғыс айтты.
Кездесуде Джон Уотсон Мемлекет басшысына 2018 жылдың ақпан айынан бастап компанияның бас атқарушы директоры қызметін атқаратын Майкл Уиртті таныстырды.

///Кездесу алдында қалалық мәслихаттың сессиясы өтті. Онда депутаттар Астана қаласының жаңа әкімі Бақыт Тұрлыханұлы Сұлтановтың кандидатурасын бірауыздан мақұлдады.
Нұрсұлтан Назарбаев Ә.Исекешевті Президент Әкімшілігінің басшысы лауазымына тағайындалуымен құттықтап, жаңа жауапты қызметіне табыс тіледі.
Мемлекет басшысы Нұрсұлтан Назарбаев Ә.Исекешевтің кәсіби біліктілігі мен жеке қасиеттерін атап өтіп, оның елорданы дамыту жолында атқарған жұмысының нәтижелеріне тоқталды.
Қазақстан Президенті Астана қаласының бұрынғы әкімі Ә.Исекешевтің сіңірген еңбегі жөнінде айтып, қаланың жаңа басшылығының алдында тұрған міндеттерді атап өтті.
– Мен елорда әкімін тағайындау мәселесіне зор мән беремін. Қаланы дамыту ісі, соның ішінде Астанадағы бүкіл нысандардың құрылысы үнемі менің жеке бақылауымда. Бұл – мен үшін маңызды басымдық. Бақыт Сұлтановтың мемлекеттік басқару ісіндегі тәжірибесі мол әрі ұйымдастырушылық қабілеті жеткілікті, – деді Елбасы.
Жиын барысында Қазақстан Президенті Астананың жаңа басшылығы алдында тұрған бірқатар басымдығы бар міндеттерді атап өтті.
– Дамудың жаңа моделін енгізу қажет. Инновацияны ілгерілету және креативті адамдардың көбеюі үшін қолайлы орта қалыптастырған жөн. Сол үшін қаланың 2050 жылға дейінгі ұзақ мерзімді даму стратегиясын әзірлеу керек, – деді Нұрсұлтан Назарбаев.
Елбасы «Астана» халықаралық қаржы орталығының мүмкіндіктерін пайдалана отырып, Астананы іскерлік қаржы хабы ретінде дамытуды жалғастыру қажет екенін айтты.
Мемлекет басшысы жаңа тұрғын үйлер салу, тұрғындар үшін қолайлы жағдай жасау, әлеуметтік нысандар тұрғызу мәселелеріне ерекше назар аударды.
Сонымен қатар, Қазақстан Президенті қаланың инфрақұрылымын дамыту қарқынын сақтаудың және шаһарды газбен қамту үшін дайындық жұмыстарын жүргізудің маңыздылығын айтты.
Нұрсұлтан Назарбаев елорданың туристік әлеуетін дамыту ісінде әлемнің үздік тәжірибелерін қолдануды тапсырды.
Елбасы қаланың барлық мемлекеттік құрылымдарының жұмысын трансформациялауды жалғастыру, көрсетілетін мемлекеттік қызмет сапасын арттыру және цифрландыру бағдарламасын іске асыру мәселелерін Астананы одан әрі дамытудың басымдықтары ретінде ерекше атап өтті.
Соңында Ә.Исекешев пен Б.Сұлтанов сенім білдіргені үшін Нұрсұлтан Назарбаевқа алғыс айтып, бас қаламыз бен бүкіл елімізді дамыту ісіне өздерінің зор үлестерін қосатынын жеткізді.



/// 
Елбасы мемлекеттік сапармен Бейжіңге келді. Сапар аясында ҚХР төрағасы Си Цзиньпинмен екіжақты кездесу өтеді. Сонымен қатар, Нұрсұлтан Назарбаев саяси және іскер топ өкілдерімен кездеседі және қытай халқының жапон басқыншыларына қарсы соғыстағы жеңісінің 70 жылдығына арналған салтанатты парадқа қатысады.
 


///Кездесуде Нұрсұлтан Назарбаевқа еліміздің қарулы күштерінің қазіргі жағдайы және министрліктің биылғы жұмыс жоспарының іске асырылу барысы жөнінде есеп берілді.
Қазақстан Президенті әскери қызметшілерді әлеуметтік тұрғыда қамтамасыз ету шараларының жүзеге асырылуына ерекше назар аударып, осы бағыттағы жұмыстарды жалғастырудың маңыздылығын атап өтті.
Қорғаныс министрі Мемлекет басшысына еңбекақыны көбейту жөнінде шешім қабылдағаны үшін әскери қызметшілердің ризашылығын жеткізді.
Бұдан бөлек, Сәкен Жасұзақов Елбасыға жалдамалы тұрғын-үй мен тұрғын-үй құрылыс жинақ жүйесінің тетіктерін пайдалану арқылы әскери қызметшілердің тұрғын-үй мәселесін шешуге бағытталған шаралар жөнінде мәлімдеді.
Сондай-ақ, Қорғаныс министрі Мемлекет басшысына Қазақстан армиясын материалдық-техникалық тұрғыда жабдықтау және 2017 жылы ел жастарын әскери-патриоттық рухта тәрбиелеу бағытында атқарылған жұмыстар жөнінде мәлімет ұсынды.
Кездесу қорытындысы бойынша Қазақстан Президенті бірқатар нақты тапсырма берді.

///Қасым-Жомарт Тоқаевтың атына Жамбыл облысындағы әскери қоймада болған жарылыс салдарынан көп адамның қаза болуына әкеп соқтырған қайғылы оқиғаға байланысты шет мемлекеттердің, үкіметтер мен халықаралық ұйымдардың басшыларынан көңіл айту жеделхаттары келіп жатыр.
Ресей Федерациясының Президенті Владимир Путиннен, Қырғыз Республикасының Президенті Садыр Жапаровтан, Тәжікстан Республикасының Президенті Эмомали Рахмоннан, Түрікменстан Президенті Гурбангулы Бердімұхамедовтен, Беларусь Республикасының Президенті Александр Лукашенкодан, Армения Президенті Армен Саркисяннан, Кувейт Әмірі шейх Наууаф әл-Ахмед әл-Джабер ас-Сабахтан жеделхат келді. Сондай-ақ Ресей Федерациясының Премьер-Министрі Михаил Мишустин, Түркітілдес мемлекеттер ынтымақтастық кеңесінің Бас хатшысы Бағдат Әміреев, Шанхай ынтымақтастық ұйымының Бас хатшысы Владимир Норов жеделхат жолдады.
Жеделхаттарда қаза тапқандардың отбасыларына көңіл айтып, қолдау білдірген. Сонымен қатар жарақат алған азаматтардың тезірек сауығып кетуін тілеген.
Көңіл айту жеделхаттары әлі де келіп жатыр.
///
	 

	Қазақстан Президенті сүт зауытының өндірістік қуатымен және кәсіпорынның қызмет аясын одан әрі ұлғайту жоспарларымен  танысты.

	Жобаның негізгі мақсаты – қауіпсіз және бәсекеге қабілетті сүт өнімдерінің тиімді әрі заманауи өндірісін құру. Қайта өңдеуге жоғары өнімді шетелдік мал тұқымы негізінде өздері өндірген шикізат пайдаланылады.

	Сүт зауыты индустриялық бағдарлама аясында 2011 жылы салынған. Инвестицияның жалпы құны – 762 млн. теңге. Қазіргі уақытта тәулігіне 25-30 тонна сүт өндіріледі.

	Сондай-ақ, зауытты аралау барысында Ақмола облысының әкімі Қ.Айтмұхаметов Мемлекет басшысына Астананың айналасында «азық-түлік» белдеуін құру жобасының іске асырылуы туралы баяндады.

/// 
Кездесу барысында кеңес қызметінің негізгі бағыттары, оның жұмысын жетілдіру жолдары мен алдағы кезеңге арналған жоспарлары талқыланды.
Сонымен қатар, Қазақстан экономикасындағы ауыл шаруашылығы саласын қоса қамтитын  түрлі секторларды дамытуға банктің қатысу мәселелері қаралды.  
Қазақстан Президенті Еуропалық қайта құру және даму банкі еліміздің стратегиялық серіктесі екенін атап көрсетті.
– Біз негізгі бағдарламаларды жүзеге асыру аясында бірқатар халықаралық қаржы институттарымен ынтымақтасып отырмыз. ЕҚДБ біздің елімізде шағын және орта бизнесті дамыту, инфрақұрылым, индустрия және инновацияларды қоса қамтитын түрлі бағыттарда жұмыс жүргізеді. Атап айтқанда, Сіздің банктің қолдауымен ауқымды «Нұрлы жол» инфрақұрылымдық бағдарламасы жүзеге асырылуда, осыған байланысты ризашылығымды білдіргім келеді, – деді Мемлекет басшысы.
С.Чакрабарти Қазақстанның инфрақұрылымдық даму жолындағы бағдарының маңыздылығын атап өтіп, ынтымақтастық бұдан әрі де жемісті болады деп үміттенетінін жеткізді. 


///
	 

	Кездесу барысында ел басшылығының өкілдері Нұрсұлтан Назарбаевты туған күнімен және Астана күні мерекесімен құттықтап,  бақ-береке, мықты денсаулық және жұмыста табыс тіледі. Сондай-ақ Астана мен бүкіл елді қарыштап дамытудағы Мемлекет басшысының жеке үлесі атап өтілді.

	Жылы сөздер мен тілектерге ризашылығын білдірген Қазақстан Президенті ел ішінде және халықаралық аренада жеткен елеулі жетістіктер Тәуелсіздіктің алғашқы күнінен бастап осы бағытта мақсатты түрде қызмет еткен баршаның еңбегі екенін атап айтты. 
/// 
Елбасы Қазақстан мен Польша арасындағы достық пен өзара түсіністікке негізделген қарым-қатынастар екі ел халқының игілігі үшін нығая беретініне сенім білдірді.
 Мемлекет басшысы сондай-ақ А.Дудаға мықты денсаулық, жемісті қызмет, ал достас Польша халқына бейбітшілік пен бақ-береке тіледі. 
///Қасым-Жомарт Тоқаев М.Лермонтов атындағы Орыс ұлттық драма театрының ұжымына Қазақстанның халық әртісі, театр режиссері, профессор Рубен Суренович Андриасянның қайтыс болуына байланысты көңіл айту жеделхатын жолдады.
«Белгілі қоюшы-режиссер және білікті педагог Рубен Суренович театр өнерін дамытуға өлшеусіз үлес қосты. Ол ширек ғасыр бойы М.Лермонтов атындағы драма театрды басқарып, елімізде және шет елдерде жүзден астам қойылымдарды сахналады. Рубен Суренович кісілік келбеті жоғары жан еді. Өзінің өмірлік және қызметтік ұстанымдарын жас ұрпақтың бойына сіңіре білді. Рубен Суреновичтің есімі жадымызда мәңгі сақталады», – делінген жеделхатта
 
///
	 

	Мемлекет басшысы Қазақ елі монументі алаңында «Эко такси» қалалық такси паркі жобасының негізгі аспектілерімен танысты.

	Нұрсұлтан Назарбаев оны іске асыру ЭКСПО-2017 халықаралық көрмесін өткізуге қала инфрақұрылымын даярлау жөніндегі алғашқы қадамдардың бірі болып саналатынын атап өтті.

	Жобамен танысу барысында Мемлекет басшысы өзіне ұсынылған автомобильдің бірімен жүріп өтіп, «Эко такси» такси паркінің алғашқы жолаушысы болды.

	Жобаның мақсаты – Астанада экологиялық отынмен жүретін автомобильдерге арналған ірі такси паркін ашу, сондай-ақ жолаушыларға қызмет көрсетудің заманауи түрлерін дамыту.

	«AllurGroup» компаниясы жүзеге асыратын жобаның бірінші кезеңі мемлекет-жекеменшік серіктестігі негізінде 100 автомобильді пайдалануға беруден басталады, олардың санын 2017 жылға қарай 500-ге дейін ұлғайту жоспарлануда. Бастапқы кезеңде инвестиция 450 миллион теңге болды. 

	«Астана Эко такси» автомобиль паркі сұйытылған газбен жұмыс істейтін болады, бұл қаладағы экологиялық ахуалды ғана жақсартып қоймай, таксопарк қызметінің құнын арзандатуға мүмкіндік туғызуға тиіс. Қазіргі уақытта қалада 18 газ құю стансасы жұмыс істейді.



/// 
Кездесу барысында екіжақты, соның ішінде сауда-экономикалық және инвестициялық салалардағы өзара ықпалдастық мәселелері талқыланды.
Елбасы 2007-2009 жылдардағы жаһандық қаржы-экономикалық дағдарысқа жауап ретінде ұйымдастырылған форумға қатысатыны үшін Литва Премьер-министріне  алғыс айтты.
– Форумға 90 елден келген үш мың делегат қатысады. Біз Қазақстанның инфрақұрылымдық және индустриялық даму тұрғысынан қабылдап жатқан шаралары мен жүзеге асырып жатқан өзге де бағдарламалары туралы айтпақ ниеттеміз, – деді Мемлекет басшысы.
Нұрсұлтан Назарбаев екі елдің арасындағы саяси диалог пен экономикалық ынтымақтастықтың деңгейі жоғары екенін атап өтті.
 – Литвамен әрқашан жақсы қарым-қатынаста болдық. Сіздің сапарыңыз ынтымақтастықты одан әрі кеңейтуге қызмет етеді деп үміттенемін, – деді Мемлекет басшысы.
А.Буткявичюс екіжақты қарым-қатынастарды нығайтуға және дамытуға қосқан елеулі үлесі үшін Қазақстан Президентіне алғыс айтты.
– Қазақстан Литваның Орталық Азиядағы маңызды серіктесі болып саналады, – деп атап өтті А.Буткявичюс.
Литва Премьер-министрі сондай-ақ Нұрсұлтан Назарбаевты ел Президенті лауазымына қайта сайлануымен құттықтап, Қазақстанның алға қойған барлық мақсаттарына жететініне сенімділік білдірді. 


///Кездесуде Томас Хельм Мемлекет басшысына Қордың Қазақстандағы қызметінің негізгі бағыттары, жүзеге асырып жатқан жобалары мен ұйымның елімізбен арадағы ынтымақтастығының перспективасы жайында айтты.
Өкілдік басшысы Қазақстандағы цифрландыру, энергетика, дуальді білім беру, бұқаралық ақпарат құралдары салаларын дамытуға, сондай-ақ, жергілікті өзін-өзі басқару жұмысын жетілдіруге қатысты өз ойымен бөлісті.
Қасым-Жомарт Тоқаев Томас Хельмге өзінің жуырда Германияға жасаған сапарының нәтижелері туралы айтып, Қазақстанның аталған елмен жан-жақты ықпалдастықты нығайтуға баса мән беретінін атап өтті.

///Екі ел басшылары сауда-экономикалық және мәдени-гуманитарлық ынтымақтастықты нығайтуға және өңірлік кооперацияны кеңейтуге мән бере отырып, Қазақстан мен Өзбекстан арасындағы стратегиялық серіктестікті дамытудың перспективаларын талқылады.
Әңгімелесу барысында Шавкат Мирзиёевтің Қазақстанға жасаған мемлекеттік сапары аясында қол жеткізілген уағдаластықтарды тиімді іске асыруға, сондай-ақ сыртқы экономикалық ахуалдың кері әсерін азайтуға бағытталған күш-жігерді тығыз үйлестіруге баса мән берілді.
Әңгіме соңында Президенттер бір-бірін Наурыз мерекесімен құттықтады.
/// 
А.Мамин Мемлекет басшысына компанияның қазіргі қызметі, оның еншілес кәсіпорындарының тиімділігін арттыру шаралары, негізгі жобалардың жүзеге асырылу барысы және алдағы кезеңге арналған жоспарлары туралы баяндады.
Қазақстан Президенті елімізде іске асырылып жатқан «Нұрлы жол» бағдарламасының маңыздылығына, оның аясында ауқымды жұмыстар жоспарланғанына тоқталды.
– Астанадан шұғыла тәрізді тарайтын автокөлік жолдарын салу және қалпына келтіру мәселесін тұрақты бақылауда ұстау қажет. Бұл жұмыстар өндірушілерді техника мен құрылыс материалдарын жеткізу жөніндегі тапсырыстармен қамтамасыз ете отырып, мультипликативті әсерге ие болмақ. Бұл экономика үшін қиын уақытта оны дамытудың драйверіне айналады. Біздің еліміз Жібек жолының «экономикалық белдеуіне» кіретіндіктен, Қытай Халық Республикасы да қолдау көрсететін болады, – деді Мемлекет басшысы.
Елбасы Астанада халықаралық қаржы орталығын құру ісі де көлік-логистика саласын дамыту жұмыстарын жүргізуді қажет ететінін айтты.
– Елорданы Дубай, Франкфурт, Гонконг сияқты жетекші қаржы орталықтарымен байланыстыру қажет. Азаматтық авиация саласында осыған дайындалып, жаңа бағыттарды игерген жөн. Сонымен қатар біз ішкі рейстерді кеңейту үшін авиакомпаниялар құруға тиіспіз, – деді Нұрсұлтан Назарбаев.
«Қазақстан темір жолы» АҚ президенті «Нұрлы жол» бағдарламасы аясында жаңа теміржол, автомобиль магистральдарын салу, теңіз порттары мен әуежайлардың инфрақұрылымын қайта жөндеу бойынша ауқымды жұмыс жүргізіліп жатқанына тоқталды. Соның ішінде ол Инфрақұрылымдық даму жоспарында межеленген бірқатар ірі жобалардың жүзеге асырылуы туралы айтты.  Батыс өңірдің көлік жүйесін дамыту мақсатында Ақтау теңіз портын кеңейтуге мүмкіндік беретін үш жаңа жүк терминалы салынды. Боржақты – Ерсай теміржол желісі салынып жатыр.
А.Мамин Қазақстанды Еуразияның көлік-логистика хабына айналдыру жөніндегі міндеттерді жүзеге асыру үшін қажетті күш-жігер жұмсалып жатқанын атап өтті. Сол үшін елдің ішінде және шетелде логистикалық инфрақұрылым салу жұмыстары жүргізілуде. Мәселен, Қытай – Қазақстан – Еуропа бағытында контейнерлік тасымал соңғы үш жылдың қорытындысы бойынша 15 есеге өседі деп жоспарлануда. Сонымен қатар, Үндістанға транзиттік тасымал ұйымдастыру мәселесі де пысықталуда.
Мемлекет басшысы кездесу қорытындысы бойынша бірқатар нақты тапсырма берді. 


///Кездесу кезінде Ғалымжан Пірматов Мемлекет басшысына уран өндіруші компанияның 2019 жылғы жұмысының негізгі қорытындылары және оны дамытуға арналған алдағы жоспарлары туралы баяндады.
«Қазатомөнеркәсіп» ҰАК» акционерлік қоғамының басқарма төрағасы ұжымдық басқару, еңбекті және қоршаған ортаны қорғау мәселелері компания жұмысының басым бағыты екенін атап өтті.
Сонымен қатар Қасым-Жомарт Тоқаевқа компания өзінің өндірістік және қаржылық мақсаттарын табысты жүзеге асыруының арқасында әлемде уран сату бойынша қатарынан екінші жыл көшбасшылық орнын сақтап қалғаны жайында мәлімет берілді.

/// 
Б.Сапарбаев Мемлекет басшысына тапсырмалардың жүзеге асырылуы, әлеуметтік саладағы мемлекеттік бағдарламалардың орындалу барысы, сондай-ақ алдағы кезеңге арналған жоспарлар туралы баяндады.
Қазақстан Президенті азаматтардың жұмысқа орналасуына жәрдемдесу үшін мемлекет күш-жігер жұмсап отырғанына назар аударды.
–  Бизнес пен жұмыспен қамтудың «жол картасын» және «Нұрлы жолды» қоса алғанда, барлық бағдарламалар тұрғындарды жұмыспен қамтамасыз етуге бағытталған, бұл мемлекеттің алдында тұрған басты міндеттің бірі болып саналады. Бұл орайда, өңірдегі халық жергілікті биліктің осы бағытта қабылдап жатқан шаралары туралы хабардар болуы керек. Әкімдіктер кәсіпорындардың кадрға деген қажеттілігін қадағалап, кәсіпкерлік субьектілерінің ашылуына, қосымша өндірістердің іске қосылуына ықпал еткені жөн. Ірі кәсіпорындар жаңа технологияларды, инновацияларды енгізу есебінен жұмыс орындарын қысқартуда. Мұндай жағдайда  қызмет көрсету саласы, шағын және орта бизнес жұмыс беруші рөлін атқаруы тиіс, – деді Нұрсұлтан Назарбаев.
Мемлекет басшысы 2020 жылға дейін балаларды мектепке дейінгі мекемелерімен толық қамтуды, апаттық жағдайдағы және үш ауысымдық мектептерді жоюды, кадр даярлауды отандық экономиканы мен мемлекеттік бағдарламаларды жүзеге асыруды ескере отырып, келісім негізінде жүргізуді тапсырды.
Қазақстан Президенті жоғары оқу орындарының, ғылыми-зерттеу институттары мен өндірістік кәсіпорындардың негізінде ғылыми-өндірістік кешендер құрудың да маңыздылығын атап өтті.
Нұрсұлтан Назарбаев бес институционалдық реформаның маңызын және «100 қадам» іс-қимыл жоспарын сапалы орындау қажеттігін  айтты.
Б.Сапарбаев биыл жұмыспен қамтуға белсенді жәрдем ету шаралары 320 мың адамды немесе жұмыссыздар мен өнімсіз жұмыспен қамтылғандардың 25 пайызын қамтитынын, бұл жұмыссыздық деңгейін 5,2 пайыз шамасында ұстап тұруға мүмкіндік беретініне тоқталды.
Премьер-Министрдің орынбасары еңбекпен қамту саласындағы ахуалдың өзгеруіне дер кезінде ықпал ету үшін былтырдан бері жағдайы мүшкіл 199 кәсіпорынды күн сайын мониторингілеу жүргізіліп отырғанын мәлімдеді.
Сонымен қатар ақпан айында бүкіл республика бойынша өңір әкімдері мен жұмыс берушілер арасында жұмысшыларды жұмыстан босату жайттарын болдырмау мәселелері бойынша өзара ынтымақтастық туралы меморандумдар жасала басталды. Қазіргі кезде 46 мыңнан астам меморандумға қол қойылды, соның ішінде 1,6 мыңы – ірі кәсіпорындармен, 44,8 мыңы – жұмысшыларының жалпы саны 2,1 миллион адам болатын орта және шағын кәсіпорындармен меморандум жасалды.  
Б.Сапарбаев алдағы бес жылда денсаулық сақтау саласын дамытудың басты бағыттары осы саланың қаржылық орнықтылығын қамтамасыз ету, бастапқы медициналық-санитарлық жәрдемді жетілдіру, аурулар түрлерімен жұмыс жүргізу бағдарламасын енгізу, ұзақмерзімді жоспарлау негізінде саланың кадрлық әлеуетін нығайту болатынын атап өтті.
Кездесу қорытындысы бойынша Мемлекет басшысы бірқатар нақты тапсырма берді. 


/// 
Кездесу барысында екі елдің сауда-экономика, инвестиция, отын-энергетика салаларындағы өзара іс-қимылын жандандыру мәселелері талқыланды. Сондай-ақ халықаралық күн тәртібіндегі мейлінше өзекті жайттар  қарастырылды.
Қазақстан Президенті еліміз бен Хорватия арасында достық қатынастар орнағанын атап өтті.
– Мен тиімді екіжақты экономикалық байланыстар орнату үшін Хорватияға бірнеше рет бардым, өйткені біздің елдеріміздің арасында бұған ешқандай кедергі жоқ. Біздің елмен жұмыс істегісі келетін хорват компанияларымен өзара ықпалдастық жөнінде менің тарапымнан тиісті тапсырмалар берілген, – деді Мемлекет басшысы.
З.Миланович Қазақстан-Хорватия ынтымақтастығының қарқыны артып келе жатқанын, бұл өзара қарым-қатынастың негізгі салаларына оң ықпал етіп отырғанын атап өтті. 


///Мемлекеттік хатшы ұлттық мерекеміз – Тәуелсіздік күні қарсаңында жоғары наградаларды тапсыру игі дәстүрге айналғанын атап өтті. Бұл күндері бүкіл еліміз қоғамды дамытуға және Қазақстан Республикасының тәуелсіздігін нығайтуға қосқан жеке үлесі үшін көпшілік құрметіне бөленіп, ерекше көзге түскен қазақстандықтарды марапаттауда. Тәуелсіздіктің 25 жылында біз әлеуметтік-экономикалық дамудың қазақстандық моделін қалыптастырып, демократиялық саяси жүйе және жүзден аса этнос пен 18 конфессия өкілдерінің басын қосқан этносаралық келісімнің бірегей институты – Қазақстан халқы Ассамблеясын құрдық. Қол жеткізілген табыстар – Қазақстан Президентінің стратегиялық тұрғыдан ойлай білетін көрегендігі мен саяси ерік-жігерінің айқын көрінісі, ел азаматтарының қалтқысыз қызметі мен қажырлы еңбегінің нәтижесі.
Марапатталғандар қатарында мәдениет, білім мен ғылым және денсаулық сақтау саласы қайраткерлері, мемлекеттік қызметшілер, экономика мен бизнес өкілдері бар.
Кездесу соңында Г.Әбдіқалықова қатысушыларды алда келе жатқан Тәуелсіздік күнімен құттықтап, баршаға бейбітшілік пен бақ-береке, Отанымыздың игілігі жолындағы еңбектеріне табыс тіледі.
///Елбасы Н.Қаппаровтың кенеттен қайтыс болуына байланысты көңіл айтты.
Жеделхатта ел тәуелсіздігінің алғашқы жылдарында Н.Қаппаров жастар арасынан дараланып шыққан кәсіпкер ретінде танылғаны атап өтілген. Ол әр жылдары «Қазақойл» ұлттық мұнайгаз компаниясы» ЖАҚ Президенті, Қоршаған орта және су ресурстары министрі, «Қазатомөнеркәсіп» ұлттық атом компаниясы» акционерлік қоғамы басқармасының төрағасы, сондай-ақ басқа да жауапты лауазымдарда өзіне жүктелген міндеттерді абыроймен атқарды.
«Н.Қаппаров өзінің мол білімі мен тәжірибесін әрдайым еліміздің өсіп-өркендеуіне жұмсаған дарынды ұйымдастырушы болды. Халқымыз оның есімі мен еңбегін ұмытпайды», – делінген жеделхатта. 
///Қырғыз Республикасы, Бішкек қаласы  
 
Қасым-Жомарт Тоқаев пен Садыр Жапаров Қырғызстан астанасындағы «Театр» гүлзарының орталық аллеясына қойылған Ұлы Абай ескерткішінің ашылу салтанатына қатысты.  
Мемлекет басшысы бұл күнді қазақ пен қырғыздың рухани өміріндегі ерекше күн ретінде бағалап, Бішкек төрінде Абай ескерткішінің бой көтеруін қырғыз елінің қазақ халқына деген айрықша құрметінің белгісі деп атап өтті.  

Қасым-Жомарт Тоқаев осы игі бастамаға қолдау көрсеткені үшін Садыр Жапаровқа зор ризашылығын білдіріп, бұл қадам Алатаудың бөктерін қатар жайлаған екі елдің бауырластығын бекемдей түсетінін айтты.
– Ағайын елдердің тамырластығын кезінде Абай да айтқан. Ұлы ақын қазақтың тарихына тоқталған кезде қырғыз бауырларды ерекше атап өткен. Ол «Еш қазақ қырғыз бен қазақтың бір тұқымдас екеніне таласпайды» деген. Шын мәнінде, екі ұлттың тегі мен тілі бір, жүрегі мен тілегі бір. Айыр қалпақты ағайынға біздің ықыласымыз қашанда ерекше. Көп ұзамай елімізде Манас ескерткіші бой көтереді. Бұл есім қазақ арасында өте танымал. Әйгілі Манасқа құрметіміз ерекше. Манастану ғылымының негізін қалаған Шоқан Уәлиханов екенін еске салғым келеді. «Манас» жырының тағдыры тартысқа түскен кезде оған Мұхтар Әуезов араша түскенін білеміз, – деді Қазақстан Президенті.  

Қасым-Жомарт Тоқаев осының бәрін бір-бірімізге деген жанашырлық пен тілектестіктің көрінісі деп атап өтіп, екі елдің бауырластығы мен достығы ешқашан мызғымайтынына сенім білдірді. Сондай-ақ қырғыз халқына бақ-береке тіледі.
Садыр Жапаров сөйлеген сөзінде осы күнді қырғыз-қазақ үшін маңызды күн деп атап өтті.
– Философ, гуманист тұлға, қазақтың ұлы ақыны Абайға Бішкек қаласында қойылған ескерткіштің ашылуымен баршаңызды құттықтаймын. Екі елге ортақ тұлғаға дипломатиямыздың 30 жылдығы қарсаңында құрмет көрсетіліп отырғаны – ерекше оқиға. Жазда жайлауы, қыста қыстауы қоңсы қонған екі халықтың рухани әлемінің жақындығын Абай мен Тоқтоғұлдың, Мұхтар мен Шыңғыстың мұралары көрсетіп келеді. Абайдың 175 жылдығы кезінде Ұлттық кітапханадан арнайы мәдени бұрыш ашылғанын да еске салғым келеді. Біздің бауырлас қазақ халқымен достығымыз барлық салада дами беретініне сенемін, – деді Қырғызстан Президенті.  

Бұдан кейін Мемлекет басшысы Қасым-Жомарт Тоқаев ескерткіштің ашылуына жиналған екі елдің зиялы қауым өкілдерімен кездесіп, пікір алмасты. 
 

///
	 

	Самат Сатыбалдыұлы Әбіш Қазақстан Республикасы Ұлттық қауіпсіздік комитеті Төрағасының орынбасары қызметіне;

	Нұрғали Дәулетбекұлы Білісбеков Қазақстан Республикасы Ұлттық қауіпсіздік комитеті Төрағасының орынбасары қызметіне;

	Қызылорда облысы әкімінің орынбасары Рзақұл Сәденұлы Нұртаев Қазақстан Республикасы Президентінің «Байқоңыр» кешеніндегі арнаулы өкілі қызметіне тағайындалды.
///Қасым-Жомарт Тоқаевқа елорданың әлеуметтік-экономикалық және инфрақұрылымдық дамуы жөнінде мәлімет берілді.
Президентке биыл 28 500 жұмыс орнын ашу жоспарланып отырғаны баяндалды. Оның 24 мыңы тұрақты жұмыс орны болмақ. Сонымен қатар инженерлік желілерді жаңғырту, көпірлер мен жолдардың құрылысы, тұрмысы төмен азаматтарға әлеуметтік көмек көрсету, шағын және орта бизнесті қолдау мәселелері туралы айтылды.
Қала әкімінің айтуынша, Мемлекет басшысының тапсырмасына сәйкес тұрғын үйлер жағдайын жақсарту бойынша жүйелі жұмыстар жүргізіліп жатыр. Атап айтқанда кезекте тұрған азаматтарға әлеуметтік пәтерлер салынуда. Бұдан бөлек, биыл 300-ден астам отбасы апатты жағдайдағы тозығы жеткен тұрғын үйлерден көшіріледі. 16 мың үлескердің 13 мыңының мәселесі шешіліп, құрылысы ұзаққа созылған нысандардың жұмысын аяқтауға инвесторлардың жеке қаражаты тартылған. Сонымен қатар білім беру орындары, медициналық орталықтар және басқа да әлеуметтік нысандар салынады.
Қасым-Жомарт Тоқаев әкімдіктің жұмысын мақұлдап, елорданы дамыту мен абаттандыру жөнінде бірқатар тапсырма берді.
/// 
Дәурен Әскербекұлы Абаев Қазақстан Республикасының Ақпарат және коммуникациялар министрі болып тағайындалсын.
 
 
Қазақстан Республикасының
                Президенті                                                                                       Н.Назарбаев
 
 
 
Астана, Ақорда, 2016 жылғы  6 мамыр
                       №  254
 
 
///Қазақстан Президенті Қасым-Жомарт Тоқаев АҚШ Конгресі өкілдері палатасының мүшелері Девин Нуньес пен Рик Кроуфордты қабылдады.
Кездесу барысында екі ел арасындағы стратегиялық серіктестікті кеңейту мәселелері, сондай-ақ өңірдің күн тәртібіндегі өзекті тақырыптар талқыланды.
«АҚШ – Қазақстанның тәуелсіздігін мойындаған алғашқы мемлекеттердің бірі. Біз сауда-экономикалық, инвестициялық және энергетикалық салаларда тығыз ынтымақтастық орнаттық. Елдеріміздің өзара табысты іс-қимылдарының маңызды бағыты қарусыздану және ядролық қаруды таратпау саласы болып табылады», – деді Мемлекет басшысы.  
Америкалық конгрессмендер Қ.Тоқаевты президенттік сайлаудағы жеңісімен құттықтап, көздеген реформаларының табысты жүзеге асуына тілектестік білдірді.
Конгрессмендер Қазақстанның Орталық Азиядағы бейбітшілікті, тұрақтылықты және қауіпсіздікті нығайтудағы рөліне жоғары баға беріп, Ауғанстанның әлеуметтік-экономикалық жағдайын қайта қалпына келтіру ісіндегі бірлескен іс-қимылдардың маңыздылығына баса назар аударды.


///Қырғыз Республикасы, Бішкек қаласы  
 
Қазақстан мен Қырғызстанның президенттері шағын және кеңейтілген құрамдағы келіссөздерден кейін бұқаралық ақпарат құралдарының өкілдері үшін брифинг өткізді.  
Мемлекет басшысы екі ел де көпжақты ықпалдастықты жаңа деңгейге көтеруге мүдделі екенін айтып, бүгінгі сапардың қарым-қатынасымызды нығайта түсуге тың серпін беретіні сөзсіз екеніне тоқталды.
– Бірқатар уағдаластыққа қол жеткіздік. Біз сауда-экономикалық байланыстарды  нығайтуға баса мән бердік. Қазір әлемдегі ахуал күрделі екенін білесіздер. Осындай қиын кезеңде күш жұмылдыру өте маңызды. Қазақстан – Қырғыз елінің негізгі сауда және инвестиция саласындағы серіктесінің бірі. Былтыр өзара тауар айналымы 1 миллиард долларға жетті. Қазақстан соңғы 15 жылда қырғыз еліне 1 миллиард доллардан астам тікелей инвестиция құйды. Оның ішінде әлеуметтік маңызы зор  жобалар да бар. Жалпы, экономикалық ықпалдастықты одан әрі өркендетуге әлеуетіміз жетеді. Біз сауда көлемін жақын арада 2 миллиард долларға жеткізуге келістік, – деді Қасым-Жомарт Тоқаев.  

Президент бүгін сауда-логистикалық индустриялық кешеннің негізі қаланғанына тоқталып, бұл қадам өндірістік байланыстар мен сауда-саттықты жандандыруға жол ашатынын айтты. Мемлекет басшысының айтуынша, өзара сауда айналымын қысқа мерзімде едәуір ұлғайтуға мол мүмкіндік бар. Қазақстан Қырғызстанға импортталатын жүздеген тауар түрін қазірдің өзінде ұсына алады.  
– Біз өнеркәсіп өнімдерін және басқа да тауарларды экспорттауға дайынбыз. Бұған «Kazexport» компаниясы қолдау көрсетеді. Қырғыз елінің де Қазақстанға шығаратын өнімдері аз емес. Осы орайда, қолда бар мүмкіндіктерді барынша пайдаланамыз деп уағдаластық. Сондай-ақ, азаматтардың шекарадан өтуін жеңілдетуге баса назар аудардық. Жүк тасымалы рәсімдерін жетілдіру жайын пысықтадық. Соңғы жылдары бұл бағытта бірқатар ауқымды іс-шаралар атқарылды. Былтыр «Қордай» бекеті жаңартылып, жолаушыларға сапалы қызмет көрсетіле бастады. Басқа да бекеттерді жаңғырту туралы келісімдер бар. Басты мақсат – шекарадағы тексерістерді азайтып, көлік кептелісін жою, – деді Қазақстан Президенті.  

Аталған мәселелерді реттеу үшін Мемлекет басшысы екі цифрлық технологияны енгізудің маңызды екенін атап өтті.
Президент шетел инвесторларының мүддесін қорғау ісі жалғасатынын, бұл жұмыс қазақ компанияларының Қырғызстанға инвестиция салуына оң ықпал ететінін жеткізді. Сонымен қатар Қазақстан капиталының қатысуымен Ыстықкөл облысында күн энергиясы станциясын салу жоспарланып отыр. Жобаның құны – 300 миллион доллар.   Қасым-Жомарт Тоқаев су-энергетика саласындағы қарым-қатынасты үйлестіруді келесі маңызды бағыт ретінде атады.
– Біз трансшекаралық су ресурстары ортақ байлық екенін тағы бір мәрте атап көрсеттік. Су тапшылығы мәселесі жылдан жылға күрделеніп келеді. Беделді халықаралық экологиялық ұйымдар осындай болжам жасап отыр. Су келешекте көп болмайды, тапшы болады. Бұл – анық нәрсе. Сондықтан Орталық Азия мемлекеттері бірлескен жұмыстарды қолға алуы қажет. Екі елге ортақ өзендер әрдайым жұртты жақындастыра түсуге дәнекер болуы керек. Қазақстан барлық міндеттемелерін толық орындауға және маңызды жобаларды бірлесе іске асыруға дайын, – деді Мемлекет басшысы.

Екі ел президенттерінің кездесулерінде мәдени-гуманитарлық байланысты нығайтуға да ерекше мән берілді. Соңғы жылдары рухани байланысты жандандыру бағытында атқарылған көптеген іс-шараның қуанарлық жағдай екені атап өтілді.
– Былтыр Садыр Нургожоұлының Қазақстанға сапары кезінде екі елдің жастарын жақындастыра түсетін бірқатар уағдаластыққа қол жеткізген едік. Соның нәтижесінде бүгін Бішкекте Әл-Фараби атындағы Қазақ ұлттық университетінің филиалы ашылады. Бұдан бөлек, біз жас ғалымдар үшін түрлі гранттар тағайындадық. Олардың озық ғылыми идеяларына мемлекет тарапынан қолдау көрсетіледі. Мен мәдени-гуманитарлық байланысты нығайту үшін екі ел зиялыларының форумын жыл сайын өткізуді ұсындым, – деді Қасым-Жомарт Тоқаев.  

Брифингте белгілі болғандай бүгінгі келіссөздер барысында екі ел басшысы жаһандық және өңірлік мәселелер туралы пікір алмасып, халықаралық түйткілдер жөніндегі ұстанымдары ортақ екенін атап өткен. Әсіресе, Орталық Азиядағы ықпалдастықты тереңдету мәселесіне назар аударылған. Осы орайда, көп ұзамай аймақ мемлекеттері басшыларының Консультативтік кездесуін өткізуге уағдаласты.  
Мемлекет басшысының айтуынша, екіжақты және көпжақты форматтағы қарым-қатынастар жалғасады. Қазақстан тарапы Қырғызстанның Еуразия экономикалық одағының төрағасы ретінде атқарып жатқан жұмыстарын қолдайды.  
– Қырғыз бауырларға Азиядағы өзара іс-қимыл және сенім шаралары жөніндегі кеңесі аясындағы Қазақстанның бастамаларын қолдағаны үшін ризашылық білдіреміз. Бүгінгі сапар  екі елдің ынтымақтастығын одан әрі нығайта түсетіні анық. Уағдаластықтар мен келісімдер – соның айқын дәлелі, – деді Қасым-Жомарт Тоқаев.

Президент 5 маусымда елімізде өтетін конституциямызға өзгерістер енгізуге арналған жалпыхалықтық референдумды өте маңызды әрі тарихи іс-шара ретінде бағалап, қазақ халқы өз тарихындағы шешуші кезеңге келгенін ерекше атап өтті.    
– Жаңа Қазақстан, яғни екінші республика – бұл шын мәніндегі демократиялық қоғам деген сөз. Президенттік жүйе сақталғанымен, Парламенттің рөлі және ықпалы едәуір күшейтіледі. Халқымыздың үні және пікірі анық естілетін болады. Мен Президент ретінде осы құқықтық реформадан ешқандай артықшылыққа я жеңілдікке ие болмаймын. Мақсатым – бүкіл қоғамда оң өзгерістер жасау, халқымызға жарқын болашақтың жолын ашып беру, – деді Мемлекет басшысы.

Қасым-Жомарт Тоқаев бұл реформамен демократияландыру үрдісі аяқталмайтынын, алдымызда ұзақ жол бар екенін еске салды. Президенттің айтуынша, жаңа реформалар жалғаса береді, бүкіл қоғамымыздың жүйесі жаңартылады.
/// 
Г.Әбдіқалықова Халықаралық еңбек ұйымының (ХЕҰ) БҰҰ жүйесіндегі еңбек қатынастарын реттеу мәселелері жөніндегі халықаралық беделді ұйым ретіндегі рөлін атап өтті. Мемлекеттік хатшы Қазақстанның бұл халықаралық ұйыммен ынтымақтастыққа айрықша мән беретінін және ХЕҰ-ның негізгі іс-шараларына жыл сайын белсенді түрде қатысатынын атап көрсетті. Соның ішінде биылғы маусымда өтетін ХЕҰ Бас конференциясының 104-сессиясының тақырыбы маңызды екеніне ерекше тоқталды.
Сонымен қатар, тараптар еңбек қатынастары саласындағы Қазақстан мен ХЕҰ ынтымақтастығының келешегін талқылады.
Мемлекеттік хатшы Мемлекет басшысы ұсынған бес институционалдық реформа мемлекеттік институттарды сапалы жаңартуға, экономикалық бағдарламалардың тиімділігін арттыруға, мемлекеттік қызметтер сапасын жақсартуға және кең ауқымды инфрақұрылымдық жобаларды жүзеге асыруға бағытталғанын атап көрсетті.
Г.Әбдіқалықова «Нұрлы жол» мемлекеттік бағдарламасы экономиканың орнықты өсуін қамтамасыз ету, бүгінгі жұмыс орындарын сақтау және сыртқы нарықтағы ахуалдың нашарлауы жағдайында жаңаларын ашу үшін ерекше мәнге ие екенін айтты. Аталған міндеттерді іске асыру ел экономикасын жандандырады, икемділікті арттырады және халықтың жұмыспен қамтылуын барынша қамтамасыз ете отырып, кәсіпкерлік проблемаларының шешілуіне мүмкіндік туғызады.
Кездесу барысында сонымен бірге Қазақстанда жастарды жұмыспен қамтамасыз ету үшін Ұлттық іс-қимыл жоспарын қабылдау, сондай-ақ Еңбекті қорғау және жұмыс күшінің икемділігі жөнінде зерттеу жүргізудің ұлттық бағдарын әзірлеу жөнінде ХЕҰ-ның техникалық қолдау көрсетуі мәселелері қаралды.
/// 
Д.Зума Оңтүстік Африка үкіметі мен халқының атынан шынайы құттықтауын жолдады.
«Елдеріміз бен халықтарымыздың арасындағы орныққан қарым-қатынастарға қанағаттанатынымды айтқым келеді. Біздің ұзақмерзімді қарым-қатынасымыз Сіздің білікті басшылығыңызбен бұдан әрі дамып, өркендей беретініне сенімдімін», – делінген жеделхатта. 
///
	 

	А.Мусин Қазақстан Президентін Есеп комитетінің 2012 жылғы жұмысының негізгі қорытындылары,  мемлекеттік және салалық бағдарламаларды іске асырудың тиімділігіне бақылау жасау, сондай-ақ, бюджеттік қаражатты пайдалану нәтижелері туралы хабардар етті.

	Сондай-ақ, кездесу кезінде Есеп комитетінің төрағасы Мемлекет басшысына «Қазақстан-2050» Стратегиясы қалыптасқан мемлекеттің жаңа саяси бағыты» атты Қазақстан халқына Жолдауында айтылған тапсырмаларды жоғары қаржылық бақылау органының орындауы туралы баяндады.

	Бұған қоса, А.Мусин Мемлекет басшысына жергілікті бюджеттердің тиімді атқарылуын бағалау жөніндегі Астана мен Алматы қалаларының, облыстардың тексеру комиссиялары қызметінің нәтижелері, сондай-ақ трансферттер мен инвестициялар түрінде өңірлерге түсетін республикалық бюджеттік қаражаттың жұмсалуы туралы мәлімдеді.

	Кездесу қорытындысы бойынша Нұрсұлтан Назарбаев бірқатар нақты тапсырмалар берді.      
/// 
Жеделхатта ұшақ апатынан қазақстандықтардың қаза тапқаны туралы хабарды Мемлекет басшысының күйзеле қабылдағаны айтылған.
Нұрсұлтан Назарбаев олардың туған-туыстары мен жақындарына Қазақстан халқының және жеке өзінің атынан шын ниетпен көңіл айтты.
Сондай-ақ Мемлекет басшысы қаза тапқандардың отбасыларына қажетті көмек көрсету, марқұмдардың мәйіттерін анықтау және Отанына жеткізу жөнінде Қазақстан Республикасының тиісті мемлекеттік органдарына тапсырма берді. 
///Мемлекет басшысы «Нұр Отан» партиясы төрағасының жаңа бірінші орынбасары Мәулен Әшімбаевты таныстырып, Мұхтар Құл-Мұхаммедке атқарған жұмысы үшін алғыс айтты.
– Мұхтар Құл-Мұхаммед Қазақстан Республикасы Парламенті Сенатының депутаты болып тағайындалуына байланысты партия төрағасының бірінші орынбасары лауазымынан босатылады. Осы жауапты қызметтегі үлесіңіз бен сіңірген еңбегіңіз үшін алғыс білдіремін. Осыған орай партия төрағасының бірінші орынбасары лауазымына Мәулен Әшімбаевты тағайындау туралы шешім қабылданды. Ол бес жылдан астам Парламент Мәжілісінің депутаты болып, комитет басқарды. Мен оның партия мәртебесі мен рөлін арттыруға үлкен үлес қосатынына сенімдімін. Жұмыстарыңызға сәттілік тілеймін, – деді Нұрсұлтан Назарбаев.
Елбасы «Нұр Отан» партиясының алдында тұрған қазіргі міндеттерге ерекше назар аударды.
– «Нұр Отан» партиясы мемлекет саясатын айқындайтын маңызды саяси күшке айналды. Партия барлық бағдарламаларымызды іске асыруға атсалысып келеді, – деді Қазақстан Президенті.
Мемлекет басшысы барлық мемлекеттік және салалық бағдарламалардың сапалы жүргізіліп, олардың іске асырылуына бақылауды күшейтудің маңызды екенін атап өтті.
Нұрсұлтан Назарбаев ұлттық экономиканы төртінші өнеркәсіптік революция жағдайына бейімдеу қажеттігін айтты.
– Егер біз әлемдік дамудан қалып қоймаймыз десек, онда алға ұмтылуымыз қажет. Сол себепті биылғы Жолдау осы реформаларды орындауға бағытталған. Бұған дейінгі барлық бағдарламаларымыз осыған арналған болатын. Мәселе олардың қалай жұмыс істеуінде. Біз экспорттық өнім шығаратын кәсіпорындар құруымыз қажет, – деді Қазақстан Президенті.
Нұрсұлтан Назарбаев «Нұрлы жол» инфрақұрылымдық даму бағдарламасын іске асырудың өзектілігін атап өтті.
Соңында Елбасы мемлекеттік бағдарламаларды әзірлеу және іске асыру ісіндегі партияның белсенділігін арттырудың маңыздылығына назар аударды.
– Облыстарда партия ұйымдары бар. Олар белгіленген міндеттерді іске асыруда белсенді болуға тиіс, – деді Қазақстан Президенті.


///
	 

	Ғимаратты аралау барысында Нұрсұлтан Назарбаев оны қарап шығып, нысанның негізгі өлшемдерімен танысты. 

	Мемлекет басшысы қазақстандықтарды мерекемен құттықтап, Тұңғыш Президент күні өзге де мемлекеттерде – АҚШ-та, Еуропа, Азия елдерінде мереке ретінде атап өтілетінін айтты. 

	– Қазақстан Парламенті өз шешімімен мемлекеттік мереке ретінде бекітті. Бұл күннен маңызды мерекелер басталады, осыдан кейін олардың ішіндегі ең маңыздысы – Тәуелсіздік күні атап өтілетін болады. Бұл оқиғалар өзара байланысты. Мен мандат алып, барша халықтың қолдауына ие болған соң оның атынан еліміздің тәуелсіздігін жариялауға мүмкіндік алдым. Сондықтан біз бұл күнді халқымыздың даму және өсіп-өркендеудің жаңа жолына түскен күн ретінде атап өтеміз. Бүгін Астана мен облыстарда еліміздің азаматтарына тұрғын үйлер берілуде, халықтың игілігіне қызмет ететін жаңа әлеуметтік нысандар іске қосылуда. Бұдан бөлек, бүгін елордада «Эко такси» жобасының тұсауы кесілді, ол ЭКСПО-2017 көрмесіне дайындықтың басы болып саналады. Бұл Астанадағы экологиялық ахуалды жақсартуға бағытталған. Біз осы тәжірибені Алматыға және Қазақстанның басқа да қалаларына таратамыз, – деді Нұрсұлтан Назарбаев.     

	Сонымен қатар, Қазақстан Президенті «Назарбаев Орталығы» ғимараты елордамыздың жаңа бірегей нысаны болып табылатынын атап өтті. 

	– Бұл – күллі әлемге белгілі архитектор Норман Фостердің туындысы. Мұндай орталықтар әлемнің көп қалаларында салынуда. Мысалы, АҚШ президенттері кітапханалар, орталықтар ашып жатады. Бұл орталықта тәуелсіздігіміздің тарихы, әлемдік экономика мен саясат жөнінде зерттеулер жүргізілетін болады. Жастар отандық тарих саласында жаңаша білім алады және тілдерді үйренетін болады. Ғимарат биікті шолған көз жанарының пішіні тәріздес. Мен нысанды салуға атсалысқан құрылысшыларға, демеушілерге ризашылығымды білдіргелі келдім. Бұл ғимарат мемлекет қаражатына емес, жеке кәсіпкерлердің қаржысына салынды. Баршаңызды осынау мерекемен құттықтаймын, қазақстандық әр отбасыға игілік және табыс тілеймін, – деді Мемлекет басшысы.

	Бұған қоса, ғимаратты аралау барысында Нұрсұлтан Назарбаевқа Мемлекет басшысының қазіргі заманғы Қазақстанның қалыптасуы мен дамуына елеулі септігін тигізген, арнайы үлгімен рәсімделген тарихи жарлықтары көрсетілді.  

	Көпфункционалды ғимараттың аумағы – 28 мың шаршы метрден астам, 9 қабаттан тұрады.  

	Кітапхана жалпы қоры 460 мың бірлікті сақтауға есептелінген, олардың 200 мыңға жуығы – жабық қор. 

///
	 

	

	Кездесуде екіжақты қарым-қатынастарды одан әрі дамытудың негізгі мәселелері, сондай-ақ Астанада мамыр айында өткен Жоғары Еуразия экономикалық кеңесі отырысының қорытындысы бойынша қол жеткізілген келісімдердің іске асырылу барысы талқыланды.

	Нұрсұлтан Назарбаев В.Путинге сапары үшін ризашылығын білдіріп, екі мемлекет арасындағы ынтымақтастықтың жоғары деңгейде екенін атап өтті.

	– Біздің мемлекеттеріміз бен халықтарымыз арасындағы қарым-қатынас қарышты дамып келеді, жоғары деңгейдегі жиі кездесулер мен жүйелі пікіралмасулар соны көрсетеді. Экономикалық және саяси қатынастар өте тығыз, Кеден одағы, Бірыңғай экономикалық кеңістік және құрылып жатқан Еуразия экономикалық одағы аясындағы үдерістер дамып келеді. Биыл күзде Екатеринбургте Өңіраралық ынтымақтастық форумы аясында кездесу өтеді, оның барысында тату көршілестік және елдер арасындағы одақтастық туралы негіздемелік келісімге әзірленген өзгерістердің енгізілуі мүмкін. Мұның барлығы мемлекеттеріміз арасындағы өзара ықпалдастық тарапында шешілмейтін ешбір мәселе жоқ екенін білдіреді. Сіз Астанада біздер оның 15 жылдығын атап өтіп жатқан күндері болғаныңызға қуаныштымын, – деді Қазақстан Президенті.

	Өз кезегінде В.Путин Нұрсұлтан Назарбаевты өткен туған күнімен және Астана күнімен құттықтап, жұмысына табыс тіледі.

	– Сіз Қазақстан үшін өте көп нәрсе жасадыңыз, әлі де көп нәрсе жасайтыныңызға сенімдімін. Астана күні де Сіздің күніңіз – өйткені бұл Сіздің қалаңыз. Оған Сіз өз перзентіңіздей жан жылуыңыңбен қарайтыныңызды білемін. Қазақстандықтар үшін, Астана тұрғындары үшін қуанбау мүмкін емес, олардың осындай қарыштап даму үстіндегі қалада өмір сүріп жатқаны сөзсіз сәттілік. Екіжақты қарым-қатынастарға келсек, ғарыштық қызметті қоса, біз бүкіл кешенді жайттарды талқылайтын боламыз. Өкінішке қарай, бұл ешкім жоспарламайтын оқиғалар болып жатқан сала. Мәселелер шешілетін болады, біздің бірлескен дербес жұмыс бағдарламамыз бар. Негіздемелік келісім мен интеграция мәселелері де өте маңызды. Сіз шын мәнінде біздің Кеден одағымыздың негізін салушысы – әкесісіз, бұл Сіздің идеяңыз болатын, біз оны жүйелі түрде дамытудамыз. Біз қазір оның нәтижесін сезіп отырмыз, бұл әсіресе әлемдік экономикадағы алмағайып үдерістер жағдайында ерекше маңызды. Интеграциялық сипаттағы қарым-қатынастар біздерге ықпал етіп отырған әлемдік шаруашылықтағы өткір мәселелердің тігісін жатқызуға мүмкіндік береді, – деді Ресей Федерациясы Президенті.

	Сонымен қатар, мемлекеттер басшылары халықаралық күн тәртібіндегі өзекті мәселелерді, соның ішінде келесі жылы коалиция әскерлерін алып кету жоспарланып отырған Ауғаныстандағы ахуалды талқылады.

	Қазақстан Президенті Египет мен Сириядағы үдерістердің өзге елдер үшін сабақ екенін атап өтті.

	– Бұл – нағыз теріс үлгінің дәл өзі, қоғамға ондай қадамға баруға болмайды, –деді Нұрсұлтан Назарбаев.

	В.Путин бұған қоса Таяу Шығыс пен Солтүстік Африкадағы жайттар тақырыбын да қозғап өтті.

	– Сирияны қазірдің өзінде азамат соғысы шарпып тұр, қанша өкінішті болғанымен, Египет те сол бағытқа беттеп бара жатқан сияқты. Египет халқының ондай ықтимал келеңсіз оқиғалардың өрбуінен аулақ болғанын қалар едім, – деді Ресей Президенті.

///Мемлекет басшысы жиында сөйлеген сөзінде Тұңғыш Президент Нұрсұлтан Назарбаевтың бастамасымен құрылған Берлин еуразиялық клубы өз маңыздылығын дәлелдегенін атап өтті.
– Аталған диалог алаңы Қазақстан мен Германия, Қазақстан мен Еуропа қатынастарының әлеуметтік-саяси және экономикалық мәселелерін кең ауқымда талқылауға зор мүмкіндік береді. Бұл – еліміздің Еуропадағы алғашқы жобасы. Жаһандық тұрақсыздық жағдайында мұндай институттың рөлі арта түседі деп санаймыз, – деді Мемлекет басшысы.
Президенттің пікірінше, соңғы үш жыл ішінде әлемдегі геосаяси, геоэкономикалық ахуал елеулі өзгерістерге ұшырады. Санкциялар мен сауда-саттық шектеулер дәстүрлі дипломатиялық құралдарды жиі алмастыра бастады.  
– Әлемдік экономика елдер мен өңірлердің дамуында диспропорция, технологиялық теңсіздік, қаржы жүйесіндегі әлсіздік сияқты «созылмалы дертке»         тап болуда. Осындай күрделі жағдайда еліміздің сыртқы экономикалық және сауда саясаты ашық, прагмативті және қарапайым. Қазақстан әртүрлі бірлестіктермен, елдермен және компаниялармен өзара тиімді ынтымақтастық орнату үшін ашық болып қала береді, – деді Қасым-Жомарт Тоқаев.
Мемлекет басшысы Қазақстанның сыртқы саясаттағы басымдықтарына тоқталып, Еуропа одағымен қарым-қатынастарға баса мән беретінін айтты.  
– Біз Еуропада болып жатқан оқиғаларды мұқият қадағалап отырамыз, Еуропа көшбасшыларымен тұрақты түрде сындарлы диалог орнаттық. Қазақстан Еуропа одағының Орталық Азия өңіріне қатысты жаңа ұстанымдарына қолдау көрсете береді. Біздің Еуропамен ықпалдастығымыз, негізінен, Германиямен арадағы экономикалық, тарихи, мәдени байланыстар бойынша ерекшеленеді, – деп атап өтті Қасым-Жомарт Тоқаев.
Мемлекет басшысы форум қатысушыларының назарын Қазақстанның қарқынды өсіп келе жатқан инвестициялық әлеуетіне аударды.  
– Біздің көрші елдермен тығыз интеграциямыз іргелес нарықтарға шығуға қолайлы жағдай жасайды. Бүгінде 500 миллионнан астам адам бізбен шекаралас көрші елдерде тұрады. Еуразиялық экономикалық одақ аясында еңбек қозғалысы, қаржылық қызмет көрсету, капитал және сауда секілді төрт еркіндік бойынша басымдыққа ие болғымыз келеді. Орталық Азиядағы жақын көршілерімізбен тығыз ынтымақтастығымызды жалғастыра береміз. Сондықтан Қазақстанда жұмыс істеп жатқан неміс компаниялары үшін қосымша нарыққа шығуға мүмкіндік ашылады, – деді Қасым-Жомарт Тоқаев.
Президенттің айтуынша, Үкімет ауыл шаруашылығына, жаңа технологиялар мен цифрлық қызметтер көрсету салаларына неміс инвестициясын тарту ісіне қолдау көрсетуге әзір.
– Біз «Цифрлық Қазақстан» арнайы мемлекеттік бағдарламасын қабылдадық. Германиядағы Фраунгофер институты осы стратегиялық бағдарламаны әзірлеуге қатысты. Өңіріміздегі барлық стартаптарға қолдау көрсету мақсатында Астана-хаб және ІТ-университет аштық. 3 жылдан кейін еліміздің ІТ саласында дарындылар пулы қалыптасады деп үміттенеміз. Жалпы, біз цифрландыру саласында үкіметтік құрылымдар деңгейінде де, жеке компаниялар деңгейінде де ынтымақтастық орнатуға дайынбыз, – деді Қазақстан Президенті.
Қасым-Жомарт Тоқаев Германияны Қазақстанның стратегиялық серіктесі екенін тағы да атап өтіп, еліміздегі неміс бизнесіне тиісті жағдай жасайтынын айтты.
– Біз сіздерге барынша жеңілдіктер жасауға дайынбыз. Соның ішінде арнайы экономикалық аймақтарда салықтан босату, инфрақұрылым ұсыну және басқа да жеңілдіктер бар. Мен «Қазақинвест» пен Қазақстанның тікелей инвестициялар қорына Германия инвесторларымен ынтымақтастық жасайтын арнайы офис ашу жөнінде тапсырма бердім, – деді Мемлекет басшысы.
Германия бизнесінің еліміздегі жобаларын іске асыруға «Бәйтерек» холдингі мен Қазақстан даму банкі қолдау көрсететін болады.
– Бұл еліміздің инвестициялық жүйесі үшін жаңа шара болып саналады. Біз бұған дейін ешқандай елге мұндай жағдай жасаған емеспіз. Осы бастама дұрыс ұйымдастырылған жағдайда Үкімет пен инвесторлар мұны тиімді жұмыс істейтін тетікке айналдырады деп  сенемін, – деді Қасым-Жомарт Тоқаев.
Берлиндегі АХІСА конгресс-орталығында өткен іс-шараға ГФР үкіметінің жоғары лауазымды қызметкерлері, сарапшылар, журналистер және неміс бизнесінің 250-ден астам өкілі қатысты.
 











///Кездесуде Б.Байбек Мемлекет басшысына 2017 жылы Алматыда өтетін 28-ші Дүниежүзілік қысқы универсиадаға дайындық барысы туралы баяндады.
Алматы қаласының әкімі универсиаданы өткізуге дайындықтың кестеге сәйкес жүріп жатқанын айтты.
Сондай-ақ, Б.Байбек Қазақстан Президентіне алдағы универсиадаға әлемнің 57 елінің өкілдері қатысуға ниет білдіргенін мәлімдеді. Әкімнің айтуынша, Халықаралық студенттік спорт федерациясы Универсиада-2017 студенттік ойындар тарихындағы ең ірі жарыс болуға тиіс деп болжап отыр.
Бұдан бөлек, Б.Байбек Нұрсұлтан Назарбаевты Алматы қаласының әлеуметтік-экономикалық дамуы барысынан хабардар етті. Биылғы 9 айдың қорытындысы бойынша, қаланың өңірлік жалпы өнім көлемі 2,8%-ға артқан, шағын және орта бизнесті несиелеу 35%-ға өсіп, 20 мыңнан астам жаңа жұмыс орны ашылған, сондай-ақ қаланың шағын және орта бизнес субъектілері өнімінің көлемі 30%-ға артқан.
Кездесу қорытындысы бойынша Елбасы бірқатар нақты тапсырма берді.

///
	 

	Қазақстан Республикасы Тұңғыш Президенті күнін мерекелеуге орай Елбасы Нұрсұлтан Назарбаевтың атына қазақстандық және шетелдік саяси және іскерлік топтардан, мемлекет және қоғам қайраткерлерінен, кәсіпорындардың ұжымдары мен қоғамдық ұйымдардан, жекелеген азаматтардан көптеген құттықтаулар келіп түсті.

	Құттықтауларда Республикамыздың  өз әлеуетін жүзеге асырып, өркендеуші елге айналуына себепкер болған Қазақстан Республикасы Тұңғыш Президентінің  халықаралық саясаттағы және біздің мемлекетіміздің қарқынды дамуындағы баға жетпес рөлі атап  көрсетілген.

	***

	Вук Еремич: Біріккен Ұлттар Ұйымы Бас Ассамблеясы 67-сессиясының президенті:

	– Мемлекеттік мереке – Тұңғыш Президент күніне байланысты шынайы құттықтауымды білдіремін.

	 Екі онжылдық аралығындағы Сіздің көзқарасыңыз терең құрмет сезімін оятады, елді керемет түрлендірудің қозғаушы күні болып саналады, ол Қазақстан Республикасының дамуы мен тұрақтылығына елеулі үлес қосты. 

	БҰҰ Бас Ассамблеясы 67-сессиясының президенті ретінде жұмыс істеген кезімде соңғы бірнеше жыл ішінде Сіз алға тартқан «Жасыл көпір» серіктестік бағдарламасы, «Еуразиялық экономикалық ғалымдар клубы» қауымдастығы, Астана экономикалық форумы, G-Global халықаралық жобасы, «АТОМ» ядролық қаруға қарсы жобасы, Әлемдік және дәстүрлі діндердің съезі сияқты халықаралық бастамаларыңызбен бір қатарда тұрған, аса маңызды бастамалардың бірі – Бүкіләлемдік дағдарысқа қарсы конференцияда негізгі сөз сөйлеуім мен үшін үлкен құрмет болды. Ол жобалардың бәрін халықаралық қоғамдасты ерекше ықыласпен қолдады.

	***

	Свен Алкалай, БҰҰ Бас хатшысының орынбасары, БҰҰ Еуропалық экономикалық комиссиясының атқарушы хатшысы:

	 – Қазақстан Республикасының Тұңғыш Президенті күніне орай, Жоғары мәртебелі Нұрсұлтан Назарбаев пен Қазақстан халқына бақытты, өскелең және бейбіт болашақ тілеймін!

	Мен және БҰҰ Еуропалық экономикалық комиссиясындағы әріптестерім біздің ұйым мен Қазақстан арасында қалыптасқан жемісті ынтымақтастықты тұтас өңірдің игілігі үшін дамытуға алдағы уақытта да бар күшін салады. Сіздің тиімді басшылық етуіңіздің арқасында Қазақстан Орталық Азия өңірі елдерін дамыту саласындағы өзінің маңызды мәртебесін сақтап, Еуропа мен Азия арасына көпір болуы жалғастыра беретініне шексіз сенемін.

	***

	Виллем Кок, Мадрид клубының президенті, Нидерланды премьер-министрі (1994-2002):

	– Мен Қазақстан Республикасының мемлекеттік мерекесін атап өтуіне байланысты өзімнің шынайы тілегімді білдіргім келеді.

	Мадрид Клубы мүшелері мен хатшылығы атынан Сізге және Қазақстан халқына мәңгілік игілік пен бақ-береке тілеймін.

	Сондай-ақ, осындай маңыз­ды күні Сіздің қонақжайлығыңыз бен елеулі қолдауыңыздың арқасында мен және менің әріптестерім жаһан­дық сын-қатерлерге қарсы күресу үшін құрылған, жыл­ сайын өткізілетін Астана эко­номикалық форумы мен басқа да маңызды халықаралық бастамаларға ұдайы қатысып келе жатқанымызды зор қанағаттанушылықпен және ризашылықпен  айтуға рұқсат етіңіз.

	Мен біздің өзара тиімді және жемісті ынтымақтастығымыз одан әрі нығайып, тереңдей беретініне сенемін.

	***

	Роберт Ауманн, экономика саласы бойынша 2005 жылғы Нобель сыйлығының лауреаты:

	– Сізді Қазақстан Республикасының мемлекеттік мерекесімен құттықтауға рұқсат етіңіз.

	Сіздің ел басқаруыңыз Қазақстанды Кеңес Одағының аса мәлім емес бөлігінен  әлемдік аренада басты рөл ойнайтын ұлы ұлтқа айналдырды.

	***

	Джордж Ф. Смут ІІІ, физика бойынша 2006 жылғы Нобель сыйлығының лауреаты:

	–Мемлекеттік мереке – Қазақстан Республикасының Тұңғыш Президенті күнімен Сізге және бүкіл Қазақстан халқына жүрекжарды құттықтауымды қабыл алыңыз.

	Сіздің басшылығыңызбен Қазақстан заманауи және демократиялық мемлекетке айналды. Бұл – сіздің орасан зор жетістігіңіз. Болашақта  біз әлі де мол табыс, ілгерілеу және халықаралық бірлікті көретінімізге сенімдіміз. Біз өзара ынтымақтастығымыз бен бірлескен жобаларымызды өте бағалаймыз.

	***

	Филипп Нобель, Нобель халықаралық бауырластығының төрағасы, Тогрул Багиров, Нобель мұрасы Баку қорының төрағасы, Густав Нобель, Нобель сенімі Трастының төрағасы:

	–  Нобель халықаралық бауырластығы, Нобель мұрасы Баку қоры, Нобель сенімі Трасты атынан Сізге 1 желтоқсан – тарих үшін төтенше маңызды күні ең жақсы тілектерімізді білдіргіміз келеді.

	«Еуразия экономикалық ға­лым­дар клубы» қауым­дас­ты­ғының қызметіне және жыл сайын Астана экономикалық форумы жұмысына қатысудың өзі үлкен сәттілік, сондықтан біз тек Сіздің еліңіздің халықаралық қауымдастықтың бөлігі бола отырып, қалай өркендеп келе жатқанына өз таңданысымызды жеткіземіз.

	***

	Марк Узан, Жаңартылған Бреттон-Вудс комитетінің атқарушы директоры:

	– Соңғы үш жыл ішінде мен, Назарбаев мырза, Сізбен кездесуге мүмкіндік берілген Астана экономикалық форумына қа­ты­су құрметіне ие болдым. Мен Форум кезінде біздің арамыздағы идея алмасудан зор әсер алдым және осын­дай ауыр өтпелі кезеңде жа­һандық қаржылық архитектураны реформалау қажеттігі туралы көзқарасыңыз қатты әсер етті. Мен сондай-ақ  Сіздің бү­гін­гі күн мен болашақтың мәселелерін шешу үшін бүкіл әлем бойынша қа­тысушыларды тартудың керемет платформасы саналатын Сіздің дағдарысқа қарсы бастамаңызға (G-Global) да тәнті болдым.

	Сондай-ақ Эстония ірі кәсіпкерлері қауымдастығының  басқарма мүшесі, Эстонияның  премьер-министрі (1992, 1995-1997)  Тийт Вяхи және психология және медицина бойынша Нобель сыйлығының лауреаты Сэр Ричард Робертс  те құттықтаулары мен жылы тілектерін жолдады.

	***

	Мемлекет басшысына ізгі тілектері мен құттықтау хаттарын  Қазақстанның әртүрлі кәсіпорындарының жұмысшылары  да жолдады.

	Олардың қатарында «Қазмырыш» компаниялар тобының мыңдаған ұжымы өз құттықтауында бүгінгі Қазақстан – тұрақтылық, қарқынды даму және жасампаздық секілді үш фактормен сипатталатынын атап өткен.

	Оларға  Алматы локомотив пайдалану депосының ұжымы да қосылады.

	Степногорскінің «Арыстан» құбыр зауытының жұмысшылары түбегейлі қайта жаңарулар мен жаңғыртулардың дәйекті саясаты, орнықты және үйлесімді экономиканы қамтамасыз ету жөніндегі ойластырылған жүйе бүкіл әлемде танымалдыққа ие болып отырғанына тоқталған. 

	«Кәсіпорын ұжымы Қазақстанның заманауи өнеркәсіп өндірісін одан әрі дамытуға бағытталған жобаларға Сіздің Президент ретінде назар қойып және қолдау көрсетіп отырғаныңызды жоғары бағалайды», – делінген олардың хатында.

	«KSP Steel» сауда үйі» ЖШС басшысы М.Әбиев өз хатында Мемлекет басшысы Қазақстан мен оның халқының игілігі жолында қажырлылықпен еңбек етіп жатқанын ерекше атап көрсеткен.

	Ақмола облысындағы «Есіл-Агро» ЖШС бас директоры А.Исмағамбетов Мемлекет басшысының ұдайы көңіл бөліп отырғанының арқасында бүгінде агроөнеркәсіп саласы әлемдік талаптарға сай дамып келе жатқанын айтқан. Өз кезегінде Астанадан хат жолдаған «Biomarket.kz» ЖШС ұжымы республикада биоегіншаруашылығы мен биомалшаруашылығын дамыту үшін барлық күштерін салатынына сендірген. 

	Сонымен қатар, Қазақстан кәсіподақтары федерациясының  ұжымы атынан оның төрағасы Ә. Құсайынов, Алматы қаласындағы Халыққа қызмет көрсету орталықтардың бірінің ұжымы атынан А. Шәкенов құттықтау жолдаған.

	Қазақстан Республикасы Президенті жанындағы Қазақ стратегиялық зерттеулер институты, Ғ.Сапарғалиев атындағы Мемлекет және құқық ғылыми-зерттеу институты ұжымдары атынан еліміздің ғылыми топтары Мемлекет басшысының жаңа, тәуелсіз Қазақстанды құрудағы, экономиканы және еліміздің халықаралық беделін нығайтудағы көпшілік мойындаған үлесін атап өткен.

	Ізгі тілекке толы хаттар еліміздің білім беру мекемелерінен де келді.

	Х.Досмұхамедов атындағы Атырау мемлекеттік университетінің профессорлары мен студенттері, Қарағанды мемлекеттік техникалық университетінің ұжымы білім беру саласын мемлекеттік қолдаудың маңыздылығына тоқталған.

	Т.Жүргенов атындағы Қазақ ұлттық өнер академиясының ұжымы жолдаған хатта Президенттің басшылығымен еліміз өркендеу мен жасампаздық жолын жүріп өткені баяндалған.

	«Ол жеңіл болған жоқ, бірақ ол, егер еркін сайлауға және халықтың ерік-жігеріне сүйенетін болса, егер бабалардың рухани тәжірибесін ұмытпаса және инновациядан қаймықпаса, онда қандай жоғары нәтижелерге жетуге болатынын көрсетті», – деп жазады хат иелері.

	М.Мақатаев атындағы №140 мектеп-гимназиясының мұғалімдері, сондай-ақ Алматы қаласының №116 «Бөбекжай» балабақшасының тәрбиешілері жолдаған хаттарында тәрбиеленушілерінің жетістіктері жөнінде айтқан. Сондай-ақ, хат иелері Мемлекет басшысына білім беру жүйесіне көңіл бөліп, оның қарқынды дамуына жағдай жасағаны үшін алғыстарын жеткізген. Педагогтар балалардың дамуы үшін пайдалы ресурсқа айналған «Балапан» балалар телеарнасын іске қосудың маңыздылығын айрықша атап өткен.

	Өз хатында Қазақстан халқы ассамблеясының халықаралық медиа-форумына әлемнің 20 елінен келген қатысушылар Нұрсұлтан Назарбаевқа тек Қазақстанда ғана емес, бүкіл әлемде тыныштық пен келісімнің сақталуын ілгерілетушілік қызметі үшін алғыстары мен құрметтерін білдірді. Олардың игі тілектеріне Ақмола облысының Қазақстан халқы ассамблеясының XVI сессиясына, «Жаңа Қазақстанды қалыптастыру жөніндегі ҚР Тұңғыш Президенті Н.Ә.Назарбаевтың бетбұрысты шешімі» өңірлік ғылыми-практикалық конференциясына қатысушылар, Оңтүстік Қазақстан облысының зиялы қауым өкілдері, сондай-ақ Орал мен Ақтөбе архиепископы Антоний қосылып отыр.

	«Жанашыр» халықаралық қайырымдылық қорының президенті Ж.Әпетова Нұрсұлтан Назарбаевтың басшылығымен Қазақстан тәуелсіздік жылдарында орасан нәтижеге жетті деп санайды.  

	«Мәдениет, өнер мен ғылым тәрізді салалар мүлде жаңаша дамыды. Сонымен бірге, менің замандастарымның сана-сезімі, дүниетанымы және мінез-құлқы өзгеріп, жаңаша қалыптаса бастады», – делінген хатта. 

	Семей қаласындағы «Көмек» мүгедектер қоғамдық бірлестігі өкілдерінің құттықтауында Мемлекет басшысының  еліміздің әлеуметтік-экономикалық дамуындағы және халықтың өмір сүру деңгейін арттыру үшін жағдай жасаудағы  рөлін атап көрсетілген.

	Мемлекет басшысының Теміртауда жұмыс істеген үзеңгілестері А.Жүнісов, К.Омашев, Е.Тілеубаев, В.Никонов, Ж.Арысов, А.Асанов, В.Колбаса, Н.Вахитова, Т.Искаков та жүрекжарды тілектерін жолдаған. Олар өздеріне еңбексүйгіштіктің үлгісін көрсеткен Нұрсұлтан Назарбаевпен бірге жұмыс істеу мүмкіндігіне ие болғаны үшін бойларын мақтаныш сезімі кернейтінін жазады.

	Өз кезегінде Қарағандыдан еңбек ардагерлері С.Досмағамбетов пен З.Молдахметов Тәуелсіздік қарсаңындағы сайлауалды кезеңде Нұрсұлтан Назарбаевпен кездескен кездерін еске алады.

	«Халық қатты алаңдады, әрі қарай не болады, қалай өмір сүреміз, республика тағдыры не болмақ? Осы кездесуде Сіз барлық сауалға толық жауап бердіңіз және бұдан әрі біз әлемдік өркениет жолымен алға жылжитынымызды,  Қазақстан тәуелсіз мемлекет ретінде толық дами алатынын және өркендейтінін айттыңыз», – деп жазады еңбек ардагерлері.

	Қазақстан Жазушылар одағының мүшесі Т.Нұрахунов, ақын әрі әнші И.Тасқара, Шымкенттен зейнеткер, тыл еңбеккері Б.Ботайұлы, Солтүстік Қазақстан облысының Талшық ауылының тұрғыны И.Ильясов, Ақмола облысынан Т.Барышникова, Алматыдан И.Хасенұлы, Қарағанды облысы Балқаш қаласының №7 мектеп-гимназиясының оқушылары өз құттықтауларын өлең жолдары арқылы білдірген. З.Көшімбаева өз хатында немересі Н.Көшімбаеваның өлеңін қоса салған, онда Тұңғыш Президенттің тәуелсіз Қазақстанды қалыптастыру мен дамытудағы рөлі туралы баяндалған.

	Алматыдан Қазақстан халық әртісі, композитор Б.Жұманиязов, Марат пен Нағима Назарбаевтар, К.Бөлегенова, А.Айханова, А.Әкімұлы, Петропавлдан К.Әубәкірова, Талдықорғаннан Б.Төреханова, Шығыс Қазақстан облысы Семей қаласынан Х.Қалиева, Астанадан А.Ғабдуллина, Садуақас, Т.Сапарова, Айжан мен Әлия Айтхожиналар, Шымкенттен И.Оразбай, О.Көмекбаева, зейнеткер Б.Шүкірбекова, Оралдан Т.Құбашева, Б.Меңдіғалиқызы, Ақмола облысынан еңбек сіңірген қызметкер, зейнеткер Г.Нүркенова, К.Әбуова. т.б. жолдаған хаттарда Мемлекет басшысына зор денсаулық, сондай-ақ жауапты қызметіне мол табыс тілеген игі тілектер білдірілген.

	Алматыдан жолдаған өз хатында Г.Светлова мен Л.Шабалина қазақстандықтарға көрсетілген қамқорлық үшін Мемлекет басшысына зор алғыстарын білдірген. Мұндай көңіл бөлудің бір мысалы ретінде олар Қазақстан мен Ресей арасында қол қойылған XXI ғасырдағы тату көршілестік пен одақтастық туралы тарихи шартты атаған.

	Құттықтаулар жолдаған қазақстандықтар арасында Астана тұрғыны, 1-сыныпты инженер-ұшқыш Н.Ахмуханов та бар. Ол хатында «Балалық шағымның аспаны» фильмін тамашалаудан алған өз әсерін бөліскен.

	«Ең алдымен, туған ауылына,  әке шаңырағына деген ерекше сүйіспеншілік, ұшқан ұя мектебіне, балалық шақтағы достарына деген адалдық шынайы танытылғандықтан, фильм тамаша болды. Ең бастысы, бұл фильм әрбір қазақстандықтың, әрбір отбасының және әсіресе жастардың жүрегінен өз орнын тапты», – деп жазады Н.Ахмуханов.  

	Құттықтау хаттары мен жеделхаттар орталық және жергілікті мемлекеттік органдардың басшыларынан, Парламент депутаттарынан да келді.  

	Келіп түскен құттықтаулармен танысып шыққан Мемлекет басшысы Нұрсұлтан Назарбаев хаттар мен жеделхаттар жолдаған барлық авторларға құттықтаулары мен игі тілектері үшін алғысын білдірді.     
///
	

	Кеңес барысында Нұрсұлтан Назарбаев Аслан Мусинге атқарған жұмысы үшін алғысын айтты және Президент Әкімшілігінің жаңа Басшысы Кәрім Мәсімовті таныстырды.

	Мемлекет басшысы кездесудің қорытындысы бойынша Президент Әкімшілігінің алдына бірқатар міндеттер қойды және нақты тапсырмалар берді.

/// 
Кездесу барысында елдің банк жүйесін одан әрі дамыту келешегі, сондай-ақ шағын және орта бизнеске «Нұрлы жол» бағдарламасы аясында қолдау көрсету мәселелері талқыланды.
Сонымен қатар, банктің директорлар кеңесінің құрамындағы соңғы өзгерістерге орай елдің ірі инновациялық қаржы институтын құру жөніндегі жаңа стратегиялық міндеттің жүзеге асырылу барысы қаралды. 

///Кездесу алдында қалалық мәслихаттың сессиясы өтті. Онда депутаттар Астана қаласының жаңа әкімі Бақыт Тұрлыханұлы Сұлтановтың кандидатурасын бірауыздан мақұлдады.
Нұрсұлтан Назарбаев Ә.Исекешевті Президент Әкімшілігінің басшысы лауазымына тағайындалуымен құттықтап, жаңа жауапты қызметіне табыс тіледі.
Мемлекет басшысы Нұрсұлтан Назарбаев Ә.Исекешевтің кәсіби біліктілігі мен жеке қасиеттерін атап өтіп, оның елорданы дамыту жолында атқарған жұмысының нәтижелеріне тоқталды.
Қазақстан Президенті Астана қаласының бұрынғы әкімі Ә.Исекешевтің сіңірген еңбегі жөнінде айтып, қаланың жаңа басшылығының алдында тұрған міндеттерді атап өтті.
– Мен елорда әкімін тағайындау мәселесіне зор мән беремін. Қаланы дамыту ісі, соның ішінде Астанадағы бүкіл нысандардың құрылысы үнемі менің жеке бақылауымда. Бұл – мен үшін маңызды басымдық. Бақыт Сұлтановтың мемлекеттік басқару ісіндегі тәжірибесі мол әрі ұйымдастырушылық қабілеті жеткілікті, – деді Елбасы.
Жиын барысында Қазақстан Президенті Астананың жаңа басшылығы алдында тұрған бірқатар басымдығы бар міндеттерді атап өтті.
– Дамудың жаңа моделін енгізу қажет. Инновацияны ілгерілету және креативті адамдардың көбеюі үшін қолайлы орта қалыптастырған жөн. Сол үшін қаланың 2050 жылға дейінгі ұзақ мерзімді даму стратегиясын әзірлеу керек, – деді Нұрсұлтан Назарбаев.
Елбасы «Астана» халықаралық қаржы орталығының мүмкіндіктерін пайдалана отырып, Астананы іскерлік қаржы хабы ретінде дамытуды жалғастыру қажет екенін айтты.
Мемлекет басшысы жаңа тұрғын үйлер салу, тұрғындар үшін қолайлы жағдай жасау, әлеуметтік нысандар тұрғызу мәселелеріне ерекше назар аударды.
Сонымен қатар, Қазақстан Президенті қаланың инфрақұрылымын дамыту қарқынын сақтаудың және шаһарды газбен қамту үшін дайындық жұмыстарын жүргізудің маңыздылығын айтты.
Нұрсұлтан Назарбаев елорданың туристік әлеуетін дамыту ісінде әлемнің үздік тәжірибелерін қолдануды тапсырды.
Елбасы қаланың барлық мемлекеттік құрылымдарының жұмысын трансформациялауды жалғастыру, көрсетілетін мемлекеттік қызмет сапасын арттыру және цифрландыру бағдарламасын іске асыру мәселелерін Астананы одан әрі дамытудың басымдықтары ретінде ерекше атап өтті.
Соңында Ә.Исекешев пен Б.Сұлтанов сенім білдіргені үшін Нұрсұлтан Назарбаевқа алғыс айтып, бас қаламыз бен бүкіл елімізді дамыту ісіне өздерінің зор үлестерін қосатынын жеткізді.



///
	 

	 

	

	Кездесуге Мемлекеттік хатшы Марат Тәжин, Президент Әкімшілігінің Басшысы Кәрім Мәсімов, Президент Әкімшілігі Басшысының орынбасары Бағлан Майлыбаев, Дін істері агенттігінің төрағасы Қайрат Лама Шариф, Қазақстан мұсылмандары діни басқармасының бас мүфтиі Ержан Маямеров, сондай-ақ облыстардағы өкіл имамдар қатысты.

	Жиналғандар алдында сөйлеген сөзінде Мемлекет басшысы бүгінгі кездесу еліміздің барлық мұсылмандары үшін елеулі оқиғамен тұспа-тұс келгенін атап өтті.

	- Қазақстан мұсылмандары діни басқармасының жаңа бас мүфтиі сайланды. Ержан Маямеров әлемдегі ең танымал ислам оқу орындарының бірі – Египеттегі Әл-Азһар университетін бітірген. Тәжірибесі жеткілікті, ол діни басқарманың аймақтық  құрылымын басқарған. Баршаңыз бірлесіп жемісті еңбек ететіндеріңе сенемін, - деді Қазақстан Президенті.

	Нұрсұлтан Назарбаев ислам халқымыздың сан ғасырдан бері рухани құндылығы болып саналатынын атап көрсетті.

	- Тәуелсіздігімізбен бірге ата дінімізді қайта оралттық. Діни басқарма 2228 мешіттің басын қосып, мұсылмандарды ұйыстырушы орталыққа айналды. Халқымызды ортақ рухани құндылықтар мен мақсаттар төңірегіне топтастыруға ұйтқы болды. Бүгінде қоғам, әсіресе, жастар дінге бет бұруда. Исламды ұстануды модаға айналдырмау керектігі жөнінде түсінік жұмыстарын жүргізу керек, - деді Мемлекет басшысы.

	Осыған байланысты Қазақстан Президенті Діни басқарма алдында тұрған бірқатар міндеттерге назар аударды және Діни басқарма мен мемлекеттік органдар арасындағы рухани-ағартушылық және әлеуметтік саладағы ынтымақтастықты нығайта түсуге жете көңіл бөлу қажеттігін атап өтті.

	- Дін істері агенттігі құрылды. Оның көмегімен діни конфессиялар толғағы жеткен мәселелерді мемлекетпен бірге шешуге тиіс. Агенттіктің өзі діни ахуалға мониторинг жасау жөнінде жұмыс жүргізеді, бірақ бұл ретте мемлекет діни бірлестіктердің қызметіне араласпайды. Алайда Конституцияны, заңдарды сақтауда, елдің бірлігін нығайтуда мәселе туындап жатса, онда бұл жерде ешқандай бөлінушілік болмауы керек. Баршаңыз білесіздер, бүгінде әртүрлі діни ағымдар пайда болды. Мешіт қызметшілері түрлі теріс ағымдардың қандай екенін, ал исламдағы дәстүрлі бағыттың қайсы екенін дұрыс түсіндіру үшін халықпен, әсіресе жастармен жұмыс жүргізе білулері керек, - деді Нұрсұлтан Назарбаев.         

	Мемлекет басшысы шариғат заңдары аясында Діни басқарманың қоғамдағы өзекті мәселелерге қатысты пәтуалар шығарып отыруды қолға алуы қажеттігін атап өтті.

	– Еліміздегі дәстүрлі исламның бірден-бір мойындалған құрылымы – Қазақстан мұсылмандары діни басқармасы. Діни қатынастарды реттейтін жақында қабылданған заңда мемлекет халқымыздың рухани өмірінде исламның ханафи бағытының орны мен рөлін мойындайтыны атап көрсетілді. Бұл өте дұрыс. Қазақстан – зайырлы мемлекет. Сондықтан біздің дін саласындағы саясатымыз конфессияаралық татулық пен толеранттылықты нығайтуға бағытталған. Бізде діни сенім бостандығына Конституция кепілдік береді, - деді Қазақстан Президенті.

	Нұрсұлтан Назарбаев Қазақстан мұсылмандары діни басқармасының жаңа басшылығын өзге діни бірлестіктермен бірлесе отырып, өзара түсіністік, толеранттылық және діни төзімділік дәстүрлерін нығайтуға шақырды. Бұған қоса, этносаралық және конфессияаралық келісімді нығайту бағытындағы жұмыстарды одан әрі жалғастыру қажет.

	- Діни басқарма өкілдері тек дін саласында ғана емес, өзге де салаларда да өз білім-біліктерін арттыруға тиіс. Өздеріңіз білесіздер, ел халқына таяудағы Жолдауда біз 2050 жылға дейінгі Даму стратегиясын айқындадық. Бұл – кеңестік кезеңнен белгілі жай жоспарлау ғана емес, мемлекет дамуының негізі бағыттарын, нақты мақсаттарға жетудің жолдарын және біздің болашақты қалай көре білетінімізді аңдататын ұзақмерзімді құжат. Бұл орайда, діни қайраткерлер жұртшылыққа еліміздің игілігі үшін одан әрі жұмыс жүргізу қажеттігін ұғындырғаны жөн, - деді Қазақстан Президенті.

	Өз сөздерінде Е. Маямеров пен Діни басқарма өкілдері ұлтаралық және дінаралық татулықтың маңыздылығын атап өтті, сондай-ақ елдегі рухани бірлік пен келісімді нығайту бағытындағы жұмыстарды жалғастыру қажеттігіне тоқталды.

	Мемлекет басшысы Қазақстан мұсылмандары діни басқармасының бұрынғы басшылығына атқарылған жұмыстар үшін алғысын білдіріп, кездесуге қатысушылардың ел мүддесі жолындағы істеріне табыс тіледі.

///
	

	Отырыс барысында Мемлекет басшысы Кәрім Мәсімовке атқарған жұмысы үшін алғыс білдірді және Қазақстан Республикасы Премьер-Министрі қызметіне Серік Ахметовтің кандидатурасын ұсынды. Нұрсұлтан Назарбаев  сондай-ақ Президент Әкімшілігінде және өзге мемлекеттік органдарда кадрлық өзгерістер болғанын атап өтті.

	- Кәрім Мәсімов отставка туралы өтініш берді. Мен өтініші бойынша оның отставкасын қабылдадым. Ол бұл қызметті алты жылға жуық атқарды. Бұл - Премьер-Министр өкілеттігін бір адамның атқаруындағы ең ұзақ кезең. Оған соңғы онжылдағы ірі әлемдік экономикалық дағдарыс кезінде жұмыс істеуге тура келді. Біздің бәріміз, соның ішінде, Үкімет пен атқарушы органдар осы қиындықтарды абыроймен жеңе білдік. Дағдарысқа қарсы бағдарлама жедел әзірленіп, бекітілді. Бұл жаһандық қаржы дағдарысының ауыр салдарларын еңсеруге мүмкіндік туғызды. Ал, Ұлттық қордан бөлінген 13 миллиард доллар еліміздің банктік жүйесін тұрақтандыруға мүмкіндік берді. Жалпы, ел экономикасының құлдырауына жол берілген жоқ. Біздің банктердің сыртқы міндеттемелерін қайта құрылымдау жөнінде теңдесі жоқ халықаралық тәжірибе жинақталды. Премьер-Министр өзіне жүктелген барлық міндетті орындап шықты деп айтуға болады, - деді Қазақстан Президенті.  

	Мемлекет басшысы сондай-ақ қазіргі уақытта банктік секторды сауықтыру жұмысы жалғасатынын айтты. Сонымен қатар, елімізде кәсіпкерлікті дамыту үшін жақсы жағдай жасалып отырғанына тоқталды.  

	- Әкімшілік кедергілер төмендетілгенін сіздер білесіздер. «Бизнестің жол картасы-2020», «Өнімділік-2020», «Жұмыспен қамту-2020» тәрізді бағдарламалар әзірленді. Біз бірқатар Дүниежүзілік банктің рейтингілерінде елеулі алға жылжыдық және серпіліс жасадық. Менің тарапымнан берілген еліміздің бәсекеге қабілетті 50 елдің қатарына кіруі туралы тапсырма біртіндеп жүзеге асып келеді. Жақында біз жаһандық бәсекеге қабілеттілік индексінде 51-орынға ие болдық – бұл зор құрмет, ТМД-дағы біраз ел бізден кейін орналасқан. Біз іс жүзінде алға қойылған міндетті орындауда финалдық  кезеңге шықтық, - деді Нұрсұлтан Назарбаев.

	Қазақстан Президенті сондай-ақ елімізде индустриялық-инновациялық даму жөніндегі мемлекеттік бағдарлама табысты іске асырылғанына тоқталды. 2011 жылдың қорытындысы бойынша оның бірқатар көрсеткіші мерзімінен бұрын орындалды. Мысалы, 2008 жылдың бас кезеңінен ішкі жалпы өнім 27,3 триллион теңгеге өсті. Индустрияландыру картасы бойынша сомасы 11,5 миллиард теңгелік 706 жоба табысты жүзеге асырылуда. 400 мың жаңа жұмыс орны ашылатын болады. 2007 жылы ауыл шаруашылығы өнімін шығару шамамен екі есе артты. Қазақстан бидай экспорты бойынша көшбасшы әлемдік жетілікке енді.

	Мемлекет басшысы бұл көрсеткіштер еліміздің экономикасының қарқынды дамып келе жатқанын көрсететінін айтты.

	- Ұлттық электр желісіне жаңғырту жүргізілді. Еліміздің электр энергиясын қамтамасыз ету жөнінде ірі жобалар іске асырыла бастады. Атырауда мұнайхимия кешені жұмыс істей бастады. Көлік-коммуникация саласында да өте үлкен жұмыс жүргізілуде. Тәуелсіздік жылдары ішінде шамамен 14 мың шақырым автомобиль жолы, мың шақырымдық темір жол жөндеуден өтті, қайтақұрылымдау жұмысы жүргізілді, қайта салынды. Қазір «Батыс Еуропа-Батыс Қытай» көлік дәлізінің құрылысы жөніндегі жоба жүзеге асырылуда. 2700 шақырымдық Қазақстан аумағы келесі жылдың соңына дейін аяқталады, - деді Қазақстан Президенті.

	Сонымен бірге, Нұрсұлтан Назарбаев банктік сектордағы активтер 50 пайызға ұлғайғанын, бұл банктік жүйенің жанданғанын білдіретінін атап өтті. Ол - экономиканың қантамыры, өйткені бүкіл ел экономикасының дамуы соған байланысты болады.

	Қазақстан Президенті соңғы бес жылда 600-ден астам аурухана, емхана, 300-ге жуық мектеп салынғанын атап көрсетті. Жұмыссыздық деңгейі 7,5 пайыздан 5,3 пайызға дейін төмендеді. «Қазақстанның әлеуметтік жаңғыртылуы: Жалпыға ортақ еңбек қоғамына қарай 20 қадам» атты мақалада алға қойылған міндеттер табыспен іске асырыла бастады.  

	- Бұл Үкімет пен Парламенттің үйлесімді бірлескен жұмысы мен экономикалық саясаттың, барша қазақстандықтардың жұмысының арқасында мүмкін болды. Кәрім Қажымқанұлы өзінің алдына қойылған міндетті табысты атқара білді деп есептеймін. Жинақтаған барлық тәжірибесін еліміздің дамуының пайдасына асыруы үшін, мен оны Президент Әкімшілігінің Басшысы қызметіне тағайындадым, - деді Мемлекет басшысы.

	Нұрсұлтан Назарбаев ҚР Парламенті Мәжілісінің фракция жетекшілерімен кеңескеннен кейін Серік Нығметұлы Ахметовті Премьер-Министр қызметіне тағайындау туралы ұсыныс енгізгенін жеткізді.

	- Серік Ахметовтің ірі жобаларды іске асыру саласында басқарушылық-әкімшілік жұмыста зор тәжірибесі бар. Бұл біздің экономиканы әртараптандыру және индустрияландыру, әлеуметтік жаңғырту бағытын жалғастыру үшін ерекше маңызды. Ол Үкіметтің бүгінгі жұмысын біледі және қазір іске асырылып жатқан бағдарламаларды әзірлеуге атсалысты. Ол бұрынғы қызметтерде өзін жақсы қырынан көрсетті. Серік Ахметовтің кандидатурасы жаңа Үкіметтің тиімді жұмысын қамтамасыз ету үшін ең қолайлы деп санаймын. Қазақстан Республикасы Конституциясының 56 бабына сәйкес Парламент Мәжілісінен Серік Ахметовті Қазақстан Республикасының Премьер-Министрі қызметіне тағайындауға келісім беруді сұраймын, - деді Қазақстан Президенті.

	Парламент Мәжілісінің депутаттары Серік Ахметовтің кандидатурасын қолдау туралы бірауыздан шешім қабылдады. Бұдан кейін Қазақстан Президенті Серік Ахметовті Қазақстан Республикасының Премьер-Министрі қызметіне тағайындау туралы Жарлыққа қол қойды.

	Өз сөзінде Серік Ахметов Мемлекет басшысына сенім көрсеткені үшін рахметін айтты.

	- Бұл – Сіздің алдыңызда, еліміздің алдында маған жүктелген зор сенім. Сіздің құруыңызбен және басқаруыңызбен Тәуелсіздіктің 20 жылы ішінде мемлекетіміз қауіпсіздік пен ынтымақтастықтың еуразиялық орталығына айналды. Жаңа елорданың құрылысы және Астанада жаһандық деңгейде іс-шаралардың өткізілуі - біздің еліміздің халықаралық беделінің және Мемлекет басшысы ретінде Сіздің қызметіңіздің мойындалуының айғағы. Сіздің басшылығыңызбен елімізде әлеуметтік-экономикалық реформалар табысты жүзеге асырылып келеді, - деп атап өтті Премьер-Министр.       

	Серік Ахметов Мемлекет басшысының зор сенімін ақтау үшін барлық күш-жігерін, білімі мен тәжірибесін жұмсайтынына сенім білдірді.     

	

///
	

	Кездесу барысында екі елдің мәдени-гуманитарлық саладағы, туризм мен халықаралық саясат саласындағы өзара іс-қимылы мәселелері қаралды.

	Қазақстан-Испания қатынастарын нығайтуға және дамытуға қосқан ерекше үлесі үшін Хуан Карлос I Қазақстан Республикасының жоғары наградасы - «Алтын Қыран» орденімен марапатталды. 
///
	

	Кездесу барысында екі елдің мәдени-гуманитарлық саладағы, туризм мен халықаралық саясат саласындағы өзара іс-қимылы мәселелері қаралды.

	Қазақстан-Испания қатынастарын нығайтуға және дамытуға қосқан ерекше үлесі үшін Хуан Карлос I Қазақстан Республикасының жоғары наградасы - «Алтын Қыран» орденімен марапатталды. 
///Қазақстан Президентінің атына келген хатта Джозеф Байден Семей ядролық полигонының жабылғанына отыз жыл толуына орай құттықтауын жеткізген.
– 29 тамыз күні Семей ядролық полигонының жабылғанына 30 жыл толуына орай Америка Құрама Штаттарының атынан Қазақстан Республикасының халқына ең ізгі құттықтауымды білдіргім келеді. Америка Құрама Штаттары бұрынғы сынақ полигоны аймағын қалпына келтіру мен оның қауіпсіздігін қамтамасыз ету бойынша Сіздің Үкіметіңізбен арадағы жалғасып жатқан ынтымақтастықты қоса алғанда, Қазақстанмен берік серіктестігін нығайта бермек. Америка Құрама Штаттары Қазақстанның тәуелсіздік алған алғашқы күнінен бастап Семей аймағында әріптестік қарым-қатынаста жұмыстар атқарып келеді, – деп жазды АҚШ Президенті.
Джозеф Байден қауіп-қатерлерді бірлесіп төмендетуге бағытталған Нанн-Лугар бағдарламасы аясында кеңестік ядролық сынақ инфрақұрылымынан қалған мұраны жою жолында Қазақстан мен АҚШ-тың бірігіп жұмыс атқарғанын еске алып, екі елдің достығын атап өтті.
– Америка Құрама Штаттары Сіздің еліңізді дос деп мақтана айтады және мен серіктестігіміздің әлеуетін толық әрі жемісті іске асыру үшін Сізбен жұмыс істеуге дайынмын», – делінген Джозеф Байденнің хатында.
///«Астана Балет» театрының хореографиялық ұжымы Бразилия хореографы Рикардо Амарантенің классикалық музыкамен әрленген «Diversity» балетінің премьералық көрсетілімін ұсынды.
Қазақ ұлттық хореография академиясы кешенінің құрамына кіретін жаңа театр әлемдік үздік үлгілерге сай келеді және балет, опера, драма сияқты кез келген шығармашылық ұжымды қабылдай алады.
Сахнаның техникалық өлшемдері түрлі жанрдағы және стилистикалық бағыттағы спектакльдер қоюға, концерттер, мюзиклдер және сан алуан арнаулы эффект қолданылатын шоулар өткізуге мүмкіндік береді.





///
	 

	Ғабидолла Рахметоллаұлы Әбдірахымов Қазақстан Республикасы Президентінің Әкімшілігі Басшысының орынбасары болып тағайындалсын.

	 

	Қазақстан Республикасының 

	 Президенті                                                                                                                            Н.Назарбаев

	 

	 

	Астана, Ақорда, 2013 жылғы 22 қаңтар

	                           № 485
///Кездесу барысында Нұрлан Нығматулин Мемлекет басшысына заң жобалау жұмыстары жоспарын орындау аясындағы Парламенттің төменгі палатасының үшінші сессия кезеңіндегі қызметінің қорытындылары жөнінде мәлімдеді.
– Мәжіліс 24 заң жобасын, соның ішінде үшжылдық бюджетті, салық, әкімшілік және кеден кодекстерін, бұқаралық ақпарат құралдары туралы заңды қабылдады. Осылайша, заң жобаларының барлық топтамасы Сенатқа жолданды, – деді Н.Нығматулин.
Кездесу соңында Елбасы Қазақстанның үшінші жаңғыруы үрдісін уақтылы заңнамалық тұрғыдан қамтамасыз ету аясында Парламент Мәжілісі қызметінің маңызды екенін айтты.

///
	

	«Хан шатыр» сауда және ойын-сауық орталығында өткен салтанатты рәсімге сонымен қатар мектеп олимпиадалары мен спорт жарыстарының жүлдегерлері,  балалар үйінің тәрбиеленушілері, оқу озаттары, елдің барлық өңірінен келген дарынды және қабілетті өрендер қатысты.

	Елорданың 15 жылдығы құрметіне балалар мерекелік концерт әзірлеп, онда еліміздің республикалық, халықаралық байқаулар жеңімпаздары, сондай-ақ Ресей, Қытай, Өзбекстан және Қырғызстанның жас бишілер ұжымдары өнер көрсетті.

	Іс-шараға қатысушы жас өрендерге арнаған сөзінде Қазақстан Президенті Астананың соларға арнап салынғанын атап өтті.

	– Астана небәрі 15 жасқа толды. Бұл қала сендердің қатарластарың деуге болады, сендермен бірге ол өсіп-өркендей береді. Ержеткен соң сендер елордамыздың құрылысын жалғастырасыңдар, ол бұдан да көрікті бола түседі. Қалада жетекші оқу орындары, демалыс орындары орналасқан, айналасында «жасыл белдеу» орнатылған. Осының барлығы сендердің бақытты болашақтарың үшін жасалды, - деді Нұрсұлтан Назарбаев.

	Соңынан Мемлекет басшысы баршаға табыс, бақыт және игілік тіледі. 

	Мерейтойлық торттың салмағы 600 килодан астам, 4х4 өлшеміндегі төртбұрышты пішінде. Оның жиегін айналдыра Астананың көрнекті нысандары мен сәулетті орындарының кескініндегі әшекейлер қойылған, ал ортасына биіктігі 1,2 метрлік «Бәйтерек» монументінің мүсіні орнатылған.

	
///
	

	«Хан шатыр» сауда және ойын-сауық орталығында өткен салтанатты рәсімге сонымен қатар мектеп олимпиадалары мен спорт жарыстарының жүлдегерлері,  балалар үйінің тәрбиеленушілері, оқу озаттары, елдің барлық өңірінен келген дарынды және қабілетті өрендер қатысты.

	Елорданың 15 жылдығы құрметіне балалар мерекелік концерт әзірлеп, онда еліміздің республикалық, халықаралық байқаулар жеңімпаздары, сондай-ақ Ресей, Қытай, Өзбекстан және Қырғызстанның жас бишілер ұжымдары өнер көрсетті.

	Іс-шараға қатысушы жас өрендерге арнаған сөзінде Қазақстан Президенті Астананың соларға арнап салынғанын атап өтті.

	– Астана небәрі 15 жасқа толды. Бұл қала сендердің қатарластарың деуге болады, сендермен бірге ол өсіп-өркендей береді. Ержеткен соң сендер елордамыздың құрылысын жалғастырасыңдар, ол бұдан да көрікті бола түседі. Қалада жетекші оқу орындары, демалыс орындары орналасқан, айналасында «жасыл белдеу» орнатылған. Осының барлығы сендердің бақытты болашақтарың үшін жасалды, - деді Нұрсұлтан Назарбаев.

	Соңынан Мемлекет басшысы баршаға табыс, бақыт және игілік тіледі. 

	Мерейтойлық торттың салмағы 600 килодан астам, 4х4 өлшеміндегі төртбұрышты пішінде. Оның жиегін айналдыра Астананың көрнекті нысандары мен сәулетті орындарының кескініндегі әшекейлер қойылған, ал ортасына биіктігі 1,2 метрлік «Бәйтерек» монументінің мүсіні орнатылған.

	
///
	

	Кездесуде екі елдің сауда-экономикалық және инвестициялық ынтымақтастығын тереңдету және дамыту мәселесі талқыланды.

	- Сіздер жоғары деңгейге көтерілген Қазақстан мен Түркия арасындағы қарым-қатынасқа зор маңыз беріп отырғанымызды білесіздер. Менің Түркияға өткен жылғы сапарым кезінде бірқатар мәселелер жөнінде уағдаластыққа қол жеткізілді. Енді оларды орындау маңызды. Сондай-ақ оларды іске асырудың негізгі бағыттарын талқылау жөніндегі жұмысты жалғастыру қажет деп санаймын, - деді Қазақстан Президенті.

	Р.Хисарчиклыоғлы Нұрсұлтан Назарбаевқа кездесу үшін алғысын айтты және өзінің Қазақстанға бұл сапары екі елдің іскер топтарының ынтымақтастығын одан әрі нығайтуға бағытталғанын атап өтті.

	- Сізді Түркияда қабылдау біз үшін зор құрмет болды. Сіздің басшылығыңызбен Қазақстан зор табыстарға қол жеткізді және біз достас ел ретінде мұны мақтан етеміз. Біз Қазақстанның экономикалық жетістіктеріне қанағат сезіммен қараймыз және «Стратегия-2050» Жолдауында баяндалған мақсаттарға қол жеткізуге үлесімізді қосуға дайынбыз, - деді Түркияның сауда палатасы мен тауарлар биржасы одағының басшысы.

	Бұдан бөлек, Р.Хисарчиклыоғлы Қазақстан Президенті Н.Назарбаев пен Түркия Республикасының Премьер-Министрі Р.Ердоғанның таяу уақытта екіжақты сауда деңгейін 10 миллиард долларға жеткізу туралы алға қойған мақсаты іске асатынын атап өтті. Ол бірқатар инвестициялық жобаларды жүзеге асыру үшін Түркияның іскер топ өкілдерінің Қазақстанға сапары жоспарланғанын мәлімдеді.

	Сонымен қатар, екі елдің іскер топтарының индустриялық-инновациялық аймақты дамыту жөніндегі бірлескен жұмысы, сондай-ақ «Атамекен» ұлттық-экономикалық палатасымен көлік және логистика саласындағы жобаларды іске асыру жөніндегі жұмыс жоспарланып отыр.           
///
	

	Отырыс барысында Мемлекет басшысы Кәрім Мәсімовке атқарған жұмысы үшін алғыс білдірді және Қазақстан Республикасы Премьер-Министрі қызметіне Серік Ахметовтің кандидатурасын ұсынды. Нұрсұлтан Назарбаев  сондай-ақ Президент Әкімшілігінде және өзге мемлекеттік органдарда кадрлық өзгерістер болғанын атап өтті.

	- Кәрім Мәсімов отставка туралы өтініш берді. Мен өтініші бойынша оның отставкасын қабылдадым. Ол бұл қызметті алты жылға жуық атқарды. Бұл - Премьер-Министр өкілеттігін бір адамның атқаруындағы ең ұзақ кезең. Оған соңғы онжылдағы ірі әлемдік экономикалық дағдарыс кезінде жұмыс істеуге тура келді. Біздің бәріміз, соның ішінде, Үкімет пен атқарушы органдар осы қиындықтарды абыроймен жеңе білдік. Дағдарысқа қарсы бағдарлама жедел әзірленіп, бекітілді. Бұл жаһандық қаржы дағдарысының ауыр салдарларын еңсеруге мүмкіндік туғызды. Ал, Ұлттық қордан бөлінген 13 миллиард доллар еліміздің банктік жүйесін тұрақтандыруға мүмкіндік берді. Жалпы, ел экономикасының құлдырауына жол берілген жоқ. Біздің банктердің сыртқы міндеттемелерін қайта құрылымдау жөнінде теңдесі жоқ халықаралық тәжірибе жинақталды. Премьер-Министр өзіне жүктелген барлық міндетті орындап шықты деп айтуға болады, - деді Қазақстан Президенті.  

	Мемлекет басшысы сондай-ақ қазіргі уақытта банктік секторды сауықтыру жұмысы жалғасатынын айтты. Сонымен қатар, елімізде кәсіпкерлікті дамыту үшін жақсы жағдай жасалып отырғанына тоқталды.  

	- Әкімшілік кедергілер төмендетілгенін сіздер білесіздер. «Бизнестің жол картасы-2020», «Өнімділік-2020», «Жұмыспен қамту-2020» тәрізді бағдарламалар әзірленді. Біз бірқатар Дүниежүзілік банктің рейтингілерінде елеулі алға жылжыдық және серпіліс жасадық. Менің тарапымнан берілген еліміздің бәсекеге қабілетті 50 елдің қатарына кіруі туралы тапсырма біртіндеп жүзеге асып келеді. Жақында біз жаһандық бәсекеге қабілеттілік индексінде 51-орынға ие болдық – бұл зор құрмет, ТМД-дағы біраз ел бізден кейін орналасқан. Біз іс жүзінде алға қойылған міндетті орындауда финалдық  кезеңге шықтық, - деді Нұрсұлтан Назарбаев.

	Қазақстан Президенті сондай-ақ елімізде индустриялық-инновациялық даму жөніндегі мемлекеттік бағдарлама табысты іске асырылғанына тоқталды. 2011 жылдың қорытындысы бойынша оның бірқатар көрсеткіші мерзімінен бұрын орындалды. Мысалы, 2008 жылдың бас кезеңінен ішкі жалпы өнім 27,3 триллион теңгеге өсті. Индустрияландыру картасы бойынша сомасы 11,5 миллиард теңгелік 706 жоба табысты жүзеге асырылуда. 400 мың жаңа жұмыс орны ашылатын болады. 2007 жылы ауыл шаруашылығы өнімін шығару шамамен екі есе артты. Қазақстан бидай экспорты бойынша көшбасшы әлемдік жетілікке енді.

	Мемлекет басшысы бұл көрсеткіштер еліміздің экономикасының қарқынды дамып келе жатқанын көрсететінін айтты.

	- Ұлттық электр желісіне жаңғырту жүргізілді. Еліміздің электр энергиясын қамтамасыз ету жөнінде ірі жобалар іске асырыла бастады. Атырауда мұнайхимия кешені жұмыс істей бастады. Көлік-коммуникация саласында да өте үлкен жұмыс жүргізілуде. Тәуелсіздік жылдары ішінде шамамен 14 мың шақырым автомобиль жолы, мың шақырымдық темір жол жөндеуден өтті, қайтақұрылымдау жұмысы жүргізілді, қайта салынды. Қазір «Батыс Еуропа-Батыс Қытай» көлік дәлізінің құрылысы жөніндегі жоба жүзеге асырылуда. 2700 шақырымдық Қазақстан аумағы келесі жылдың соңына дейін аяқталады, - деді Қазақстан Президенті.

	Сонымен бірге, Нұрсұлтан Назарбаев банктік сектордағы активтер 50 пайызға ұлғайғанын, бұл банктік жүйенің жанданғанын білдіретінін атап өтті. Ол - экономиканың қантамыры, өйткені бүкіл ел экономикасының дамуы соған байланысты болады.

	Қазақстан Президенті соңғы бес жылда 600-ден астам аурухана, емхана, 300-ге жуық мектеп салынғанын атап көрсетті. Жұмыссыздық деңгейі 7,5 пайыздан 5,3 пайызға дейін төмендеді. «Қазақстанның әлеуметтік жаңғыртылуы: Жалпыға ортақ еңбек қоғамына қарай 20 қадам» атты мақалада алға қойылған міндеттер табыспен іске асырыла бастады.  

	- Бұл Үкімет пен Парламенттің үйлесімді бірлескен жұмысы мен экономикалық саясаттың, барша қазақстандықтардың жұмысының арқасында мүмкін болды. Кәрім Қажымқанұлы өзінің алдына қойылған міндетті табысты атқара білді деп есептеймін. Жинақтаған барлық тәжірибесін еліміздің дамуының пайдасына асыруы үшін, мен оны Президент Әкімшілігінің Басшысы қызметіне тағайындадым, - деді Мемлекет басшысы.

	Нұрсұлтан Назарбаев ҚР Парламенті Мәжілісінің фракция жетекшілерімен кеңескеннен кейін Серік Нығметұлы Ахметовті Премьер-Министр қызметіне тағайындау туралы ұсыныс енгізгенін жеткізді.

	- Серік Ахметовтің ірі жобаларды іске асыру саласында басқарушылық-әкімшілік жұмыста зор тәжірибесі бар. Бұл біздің экономиканы әртараптандыру және индустрияландыру, әлеуметтік жаңғырту бағытын жалғастыру үшін ерекше маңызды. Ол Үкіметтің бүгінгі жұмысын біледі және қазір іске асырылып жатқан бағдарламаларды әзірлеуге атсалысты. Ол бұрынғы қызметтерде өзін жақсы қырынан көрсетті. Серік Ахметовтің кандидатурасы жаңа Үкіметтің тиімді жұмысын қамтамасыз ету үшін ең қолайлы деп санаймын. Қазақстан Республикасы Конституциясының 56 бабына сәйкес Парламент Мәжілісінен Серік Ахметовті Қазақстан Республикасының Премьер-Министрі қызметіне тағайындауға келісім беруді сұраймын, - деді Қазақстан Президенті.

	Парламент Мәжілісінің депутаттары Серік Ахметовтің кандидатурасын қолдау туралы бірауыздан шешім қабылдады. Бұдан кейін Қазақстан Президенті Серік Ахметовті Қазақстан Республикасының Премьер-Министрі қызметіне тағайындау туралы Жарлыққа қол қойды.

	Өз сөзінде Серік Ахметов Мемлекет басшысына сенім көрсеткені үшін рахметін айтты.

	- Бұл – Сіздің алдыңызда, еліміздің алдында маған жүктелген зор сенім. Сіздің құруыңызбен және басқаруыңызбен Тәуелсіздіктің 20 жылы ішінде мемлекетіміз қауіпсіздік пен ынтымақтастықтың еуразиялық орталығына айналды. Жаңа елорданың құрылысы және Астанада жаһандық деңгейде іс-шаралардың өткізілуі - біздің еліміздің халықаралық беделінің және Мемлекет басшысы ретінде Сіздің қызметіңіздің мойындалуының айғағы. Сіздің басшылығыңызбен елімізде әлеуметтік-экономикалық реформалар табысты жүзеге асырылып келеді, - деп атап өтті Премьер-Министр.       

	Серік Ахметов Мемлекет басшысының зор сенімін ақтау үшін барлық күш-жігерін, білімі мен тәжірибесін жұмсайтынына сенім білдірді.     

	

///Кездесу барысында Мемлекет басшысы Қытай Халық Республикасы Қазақстанның маңызды стратегиялық әріптестерінің бірі болып саналатынына тоқталып, екі ел арасында тарихи тұрғыдан достық және сенімді қарым-қатынас қалыптасқанын айтты.
– Қытай Қазақстанға тікелей инвестиция құю көлемі жөнінен 4-орынды иеленеді. 2017 жылы екі ел арасындағы тауар айналымы 10,5 миллиард доллар болды. Бұл жердегі өсім – 33 пайыз, – деді Қазақстан Президенті.
Нұрсұлтан Назарбаев Қазақстанның мұнай-газ, химия және тамақ өнеркәсібінде, сондай-ақ банк, машина жасау, логистика және басқа да салаларында Қытай капиталының қатысы бар 1200 кәсіпорын жұмыс істейтінін атап өтті.
– Бүгін екі елдің 300-ден астам бизнес өкілдері қатысқан Іскерлік кеңес өтті. 13 миллиард доллардан астам қаржы көлеміндегі 40-қа жуық коммерциялық құжатқа қол қойылды. Сонымен қатар, индустрияландыру және инвестиция салаларындағы ынтымақтастық аясында жалпы сомасы 28 миллиард доллар көлеміндегі 51 жобаның тізімі жасалды, – деді Қазақстан Президенті.
Мемлекет басшысы кездесуге қатысып отырған кәсіпкерлерге Қазақстанның геосаяси тұрғыдан ұтымды орналасқаны және осы факторға байланысты оның бизнес жасаудағы артықшылығы жөнінде айтты.
– Қазақстан – 180 миллионнан астам тұрғыны бар, кедендік шекарасы жоқ Еуразиялық экономикалық одақтың мүшесі. Қазақстан аумағы арқылы Қытай мен басқа да Азия елдерін Ресей, Каспий теңізі, Қара теңіз, сондай-ақ Иран және Түркия арқылы Еуропамен байланыстыратын 5 темір жол және 6 халықаралық автомобиль жолы өтеді. Бұл жүкті Қытайдан Қазақстан арқылы Еуропаға және кері қарай 15 күнде жеткізуге мүмкіндік береді. Ал, жүк теңіз жолымен жеткізілетін болса, 2-3 есе көп уақыт кетер еді, – деді Нұрсұлтан Назарбаев.
Сонымен қатар, Қазақстан Президенті кездесуге қатысушылардың назарын инвестициялық тартымдылықты арттыру және бизнес ортасын жақсарту үшін қолданылып жатқан шараларға, атап айтқанда, кәсіпкерлік саласындағы заңнаманың жетілдіре түскеніне, Шетелдік инвесторлар кеңесінің, «Қазақ Инвест» және «Қазақ Экспорт» ұлттық компанияларының құрылғанына, шетелден жұмыс күшін тарту және жер қойнауын пайдалану үшін лицензия алу мен келісімдер жасау рәсімінің жеңілдетілгеніне, сондай-ақ 11 арнайы экономикалық және 24 индустриалды аймақтың жұмысына қатысушылар үшін салық жеңілдіктері мен артықшылықтар белгіленіп отырғанына аударды. 
– Біздің елде агроөнеркәсіп кешенін дамыту бағдарламасы және «Цифрлық Қазақстан» арнайы мемлекеттік бағдарламасы жүзеге асырылуда. Туристік саланы дамыту тұжырымдамасы қабылданды. Біз ірі компанияларымыздың Гонконг және Шанхай биржа алаңдарындағы IPO-ға шығу мүмкіндіктерін қарастырудамыз. «ЭКСПО» көрмесінің базасында «Астана» халықаралық қаржы орталығы жұмысын бастады. Ол «жасыл» қаржы құралын, исламдық және инновациялық қаржы құралдарын дамытатын өңірлік орталыққа айналуға тиіс. Қытай компанияларын осы ауқымды жобаларды жүзеге асыру ісіне атсалысуға шақырамын, – деді Нұрсұлтан Назарбаев.
Кездесу барысында Қытайдың жетекші компанияларының өкілдері қазақстандық әріптестерімен бизнестегі байланыстарын орнатуға зор мүдделілік танытты.
Кездесу соңында Мемлекет басшысы осындай басқосулар екі ел арасының жақындай түсуіне және өзара тиімді әріптестіктің нығаюына септігін тигізетінін айтты.
 
 


///
	

	Мемлекет басшысы өз сөзінде келген жыл Қазақстанның басқа елдермен және халықаралық ұйымдармен екіжақты қатынастарды дамытуы үшін табысты және өнімді болатынына сенім білдірді.

	Нұрсұлтан Назарбаев одан әрі 2012 жыл еліміздің сыртқы саясаты тарихындағы ең табысты жылдардың бірі болғанын атап өтіп, қысқаша қорытты. Қазақстан өзінің аймақтағы және әлемдегі ұстанымын едәуір нығайтты. Сеулде өткен ядролық қауіпсіздік мәселелері жөніндегі саммитте Қазақстан іс жүзінде таратпау жөніндегі жаһандық қозғалыстың көшбасшысы болып танылды. Кеден одағы мен Бірыңғай экономикалық кеңістік толықтай жолға қойылды.

	Сонымен қатар, өткен жыл Қазақстанның әлемнің көптеген елдерімен қарым-қатынасының мерейтойлық жылы болды. Отандық дипломатияның 20 жылдығы көптеген халықаралық серіктестермен екіжақты ынтымақтастықты дамытуға жаңа серпін берді.

	- Өткен жылы мен шетелдерге жиырмаға жуық сапар шектім. Қазақстанға он беске жуық әлем елдері мен халықаралық ұйымдардың жетекшілері келді. Менің әлемдік және аймақтық жетекші державалардың – АҚШ, Қытай, Ресей, Франция, Ұлыбритания, Германия, Түркия, Индонезия, Малайзия, Біріккен Араб Әмірліктерінің және басқа елдердің көшбасшыларымен кездесулерім мен келіссөздерім өтті. Қазақстанның сыртқы саясатының азиялық векторы күшейе түсті. Оңтүстік Америкадағы алғашқы дипломатиялық өкілдік – Бразилиядағы елшілік ашылды. Біз Әлемдік және дәстүрлі діндер көшбасшыларының ІV съезін жоғары деңгейде өткіздік. Мен Астанада жұмыс істеп жатқан барлық дипломаттарға осы жемісті кездесулерді, сапарлар мен форумдарды ұйымдастыруға қосқан үлестері үшін алғысымды білдіремін, - деді Мемлекет басшысы.  

	Нұрсұлтан Назарбаев сонымен қатар сыртқы саясаттағы табыстарға қол жеткізу қазақстандық қоғамдағы  бейбітшілік пен келісім, экономикалық өсім, қазақстандықтардың өмір сүру сапасының жақсаруы болмайынша мүмкін еместігін атап өтті.

	- Қазір біз басқа да түбегейлі мүмкіндіктер пен перспективалар ашатын жаңа тарихи кезеңге аяқ бастық. Тәуелсіздіктің 21 жылдығында жария еткен Қазақстан халқына Жолдауымда біз 15 жылдан бері іске асырып келе жатқан 2030 жылға дейінгі Даму стратегиясының көптеген мақсаттары мерзімінен бұрын орындалғаны жөнінде қорытынды жасалды.  Мен жаңа «Қазақстан – 2050» Стратегиясын бекіттім. Бұл қадамға баруымыз Қазақстанның осыдан он бес жыл бұрынғыға қарағанда басқа мемлекетке айналғанына байланысты. Біздің  мүлде бөлек, мейлінше салмақты халықаралық ұстанымдарымыз бар. Бұл жаһандық экономикаға да, геосаясатқа да қатысты. «Стратегия-2050» сын-қатерлер мен қауіп-қатерлердің өткен ғасыр соңындағыға қарағанда мүлде өзге сипаттарына төтеп береді. Ол ел мен қоғам дамуының инновациялық экономикалық және әлеуметтік принциптері бойынша іске асырылатын болады. Қазақстанның ХХІ ғасыр ортасына дейінгі Жаңа саяси бағытының басты мәні осында. Қазақстан әлемнің ең дамыған 30 елінің біріне айналуы үшін мен орасан зор міндеттер қойдым. Бұл – біздің Стратегиямыздың басты мақсаты, – деді Қазақстан Президенті.

	Сондай-ақ, Мемлекет басшысы елдің таяу онжылдықтағы стратегиялық мақсаттары мен міндеттерін баяндады. Атап айтқанда, Нұрсұлтан Назарбаев Алматы қаласында Өңірлік көпжақты дипломатия орталығын құру жөніндегі жұмыстардың басталғаны туралы хабарлады.

	– Онда ұйымдардың, бағдарламалардың, қорлардың және Біріккен Ұлттар Ұйымының мамандандырылған мекемелерінің өңірлік және субөңірлік мәртебеге ие 16 өкілдігі жұмыс жасайды. Қазір Халықаралық дамуға жәрдемдесу жөніндегі агенттік (KAZAID) құру жұмыстары жүріп жатыр. Ол біздің көршілерімізге және өзге мемлекеттерге  техникалық көмек көрсететін болады. Жалпы, біз Еуразияның жүрегі тұрақты өңірлік және жаһандық дамумен үндесіп, оның игілігі жолында бірқалыпты соғуы үшін өзімізге байланысты нәрсенің бәрін жасайтын боламыз, – деді  Мемлекет басшысы.

	Нұрсұлтан Назарбаев қалыптасқан, қарышты дамыған мемлекет ретінде Қазақстан жаңа ғасырдағы ұтымды әлемдік құрылымға өзіндік көзқарасын қалыптастырғанын атап өтті.

	– Мен оны Астана экономикалық форумы мен IV Әлемдік және дәстүрлі діндер көшбасшыларының съезі барысында былтыр жазда G-GLOBAL идеясын көтере отырып, баяндадым. G-GLOBAL – әлемге біз ұсынып отырған жаһандық үнқатысудың жаңа форматы. Тек G-8 немесе G-20-ны ғана емес, түгел қамтитын формат – ХХI ғасырдың жоғары «геосаяси математикасы» осы. Бүкіл жаһандық қоғамдастықтың әлемдік экономика мен саясаттың барлық мәселелері жөніндегі жалпыға ортақ диалогы қажет, – деді   Қазақстан Президенті.

	Мемлекет басшысы «G-GLOBAL форматы – көпполярлылық жағдайындағы әлемдік құрылымның 5 принципі» екеніне тоқталды. Олар саясаттағы эволюцияны және революциялық өзгерістерден бас тартуды; әділеттілікті, теңдікті, консенсусты; жаһандық толеранттылықты және сенімді; жаһандық транспаренттілікті; сындарлы көпполярлылықты қамтиды. Олардың негізінде ХХI ғасырда жаһандық түйткілдердің көбісін шешудің оңтайлы жолдарын іздеуге мүмкіндік туады. Оған қоса, бұл  идея ХХІ ғасырдағы қауіпсіз және өркендеуші әлемнің құрамдас бес бөлігін қамтиды. Жүйелі түрде олар Қазақстанның барлық негізгі халықаралық бастамаларын көрсетіп береді.

	Нұрсұлтан Назарбаев бұлардың бәрі бүкіләлемдік үнқатысудың бөлігіне айналғанын, Біріккен Ұлттар Ұйымында және басқа да халықаралық ұйымдарда, өзге елдермен көпжақты және екіжақты келіссөздерімізде талқыланып жатқанын атап өтті. Көбі іс жүзіне асырылып та жатыр. Бұл бастаманы қолдау туралы Нобель сыйлығының көптеген лауреаттары, саяси көшбасшылар және жаһандық саясаттың ардагерлері, сарапшылар жария етті. 

	- Сіздер БҰҰ-ның Жаһандық дағдарысқа қарсы жоспарын әзірлеу үшін Астанада Бүкіләлемдік дағдарысқа қарсы конференция шақыру туралы ұсыныс білдіргенімді білесіздер. Біздің жас еліміз тағдырына бей-жай қарай алмайтын әлемнің қазіргі дамуы осы идеяның өзектілігін білдіреді. Бастан кешіп отырған дағдарыстың жаһандық ауқымда екенін бәрі мойындайды. Бірақ ешкім де жаһандық деңгейде қорытынды жасамай отыр. Қабылданып жатқан шаралар қараңғыда жоғалған центті іздеймін деп жүз долларлық ақшаны жағу әрекетін көбірек еске салады. Жаһандық дағдарыстан шығу әлемнің барабар және тиімді қаржы архитектурасына өтпейінше мүмкін емес. Бұл туралы ең алдымен, БҰҰ және әлемдік қаржылық ұйымдары аясында әңгіме жүргізу қажет. Мен біздің шетелдік серіктестерімізді биылғы маусымда өтетін кезекті Астана экономикалық форумына қатысуға шақырамын. Жалпы, G-GLOBAL, бұл – әлемнің даму жолын жаһандық тұрғыдан іздестіруге Қазақстанның қосқан үлесі, - деді Қазақстан Президенті.

	Мемлекет басшысы дипломатиялық миссиялардың барлық басшыларына соғыс пен өзара күдіктен ада, әділетті бейбіт әлем құру жолында күш біріктіру туралы шақыруын өз елдерінің көшбасшыларына жеткізуді өтінді.

	Сондай-ақ, Нұрсұлтан Назарбаев Қазақстанның елордасы - Астананың халықаралық тұсаукесері өткеніне 15 жыл толатынын атап өтті.

	- Қысқа мерзім ішінде Астана халықаралық дипломатияның жаңа орталықтарының біріне айналды. Осында мемлекеттердің саммиттері, әлемдік ауқымдағы ірі іс-шаралар өткізіледі. Өткен ғасырдың соңында осындай бір кездесуде сіздердің алдарыңыздағы әріптестеріңізді біздің жаңа астанамызға батыл түрде қоныс аударуға шақырғаным есімде. Қазақстанда тіркелген 66 дипломатиялық миссияның 65-і қазір Астанада жұмыс істейді. Олардың толыққанды жұмысы және дипломаттар отбасыларының өмір сүруі үшін біз барлық қажетті жағдайды жасадық және жасай береміз. Қазақстан тарапы сіздердің өтініштеріңіз бен тілектеріңізге әрдайым ықыласпен қарайды. Себебі, Қазақстанның сіздердің елдеріңізбен екіжақты қатынасының даму қарқыны сіздер атқаратын жұмыстың сапасына байланысты болмақ, - деді Қазақстан Президенті.

	Өз сөзінде дипломатиялық корпустың дуайені, Ресей Федерациясының Қазақстан Республикасындағы Төтенше және Өкілетті елшісі Михаил Бочарников барлық дипломат әріптестері атынан бүгін Қазақстан Президенті алдында алғаш рет сөз сөйлеу мүмкіндігіне ие болғаны өзі үшін үлкен құрмет екенін атап өтті.  

	- Өткен 2012 жылға көз сала отырып, елдің халықаралық беделін нығайтып, барша қазақстандықтарды қуантқан республика өміріндегі маңызды кезеңдер мен оның жетістіктерін атап өтпеуге болмайды. ЭКСПО-2017 халықаралық мамандандырылған көрмесін өткізу құқығын жеңіп алуы Қазақстан табыстарының жарқын айғағына айналды. Әлемдегі күрделі қаржылық-экономикалық жағдайға қарамастан Қазақстан дамуының оң қарқыны айтарлықтай сақталғаны дипломаттарға белгілі шығар. Біздің бәріміз әлемдік саясаттағы Қазақстан – халықаралық даусыз беделге ие жауапты және сенімді серіктес деген Сіздің бағаңызға қосыламыз, - деді Ресейдің Қазақстандағы Төтенше және Өкілетті елшісі.         

	М.Бочарников дипломаттар «Қазақстан-2050» Стратегиясында баяндалған жаңа міндеттермен таныс екенін атап өтті. Ол Қазақстан әлемдегі ахуал мен жаһандық сын-қатерлердің жай-күйін терең және тыңғылықты талдайтынына, шетелдік мемлекеттермен серіктестікке қатысты басымдықтардың өзгермейтіні және қазіргі заманғы сын-қатерлерге жауап беруге сындарлы дайындалу қажеттігі атап өтілгеніне тоқталды.

	- Осында отырған дипломатиялық миссиялар басшылары Қазақстандағы дипломатиялық жұмыс аса мазмұнды және қызықты екендігі туралы фактіні қуаттайды деп сенемін. Екі жаққа да маңызды болуы өз алдына, ол өте байсалды қатысушылары бар көптеген халықаралық және ұлттық іс-шараларымен ерекшеленеді, - деді дипломатиялық корпустың дуайені.

	Сонымен қатар, М.Бочарников дипломатиялық корпусқа ерекше көңіл бөлінетініне ризашылығын білдірді.      

	Кездесу барысында Мемлекет басшысы шетел елшіліктері мен өкілдіктерінің Қазақстанның елдермен және республикамыздағы халықаралық ұйымдармен өзара қарым-қатынасын дамыту жөніндегі белсенді жұмысын атап өтті.

	- Біздің «Стратегия-2050» Қазақстанның барлық мүдделі елдермен ынтымақтастығы мен серіктестігі үшін жаңа мүмкіндіктер ашады. Біз бәріміз өзара іс-қимылымыз жаңа нақты мазмұнмен толығуына мүдделіміз. Біздің халықтарымыз арасындағы достық пен сенім Еуразияда және жалпы ғаламшарда бейбітшілік пен қауіпсіздікті нығайтуға қосылатын үлеске айналуына мүдделіміз. Сіздер өкілі болып табылатын мемлекеттер мен үкіметтер басшыларына, мекемелер жетекшілеріне менің ең ізгі тілегімді жеткізуді өтінемін. Біздің халқымызға деген ізгі сезімдеріңіз, біздің атымызға айтылған жылы сөздеріңіз бен мен тілектеріңіз үшін, өткен жылы біз бастан кешірген қиын сәттерде елімізге қолдау көрсеткендеріңіз үшін барлығыңызға тағы да алғысымды білдіремін, - деді Нұрсұлтан Назарбаев.

	Кездесу соңында Қазақстан Президенті Қазақстанның әрбір елмен және халықаралық ұйымдармен екіжақты қатынасының даму қарқыны шетелдік дипломатиялық миссиялар жұмысының белсенділігі мен сапасына байланысты болатынын атап көрсетті.     

	

	 

	

	

///
	 

	 

	

	Кездесу барысында Нұрсұлтан Назарбаев аталған сапар бұрын қол жеткізілген уағдаластықтарға сәйкес жасалып отырғанын атап өтті.  

	- Желтоқсан айында біз алдағы жылға арналған жаңа міндеттерді талқыладық. Біз екі ел арасындағы Тату көршілестік пен одақтастық туралы жаңа шартты дайындау туралы тапсырма бердік. Оған Екатеринбургте қол қоямыз деген үміттемін. Біртұтас экономикалық кеңістік пен Еуразиялық экономикалық одақтың барлық мәселесі ілгері жылжуда. 2015 жылы біз Еуразиялық экономикалық одақ құратынымызды жариялау үшін 2014 жылғы мамыр айында  келісім болу керек, - деді Қазақстан Президенті.   

	Өз кезегінде Владимир Путин жақында болған кездесуге қарамастан, қаралуы тиіс бірқатар тақырыптар жинақталып қалғанын атап өтті.

	- Екі ел арасындағы ынтымақтастықтың көлемі өте ауқымды. Оның үнемі өсіп келе жатқанын қуанышты сезіммен атап өтпекпін. Бұл біздің экономикамыз бен адамдарымыздың игілігі үшін екені сөзсіз. Біздің ісіміз алға басуда. Табысты жұмыс істеп жатқан интеграцияның өте жақсы тәжірибесі жинақталып келеді. Бірқатар негізгі мәселелер бар. Бүгін біз оларды талқыладық. Мен осыны іске асыруға мүмкіндігіміз болғаны үшін қуаныштымын, - деді В.Путин.  

	Сондай-ақ, мемлекет басшыларының кездесуінде өзара іс-қимылдың ауқымды мәселелері жөніндегі екіжақты ынтымақтастықты нығайтуды жалғастыру, сондай-ақ 2013-2015 жылдарға арналған бірлескен іс-қимыл жоспарын одан әрі іске асыру туралы уағдаластыққа қол жеткізілді.  

	Сонымен қатар, интеграциялық мәселелер жөніндегі өзара іс-қимылды жалғастыруға, атап айтқанда Біртұтас экономикалық кеңістікке және 2015 жылға қарай Еуразиялық экономикалық одақты қалыптастыра бастауға байланысты шешім қабылданды.

	Нұрсұлтан Назарбаев пен Владимир Путин Байқоңыр ғарыш айлағын пайдалану жөніндегі одан арғы өзара тиімді және сындарлы ынтымақтастық туралы уағдаласты.

	Сондай-ақ, мемлекет басшылары келесі кездесуді Екатеринбургтегі өңіраралық ынтымақтастық форумында өткізу және қол жеткізілген уағдаластықтарды іске асыру барысын сол кезде талқылау туралы келісімге келді.

	

///
	 

	 

	

	Кездесуге Мемлекеттік хатшы Марат Тәжин, Президент Әкімшілігінің Басшысы Кәрім Мәсімов, Президент Әкімшілігі Басшысының орынбасары Бағлан Майлыбаев, Дін істері агенттігінің төрағасы Қайрат Лама Шариф, Қазақстан мұсылмандары діни басқармасының бас мүфтиі Ержан Маямеров, сондай-ақ облыстардағы өкіл имамдар қатысты.

	Жиналғандар алдында сөйлеген сөзінде Мемлекет басшысы бүгінгі кездесу еліміздің барлық мұсылмандары үшін елеулі оқиғамен тұспа-тұс келгенін атап өтті.

	- Қазақстан мұсылмандары діни басқармасының жаңа бас мүфтиі сайланды. Ержан Маямеров әлемдегі ең танымал ислам оқу орындарының бірі – Египеттегі Әл-Азһар университетін бітірген. Тәжірибесі жеткілікті, ол діни басқарманың аймақтық  құрылымын басқарған. Баршаңыз бірлесіп жемісті еңбек ететіндеріңе сенемін, - деді Қазақстан Президенті.

	Нұрсұлтан Назарбаев ислам халқымыздың сан ғасырдан бері рухани құндылығы болып саналатынын атап көрсетті.

	- Тәуелсіздігімізбен бірге ата дінімізді қайта оралттық. Діни басқарма 2228 мешіттің басын қосып, мұсылмандарды ұйыстырушы орталыққа айналды. Халқымызды ортақ рухани құндылықтар мен мақсаттар төңірегіне топтастыруға ұйтқы болды. Бүгінде қоғам, әсіресе, жастар дінге бет бұруда. Исламды ұстануды модаға айналдырмау керектігі жөнінде түсінік жұмыстарын жүргізу керек, - деді Мемлекет басшысы.

	Осыған байланысты Қазақстан Президенті Діни басқарма алдында тұрған бірқатар міндеттерге назар аударды және Діни басқарма мен мемлекеттік органдар арасындағы рухани-ағартушылық және әлеуметтік саладағы ынтымақтастықты нығайта түсуге жете көңіл бөлу қажеттігін атап өтті.

	- Дін істері агенттігі құрылды. Оның көмегімен діни конфессиялар толғағы жеткен мәселелерді мемлекетпен бірге шешуге тиіс. Агенттіктің өзі діни ахуалға мониторинг жасау жөнінде жұмыс жүргізеді, бірақ бұл ретте мемлекет діни бірлестіктердің қызметіне араласпайды. Алайда Конституцияны, заңдарды сақтауда, елдің бірлігін нығайтуда мәселе туындап жатса, онда бұл жерде ешқандай бөлінушілік болмауы керек. Баршаңыз білесіздер, бүгінде әртүрлі діни ағымдар пайда болды. Мешіт қызметшілері түрлі теріс ағымдардың қандай екенін, ал исламдағы дәстүрлі бағыттың қайсы екенін дұрыс түсіндіру үшін халықпен, әсіресе жастармен жұмыс жүргізе білулері керек, - деді Нұрсұлтан Назарбаев.         

	Мемлекет басшысы шариғат заңдары аясында Діни басқарманың қоғамдағы өзекті мәселелерге қатысты пәтуалар шығарып отыруды қолға алуы қажеттігін атап өтті.

	– Еліміздегі дәстүрлі исламның бірден-бір мойындалған құрылымы – Қазақстан мұсылмандары діни басқармасы. Діни қатынастарды реттейтін жақында қабылданған заңда мемлекет халқымыздың рухани өмірінде исламның ханафи бағытының орны мен рөлін мойындайтыны атап көрсетілді. Бұл өте дұрыс. Қазақстан – зайырлы мемлекет. Сондықтан біздің дін саласындағы саясатымыз конфессияаралық татулық пен толеранттылықты нығайтуға бағытталған. Бізде діни сенім бостандығына Конституция кепілдік береді, - деді Қазақстан Президенті.

	Нұрсұлтан Назарбаев Қазақстан мұсылмандары діни басқармасының жаңа басшылығын өзге діни бірлестіктермен бірлесе отырып, өзара түсіністік, толеранттылық және діни төзімділік дәстүрлерін нығайтуға шақырды. Бұған қоса, этносаралық және конфессияаралық келісімді нығайту бағытындағы жұмыстарды одан әрі жалғастыру қажет.

	- Діни басқарма өкілдері тек дін саласында ғана емес, өзге де салаларда да өз білім-біліктерін арттыруға тиіс. Өздеріңіз білесіздер, ел халқына таяудағы Жолдауда біз 2050 жылға дейінгі Даму стратегиясын айқындадық. Бұл – кеңестік кезеңнен белгілі жай жоспарлау ғана емес, мемлекет дамуының негізі бағыттарын, нақты мақсаттарға жетудің жолдарын және біздің болашақты қалай көре білетінімізді аңдататын ұзақмерзімді құжат. Бұл орайда, діни қайраткерлер жұртшылыққа еліміздің игілігі үшін одан әрі жұмыс жүргізу қажеттігін ұғындырғаны жөн, - деді Қазақстан Президенті.

	Өз сөздерінде Е. Маямеров пен Діни басқарма өкілдері ұлтаралық және дінаралық татулықтың маңыздылығын атап өтті, сондай-ақ елдегі рухани бірлік пен келісімді нығайту бағытындағы жұмыстарды жалғастыру қажеттігіне тоқталды.

	Мемлекет басшысы Қазақстан мұсылмандары діни басқармасының бұрынғы басшылығына атқарылған жұмыстар үшін алғысын білдіріп, кездесуге қатысушылардың ел мүддесі жолындағы істеріне табыс тіледі.

///
	

	Кездесуге сан түрлі кәсіп өкілдері: әскери қызметшілер, кәсіпкерлер, дәрігерлер, мұғалімдер, мәдениет пен өнер қайраткерлері шақырылды.

	Қазақстан Президенті қатысушыларды алдағы Халықаралық әйелдер күнімен құттықтады.

	- Бүгінде мемлекеттің әйелдерге деген қамқорлығының арқасында Қазақстандағы демографиялық жағдай жақсарды. Әрбір әйелге жаңа ұрпаққа өмір сыйлау, балаларды тәрбиелеу сияқты биік те киелі міндет жүктелген. Ана – адам баласы айтатын ең әдемі сөз. Бұл орайда мені барлығы қолдайды деп сенемін, - деді Нұрсұлтан Назарбаев.

	Мемлекет басшысы соңғы бес жылда бала туу 11 пайызға өскенін, ал табиғи өсім 37 пайызға жеткенін атап өтті. 2012 жылы елімізде 379 мың бала өмірге келді, бұл тоғыз жыл бұрынғы көрсеткіштен бір жарым есе артық.

	- Тәуелсіздік жылдарында Қазақстанда 6 миллион бала дүниеге келді. Бұл - 6 миллион ананың ерлігі. Көп балалы отбасылардың пайда болуы қалыпты жағдайға айналып келеді. Ананың алғашқы сыйы - өмір, екіншісі – махаббат, үшіншісі – тәрбие дейді. Көбі тәрбиені білім берумен алмастырып жатады. Иә, он баланы да оқытуға болады, әрқайсысы диплом алып шығады. Бірақ одан кейін ше? Ең бастысы, лайықты азамат тәрбиелеу. Біз проблеманың көбі заңға, экономикаға емес, адам сапасына келіп тірелетінін көріп отырмыз. Бізге ойлы, жауапты азаматтар, еліміздің патриоттары керек. Мұның бәрі тек тәрбиемен келеді, - деді Қазақстан Президенті.    

	Нұрсұлтан Назарбаев тәрбиелеу өнерін үйрену керек екеніне тоқталды.

	- Біз ана болу – күрделі кәсіп дейміз, бірақ, неге екені белгісіз, оны ешкім ешқашан үйретпейді. Ана болуды, отбасылық өмірді және балаларды тәрбиелеу ісін де үйрену керек, - деді Мемлекет басшысы.    

	Қазақстан Президенті білімге құлшыныстың бала кезден қалыптасатынын атап өтті.

	- Тәрбие беру ісінде мектеп ата-ана жауапкершілігі жөнінде айтады, ата-ана мектепке сілтейді. Дұрысында, тәрбие үшін барлық жауапкершілік жүгі отбасына да, мектепке те жүктелуге тиіс. Мұғалімнің рөлін білімді тек қана «таратушы» деңгейіне түсіруге болмайды. Бізге мүлде басқа педагогика керек. Мұғалім оқушылармен байланыс орнатып, солармен бірге жаңа нәрселер ашуға тиіс, - деді Нұрсұлтан Назарбаев.

	Мемлекет басшысы Қазақстанда білім беру жинақ жүйесі жұмыс істей бастағанын атап өтті.

	- Бұл – ғаламат механизм. Білім беру жинақ есепшоты әлемнің тек дамыған бірнеше елінде ғана бар. Сіздер ақшаны балалардың оқуына жинайсыздар, банктен проценттер аласыздар, ал мемлекет қосымша сыйақы төлейді. Бұған қоса есепшот иелері білім беру несиесін де жеңілдікпен ала алады. Аз сома болса да неғұрлым ертерек жинай бастасаңыз, балаға жақсы білім беру үшін соғұрлым мол мүмкіндік болады. Біз 2050 жылға дейінгі даму Стратегиясын қабылдадық. Жоспарлаудың мұндай бағытын неге таңдадық? Балаларымыз, жаңа ұрпақ барлық осы жұмыстың жемісінң қол жеткізетінін сіздердің көрулеріңіз үшін. Әр отбасы өз балалары үшін бәрін жасайды. Қазақстан да солай, көпұлтты үлкен отбасы ретінде болашақ ұрпақтың игілігі үшін жұмыс істейді, - деді Қазақстан Президенті.

	Нұрсұлтан Назарбаев бүгінде қазақстандықтардың өмір сүру ұзақтығы арта түскенін атап өтті.        

	- Біздің «Саламатты Қазақстан» атты мемлекеттік бағдарламамыз тек ТМД ғана емес, әлем бойынша бірегей болып саналады. Халықтың денсаулығын жақсартуға оның аясында 2015 жылға дейін 360 миллиард теңге бөлінеді. Қазақстандықтарға кепілді тегін медициналық көмек көрсетіледі. Бүкіл елде заманауи жабдықтармен жарақтандырылған 21 жаңа перинатальдық орталық ашылды. Соның арқасында сәби мен ана өлімі күрт азайды. «Балапан» бағдарламасы бойынша 2020 жылға қарай мектеп жасына жетпеген барлық бала балабақшадағы орындармен қамтамасыз етілетін болады. Бала туғаннан кейін жұмысына оралатын жас аналар үшін бұл айтарлықтай көмек, - деді Мемлекет басшысы.

	Қазақстан Президенті «Еңбекпен қамту-2020» бағдарламасы бойынша шағын несие алушылар арасындағы әйелдердің үлесі 40 пайызды құрайтынын атап өтті. Кәсіпкер әйелдер саны тұрақты артып келеді. Жалпы, әйелдердің Қазақстанның ішкі жалпы өніміндегі үлесі 40 пайызға жуықтайды.

	- Қазақстандық әйелдердің білім беру, медицина және мәдениеттің дамуындағы рөлі өте жоғары. «Қазақстан-2050» стратегиясының басты міндеті – ғасырдың ортасына қарай Қазақстанды әлемдегі ең дамыған және бәсекеге қабілетті 30 елдің қатарына енгізу. Ол үшін бізде барлық жағдай бар. Бірқатар көрсеткіштер бойынша еліміз қазірдің өзінде сол тарихи мақсатқа қол жеткізе бастады. Мысалы, гендерлік теңдік деңгейі жөнінен жаһандық рейтингте 135 елдің ішінде Қазақстан 31-орын алады. Бұл – мемлекеттің осы жылдар ішінде жүргізілген табанды саясатының маңызды нәтижесі, - деді Нұрсұлтан Назарбаев.

	Мемлекет басшысы бүгінде мемлекеттік басқару саласында әйелдердің 55 пайыздан асатынына тоқталып өтті. Әлемде басқарушылық лауазымдардағы әйелдердің үлесі орташа алғанда 21 пайызды құрайды.

	– Құқық қорғау органдары қызметкерлерін аттестаттау қорытындысы бойынша әйелдердің ең үздік нәтиже көрсеткені үлгі етуге тұрарлық. Қазіргі әйелге бір мезгілде көп шаруаны – тұрмысты дөңгелетуді, бюджетті жоспарлауды, бала тәрбиелей отырып, сымбат-көркін сақтауды, ер-азаматтарды жігерлендіруді қатар атқаруға тура келеді, – деді Қазақстан Президенті.

	Бұдан соң кездесуге қатысушылар сөз алып, отбасы, әйел және бала мәселесіне қатысты тиімді мемлекеттік саясат үшін алғыстарын білдірді. 

	Семей қаласы бойынша ұйымдасқан қылмыспен күрес жөніндегі бөлімнің аға жедел уәкілі Валентина Олешкевич өз сөзінде жыл өткен сайын ішкі істер органдарында полицей әйелдердің қызмет атқарып жүргенін айтты. Қазір олардың саны 10 мыңнан асады.

	– Таяуда құқық қорғау органдарымен өткізген кеңесте Сіз қоғамымызда құқық бұзушылықтарға мүлде төзбеу үрдісі болуы тиістігін атап өттіңіз. Біз қылмысты ашу үшін барлығын жасаудамыз. Бірақ бүкіл халықтың белсенділігі керек. Азаматтарымыз куәгерлер қажет болғанда жәрдемдесуі қажет, - деді В.Олешкович. 

	Қызылорда облысының Сунақата ауылдық округының әкімі Азия Қыстаубаева өзі басшылық ететін ауылда соңғы жылдары түрлі әлеуметтік нысандар салынғанын, әрбір үйге ауыз су тартылғанын айтты.

	– Қазақстанда 260 әйел түрлі деңгейдегі әкім лауазымында жұмыс істейді. Бұл олардың жалпы санының 10 пайызын құрайды. Өз Жолдауыңызда сіз биыл ауыл әкімдерінің сайланбалылығы енгізілетінін айттыңыз. Бұл - іскер, белсенді әйелдерге өзін көрсету үшін жақсы мүмкіндік. Сайлаудан кейін әкім әйелдердің саны едәуір көбейеді деп сенемін, – деді А.Қыстаубаева.

	Көп балалы ана Назымгүл Қуанған 2012 жылы өзінің бірден төрт бала дүниеге әкелгенін хабарлады.

	– Жергілікті атқарушы органдардың өкілдері төртем туғанын біліп, мүмкіндігінше көмек көрсетті. Алматыдан үш бөлмелі пәтер бөлінді. Барлық аналардың атынан Сізге шексіз ризашылық білдіремін, - деді Н.Қуанған.

	Солтүстік Қазақстан облысы Еңбек мектебінің ағылшын тілі пәнінің мұғалімі  Марина Венинг өз сөзінде Мемлекет басшысымен кездесуді көптен бері армандағанын айтты.

	– Жыл өткен сайын мұғалімдердің мәртебесі мен жалақысы өсіп келеді. Осының бәрі еш нәрсеге алаңдамай, жас буынның тәрбиесімен айналысуға мүмкіндік береді. Барлық педагогтар қауымы атынан Сізге шынайы қамқорлық және қолдау үшін алғыс айтамын, - деді М.Венинг.

	Актриса, тележүргізуші Ақбота Асқарбекова өз сөзінде бүгінде «Қазақфильм» киностудиясының екінші тынысы ашылғанын айтты.

	- Кинематография тілімен айтсақ, Қазақстанның 2020 жылға дейінгі дамуының сценарийі жастар үшін өте қызықты, маңызды болып саналады. Біз Отанымыз – Қазақстан Республикасының өсіп-өркендеуі жолында оны іске асыруға белсене қатысуға дайынбыз, - деді А.Асқарбекова.

	«Даму» кәсіпкерлік даму қоры» АҚ басқарма төрайымы Ләззат Ибрагимова қазақстандық әйелдер тумысынан бизнеске бейім болып келетінін атап өтті.

	- «Даму» қорының қаржылық бағдарламаларына бүгінде бес мың кәсіпкер әйел қатысады. Мәселен, «Бизнестің жол картасы-2020» бағдарламасының әрбір төртінші жобасының бастамашысы - әйелдер, - деді Л.Ибрагимова.  

	ҚР ҰҚК Шекара қызметі «Оңтүстік» өңірлік басқармасының офицері, капитан Жанар Хамзина бүгінде 4,5 мың әйел қызмет өтеп жүргенін айтты.

	- Біз шекараның шалғай учаскелерінде ерлермен бірдей қызмет атқарамыз. 15 мыңнан астам әйел еліміздің шебінде қызмет атқарып жүрген өз ерлеріне сенімді тірек бола білуде, - деді Ж.Хамзина.      

	«Транс Азия Констракшн» ЖШС құбыр дәнекерлеушілер базасының алтыншы дәрежелі дәнекерлеушісі Ғазиза Рысқұлова өндірісті кеңседегі жұмыстан артығырақ көргенін айтты. Тұрақты және жоғары еңбекақы арқасында оның ата-анасына көмектесуге және қолдап отыруға мүмкіндігі бар.  

	Жиын соңында Мемлекет басшысы адамның және бүкіл қоғамның өміріндегі ең маңызды ұғымдар – Отан, Достық, Махаббат, Адалдық, Нәзіктік барлық тілдерде әдетте әйел болмысымен орайлас болып келетініне тоқталды. 

	– Мен барлық уақытта әйелдер бір ғана нәрсені – махаббатты, бейбітшілік пен отбасы бақытын қалайтынын айтсам, үлкен құпияны аша қоймаспын. Осынау көктем күнінде мен сөзімді барша қазақстандық әйелдерге арнаймын. Сіздер – Қазақстандағы татулық пен келісімнің тірегісіздер. Сіздер – ұлттық үрдістеріміздің ұйтқысысыздар. Әрдайым шаңырақтарыңыздың жанған оты өшпесін. 1 наурызда мен Қазақстанда қыркүйектің екінші жексенбісін жаңа мереке – Отбасы күні ретінде бекіту туралы Жарлыққа қол қойдым. Біз отбасы құндылығын нығайтуымыз керек, өйткені мемлекет содан басталады. Бұл – отбасыларымызды ұйыстыра түсетін тағы бір маңызды қадам, – деді Қазақстан Президенті.

	Сонымен қатар кездесуде Мемлекет басшысы көп балалы ана Самал Мақатованы «Алтын алқамен» марапаттады, барша қазақстандық ханымдарға махаббат, татулық, келісім, өсіп-өркендеу тіледі және  қатысушылардың барлығына қолдау білдірген жылы лебіздері үшін алғыс айтты.

	

	

	

///
	

	Кездесуге сан түрлі кәсіп өкілдері: әскери қызметшілер, кәсіпкерлер, дәрігерлер, мұғалімдер, мәдениет пен өнер қайраткерлері шақырылды.

	Қазақстан Президенті қатысушыларды алдағы Халықаралық әйелдер күнімен құттықтады.

	- Бүгінде мемлекеттің әйелдерге деген қамқорлығының арқасында Қазақстандағы демографиялық жағдай жақсарды. Әрбір әйелге жаңа ұрпаққа өмір сыйлау, балаларды тәрбиелеу сияқты биік те киелі міндет жүктелген. Ана – адам баласы айтатын ең әдемі сөз. Бұл орайда мені барлығы қолдайды деп сенемін, - деді Нұрсұлтан Назарбаев.

	Мемлекет басшысы соңғы бес жылда бала туу 11 пайызға өскенін, ал табиғи өсім 37 пайызға жеткенін атап өтті. 2012 жылы елімізде 379 мың бала өмірге келді, бұл тоғыз жыл бұрынғы көрсеткіштен бір жарым есе артық.

	- Тәуелсіздік жылдарында Қазақстанда 6 миллион бала дүниеге келді. Бұл - 6 миллион ананың ерлігі. Көп балалы отбасылардың пайда болуы қалыпты жағдайға айналып келеді. Ананың алғашқы сыйы - өмір, екіншісі – махаббат, үшіншісі – тәрбие дейді. Көбі тәрбиені білім берумен алмастырып жатады. Иә, он баланы да оқытуға болады, әрқайсысы диплом алып шығады. Бірақ одан кейін ше? Ең бастысы, лайықты азамат тәрбиелеу. Біз проблеманың көбі заңға, экономикаға емес, адам сапасына келіп тірелетінін көріп отырмыз. Бізге ойлы, жауапты азаматтар, еліміздің патриоттары керек. Мұның бәрі тек тәрбиемен келеді, - деді Қазақстан Президенті.    

	Нұрсұлтан Назарбаев тәрбиелеу өнерін үйрену керек екеніне тоқталды.

	- Біз ана болу – күрделі кәсіп дейміз, бірақ, неге екені белгісіз, оны ешкім ешқашан үйретпейді. Ана болуды, отбасылық өмірді және балаларды тәрбиелеу ісін де үйрену керек, - деді Мемлекет басшысы.    

	Қазақстан Президенті білімге құлшыныстың бала кезден қалыптасатынын атап өтті.

	- Тәрбие беру ісінде мектеп ата-ана жауапкершілігі жөнінде айтады, ата-ана мектепке сілтейді. Дұрысында, тәрбие үшін барлық жауапкершілік жүгі отбасына да, мектепке те жүктелуге тиіс. Мұғалімнің рөлін білімді тек қана «таратушы» деңгейіне түсіруге болмайды. Бізге мүлде басқа педагогика керек. Мұғалім оқушылармен байланыс орнатып, солармен бірге жаңа нәрселер ашуға тиіс, - деді Нұрсұлтан Назарбаев.

	Мемлекет басшысы Қазақстанда білім беру жинақ жүйесі жұмыс істей бастағанын атап өтті.

	- Бұл – ғаламат механизм. Білім беру жинақ есепшоты әлемнің тек дамыған бірнеше елінде ғана бар. Сіздер ақшаны балалардың оқуына жинайсыздар, банктен проценттер аласыздар, ал мемлекет қосымша сыйақы төлейді. Бұған қоса есепшот иелері білім беру несиесін де жеңілдікпен ала алады. Аз сома болса да неғұрлым ертерек жинай бастасаңыз, балаға жақсы білім беру үшін соғұрлым мол мүмкіндік болады. Біз 2050 жылға дейінгі даму Стратегиясын қабылдадық. Жоспарлаудың мұндай бағытын неге таңдадық? Балаларымыз, жаңа ұрпақ барлық осы жұмыстың жемісінң қол жеткізетінін сіздердің көрулеріңіз үшін. Әр отбасы өз балалары үшін бәрін жасайды. Қазақстан да солай, көпұлтты үлкен отбасы ретінде болашақ ұрпақтың игілігі үшін жұмыс істейді, - деді Қазақстан Президенті.

	Нұрсұлтан Назарбаев бүгінде қазақстандықтардың өмір сүру ұзақтығы арта түскенін атап өтті.        

	- Біздің «Саламатты Қазақстан» атты мемлекеттік бағдарламамыз тек ТМД ғана емес, әлем бойынша бірегей болып саналады. Халықтың денсаулығын жақсартуға оның аясында 2015 жылға дейін 360 миллиард теңге бөлінеді. Қазақстандықтарға кепілді тегін медициналық көмек көрсетіледі. Бүкіл елде заманауи жабдықтармен жарақтандырылған 21 жаңа перинатальдық орталық ашылды. Соның арқасында сәби мен ана өлімі күрт азайды. «Балапан» бағдарламасы бойынша 2020 жылға қарай мектеп жасына жетпеген барлық бала балабақшадағы орындармен қамтамасыз етілетін болады. Бала туғаннан кейін жұмысына оралатын жас аналар үшін бұл айтарлықтай көмек, - деді Мемлекет басшысы.

	Қазақстан Президенті «Еңбекпен қамту-2020» бағдарламасы бойынша шағын несие алушылар арасындағы әйелдердің үлесі 40 пайызды құрайтынын атап өтті. Кәсіпкер әйелдер саны тұрақты артып келеді. Жалпы, әйелдердің Қазақстанның ішкі жалпы өніміндегі үлесі 40 пайызға жуықтайды.

	- Қазақстандық әйелдердің білім беру, медицина және мәдениеттің дамуындағы рөлі өте жоғары. «Қазақстан-2050» стратегиясының басты міндеті – ғасырдың ортасына қарай Қазақстанды әлемдегі ең дамыған және бәсекеге қабілетті 30 елдің қатарына енгізу. Ол үшін бізде барлық жағдай бар. Бірқатар көрсеткіштер бойынша еліміз қазірдің өзінде сол тарихи мақсатқа қол жеткізе бастады. Мысалы, гендерлік теңдік деңгейі жөнінен жаһандық рейтингте 135 елдің ішінде Қазақстан 31-орын алады. Бұл – мемлекеттің осы жылдар ішінде жүргізілген табанды саясатының маңызды нәтижесі, - деді Нұрсұлтан Назарбаев.

	Мемлекет басшысы бүгінде мемлекеттік басқару саласында әйелдердің 55 пайыздан асатынына тоқталып өтті. Әлемде басқарушылық лауазымдардағы әйелдердің үлесі орташа алғанда 21 пайызды құрайды.

	– Құқық қорғау органдары қызметкерлерін аттестаттау қорытындысы бойынша әйелдердің ең үздік нәтиже көрсеткені үлгі етуге тұрарлық. Қазіргі әйелге бір мезгілде көп шаруаны – тұрмысты дөңгелетуді, бюджетті жоспарлауды, бала тәрбиелей отырып, сымбат-көркін сақтауды, ер-азаматтарды жігерлендіруді қатар атқаруға тура келеді, – деді Қазақстан Президенті.

	Бұдан соң кездесуге қатысушылар сөз алып, отбасы, әйел және бала мәселесіне қатысты тиімді мемлекеттік саясат үшін алғыстарын білдірді. 

	Семей қаласы бойынша ұйымдасқан қылмыспен күрес жөніндегі бөлімнің аға жедел уәкілі Валентина Олешкевич өз сөзінде жыл өткен сайын ішкі істер органдарында полицей әйелдердің қызмет атқарып жүргенін айтты. Қазір олардың саны 10 мыңнан асады.

	– Таяуда құқық қорғау органдарымен өткізген кеңесте Сіз қоғамымызда құқық бұзушылықтарға мүлде төзбеу үрдісі болуы тиістігін атап өттіңіз. Біз қылмысты ашу үшін барлығын жасаудамыз. Бірақ бүкіл халықтың белсенділігі керек. Азаматтарымыз куәгерлер қажет болғанда жәрдемдесуі қажет, - деді В.Олешкович. 

	Қызылорда облысының Сунақата ауылдық округының әкімі Азия Қыстаубаева өзі басшылық ететін ауылда соңғы жылдары түрлі әлеуметтік нысандар салынғанын, әрбір үйге ауыз су тартылғанын айтты.

	– Қазақстанда 260 әйел түрлі деңгейдегі әкім лауазымында жұмыс істейді. Бұл олардың жалпы санының 10 пайызын құрайды. Өз Жолдауыңызда сіз биыл ауыл әкімдерінің сайланбалылығы енгізілетінін айттыңыз. Бұл - іскер, белсенді әйелдерге өзін көрсету үшін жақсы мүмкіндік. Сайлаудан кейін әкім әйелдердің саны едәуір көбейеді деп сенемін, – деді А.Қыстаубаева.

	Көп балалы ана Назымгүл Қуанған 2012 жылы өзінің бірден төрт бала дүниеге әкелгенін хабарлады.

	– Жергілікті атқарушы органдардың өкілдері төртем туғанын біліп, мүмкіндігінше көмек көрсетті. Алматыдан үш бөлмелі пәтер бөлінді. Барлық аналардың атынан Сізге шексіз ризашылық білдіремін, - деді Н.Қуанған.

	Солтүстік Қазақстан облысы Еңбек мектебінің ағылшын тілі пәнінің мұғалімі  Марина Венинг өз сөзінде Мемлекет басшысымен кездесуді көптен бері армандағанын айтты.

	– Жыл өткен сайын мұғалімдердің мәртебесі мен жалақысы өсіп келеді. Осының бәрі еш нәрсеге алаңдамай, жас буынның тәрбиесімен айналысуға мүмкіндік береді. Барлық педагогтар қауымы атынан Сізге шынайы қамқорлық және қолдау үшін алғыс айтамын, - деді М.Венинг.

	Актриса, тележүргізуші Ақбота Асқарбекова өз сөзінде бүгінде «Қазақфильм» киностудиясының екінші тынысы ашылғанын айтты.

	- Кинематография тілімен айтсақ, Қазақстанның 2020 жылға дейінгі дамуының сценарийі жастар үшін өте қызықты, маңызды болып саналады. Біз Отанымыз – Қазақстан Республикасының өсіп-өркендеуі жолында оны іске асыруға белсене қатысуға дайынбыз, - деді А.Асқарбекова.

	«Даму» кәсіпкерлік даму қоры» АҚ басқарма төрайымы Ләззат Ибрагимова қазақстандық әйелдер тумысынан бизнеске бейім болып келетінін атап өтті.

	- «Даму» қорының қаржылық бағдарламаларына бүгінде бес мың кәсіпкер әйел қатысады. Мәселен, «Бизнестің жол картасы-2020» бағдарламасының әрбір төртінші жобасының бастамашысы - әйелдер, - деді Л.Ибрагимова.  

	ҚР ҰҚК Шекара қызметі «Оңтүстік» өңірлік басқармасының офицері, капитан Жанар Хамзина бүгінде 4,5 мың әйел қызмет өтеп жүргенін айтты.

	- Біз шекараның шалғай учаскелерінде ерлермен бірдей қызмет атқарамыз. 15 мыңнан астам әйел еліміздің шебінде қызмет атқарып жүрген өз ерлеріне сенімді тірек бола білуде, - деді Ж.Хамзина.      

	«Транс Азия Констракшн» ЖШС құбыр дәнекерлеушілер базасының алтыншы дәрежелі дәнекерлеушісі Ғазиза Рысқұлова өндірісті кеңседегі жұмыстан артығырақ көргенін айтты. Тұрақты және жоғары еңбекақы арқасында оның ата-анасына көмектесуге және қолдап отыруға мүмкіндігі бар.  

	Жиын соңында Мемлекет басшысы адамның және бүкіл қоғамның өміріндегі ең маңызды ұғымдар – Отан, Достық, Махаббат, Адалдық, Нәзіктік барлық тілдерде әдетте әйел болмысымен орайлас болып келетініне тоқталды. 

	– Мен барлық уақытта әйелдер бір ғана нәрсені – махаббатты, бейбітшілік пен отбасы бақытын қалайтынын айтсам, үлкен құпияны аша қоймаспын. Осынау көктем күнінде мен сөзімді барша қазақстандық әйелдерге арнаймын. Сіздер – Қазақстандағы татулық пен келісімнің тірегісіздер. Сіздер – ұлттық үрдістеріміздің ұйтқысысыздар. Әрдайым шаңырақтарыңыздың жанған оты өшпесін. 1 наурызда мен Қазақстанда қыркүйектің екінші жексенбісін жаңа мереке – Отбасы күні ретінде бекіту туралы Жарлыққа қол қойдым. Біз отбасы құндылығын нығайтуымыз керек, өйткені мемлекет содан басталады. Бұл – отбасыларымызды ұйыстыра түсетін тағы бір маңызды қадам, – деді Қазақстан Президенті.

	Сонымен қатар кездесуде Мемлекет басшысы көп балалы ана Самал Мақатованы «Алтын алқамен» марапаттады, барша қазақстандық ханымдарға махаббат, татулық, келісім, өсіп-өркендеу тіледі және  қатысушылардың барлығына қолдау білдірген жылы лебіздері үшін алғыс айтты.

	

	

	

///
	

	Мемлекет басшысы өз сөзінде келген жыл Қазақстанның басқа елдермен және халықаралық ұйымдармен екіжақты қатынастарды дамытуы үшін табысты және өнімді болатынына сенім білдірді.

	Нұрсұлтан Назарбаев одан әрі 2012 жыл еліміздің сыртқы саясаты тарихындағы ең табысты жылдардың бірі болғанын атап өтіп, қысқаша қорытты. Қазақстан өзінің аймақтағы және әлемдегі ұстанымын едәуір нығайтты. Сеулде өткен ядролық қауіпсіздік мәселелері жөніндегі саммитте Қазақстан іс жүзінде таратпау жөніндегі жаһандық қозғалыстың көшбасшысы болып танылды. Кеден одағы мен Бірыңғай экономикалық кеңістік толықтай жолға қойылды.

	Сонымен қатар, өткен жыл Қазақстанның әлемнің көптеген елдерімен қарым-қатынасының мерейтойлық жылы болды. Отандық дипломатияның 20 жылдығы көптеген халықаралық серіктестермен екіжақты ынтымақтастықты дамытуға жаңа серпін берді.

	- Өткен жылы мен шетелдерге жиырмаға жуық сапар шектім. Қазақстанға он беске жуық әлем елдері мен халықаралық ұйымдардың жетекшілері келді. Менің әлемдік және аймақтық жетекші державалардың – АҚШ, Қытай, Ресей, Франция, Ұлыбритания, Германия, Түркия, Индонезия, Малайзия, Біріккен Араб Әмірліктерінің және басқа елдердің көшбасшыларымен кездесулерім мен келіссөздерім өтті. Қазақстанның сыртқы саясатының азиялық векторы күшейе түсті. Оңтүстік Америкадағы алғашқы дипломатиялық өкілдік – Бразилиядағы елшілік ашылды. Біз Әлемдік және дәстүрлі діндер көшбасшыларының ІV съезін жоғары деңгейде өткіздік. Мен Астанада жұмыс істеп жатқан барлық дипломаттарға осы жемісті кездесулерді, сапарлар мен форумдарды ұйымдастыруға қосқан үлестері үшін алғысымды білдіремін, - деді Мемлекет басшысы.  

	Нұрсұлтан Назарбаев сонымен қатар сыртқы саясаттағы табыстарға қол жеткізу қазақстандық қоғамдағы  бейбітшілік пен келісім, экономикалық өсім, қазақстандықтардың өмір сүру сапасының жақсаруы болмайынша мүмкін еместігін атап өтті.

	- Қазір біз басқа да түбегейлі мүмкіндіктер пен перспективалар ашатын жаңа тарихи кезеңге аяқ бастық. Тәуелсіздіктің 21 жылдығында жария еткен Қазақстан халқына Жолдауымда біз 15 жылдан бері іске асырып келе жатқан 2030 жылға дейінгі Даму стратегиясының көптеген мақсаттары мерзімінен бұрын орындалғаны жөнінде қорытынды жасалды.  Мен жаңа «Қазақстан – 2050» Стратегиясын бекіттім. Бұл қадамға баруымыз Қазақстанның осыдан он бес жыл бұрынғыға қарағанда басқа мемлекетке айналғанына байланысты. Біздің  мүлде бөлек, мейлінше салмақты халықаралық ұстанымдарымыз бар. Бұл жаһандық экономикаға да, геосаясатқа да қатысты. «Стратегия-2050» сын-қатерлер мен қауіп-қатерлердің өткен ғасыр соңындағыға қарағанда мүлде өзге сипаттарына төтеп береді. Ол ел мен қоғам дамуының инновациялық экономикалық және әлеуметтік принциптері бойынша іске асырылатын болады. Қазақстанның ХХІ ғасыр ортасына дейінгі Жаңа саяси бағытының басты мәні осында. Қазақстан әлемнің ең дамыған 30 елінің біріне айналуы үшін мен орасан зор міндеттер қойдым. Бұл – біздің Стратегиямыздың басты мақсаты, – деді Қазақстан Президенті.

	Сондай-ақ, Мемлекет басшысы елдің таяу онжылдықтағы стратегиялық мақсаттары мен міндеттерін баяндады. Атап айтқанда, Нұрсұлтан Назарбаев Алматы қаласында Өңірлік көпжақты дипломатия орталығын құру жөніндегі жұмыстардың басталғаны туралы хабарлады.

	– Онда ұйымдардың, бағдарламалардың, қорлардың және Біріккен Ұлттар Ұйымының мамандандырылған мекемелерінің өңірлік және субөңірлік мәртебеге ие 16 өкілдігі жұмыс жасайды. Қазір Халықаралық дамуға жәрдемдесу жөніндегі агенттік (KAZAID) құру жұмыстары жүріп жатыр. Ол біздің көршілерімізге және өзге мемлекеттерге  техникалық көмек көрсететін болады. Жалпы, біз Еуразияның жүрегі тұрақты өңірлік және жаһандық дамумен үндесіп, оның игілігі жолында бірқалыпты соғуы үшін өзімізге байланысты нәрсенің бәрін жасайтын боламыз, – деді  Мемлекет басшысы.

	Нұрсұлтан Назарбаев қалыптасқан, қарышты дамыған мемлекет ретінде Қазақстан жаңа ғасырдағы ұтымды әлемдік құрылымға өзіндік көзқарасын қалыптастырғанын атап өтті.

	– Мен оны Астана экономикалық форумы мен IV Әлемдік және дәстүрлі діндер көшбасшыларының съезі барысында былтыр жазда G-GLOBAL идеясын көтере отырып, баяндадым. G-GLOBAL – әлемге біз ұсынып отырған жаһандық үнқатысудың жаңа форматы. Тек G-8 немесе G-20-ны ғана емес, түгел қамтитын формат – ХХI ғасырдың жоғары «геосаяси математикасы» осы. Бүкіл жаһандық қоғамдастықтың әлемдік экономика мен саясаттың барлық мәселелері жөніндегі жалпыға ортақ диалогы қажет, – деді   Қазақстан Президенті.

	Мемлекет басшысы «G-GLOBAL форматы – көпполярлылық жағдайындағы әлемдік құрылымның 5 принципі» екеніне тоқталды. Олар саясаттағы эволюцияны және революциялық өзгерістерден бас тартуды; әділеттілікті, теңдікті, консенсусты; жаһандық толеранттылықты және сенімді; жаһандық транспаренттілікті; сындарлы көпполярлылықты қамтиды. Олардың негізінде ХХI ғасырда жаһандық түйткілдердің көбісін шешудің оңтайлы жолдарын іздеуге мүмкіндік туады. Оған қоса, бұл  идея ХХІ ғасырдағы қауіпсіз және өркендеуші әлемнің құрамдас бес бөлігін қамтиды. Жүйелі түрде олар Қазақстанның барлық негізгі халықаралық бастамаларын көрсетіп береді.

	Нұрсұлтан Назарбаев бұлардың бәрі бүкіләлемдік үнқатысудың бөлігіне айналғанын, Біріккен Ұлттар Ұйымында және басқа да халықаралық ұйымдарда, өзге елдермен көпжақты және екіжақты келіссөздерімізде талқыланып жатқанын атап өтті. Көбі іс жүзіне асырылып та жатыр. Бұл бастаманы қолдау туралы Нобель сыйлығының көптеген лауреаттары, саяси көшбасшылар және жаһандық саясаттың ардагерлері, сарапшылар жария етті. 

	- Сіздер БҰҰ-ның Жаһандық дағдарысқа қарсы жоспарын әзірлеу үшін Астанада Бүкіләлемдік дағдарысқа қарсы конференция шақыру туралы ұсыныс білдіргенімді білесіздер. Біздің жас еліміз тағдырына бей-жай қарай алмайтын әлемнің қазіргі дамуы осы идеяның өзектілігін білдіреді. Бастан кешіп отырған дағдарыстың жаһандық ауқымда екенін бәрі мойындайды. Бірақ ешкім де жаһандық деңгейде қорытынды жасамай отыр. Қабылданып жатқан шаралар қараңғыда жоғалған центті іздеймін деп жүз долларлық ақшаны жағу әрекетін көбірек еске салады. Жаһандық дағдарыстан шығу әлемнің барабар және тиімді қаржы архитектурасына өтпейінше мүмкін емес. Бұл туралы ең алдымен, БҰҰ және әлемдік қаржылық ұйымдары аясында әңгіме жүргізу қажет. Мен біздің шетелдік серіктестерімізді биылғы маусымда өтетін кезекті Астана экономикалық форумына қатысуға шақырамын. Жалпы, G-GLOBAL, бұл – әлемнің даму жолын жаһандық тұрғыдан іздестіруге Қазақстанның қосқан үлесі, - деді Қазақстан Президенті.

	Мемлекет басшысы дипломатиялық миссиялардың барлық басшыларына соғыс пен өзара күдіктен ада, әділетті бейбіт әлем құру жолында күш біріктіру туралы шақыруын өз елдерінің көшбасшыларына жеткізуді өтінді.

	Сондай-ақ, Нұрсұлтан Назарбаев Қазақстанның елордасы - Астананың халықаралық тұсаукесері өткеніне 15 жыл толатынын атап өтті.

	- Қысқа мерзім ішінде Астана халықаралық дипломатияның жаңа орталықтарының біріне айналды. Осында мемлекеттердің саммиттері, әлемдік ауқымдағы ірі іс-шаралар өткізіледі. Өткен ғасырдың соңында осындай бір кездесуде сіздердің алдарыңыздағы әріптестеріңізді біздің жаңа астанамызға батыл түрде қоныс аударуға шақырғаным есімде. Қазақстанда тіркелген 66 дипломатиялық миссияның 65-і қазір Астанада жұмыс істейді. Олардың толыққанды жұмысы және дипломаттар отбасыларының өмір сүруі үшін біз барлық қажетті жағдайды жасадық және жасай береміз. Қазақстан тарапы сіздердің өтініштеріңіз бен тілектеріңізге әрдайым ықыласпен қарайды. Себебі, Қазақстанның сіздердің елдеріңізбен екіжақты қатынасының даму қарқыны сіздер атқаратын жұмыстың сапасына байланысты болмақ, - деді Қазақстан Президенті.

	Өз сөзінде дипломатиялық корпустың дуайені, Ресей Федерациясының Қазақстан Республикасындағы Төтенше және Өкілетті елшісі Михаил Бочарников барлық дипломат әріптестері атынан бүгін Қазақстан Президенті алдында алғаш рет сөз сөйлеу мүмкіндігіне ие болғаны өзі үшін үлкен құрмет екенін атап өтті.  

	- Өткен 2012 жылға көз сала отырып, елдің халықаралық беделін нығайтып, барша қазақстандықтарды қуантқан республика өміріндегі маңызды кезеңдер мен оның жетістіктерін атап өтпеуге болмайды. ЭКСПО-2017 халықаралық мамандандырылған көрмесін өткізу құқығын жеңіп алуы Қазақстан табыстарының жарқын айғағына айналды. Әлемдегі күрделі қаржылық-экономикалық жағдайға қарамастан Қазақстан дамуының оң қарқыны айтарлықтай сақталғаны дипломаттарға белгілі шығар. Біздің бәріміз әлемдік саясаттағы Қазақстан – халықаралық даусыз беделге ие жауапты және сенімді серіктес деген Сіздің бағаңызға қосыламыз, - деді Ресейдің Қазақстандағы Төтенше және Өкілетті елшісі.         

	М.Бочарников дипломаттар «Қазақстан-2050» Стратегиясында баяндалған жаңа міндеттермен таныс екенін атап өтті. Ол Қазақстан әлемдегі ахуал мен жаһандық сын-қатерлердің жай-күйін терең және тыңғылықты талдайтынына, шетелдік мемлекеттермен серіктестікке қатысты басымдықтардың өзгермейтіні және қазіргі заманғы сын-қатерлерге жауап беруге сындарлы дайындалу қажеттігі атап өтілгеніне тоқталды.

	- Осында отырған дипломатиялық миссиялар басшылары Қазақстандағы дипломатиялық жұмыс аса мазмұнды және қызықты екендігі туралы фактіні қуаттайды деп сенемін. Екі жаққа да маңызды болуы өз алдына, ол өте байсалды қатысушылары бар көптеген халықаралық және ұлттық іс-шараларымен ерекшеленеді, - деді дипломатиялық корпустың дуайені.

	Сонымен қатар, М.Бочарников дипломатиялық корпусқа ерекше көңіл бөлінетініне ризашылығын білдірді.      

	Кездесу барысында Мемлекет басшысы шетел елшіліктері мен өкілдіктерінің Қазақстанның елдермен және республикамыздағы халықаралық ұйымдармен өзара қарым-қатынасын дамыту жөніндегі белсенді жұмысын атап өтті.

	- Біздің «Стратегия-2050» Қазақстанның барлық мүдделі елдермен ынтымақтастығы мен серіктестігі үшін жаңа мүмкіндіктер ашады. Біз бәріміз өзара іс-қимылымыз жаңа нақты мазмұнмен толығуына мүдделіміз. Біздің халықтарымыз арасындағы достық пен сенім Еуразияда және жалпы ғаламшарда бейбітшілік пен қауіпсіздікті нығайтуға қосылатын үлеске айналуына мүдделіміз. Сіздер өкілі болып табылатын мемлекеттер мен үкіметтер басшыларына, мекемелер жетекшілеріне менің ең ізгі тілегімді жеткізуді өтінемін. Біздің халқымызға деген ізгі сезімдеріңіз, біздің атымызға айтылған жылы сөздеріңіз бен мен тілектеріңіз үшін, өткен жылы біз бастан кешірген қиын сәттерде елімізге қолдау көрсеткендеріңіз үшін барлығыңызға тағы да алғысымды білдіремін, - деді Нұрсұлтан Назарбаев.

	Кездесу соңында Қазақстан Президенті Қазақстанның әрбір елмен және халықаралық ұйымдармен екіжақты қатынасының даму қарқыны шетелдік дипломатиялық миссиялар жұмысының белсенділігі мен сапасына байланысты болатынын атап көрсетті.     

	

	 

	

	

///